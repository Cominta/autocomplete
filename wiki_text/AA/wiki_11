<doc id="6883" url="https://sk.wikipedia.org/wiki?curid=6883" title="Frankfurt nad Mohanom">
Frankfurt nad Mohanom

Frankfurt nad Mohanom je najväčším mestom v Hesensku a po Berlíne, Hamburgu, Mníchove a Kolíne nad Rýnom piatym najväčším mestom Nemecka. Užšia mestská oblasť mala v roku 2010 približne 2,3 milióna obyvateľov a celý metropolitný región Rhein-Main je s vyše 5,6 miliónmi obyvateľov druhý najväčší metropolitný región Nemecka. Frankfurt je sídlom Európskej centrálnej banky, najdôležitejším finančným centrom Nemecka a významným svetovým finančným mestom. Má celosvetový význam ako veľtržné mesto a zároveň patrí k najdôležitejším dopravným uzlom Európy. Od stredoveku neprestajne patrí k najdôležitejším mestám Nemecka. V roku 1875 Frankfurt dosiahol hranicu 100 000 obyvateľov a stal sa veľkomestom. Jeho centrálna poloha v Európe podstatne pomáha rozvoju Letiska Frankfurt nad Mohanom, ktoré patrí k najdôležitejším letiskám Európy ako v osobnej tak v nákladnej preprave. Letisko je motorom rozvoja celého regiónu. Jedinečnou v Európe je známa "Frankfurtská Skyline", pozostávajúca z mrakodrapov, ktoré patria k najvyšším v Európe.
Erb.
Erb vyobrazuje striebornú orlicu so zlatou korunou na červenom pozadí. Orlica symbolizuje niekdajší štatút mesta ako slobodné ríšske mesto. V 20. rokoch 20. storočia mal byť erb nahradený v radikálne zjednodušenej forme. Primátor Ludwig Landmann chcel v duchu času zameniť orlicu expresionistickou verziou. Obyvateľstvu sa taký návrh nepáčil a rýchlo bola zavedená verzia pôvodného erbu.
Geografia.
Geografická poloha.
Mesto leží centrálne v najdôležitejšej hospodárskej časti krajiny, juhovýchodne od pohoria Taunus na juhozápade Nemecka, obojstranne popri spodnom toku rieky Mohan. Približne 1/3 mestského územia je vyznačená ako krajinné chránené územie s názvom Frankfurter Grüngürtel. Do tohto územia patrí aj mestský lesopark Frankfurter Stadtwald, jeden z najväčších mestských lesoparkov v Nemecku. Najvyššie položeným miestom mesta je Berger Warte () v geologickej formácii Berger Rücken v mestskej časti Seckbach. Najnižší bod () leží na brehu rieky Mohan v mestskej časti Sindlingen. Mesto leží na najsevernejšom okraji nížiny Oberrheinischen Tiefebene, ktorá sa rozprestiera od Bazileju až po oblasť Rýn-Mohan.
Susediace okresy.
Frankfurt hraničí na západe s Main-Taunus-Kreis (mestá a obce Hattersheim am Main, Kriftel, Hofheim am Taunus, Kelkheim (Taunus), Liederbach am Taunus, Bad Soden am Taunus, Sulzbach (Taunus), Schwalbach am Taunus a Eschborn), na severozápade s Hochtaunuskreis (mestá Steinbach (Taunus), Oberursel (Taunus) a Bad Homburg vor der Höhe), na severe s Wetteraukreis (mestá Karben a Bad Vilbel), na severovýchode s Main-Kinzig-Kreis (obec Niederdorfelden a mesto Maintal), na juhovýchode a mestom Offenbach am Main, na juhu s Kreis Offenbach (mesto Neu-Isenburg) a na juhozápade s Kreis Groß-Gerau (mestá Mörfelden-Walldorf, Rüsselsheim a Kelsterbach).
Členenie mesta.
Mestské časti a obvody.
Mesto je rozdelené do 46 mestských častí a tie sú ďalej rozdelené do 118 podčastí. Rozlohovo najväčšou mestskou časťou je Sachsenhausen-Süd. Väčšina mestských častí sú pričlenené obce a pôvodné mestá (napr. Höchst). Niektoré, ako napríklad Nordend, vznikli počas prudkého rastu mesta v gründerskom období. Iné vznikli zo sídlisk, ktoré dovtedy patrili iným mestským častiam ako napríklad Dornbusch. 46 mestských častí je v spolu zadelených do 16 mestských obvodov, z ktorých každý má poradný zbor s jedným predsedom.
Pričleňovanie obcí.
Až do polovice 19. storočia pozostával Frankfurt nad Mohanom zo súčasných mestských častí Altstadt, Innenstadt, Bahnhofsviertel, Gutleutviertel, Gallusviertel, Westend, Ostend, Riederwald, Sachsenhausen a časti Nordendu. Od roku 1877 boli mnohé samostatné obce a mestá pričlenené k Frankfurtu.
Centrum mesta.
Obraz mesta sa po druhej svetovej vojne prudko zmenil kvôli škodám spôsobených bombardovaním a nasledovnou „modernou“ obnovou, ktorej mesto vďačí za sieť ulíc „vhodných pre autá“ a netypickú zástavbu starého mesta. Z niekdajšieho najväčšieho súvislého historického centra Nemecka zostalo iba málo. Z vyše 4 000 hrazdených domov ostal bez rozsiahlych poškodení iba jediný – „Haus Wertheym“. Už krátko po roku 1900 sa vykonávali prerazenia ulíc ("Braubachstraße") a demolácie celých štvrtí ("Judengasse"). Zvyšky historického starého mesta sa nachádzajú na Römerbergu, jednom z najznámejších námestí Nemecka. Frankfurt-Altstadt je štvrť južne od Zeilu, na západe ohraničená ulicou "Neue Mainzer Straße", východne "Fischerfeldom" a z juhu Mohanom. V Altstadt sa nachádza aj Katedrála sv. Bartolomeja a známy kostol svätého Pavla. Terajšie mestské centrum – Innenstadt, bolo založené v roku 1333 ako "Neustadt" (Nové mesto), prešlo začiatkom 19. storočia značnými zmenami. Barokové opevnenia s ich veľkými hradnými vežami, ktoré ohradzovali staré a nové mesto boli odstránené a namiesto nich sa spravil park okolo starého mesta. Fischerfeld (východne od starého mestského múru) bol novovybudovaný. Mestský plánovač Georg Heß vydal smernicu, v ktorej bolo určené, ako majú novostavby vyzerať. Požadoval, aby stavitelia dodržiavali klasicistický štýl. Príkladom frankfurtského klasicizmu je napríklad v rokoch 1820 až 1825 vybudovaná a v roku 1944 zničená Stará mestská knižnica ("Alte Stadtbibliothek"), ktorá bola nedávno znovupostavená ako „Literaturhaus“ v pôvodnom štýle na brehu Mohanu a je prístupná verejnosti. K tomu prišlo v roku 1827 nariadenie, v ktorom sa stanovilo, že chodníky prerobených hradných múrov nesmú byť zastavané. Toto nariadenie je ešte stále v platnosti, hoci mesto povolilo niekoľko výnimiek (Alte Oper, divadlo, mestské kúpalisko). Koncom 19. storočia sa stala Hauptwache stredobodom mesta. Zeil sa stal hlavnou nákupnou ulicou. V rokoch 1678 – 1681 bol pri vstupe na Zeil postavený barokový kostol svätej Kataríny, dnes najväčší evanjelický kostol Frankfurtu, úzko spätý s Goetheho rodinou.
Od 50-tych rokov sa Frankfurt etabloval ako mesto výškových budov. Henninger-Turm v Sachsenhausene postavená v roku 1960 bola prvou frankfurtskou budovou, ktorá prekonala výšku () západnej veže Kaiserdomu. Najvyššie výškové budovy 70-tych rokov (Plaza Büro Center/ Hotel Marriott, DG-Bank, strieborná veža Dresdner Bank) boli s výškou približne najvyššie v Nemecku. Messeturm dosiahla roku 1990 výšku 257 metrov a stala sa najvyššou budovou Európy, až kým ju o sedem rokov neskôr s výškou (vrátane stožiara) prekonala centrála Commerzbanky. Okrem výškových budov sú v meste ešte stále skvostné pobočky bankových domov zo začiatku 20. storočia a medzi vysokými kancelárskymi budovami je možné rozoznať aj budovy kostolov. Pomocou rámcového plánu pre výškové budovy sa pokúšalo zabrániť divokému urbanistickému rastu, ale boli a sú umožnené rôzne výnimky, ako napríklad novostavba Európskej centrálnej banky v štvrti Ostend. Momentálne najradikálnejšiu zmenu mimo tohto rámcového plánu uskutočňuje Frankfurt na nákupnej ulici Zeil. Tam vzniká na Hauptwache, na najdrahšom stavenisku Európy, exkluzívne nákupné stredisko so skupinou výškových budov na niekdajšom pozemku nemeckých telekomunikácií. Projekt „FrankfurtHochVier“ je riadený holandskou firmou MAB. Popri tom sa má znovu vybudovať palác Thurn und Taxis (postavený 1727 – 1741, zničený 1944) do stavu podobnému pôvodnému a začleniť moderné nákupné stredisko s prvotriednymi hotelmi a kancelárskymi budovami.
Okrsky gründerského obdobia.
Od roku 1830 vznikali mestské časti Westend, Nordend a Ostend. Po postavení hlavnej železničnej stanice vznikla v 90-tych rokoch 19. storočia staničná štvrť Bahnhofsviertel na území troch pred tým priamo s týmto územím susediacich železničných staníc. Zástavba pokračovala pozdĺž výpadoviek ako "Eschersheimer Landstraße" alebo "Bockenheimer Landstraße". Zvyčajne sa stavali štvorposchodové budovy vo Wilhelmskom štýle gründerského obdobia a pri tom boli väčšinou zbúrané a nahradené klasicistické budovy. Mestské časti pripojené k mestu okolo roku 1890 ako napr. Bockenheim a Bornheim boli taktiež integrované – pripojené na nové ulice a električkovú dopravnú sieť, ale zachovali si až dodnes svoj vlastný charakter. Na vytýčenie novej hranice mesta bol začiatkom 20. storočia vybudovaný druhý okruh "Alleenring", ktorý sa stal okruhom s hustou dopravou. Okrem parkov na mieste bývalého hradného múra, vznikli v meste ďalšie verejné parky. V mestskej časti Nordend-Ost sa napríklad nachádza Bethmann-Park s čínskou "záhradou nebeského pokoja". V Nordende ležia takisto Holzhausenpark a Günthersburgpark. Západne, v mestskej časti Westend-Nord, leží Grüneburgpark a v časti Ostend Ostpark.
Höchst a okrajové mestské časti.
Po roku 1920 nasledovali veľké sídliská plánované Ernstom Mayom mimo okruhu "Alleenrings", ktoré symbolizujú Nový Frankfurt. Napríklad "Römerstadt" na severe pri Heddernheime, veľké "sídlisko Bornheimer Hang" na východe, sídlisko "Riedhof" a "Heimatsiedlung" na juhu. Mestské územie sa rozrástlo ďalej v 1928 cez pričlenenia obcí. Mesto Höchst am Main obohatilo Frankfurt o historické jadro, ktoré je dodnes veľmi dobre zachované. Je tam najstaršia budova mesta – kostol Justinuskirche. Posledné pričlenenia boli uskutočnené v rokoch 1972 a 1978 na severovýchode (Kalbach, Harheim, Nieder-Eschbach a Nieder-Erlenbach a na východe Bergen-Enkheim).
História.
Frankfurt nad Mohanom bol prvýkrát spomenutý 22. februára 794 v listine Karola Veľkého pre regensburgský kláštor Sv. Emmerama. V tejto listine bolo po latinsky uvedené: "„…actum super fluvium Moin in loco nuncupante Franconofurd“" – "„vystavené na rieke Mohan na mieste, zvané Frankfurt.“" Nepretržité osídlenie tejto pahorkatiny je však dokázané od mladšej doby kamennej. Na tomto mieste vznikol po rímskom vojenskom tábore v Merovejovských časoch franský kráľovský dvor. V 843 bolo vo Frankfurte dočasne najdôležitejšie kráľovské Falcko východofranskej ríše a sídlo ríšskeho snemu. V roku 1220 sa stal Frankfurt slobodným ríšskym mestom. Zlatá bula ustanovila Frankfurt od roku 1356 stálym volebným mestom rímskeho kráľa potom, ako sa tu uskutočnilo od roku 1147 najviac volieb kráľov. Od 1562 boli vo Frankfurte korunovaní aj cisári. Posledným bol v roku 1792 František II. Po páde Svätej rímskej ríše vstúpil Frankfurt pod vládu kniežacieho arcibiskupa von Dalberga, ktorý ho spolu so svojimi kniežatstvami Regensburgom a Aschaffenburgom zjednotil ako samostatný štát do Rýnskeho zväzu. Roku 1810 odstúpil Dalberg Regensburg Bavorsku a bol odškodnený územím Hanau a Fulda. Spolu s mestom Frankfurt a Aschaffenburgským územím vytvoril tento a celok krátkotrvajúce (1810 – 1813) veľkovojvodstva Frankfurt. So zrútením napoleonského systému sa Frankfurt dostal 14. decembra 1813 pod dočasnú správu víťazných spojencov pod prefektom Carlom von Günderrodom. Na Viedenskom kongrese plánovalo Bavorské kráľovstvo anektovanie Frankfurtu, ale výsledkom kongresu bolo obnovenie štatútu Frankfurtu ako slobodného mesta v rámci Nemeckého spolku. Týmto bol vedľa Hamburgu, Brém a Lübecku jedným zo štyroch slobodných miest, ktoré si udržali svoj tradičnú mestskú slobodu až do moderných čias. Bol tu zriadený Spolkový snem Nemeckého zväzu. Roku 1848 prišlo v nemeckých štátoch k revolúcii. Zvolané Národné zhromaždenie zasadalo vo frankfurtskom kostole svätého Pavla.
V rakúsko-pruskej vojne zostal Frankfurt verný Nemeckému zväzu. Verejná mienka bola skôr na strane Rakúska a jeho cisára, hoci sa aj z Frankfurtu dlhšie ozývali hlasy, ktoré z hospodárskych a zahraničnopolitických dôvodov obhajovali dobrovoľné pripojenie k Prusku. 18. júla bolo mesto obsadené pruskou armádou a bolo zaťažené veľkou kontribúciou. Mesto bolo 2. októbra anektované Pruskom, následnom čoho definitívne stratilo svoj štatút mestského štátu; bolo priradené k Vládnemu obvodu Wiesbaden provincie Hessen-Nassau. Ako symbol zmierenia bola frankfurtským mierom v roku 1871 vo Frankfurte oficiálne ukončená prusko-francúzska vojna.
Pre hospodársky vývoj mesta na priemyselné mesto s rýchlym rastom obyvateľstva bola anektácia výhodná. Frankfurt pričleňoval v nasledujúcich desaťročiach množstvo okolitých obcí a miest a takto zdvojnásobil svoju plochu oproti roku 1866. Frankfurt sa stal dokonca na krátky čas na začiatku 20. storočia plochou najrozsiahlejším mestom Nemecka. V časoch nacionálneho socializmu bolo z Frankfurtu deportovaných 9 000 židov. V následnej druhej svetovej vojne zničili cielené letecké útoky takmer úplne Altstadt a Innenstadt. Do roku 1944 takmer čisto stredoveký charakter mesta – v tejto forme už vtedy jedinečný pre nemecké veľkomesto – sa aj v rámci modernej obnovy vytratil. Kde sa kedysi rozprestierala spleť uličiek medzi vedľa seba tesne postavených hrazdených domov, sú dnes veľké časti niekdajšieho historického jadra formované betónovými stavbami z 50-tych rokov. Po skončení vojny si americká okupačná armáda zriadila v meste svoje sídlo. Nadväzujúc na to, sa stal Frankfurt správnym sídlom trizóny. Pri voľbe o hlavné mesto Nemecka, Frankfurt veľmi tesne prehral proti Adenauerovmu favoritovi Bonnu. V tom čase už postavená budova parlamentu vo Frankfurte tak dala prístrešie Hesenskému rozhlasu. V povojnových časoch sa mesto stalo opäť hospodárskou metropolou a v roku 1999 sídlom Európskej centrálnej banky.
Obyvateľstvo.
"Pre vývoj počtu obyvateľov pozri" Vývoj počtu obyvateľov Frankfurtu nad Mohanom "(tabuľka s grafom)."
Náboženstvá.
Ako multikulturálne a mnohonárodnostné mesto, má Frankfurt početné náboženské zoskupenia, ktoré nie sú všetky oficiálne registrované.
Pôvodné, tradične prevládajúce náboženstvá vo Frankfurte sú luteránsky protestantizmus a židovstvo. Hoci sa vtedajšie slobodné ríšske mesto pripojilo v roku 1522 k reformácii, vďaka úzkym kontaktom ku katolíckemu "Kaiserdom-u", bola katolíckej obci ponechaná náboženská sloboda. Katolíci používali ako svoj kostol cisársku katedrálu sv. Bartolomeja. V roku 1786 bola dodatočne povolená reformná obec. Kvôli prisťahovalectvu v 19. a 20. storočí, sa katolíci počtom takmer dotiahli na protestantov. Stará židovská obec patrí popri berlínskej k najväčším v Nemecku.
Politika.
Politická história.
Na začiatku bolo mesto spravované priamo ríšou, preto mesto spravoval fojt, neskôr ríšsky richtár. Od roku 1311 prešla správa na mesto. Ako orgán samosprávy vznikla rada a dvaja richtári, „starší“ bol volený konšelmi („prvá rada“) a „mladší“ druhou radou. Neskôr vznikla v rade aj tretia rada, ktorá bola zložená z remeselníkov. Celkovo mala rada 43 členov. V roku 1867 bola zavedená „nepravá ústava magistrátu“. Na čelo mesta sa dostal magistrát s jedným 1. primátorom, ktorý obdržal titul „Oberbürgermeister“, jedným 2. primátorom, ako aj 10 platenými a 12 neplatenými členmi. Oberbürgermeister bol do roku 1918 vyberaný kráľom z troch návrhov. Jeho funkčné obdobie trvalo 12 rokov. Po roku 1918 bol Oberbürgermeister volený mestským ustanovujúcim zborom. Po druhej svetovej vojne bol Oberbürgermeister dosadzovaný americkou vojenskou správou.
Komunálne voľby v roku 2001.
Komunálne voľby, ktoré sa konali 18. marca 2001 skončili s nasledovným výsledkom:
Rozdelenie kresiel.
Petra Rothová bola v úrade vrchného primátora "()" od roku 1995. V komunálnych voľbách v roku 2001 sa opäť presadila a vo funkcii ostala potvrdená. Frankfurtský mestský ustanovujúci zbor je najväčším komunálnym parlamentom Nemecka.
Hospodárstvo a infraštruktúra.
Podľa rebríčka Liverpoolskej univerzity z roku 2004 je Frankfurt najbohatším mestom Európy (podľa hrubého domáceho produktu na obyvateľa); nasledujú Karlsruhe, Paríž a Mníchov.
Frankfurt má s 922 pracovnými miestami na 1000 obyvateľov najvyššiu hustotu pracovných miest Nemecka. Vysoké číslo pracovných miest (asi 600 000), popri iba asi 650 000 obyvateľoch vyplýva z vysokého počtu dochádzajúcich za prácou. Počas dňa sa Frankfurt stáva miliónovým mestom, ktoré sa v noci odsťahuje. V celosvetovom rebríčku veľkomiest s najvyššou kvalitou života (podľa agentúry Mercer) skončil Frankfurt ako najlepšie nemecké mesto na celkovom 8 mieste a to v rokoch 2008 a 2009. 
Napriek tomu malo mesto v 2003 najvyššiu kriminalitu medzi nemeckými mestami. Táto štatistika je ale skreslená tým, že hoci do štatistiky sa započítava 650 000 obyvateľov, Frankfurt je vďaka dochádzajúcim miliónové mesto. Navyše sa do štatistiky započítavajú aj všetky trestné činy z letiska (napr. pašeráctvo). V skutočnosti je Frankfurt bezpečným mestom, čo dokazujú aj ankety obyvateľstva o subjektívnej bezpečnosti. Frankfurt má však od 80-tych rokov kvôli veľkorysej stavebnej politike CDU primátorov Waltera Wallmanna a Wolframa Brücka najväčšie zadlženie Nemecka na hlavu (bez mestských štátov). Frankfurtské letisko je najväčším pracoviskom v Nemecku.
Doprava.
Diaľková doprava.
Cestná doprava.
Mesto Frankfurt je vďaka centrálnej polohe, jedným z najdôležitejších dopravných uzlov Európy. Na najrušnejšej diaľničnej križovatke Európy Frankfurter Kreuz, sa križujú diaľnice A5 (Hattenbacher Dreieck – Weil am Rhein) a A3 (Arnheim – Passau).
Letecká doprava.
Pri meste leží Flughafen Frankfurt am Main, podľa údajov za rok 2010 je letisko na tretom mieste v Európe a deviatom na svete v počte prepravených osôb, na druhom mieste v Európe a na jedenástom na svete v počtu vzletov a pristátí a v objeme prepravovaného nákladu je na druhom meste v Európe a na siedmom celosvetovo.
Železničná doprava.
V železničnej doprave má Frankfurt s asi 350 000 cestujúcimi denne, najväčšiu železničnú stanicu Európy. Od roku 2000 je v prevádzke nová ICE-trať do Kolína nad Rýnom, ktorá skrátila čas jazdy medzi oboma mestami na iba 75 minút. Po dokončení vysokorýchlostnej dráhy medzi Kolínom a Bruselom budú mať finančné centrá Frankfurt a Londýn priame spojenie vysokorýchlostnými vlakmi cez Eurotunel. Okrem toho sa buduje aj vysokorýchlostná dráha do Paríža. Význam nákladnej dopravy na koľajniciach sa však zmenšil. Z dvoch zoraďovacích staníc je v prevádzke iba tá menšia (Frankfurt am Main-Ost), medzitým čo väčšia (Frankfurt am Main-Hauptgüterbahnhof) je nepoužívaná a územie ktorej je čiastočne využívané frankfurtskými veľtrhmi. 
Lodná doprava.
Vo vnútrozemskej lodnej doprave je Frankfurt prepojený cez Rýn s najdôležitejšími priemyselnými regiónmi v Severnom Porýní-Vestfálsku a v Holandsku a cez kanál Mohan-Dunaj s juhovýchodnou Európou.
Mestská a prímestská doprava.
Ponuka mestskej a prímestskej dopravy vo Frankfurte a v oblasti Rýn-Mohan pozostáva zo siete mestskej rýchlodráhy S-Bahn ("Stadtbahn"), U-Bahn ("Untergrundbahn"), električiek, autobusov a takisto aj viacerých prímestských a regionálnych železníc. Cez frankfurtskú hlavnú stanicu prechádzajú všetky linky S-Bahn, takmer všetkých električiek a dvoch zo siedmich trás U-Bahn. Ďalšie dôležité dopravné uzly sú Hauptwache, kde sa križuje U-Bahn a S-Bahn (8 liniek S-Bahn a 5 liniek U-Bahn), ako aj Konstablerwache (8 liniek S-Bahn, 4 linky U-Bahn a električková linka). Tieto dve stanice ležia pod nákupnou ulicou Zeil. Najväčším dopravným podnikom mesta je Verkehrsgesellschaft Frankfurt (Dopravný podnik Frankfurt). Miestna dopravná spoločnosť traffiQ GmbH prevzala koordináciu a správu miestnej ponuky dopravných spoločností. Je partnerom Rhein-Main-Verkehrsverbund (RMV), ktorý je zodpovedný za pravidelné spoje a jednotný tarifný systém. Vďaka množstvu mestských diaľnic (čiastočne diaľnice, čiastočne diaľniciam podobné cesty prvej triedy) je tento región prístupný aj pre individuálnu dopravu.
Elektronická komunikácia.
Aj pre Internet predstavuje Frankfurt dôležité miesto. Nachádzajú sa tu najväčšie nemecké internetové uzly DE-CIX a DeNIC.
Veľtrhy.
Veľtrhy majú vo Frankfurte dlhú tradíciu. Podľa najnovších poznatkov bol Frankfurt s Frankfurtským veľtrhom prvým veľtržným mestom na svete. Už od stredoveku tu mohli obchodníci ponúkať svoj tovar. S Lipskom, druhým veľkým veľtržným mestom v svätej rímskej ríši, bol spojený cez diaľkovú cestu Via Regia. Najdôležitejšími veľtrhmi vo Frankfurte sú okrem veľmi známych Frankfurter Buchmesse (Frankfurtská knižná výstava), Internationale Automobilausstellung (Medzinárodná automobilová výstava) a Achemy aj Ambiente Frankfurt, najväčší veľtrh spotrebného tovaru na svete.
Domáce podniky.
V takmer žiadnom inom nemeckom meste, nesídli toľko medzinárodne úspešných podnikov z rôznych odvetví. Nachádzajú sa tu chemické koncerny, reklamné agentúry, softvérové firmy a Call centrá. Z priemyslu vystupuje do popredia predovšetkým chemický. Frankfurt bol známy vďaka firme "Hoechst" celé roky ako „lekáreň sveta“. Aj asociácie ako Verband der Chemischen Industrie (VCI – Zväz chemického priemyslu), Verband Deutscher Maschinen- und Anlagenbau (VDMA – Zväz nemeckých výrobcov strojov a zariadení), Verband der Elektrotechnik und Informationstechnik (VDE – Zväz elektrotechniky a informačných technológií) s pridruženými normovacími komisiami (DKE v DIN a VDE) a Verband der deutschen Automobilhersteller (VDA – Zväz nemeckých výrobcov automobilov) tu majú svoje sídlo. Zo strany zamestnancov je Frankfurt zastúpený sídlom IG Metall a IG BAU. Frankfurt nad Mohanom je však svetoznámy predovšetkým ako medzinárodné finančné centrum a burzové mesto. V centre Frankfurtu sa nachádzajú centrály troch najväčších nemeckých bánk. Deutsche Bank AG sídli na Mainzer Landstraße v blízkosti Taunusanlage. Niekoľko ulíc ďalej smerom do centra sa dajú rozoznať mrakodrapy Commerzbank AG, z ktorých najvyšší má výšku takmer 300 metrov. Aj Dresdner Bank AG je riadená z Frankfurtu. Tá patrí ale Allianz AG so sídlom v Mníchove. Takisto sa tu nachádza najväčšia nemecká priama banka – ING-DiBa. Okrem toho ma sídlo vo Frankfurte aj niekoľko významných súkromných bánk, ako napríklad Bankhaus Metzler, Hauck &amp; Aufhäuser Privatbankiers, Bethmann-Bank a BHF Bank. K najväčším súkromným bankám patria aj DZ BANK, Deka, Frankfurter Sparkasse von 1822 ako aj Landesbank Hessen-Thüringen (HELABA). Väčšina z ďalších 300 bánk je zo zahraničia. S burzovými parketmi „Frankfurter Wertpapierbörse“ a „XETRA“ spravovanými Deutsche Börse AG je Frankfurt druhým najväčším trhom s akciami Európy a vybavuje leví podiel nemeckého obchodu s cennými papiermi. Podľa hodnoty trhovej kapitalizácie je Deutsche Börse AG najväčšou burzou na svete.
Štátne inštitúcie a organizácie.
Frankfurt nad Mohanom je bankovou metropolou aj s ohľadom na štátne banky. Okrem Nemeckej centrálnej banky a Úverovej banky pre obnovu a rozvoj majú aj Európska centrálna banka a nemecká pobočka IFC (International Finance Corporation je členom skupiny svetovej banky) sídlo vo Frankfurte. Okrem toho sídli vo Frankfurte nemecká knižnica, hesenský vrchný krajinský súd ako aj hesenský krajinský pracovný súd a má vlastné policajné prezídium, hasičov z povolania so siedmimi požiarnymi zbrojnicami. Frankfurt je aj sídlom 88 konzulátov. Iba New York a Hamburg majú viac zahraničných zastúpení bez toho, aby boli hlavným mestom. Čína a Rusko tu otvorili prednedávnom svoj generálny konzulát.
Médiá.
Frankfurt, je jedno z najstarších novinárskych miest sveta, miestom s dvoma celoštátnymi denníkmi s dvoma rozdielnymi smermi. Liberálno-konzervatívny Frankfurter Allgemeine Zeitung prevádzkuje ako redakciu ako aj vydavateľstvo v blízkosti "Mainzer Landstraße" v mestskej časti Gallusviertel. Ľavicovo-liberálny Frankfurter Rundschau má naproti tomu vydavateľstvo spoločne s redakciou od júla 2005 v "Sachsenhausene". K tomu vychádzajú vo Frankfurte aj najvplyvnejšie regionálne konzervatívne noviny Frankfurter Neue Presse, vo vydavateľstve Frankfurter Societät v priamom susedstve k vydavateľstvu FAZ. Vo Frankfurte sa vydáva aj denník NEWS Frankfurt vo vydavateľstve Handelsblatt, ktorý chce zaujať hlavne novým menším formátom a modernou úpravou. Okrem denníkov vychádzajú vo Frankfurte aj niektoré zaujímavé časopisy. Journal Frankfurt je najznámejším časopisom mesta pre podujatia, oslavy a zasvätené tipy. Podobne ako aj FAZ a FNP, má Journal Frankfurt svoju redakciu vo frankfurtskej Gallusviertel.
Najstaršia frankfurtská rozhlasová stanica bola súkromná, v roku 1924 založená, Südwestdeutsche Rundfunkdienst AG. Dnes je jej nástupcom verejnoprávna Hessischer Rundfunk, so svojou budovou rozhlasu „Am Dornbusch“, ktorá je jedným z najdôležitejších mediálnych rozhlasových a televíznych spoločností. Nachádzajú sa tu aj rozvádzacie body ARD, ktoré rozdeľujú spoločné programy (napríklad Das Erste) cez vysokovýkonnú sieť na jednotlivé vysielacie zariadenia. Americký mediálny koncern Bloomberg má v centre Frankfurtu na "Neuen Mainzer Straße" svoje nemecké štúdio. Okrem toho je tu aj regionálne štúdio RTL Group. Z Frankfurtu vysielajú aj čisto rozhlasové spoločnosti, ako napríklad Main FM. Ďalšou súkromnou, ale nie komerčnou rozhlasovou stanicou, je Radio X. Jej štúdio je neďaleko Konstablerwache. Najväčšia rozhlasová regionálna stanica, Hitradio FFH, má svoje sídlo v neďalekom Bad Vilbely. Rovnako je vo Frankfurte udomácnená tlačová agentúra Reuters Nemecko. Svoje kancelárie má v reprezentatívnej Messeturm.
Aj americká stanica pre vojakov American Forces Network mala od augusta 1945 svoje hlavné sídlo vo Frankfurte. V rámci redukcie vojska sa ale sídlo AFN vo Frankfurte odsťahovalo a od októbra 2004 vysiela American Forces' Network svoj európsky program z Mannheimu.
Kultúra a pamätihodnosti.
Historické centrum.
Tri z najdôležitejších pamätihodností sa nachádzajú v tesnej blízkosti od seba, v centre mesta v mestskej časti Altstadt. Sú to "Kaiserdom", "Römerberg" a "Paulskirche". Katedrála sv. Bartolomeja so svojou nápadnou neskorogotickou západnou vežou bola volebným a korunovacím miestom nemeckých cisárov. Od Dómu vedie k Römeru cesta "Königsweg", ktorá viedla čerstvo korunovaných kráľov na slávnostný banket v radnici. Pred dómom sa dnes nachádza "historická záhrada" s vykopávkami z rímskych a karolských čias. Römerberg je centrálnym námestím historickej časti mesta s radnicou (Römer) zo 14. storočia, skorogotickým kostolom Alte Nikolaikirche a po zničení vojnou, znovu postavenou radovou zástavbou domov na východnej strane námestia. Medzi Römerbergom a Zeilom sa nachádza v 14. storočí vybudovaný kostol kostol Panny Márie. Kostol svätého Pavla je klasicistická stavba, otvorená v roku 1789, miesto národného zhromaždenia v 1848/1849. Námestie pri kostole je obľúbené miesto s mnohými kaviarňami.
Mosty a brehy Mohanu.
Brehy rieky Mohan (Mainufer) sa stávajú jednou z najatraktívnejších častí mesta. Prispievajú ku tomu projekty ako rozvoj múzeí na brehu rieky (Museumsufer), nanovo vybavené verejné priestranstvá a architektonicky náročné mosty. Eiserner Steg, jeden z mostov vyhradených pre chodcov, ktorý bol postavený v roku 1863, je jeden z charakteristických znakov mesta. Pohľad z jedného z východných mostov v centre mesta, na historické centrum a mrakodrapy na horizonte, sa často používa v médiách ako ilustrácia pre príspevky z Frankfurtu (pozri aj obrázok na tejto stránke). Pri brehoch rieky boli v posledných rokoch otvorené aj dva veľké plážové kluby (Gallerie Beachclub v Ostende a Kingkamehameha Beachclub v Offenbachu).
Mrakodrapy.
"pozri hlavný článok: Zoznam najvyšších budov vo Frankfurte nad Mohanom" 
Ako jediné európske veľkomesto spolu s Moskvou, má Frankfurt vyšší počet mrakodrapov v bezprostrednej blízkosti centra. Známe sú hlavne Messeturm a Commerzbank-Tower ako teraz najvyššie mrakodrapy Európy, centrály Dresdner Bank a Deutsche Bank alebo budova Európskej centrálnej banky. Jediný verejnosti prístupný mrakodrap v centre mesta je Maintower s vyhliadkovou terasou vo výške 200 nad úrovňou ulice. Najvyššou stavbou v meste je telekomunikačná veža Europaturm s výškou , ktorá je druhou najvyššou vežou v Nemecku. Vďaka týmto mrakodrapom, je Frankfurt niekedy označovaný ako "Mainhattan" – ako narážka na Manhattan v New Yorku. Na regulovanie stavieb mrakodrapov bol vytvorený rámcový plán, ktorý predpisuje, kde a ako sa môžu stavať mrakodrapy.
Sachsenhausen.
Na južnom brehu rieky Mohan sa nachádza štvrť Sachsenhausen, ktorá bola hlavne v 1970-tych rokoch obľúbenou štvrťou pre vychádzky a návštevu krčiem. Obzvlášť bolestivý bol pokles návštevníkov štvrte po odsune amerických vojsk. Prázdnota a úpadok sa nedali prehliadnuť. Ostalo len niekoľko tradičných a čiastočne aj veľmi starých lokálov, v ktorých sa predáva tradičné frankfurtské jablkové víno. Mesto sa už dlhší čas snaží túto štvrť pozdvihnúť. Cieľom je etablovať v tejto štvrti okrem krčiem aj malé obchody a ateliéry, aby štvrť viac ožila aj počas dňa. Staré budovy v severnej časti Sachsenhausenu okolo námestia "Schweizer Platz" patria medzi najobľúbenejšie obytné štvrte Frankfurtu a tomu zodpovedajú aj vysoké ceny. Je tu aj vhodná zmes ponuky maloobchodu a gastronómie. Okrem typických krčiem, kde sa podáva hlavne jablkové víno, ako sú "Wagner" a "Gemalten Haus", sa tu nachádzajú aj moderné kokteilové bary. Ďalej na juh sa nachádzajú vilové štvrte ako napríklad Lerchesberg, ktorá vznikla v 1960-tych rokoch.
Hlavná stanica a Bahnhofsviertel.
Hlavná železničná stanica Frankfurt nad Mohanom, otvorená roku 1888, nie je iba po lipskej najväčšia svojho druhu v Európe, ale vďaka jej obrovskej päťloďovej hale, zachovalej vstupnej haly a neprehľadnou spleťou podzemných priestorov aj pozoruhodnosťou sama o sebe. Prislúchajúca Bahnhofsviertel (Staničná štvrť) je miestom spolužitia mnohých kultúr. Nachádzajú sa tu nespočetné obchody rôzneho druhu z ešte rozdielnejších kultúr. Bahnhofsviertel žije 24 hodín denne, a to nie iba kvôli štvrti „červených svetiel“. Na túto štvrť sa je možné dívať ako na typický vzor pre mestské problémy. Alkoholici a závislí sú všadeprítomní. Ulica Kaiserstraße je mestským bulvárom, na ktorom je možné pozorovať biedu a bohatstvo v tesnom susedstve.
Múzeá.
Museumsufer (Múzejný breh), na južnej strane rieky Mohan, zahŕňa najznámejšie budovy ako "Städel" (maľby), "Liebieghaus" (antické plastiky), "Museum für Kommunikation" (Múzeum komunikácie), "Deutsche Architekturmuseum" (Nemecké múzeum architektúry), "Deutsches Filmmuseum" (Nemecké filmové múzeum), "Museum für Weltkulturen" (Múzeum pre svetovú kultúru) a "Museum für angewandte Kunst" (Múzeum pre aplikované umenie). "Museumsuferfest" (Festival na múzejných brehoch) sa koná každoročne na brehoch rieky a láka návštevníkov bohatou kultúrnou ponukou. Na strane Mohanu starého mesta sa nachádzajú "Jüdisches Museum Frankfurt" (Židovské múzeum), "Museum für Vor- und Frühgeschichte" (Múzeum pre predhistorické a rané dejiny), "Historisches Museum" (Historické múzeum), "Museum für Moderne Kunst" (Múzeum moderného umenia) a "Kunsthalle Schirn" (Umelecká sieň Schirn). Vo Westende leží okrem toho najvýznamnejšie múzeum prírody "Naturmuseum Senckenberg", v ktorom sú okrem iného fosílie nájdené v messelskej bani pri Darmstadte, pôvodný praveký jašter so zachovanými zvyškami kože a rôzne kostry dinosaurov. V Nordende je múzeum optických a iných klamov "EXPLORA". Nachádzajú sa tam rôzne anaglyfy, stereoskopické obrázky, stereogramy, hologramy a iné formy optického pozorovania.
Javiská.
Vo Frankfurte sú opery, ktoré už viackrát obdržali vyznamenanie "Opera roka". V "Opern- und Schauspielhaus" (Operný a divadelný dom) sú obe javiská spojené. "Alte Oper" (Stará opera), otvorená 1881, ktorá bola počas druhej svetovej vojny zničená a v roku 1981 znova postavená, sa využíva na koncerty a iné podujatia. Ďalšími dôležitými koncertnými budovami sú "Jahrhunderthalle" v mestskej časti Unterliederbach a "Festhalle" v mestskej časti Bockenheim. Svetovo presláveným fórom pre súčasnú hudbu je v roku 1980 založený "Ensemble Modern" vo frankfurtskej mestskej časti Ostend. Okrem "Tigerpalast", "Stalburg-Theater", "Gallustheater", "Fritz-Rémond-Theater" a "English Theatre" sa tu nachádzajú "Das Neue Theater" v mestskej časti Höchst, "TiTS-Theater" a "Dramatische Bühne Café Exzess".
Knižný veľtrh.
Od 15. storočia sa vo Frankfurte nad Mohanom pravidelne usporiadava Frankfurtský knižný veľtrh (). V súčasnosti ide o najväčší knižný veľtrh sveta a v meste je najdôležitejšou kultúrnou udalosťou. Počas každoročného veľtrhu sa konajú aj početné sprievodné akcie. Vyvrcholením veľtrhu je odovzdávanie Friedenspreis des Deutschen Buchhandels (Ceny mieru nemeckého knižného trhu) v Paulskirche.
Šport.
Frankfurt nad Mohanom je domovom mnohých športových klubov:
Každoročné športové udalosti:
Športoviskami mesta sú:
Frankfurt nad Mohanom je sídlom športových zväzov:
Pravidelné podujatia.
Frankfurťania sú považovaný za veľmi spoločenských. Počet pravidelných podujatí je vysoký. K najdôležitejším patrí Dippemess (voľne preložené – trh kameninových riadov), ktorý je vo Frankfurte slávený hneď dvakrát. Jedenkrát na jar, obvykle medzi aprílom a májom a na jeseň v septembri. Rovnako známy je aj Wäldchestag (Dni lesíka), ktorý sa koná vždy v utorok, po svätodušných sviatkoch (Turícach) vo Frankfurtskom mestskom lese. Každoročný hudobný festival Sound of Frankfurt je obľúbený predovšetkým mladými. S 500 000 návštevníkmi, dosiahol tento koncert pod voľným nebom v roku 2003 nový rekord. V roku 2005 sa kvôli finančnej náročnosti a nedostatku sponzorov tento koncert nekonal. Museumsuferfest jedinečnou zmesou hudby a kultúry priláka každú jeseň Herbst počas víkendov až 3 000 000 záujemcov o kultúru. Okrem toho sú medzi podujatiami obľúbené aj „Nacht der Museen“ (Noc múzeí) a „Nacht der Clubs“ (Noc klubov). Jednotlivé mestské časti majú vlastné slávnosti, ako napríklad Höchster Schlossfest (Höchtské zámocké slávnosti).
Osobnosti.
Pozri v Zozname osobností Frankfurtu nad Mohanom. 

</doc>
<doc id="6884" url="https://sk.wikipedia.org/wiki?curid=6884" title="Dejiny Slovenska">
Dejiny Slovenska

Tento článok je o dejinách Slovenska a Slovákov.
Pravek.
Paleolit (stará kamenná doba).
Prvé známky o osídlení dnešného územia Slovenska sú známe už z paleolitu. Klimaticky je toto veľmi dlhé obdobie charakteristické striedaním ľadových dôb s medziľadovými dobami. Nachádzame doklady rôznych paleolitických kultúr: od olduvanu až po świderien. Najstaršie doklady sú o druhu človek heidelberský. Najstaršie kostrové nálezy patria do druhu človeka neandertálskeho, pričom najznámejší je nález z Gánoviec.
Mezolit (stredná kamenná doba).
Toto obdobie je charakteristické definitívnym ústupom ľadovca, ktorý dovtedy tisícročia často končil pri severných hraniciach dnešného Slovenska. Ľudia stavali sídliská na piesočných dunách alebo výšinách.
Neolit (mladá kamenná doba).
Z neolitu (kedy vzniklo roľníctvo) sa zachovalo už viac stôp. Našli sa zvyšky ich obydlí, keramiky, ale aj ich duchovného života vo forme obetných darov alebo kultových predmetov akými boli pravdepodobne aj venuše z Nitrianskeho Hrádku, Moravian nad Váhom a ďalších miest.
V tomto období sa na Slovensku vyskytovali najmä kultúry: kultúra s lineárnou keramikou, kultúra s východnou lineárnou keramikou, želiezovská skupina, bukovohorská kultúra a začala sa lengyelská kultúra a polgárska kultúra.
Eneolit (neskorá kamenná doba).
Toto obdobie je charakteristické najmä začiatkom masového používania kovov (meď a zlato; prvé nálezy medi sú však už v mladom neolite), a s tým súvisiacim vznikom vrstvenia spoločnosti (minimálne remeselníci, roľníci, pastieri, obchodníci) a výmenného obchodu, ďalej zdokonalením obrábania pôdy využitím ťažnej sily zvierat (zavedenie oradla, jarma a podobne) a posilnením úlohy muža v spoločnosti („patriarchát“).
V tomto období na Slovensku predovšetkým spočiatku pokračovala lengyelská kultúra a polgárska kultúra, neskôr sa na celom Slovensku vyskytovala badenská kultúra.
Bronzová doba.
V dobe bronzovej, charakteristickej rozšírením bronzu, sa na Slovensku vyskytovalo veľké množstvo rôznych archeologických kultúr (napr. unětická kultúra, maďarovská kultúra, otomanská kultúra, jednotlivé mohylové kultúry a jednotlivé kultúry popolnicových polí, vrátane lužickej kultúry). Ich pozostatkami boli aj nálezy početných bronzových kosákov, vozu s kolesami z ohýbaných rámov, stopy po drevených stavbách budovaných bez použitia klincov.
Halštatská doba (stará železná doba).
Železná doba a technológie s ňou spojené prišli na Slovensko pravdepodobne z oblasti Anatólie a/alebo Itálie. V halštatskej dobe sa na Slovensku začal vďaka priaznivým geologickým podmienkam rozvoj ťažby železa, olova, zlata a soli. Po prvýkrát sa tu objavil hrnčiarsky kruh (vekerzugská kultúra). Pokračuje sociálna diferenciácia.
V tomto období sa na Slovensku vyskytovali: halštatská kultúra (konkrétne kalenderberská kultúra), kuštanovická kultúra (?Tráci) a vekerzugská kultúra (pravdepodobne Skýti) a na severe ďalej pokračovala lužická kultúra.
Protohistorické obdobie.
Laténska doba (mladá železná doba).
V tomto období na Slovensko prišli Kelti, ktorých možno považovať za prvé historicky známe etnikum na území Slovenska. Kelti prišli do Karpatskej kotliny z Nemecka, Francúzska a oblasti Álp. Po príchode, ktorý pravdepodobne spôsobili zrážky s Rímskou ríšou, si podmanili pôvodné obyvateľstvo. V závere laténskej doby vytvorili niekoľko opevnených osád – oppíd, niektoré z nich, napríklad Bratislavské oppidum, sú odvtedy dokázateľne nepretržite osídlené. Väčšina z nich však žila v neveľkých osadách, domy si stavali z dreva, domy sa bežne zamykali železnými zámkami. Kelti boli zruční remeselníci – kováči, hrnčiari, minciari, poľnohospodári aj obchodníci. Udržovali úzke kontakty s gréckou a rímskou civilizáciou, ktoré mali na ich kultúru veľký vplyv.
Koncom 2. storočia pred Kr. na Slovensko prišli aj Dákovia, ktorí pôvodne obývali územia približne v dnešnom Rumunska. V čase výbojov prvého dáckeho kráľa Burebistu bolo Dákmi osídlené a do Dáckeho kráľovstva zrejme začlenené južné Slovensko (nížiny), odkiaľ vytlačili časť Keltov. Roku 10 pred Kr. však Dákov v Panónskej panve porazili Rimania a posunuli hranice Rímskej ríše na stredný Dunaj. Dácke obyvateľstvo mizne zo Slovenska niekedy v 1. stor. po Kr., najdlhšie sa udržalo na východe.
Likvidáciu väčšiny Keltov zavŕšili výboje Germánov zo severozápadu – na území Slovenska začiatkom 1. storočia po Kr. Kelti sa však udržali na severe Slovenska až do druhého storočia po Kr. (Kotíni).
Germáni a Rímska ríša.
Germánska civilizácia nebola v tej dobe na takej vyspelej úrovni ako keltská. Germáni sa venovali viac poľnohospodárstvu a kočovnému chovu dobytka, boli tiež dobrí bojovníci. Je známe, že germánske kmene na území juhozápadného Slovenska si hovorili Markomani, na západnom Slovensku to boli Kvádi, ktorých vplyv sem zasahoval z Čiech. Germáni sa však čoskoro po príchode na Slovensko dostali do stretu s rozpínajúcou sa Rímskou ríšou. V rokoch 12 až 9 pred Kr. začali boje medzi rímskymi vojskami z provincie Panónia a vojskami mocného germánskeho kráľa Marobuda.
V 1. storočí po Kr. bolo územie Slovenska niekoľko rokov časťou Vanniovho kráľovstva. Vannius vládol asi 30 rokov, ale stal sa podobne ako Marobud príliš mocný a tak bol za podpory Rimanov zosadený. Rímska ríša si v blízkosti Dunaja budovala pohraničné pevnosti. Jedna z rímskych hraničných osád na Slovensku bola v Rusovciach volala sa "Gerulata". Mesto malo všetky znaky rímskych miest, nachádzali sa tam kúpele i fórum.
Markomanské vojny a zrážky s rímskou armádou mali pre Germánov na území Slovenska neblahé následky. Trvali niekoľko desiatok rokov, bojovalo sa na území dnešného Talianska, Rakúska, Maďarska, Slovenska, Česka a zrejme aj v niektorých ďalších krajinách. Rozsahom aj trvaním išlo o pomerne urputné a najmä krvavé zrážky. Správy antických autorov hovoria o neustálych stretoch rímskych útokov na sever a zároveň germánskych protiútokov na juh. Mnohé z bitiek, ako napríklad výprava cisára Domiciána v roku 88 boli pre Rimanov katastrofami.
Situáciu v oblasti komplikovali prieniky mnohých národov, ktoré chceli v tejto oblasti prekročiť rímske hranice, niektoré tak tlačili na Germánov. Germáni využili Rímsku slabosť, po tom čo sa ich vojsko vrátilo z výpravy proti Partom nakazené morom ho okolo roku 170 viackrát napadli. Roku 172 proti nim Marcus Aurelius viedol trestnú výpravu. Jeho syn Commodus viedol proti Germánom ešte jednu výpravu a po ich porážke s nimi uzavrel prímerie. Z tých dôb pochádza tiež jedna z prvých písomných pamiatok na území Slovenska – rímsky nápis na hradnej skale v Trenčíne z prelomu rokov 178 a 179, vtedajšia osada sa spomína ako "Laugarício". Rímske vojenské pevnosti boli v tej dobe postavené aj na dunajskom predmostí pri Iži a Komárne. Germáni sa v tej dobe postupne romanizovali. Ich šľachta ochotne spolupracovala s Rimanmi. Svedčia o tom početné nálezy rímskych pamiatok a hlavne aj hlbšie v germánskom území.
Za vlády Valentiniana, bola hranica na strednom Dunaji v dôsledku germánskeho nebezpečenstva intenzívne prestavovaná a ešte viac zosilnená. Ale ani to Rímsku ríšu nezachránilo.
Sťahovanie národov.
Koncom 4. storočia sa už Staroveký Rím nachádzal v hlbokom úpadku. Práve sa rozbiehajúci reťazec udalostí, nám známy ako Sťahovanie národov, bol posledným klincom do rakvy Rímskej ríši. Veľká časť pôvodného obyvateľstva z krajiny buď ušla alebo podľahla v boji novým národom. Územím Slovenska vtedy tiahli mnohé kmene, napríklad Vizigóti, Ostrogóti či Longobardi a Gepidi. Všetky tieto národy sa dali do pohybu v dôsledku útoku kočovných Hunov. Tí si vytvorili centrum v blízkom susedstve Slovenska – medzi Tisou a Dunajom.
Včasnoslovanské obdobie.
Jedným z kmeňov, ktorý postupoval vo viacerých vlnách v tomto období do krajiny boli aj Slovania. Prvé vlny prišli na naše územie v priebehu 5. a 6. storočia. Cestou Slovania stretali zvyšky pôvodného germánskeho ale aj keltského obyvateľstva. Noví prisťahovalci často zostali žiť medzi pôvodným obyvateľstvom, tak sa na Slovensku odôvodňuje aj prijatie germánskych geografických názvov. Slovania v tej dobe kolonizovali asi len 10% územia, zvyšok bol ešte stále divokou nedotknutou krajinou. Poznali jačmeň, proso, pšenicu, mak, ľan. Živili sa poľnohospodárstvom a chovom dobytka. Boli aj schopní remeselníci – najmä šperkári a hrnčiari. Slovania sa na západe dostali do styku s Franskou ríšou.
Nedostatok písomných prameňov o Slovanoch pramení aj v tom, že sa sprvu nezúčastnili žiadnych veľkých bojov. Prvé neucelené písomné zmienky o Slovanoch na území Slovenska pochádzajú od poradcu byzantského vojvodcu Belisaria Prokopia. Títo Slovania podľa jeho zápiskov pomáhali Longobardovi Ildigesovi, ktorý bojoval o nástupníctvo na longobardský kráľovský trón a pod jeho vedením Slovania vytvorili 6-tisícové vojsko, ktoré bojovalo proti Gótom a Rimanom. Prokopios v inej časti svojich letopisov ďalej písal o tom ako iné slovanské vojsko o sile 3000 mužov prekročilo v dvoch skupinách Dunaj a vtrhlo do Ilýrie a Trácie. Tam rozdrvili proti nim vyslané početne silnejšie cisárske oddiely. Okrem iného ďalej píše o krutých masakrách civilného obyvateľstva a napichovaní nepriateľov na koly.
V polovici 6. storočia vtrhli do Podunajskej nížiny avarské kmene, ich vplyv zasiahol aj územie južného Slovenska. Kultúrny vplyv však siahal podstatne ďalej. Slovania pod ich vplyvom prestali svojich mŕtvych spaľovať a začali s kostrovým pochovávaním.
Samova ríša.
V 6. storočí sa Slovania dostali do područia kočovných kmeňov Avarov, ich krutovláda ale medzi Slovanmi vyvoláva povstania. Jedného z nich sa podľa Fredegarovej kroniky zúčastnil aj istý franský kupec Samo, ktorého si nakoniec Slovania, pre jeho statočnosť a vojenské kvality zvolili za kráľa kmeňového zväzku – Samovej ríše (623658). Samova ríša sa však onedlho dostala do sporu s Franskou ríšou, kvôli útokom na kupcov. Keď si chcel franský kráľ Dagobert I. podrobiť Samovu ríšu, kvôli tomu, že odmietala uznať jeho územné nároky a platiť poplatky Franskej ríši vypukla vojna. Frankovia potom spolu s Longobardmi napadli Slovanov a plienili ich územie. V roku 631 bol Dagobert porazený v bitke pri Vogastisburgu a Samova ríša si udržala samostatnosť. Po Samovej smrti roku 658 sa kmeňový zväz Slovanov opäť rozpadol. Avari boli definitívne porazení až Karolom Veľkým na prelome 8. a 9. storočia. Potom prakticky zanikli, či splynuli s okolitým slovanským obyvateľstvom.
Historické obdobie.
Veľká Morava.
Od 8. storočia sa začínajú slovanské kmene opäť zjednocovať. V prvej polovici 9. storočia vznikajú dva nové útvary, Moravské kniežatstvo (na čele Mojmír I.) a Nitrianske kniežatstvo (na čele Pribina). Roku 833 vyhnal Mojmír I. Pribinu z Nitrianskeho kniežatstva a obe kniežatstvá spojil, čím vlastne vznikla Veľká Morava. Vyhnaný Pribina sa usadzuje pri Blatenskom jazere, kde stavia hradisko Blatnohrad. Zomrel roku 861 a na jeho miesto nastupuje syn Koceľ. Nitrianskemu kniežatstvu zostalo postavenie údelného kniežatstva, sídla následníka trónu.
Rast vplyvu Veľkomoravskej ríše vyvolával odpor Východofranskej ríše, ktorej prvým kráľom sa stal Ľudovít Nemec. Roku 846 vtrhol na Veľkú Moravu a po smrti Mojmíra I. násilím dosadil za vládcu Veľkej Moravy jeho synovca Rastislava. Rastislav sa však odmietol podriadiť Franskej ríši, snažil sa o cirkevnú samostatnosť, vykázal bavorských kňazov z Veľkej Moravy a podporoval Ľudovítových nepriateľov. Roku 855 došla Ľudovítovi trpezlivosť a s veľkým vojskom napadol Veľkú Moravu, no bol porazený a zahnaný na ústup.
V snahe úplne sa zbaviť východofranského vplyvu na Veľkej Morave sa Rastislav roku 861 obrátil na pápeža Mikuláša I. s prosbou o biskupa a kňazov, aby vyučili duchovenstvo, no u neho neuspel. Rastislav sa s rovnakou prosbou obrátil na byzantského cisára Michala III., ten mu vyhovel a roku 863 prišla na Veľkú Moravu byzantská misia na čele so sv. Konštantínom (mníšskym menom Cyril) a Metodom.
Roku 870 bol Rastislav, bojujúci s východofranskými vojskami, zradený svojím synovcom Svätoplukom, vydaný Frankom a oslepený. Sám Svätopluk bol však Frankami uväznený. Roku 871 vypuklo na Veľkej Morave povstanie, vedené kňazom Slavomírom. Svätopluk sa vtedy svojim väzniteľom ponúkol, že pomôže povstanie potlačiť. Bol teda postavený do čela armády proti Slavomírovi, po dohode s ním však prešiel na jeho stranu a spoločnými silami dopomohol k porážke Frankov. Následne sa tak stal neobmedzeným vládcom Veľkej Moravy. Roku 874 uzavrel Svätopluk s Ľudovítom Nemcom mier vo Forchheime Forchheimský mier. Odvtedy začal Svätopluk pripájať k Veľkej Morave ďalšie územia – (Čechy, Lužické Srbsko, Sliezsko, Vislansko...) Za jeho vlády dosiahla Veľká Morava najväčší územný rozmach.
Po jeho smrti roku 894 sa na trón dostáva jeho syn Mojmír II., ktorý však musel čeliť tlakom zvonka (útoky Frankov a kočovných Maďarov) a zvnútra (spor medzi ním a druhým Svätoplukovým synom, Svätoplukom II. o trón). Napokon však kočovné kmene Maďarov pod velením Arpáda zaútočili roku 906 alebo 907 a Veľká Morava sa rozpadla a postupne sa stala súčasťou Uhorska.
Konštantín a Metod.
Konštantín (pred smrťou prijal mníšske meno Cyril) a Metod ešte pred príchodom na Veľkú Moravu zostavili slovenské písmo hlaholiku.
Roku 867 sa obaja bratia aj so spolupracovníkmi a učeníkmi vydali na cestu späť z Veľkej Moravy. Po ceste sa zastavili aj v Blatenskom kniežatstve, kde vládol Pribinov syn Koceľ, istý čas tam pobudli a vyučovali učeníkov z Koceľovho kniežatstva. V Benátkach ich zastihlo posolstvo rímskeho pápeža Mikuláša I., ktorý ich pozval do Ríma. Tam od rímskeho pápeža Hadriána II. (Mikuláš I. medzičasom zomrel) získali schválenie pre používanie staroslovienčiny ako liturgického jazyka a ich žiaci boli vysvätení na kňazov, diakonov, poddiakonov a čtecov (lektorov). Hadrián II. v roku 868 vydal bulu Gloria in altissimis, v ktorej schválil staroslovienčinu ako štvrtý oficiálny liturgický jazyk západnej cirkvi, popri latinčine, gréčtine a hebrejčine.
14. februára roku 869 Konštantín na následky choroby zomrel v Ríme, no ešte predtým vstúpil do kláštora a prijal mníšske meno Cyril. Metod bol vysvätený za arcibiskupa Panónie a Veľkej Moravy a poslaný naspäť za Rastislavom, aby pokračoval vo svojej misii a vyučoval na veľkomoravskom učilišti. Pri ceste naspäť bol však roku 870 na rozkaz bavorských biskupov zajatý a 3 roky väznený v Bavorsku, odkiaľ ho roku 873 na zákrok nového pápeža Jána VIII. prepustili. Až potom sa dostal na Veľkú Moravu, kde sa medzitým po zrade svojho strýka Rastislava dostal k moci Svätopluk I. V roku 880 na žiadosť Svätopluka pápež zriadil nové biskupstvo v Nitre, na čele s biskupom Vichingom. Metod pokračoval vo svojej misii až do svojej smrti 6. apríla roku 885, za svojho nástupcu ustanovil sv. Gorazda. Svätopluk však moc odovzdal Vichingovi, ktorý u rímskeho pápeža Štefana V. dosiahol zákaz bohoslužieb v slovienskom jazyku ako aj odvolanie sv. Gorazda. Veľká časť Metodových učeníkov bola na začiatku roku 886 vyhnaná z Veľkej Moravy.
Slovensko v Uhorsku.
Začleňovanie Slovenska do Uhorska; Arpádovci.
Maďarské kočovné kmene pokračovali v nájazdoch a lúpežných výpravách na Slovensko a na západ do roku 955 kedy sú v bitke pri Lechu porazení Otom I. Veľkým a donútení prejsť na usadlý spôsob života. Po slabých kniežatách z rodu Arpádovcov sa k moci roku 972 dostáva Arpádov pravnuk Gejza, ktorý posilňuje kniežaciu moc a hromadí moc vo svojich rukách. Po smrti Gejzu (997), završuje centralizačný proces jeho syn Štefan I., ktorý sa roku 1000 stáva prvým uhorským kráľom. Na Slovensko roku 1001 vtrhlo poľské knieža Boleslav Chrabrý a obsadilo Slovensko až po Dunaj, údajne pod zámienkou ochrany nároku Štefanových bratrancov na Nitriansko. Roku 1018 uzatvárajú Štefan I. a Boleslav mier, ktorým sa končí poľská nadvláda nad Slovenskom, čím sa začalo postupné začleňovanie Slovenského územia do Uhorska. Približne okolo roku 1029 sa Štefanovi podarilo dobyť Nitrianske kniežatstvo, čím vlastne zredukoval územie Slovenska na malé samostatné kniežatstvá, ktoré boli postupne začlenené do uhorského štátu.
Roku 1241 prichádzajú do Uhorska pod velením Batuchána Mongoli (pozri Mongolský vpád do Uhorska). Po ich odchode roku 1242 ostali niektoré časti Slovenska kompletne vyľudnené a začal hladomor. Aby sa zaplnili vyľudnené oblasti, začal uhorský kráľ Belo IV. pozývať na Slovensko nemeckých kolonistov, ktorí priniesli nemecké právo a začali zakladať nové mestá. Mnohé lokality taktiež dostávajú mestské výsady (napr. Zvolen, Nitra, Banská Bystrica, Krupina atď.). Kráľ, motivovaný mongolskou inváziou, dal taktiež na Slovensku vystavať kamenné hrady. Kráľovská moc po invázii je v kríze, kráľ má pod svojou priamou správou len časť územia. Keď roku 1301 zomiera kráľ Ondrej III., vymiera aj rod Arpádovcov.
Matúš Čák Trenčiansky a Anjouovci.
Už za posledných Arpádovcov sa moc v krajine dostáva do rúk veľmožov. Najmocnejší z nich, Matúš Čák Trenčiansky, držiaci po vymretí arpádovského rodu až do svojej smrti roku 1321 vo svojej moci väčšinu slovenského územia. Roku 1301 ponúkol českému kráľovi z rodu Přemyslovcov Václavovi II. uhorský trón (ako protikandidát vystúpil Karol Róbert z Anjou z dynastie Anjouovcov, ale je donútený prepustiť trón), lenže na trón nastúpi až jeho syn, Václav III. ako Ladislav V. Nedosahuje však všeobecné uznanie a na trón nastupuje bavorský vojvoda Oto III. Wittelsbach, ktorý je pre zmenu uväznený rebelmi. Karol Róbert z Anjou má teda voľnú cestu a roku 1308/1309 zasadol na trón. Oficiálne sa stal kráľom až po korunovácii v Stoličnom Belehrade roku 1310. Proti nemu sa však začal búriť Matúš Čák, až kým ho roku 1312 Karol Róbert neporazil v bitke pri Rozhanovciach. Po porazení odbojných veľmožov začal Karol Róbert upevňovať kráľovskú moc, zaviedol pevnú menu a stále dane. Keď roku 1342 zomrel, na trón zasadol jeho syn Ľudovít I., ktorý mal zaručenú aj poľskú korunu zmluvou, ktorú jeho otec uzavrel s poľským kráľom tri roky pred svojou smrťou. Za jeho vlády sa Uhorské kráľovstvo vypracovalo na pozíciu európskej veľmoci. Roku 1370 je zvolený za poľského kráľa. Po jeho smrti sa stáva kráľovnou jeho dcéra Mária. Nastáva boj o politickú moc a uhorskú korunu. Napokon je roku 1387 uznaný za kráľa jej manžel Žigmund Luxemburský.
Rôzne rody a Huňadyovci.
Za vlády Žigmunda došlo opäť k oslabeniu kráľovskej moci (vnútropolitický rozvrat a vonkajšie vplyvy) Kráľ bojuje proti Turkom (r. 1396 porazený v bitke pri Nikopole) a proti husitom. Revolučné hnutie a bojové skupiny českých husitov na Slovensku – Bratríci, našli ohlas v radoch mestskej chudoby a poddaných. Svoje vojenské ťaženia proti nim, financoval Žigmund najmä z ťažby drahých kovov na Slovensku.
Keď po 50 rokoch svojej vlády zomiera roku 1437 nastupuje na trón Albrecht Habsburský, manžel jeho dcéry. Zomiera však už v roku 1439 a nastáva boj o trón medzi Vladislavom I. Jagelovským a synom Albrechta Ladislavom Pohrobkom (obhajcom záujmov Habsburgovcov vo vzťahu k uhorskému trónu bol Ján Jiskra z Brandýsa). V bitke pri Varne roku 1444 padol Vladislav a za právoplatného kráľa je uznaný mladý Ladislav (správcom krajiny zvolený Ján Huňady). Na Slovensku v tej dobe pôsobí bojové hnutie bratríkov (Peter Aksamit), šíriace myšlienky husitov aj plienením, pôsobiaci na území Slovenska od roku 1451 do roku 1467, kedy bol dobytý ich posledný tábor.
Po Ladislavovej smrti roku 1457 bol na trón roku 1458 zvolený Matej Huňady (Korvín), syn Jána Huňadyho, najbohatšieho veľmoža v Uhorsku. Ako svoj prvoradý cieľ určil potlačenie bratríckeho hnutia a ešte v roku svojej korunovácie jeho vojská porazili bratríkov pri Blatnom jazere. Ich posledný tábor bol dobytý roku 1467 vo Veľkých Kostoľanoch. Pilierom moci Mateja I. bola stála žoldnierka armáda – čierny pluk. V Bratislave založil roku 1465 Universitas Istropolitana, prvú univerzitu na území Slovenska. Korvín bol zástancom umenia a vzdelania, na kráľovský dvor pozýval učencov z celej Európy a s jeho vládou je spojený aj prienik humanizmu a renesancie do Uhorska. Zomrel roku 1490, no nezanechal za sebou žiadneho legitímneho potomka, iba nemanželského syna Jána.
Jagelovci.
Na uvoľnený uhorský trón opäť zasadajú Jagelovci, tentoraz prostredníctvom Vladislava II. Jagelovského (medzi ostatných kandidátov patrili Ján Albrecht, Vladislavov mladší brat, Maximilián Habsburský, nemanželský syn Mateja Korvína Ján, vdova po Matejovi Beatrix Aragónska), zvoleného uhorskou šľachtou, ktorá dúfala, že sa stane povoľným nástrojom v ich rukách. Po nástupe na trón musel Vladislav súhlasiť s podmienkami šľachty, že zruší mimoriadnu daň (zavedenú Korvínom) a o všetkých dôležitých otázkach sa bude radiť s kráľovskou radou.
Nespokojný Ján Albrecht vtrhol krátko po Vladislavovej korunovácii na východné Slovensko, no bol kráľovskými vojskami porazený. Druhýkrát sa pokúsil získať trón roku 1491, inváziou zo severu. Opäť bol porazený roku 1492, medzi ním a kráľom bol uzavretý mier a Ján Albrecht sa vzdal nároku na trón.
Vysporiadať sa musel aj s Maximiliánom, rímskonemeckým cisárom, ktorý obsadil všetky uhorské územia v Rakúsku a vyhnal odtiaľ uhorské posádky, ktoré tam boli už od čias Mateja Korvína. K ďalšiemu rozhodujúcemu úderu sa však už nezmohol a obaja panovníci sa dohodli na vzájomnom nástupníctve Habsburgovcov a Jagelovcov, po čom sa Maximilián zriekol nároku na trón.
Vladislav ešte musel čeliť povstaniu Juraja Dóžu, ktorého príčinou bolo vyhlásenie križiackej výpravy proti Osmanskej ríši. Nakoniec bolo povstanie porazené a Juraj Dóža upálený. Pri a po povstaní zomrelo približne 50 000 ľudí a nastolené bolo tzv. „druhé nevoľníctvo“. Vladislav zomrel v roku 1516 a zanechal za sebou astronomický dlh, čítajúci vyše 400 000 zlatých len v Uhorsku (Vladislav bol aj český kráľ). Na trón zasadol jeho desaťročný syn Ľudovít II. Otec mu zanechal dve rozvrátené krajiny, České kráľovstvo a Uhorské kráľovstvo, a vysoký dlh. Za jeho vlády sa anarchia ešte viac prehĺbila, svojvoľnosť šľachty dosiahla neslýchané rozmery. V rokoch 15251526 musí čeliť baníckemu povstaniu na strednom Slovensku a po jeho potlačení expanzii Osmanskej ríše.
Habsburgovci.
Boje o trón a osmanská expanzia.
Ľudovít II. Jagelovský bol novým českým aj uhorským kráľom od roku 1516 do 1526. V tom čase nastúpil na trón Osmanskej ríše Sulejman I., prezývaný aj Nádherný, panovník Osmanskej ríše v rokoch 1520 až 1566. Od roku 1521 Osmanská ríša s veľkou armádou tiahla na Uhorské kráľovstvo, dobyla a obsadila Stoličný Belehrad a Šabac. Slabý uhorský kráľ podcenil nebezpečenstvo a až v roku 1526 vytiahol do poľa s vojskom slabo organizovanej uhorskej šľachty proti veľkej armáde tureckých vojsk Osmanskej ríše a 29. augusta 1526 v bitke pri Moháči bolo uhorské vojsko na hlavu porazené a sám kráľ padol, utopil sa vo vlnách Dunaja. Porážka v bitke pri Moháči rozhodla o tom, že sa v Uhorsku na 175 rokov usadila turecká moc. Pôvodné územie Uhorského kráľovstva sa rozdelilo na tri časti: na tzv. Budínsky pašalík, teda stredné a juhozápadné Uhorsko (dnešné Maďarsko), ovládané priamo Turkami, na Zápoľského Sedmohradsko, ktoré bolo vazalom Osmanskej ríše, a na Uhorské Kráľovstvo, tvorené južnou hranicou Dunaja a obranných pohraničných pevností (Komárno, Nové Zámky) a hradov, čiže územie dnešného Slovenska, spolu so Zadunajskom, kde sídlil vo Viedni panovník Ferdinand I. Habsburský. Bratislava sa však od roku 1526 jeho korunováciou stala korunovačným mestom Uhorského kráľovstva. Po obsadení Budína (dnešnej Budapešti) Osmanskou ríšou v roku 1541 sa sem presťahovali všetky kráľovské úrady a väčšina uhorskej šľachty. Na uprázdnený uhorský trón tak zasadlo roku 1526 rakúske arciknieža Ferdinand I. Habsburský a založil dynastiu Habsburgovcov.
Časť šľachty však podporovala Jána Zápoľského, ktorého takisto korunovali narýchlo v roku 1526. Po Zápoľského smrti jeho manželka Izabela dala korunovať za kráľa jeho syna Jána Žigmunda a uhorská šľachta začala občiansku vojnu, kde bol Ján Žigmund kráľom Východného Uhorska. Trnava sa stala v roku 1543 sídelným mestom Ostrihomského arcibiskupstva. Uhorsko bolo definitívne rozdelené na tri časti, potvrdené to bolo v mieri v Drinopole z roku 1547, podľa ktorého sa Ferdinand zaväzoval platiť ročne 30 000 dukátov Osmanskej ríši. Mier však netrval dlho, pretože sa Habsburgovec pokúsil obsadiť Sedmohradsko, no neúspešne. Časť južného Slovenska sa dostala pod priamu nadvládu Turkov (súčasť správneho okresu – sandžaku). Turci často podnikali lúpežné výpravy na Slovensko, niektoré dediny na uhorsko-osmanských hraniciach museli odvádzať poplatky obom stranám, v dôsledku čoho došlo k vyľudňovaniu pohraničia. Navyše sa po celom Slovensku šíri reformačné hnutie – luteráni, no kritická politická situácia v Uhorsku neumožňuje protireformačné hnutie.
Protihabsburské stavovské povstania.
Uhorská šľachta (zväčša protestantská) bola nespokojná s konfiškáciami svojho majetku a zvýšením daní zo strany Habsburgovcov. Prebieha niekoľko povstaní, počas ktorých dochádza k bojom medzi uhorskou šľachtou a cisárskymi vojakmi.
Roku 1604 zahajuje Štefan Bočkaj na území Slovenska povstanie proti Habsburgovcom. Tým vlastne otvára bránu do Uhorska Turkom, ktorým sa podarí dobyť Ostrihom a Pešť, územia, ktoré predtým stratili. Bočkaj obsadil celé východné Slovensko a svojím sídlom učinil Košice. Uzavrel spojenectvo s Turkami a s pomocou ich a slovenských šľachticov dobyl územia na juhu Slovenska. V druhej polovici roku 1605 mal pod kontrolou už takmer celé Slovensko, okrem hlavného mesta Uhorska - Bratislavy. V novembri toho istého roku už začala šľachta rokovať o mieri s Habsburgovcami, pretože bočkajovské vojská začali rabovať v krajine a pretože sa obávali, že Turci si budú chcieť ponechať obsadené územia. Bočkaj s mierom súhlasil v obave, že by uzavreli mier bez neho. V roku 1606 bol uzavretý mier a šľachte navrátená časť privilégií.
Keď roku 1618 vypuklo české stavovské povstanie, využil túto situáciu Gabriel Bethlen a spolu so svojou armádou (tvorenou väčšinou z hajdúchov a sedmohradských Sikulov) vpadol na východné Slovensko. Porazil kráľovské vojsko a roku 1619 obsadil Košice. Bethlenova armáda (v tom čase už takmer tridsaťtisícová) postupovala cez juh a stred Slovenska na západ, obsadila Levice, Trnavu a dokonca aj hlavné mesto Uhorska, Bratislavu. Bethlen sa potom spojil s povstaleckými českými stavmi a spolu postupovali na Viedeň. Zabránil mu v tom Juraj Druget s poľskými žoldniermi, ktorí vpadli na Východné Slovensko a donútili tak Bethlena ustúpiť od Viedne. Po tom uzavrel dočasne s uhorským kráľom Ferdinandom II. mier.
K obnoveniu bojov došlo v druhej polovici roku 1620, keď povstalci obsadili Nitru a odrazili útok cisárskej armády na Bratislavu. Habsburgovci sa mohli po porazení českých stavov v bitke na Bielej hore plne sústrediť na povstanie na Slovensku. Bethlen postupne prišiel o Bratislavu, Trnavu, celé stredné Slovensko a bol zatlačený až po Košice. Vtedy zhromaždil armádu a došiel až po Rimavskú Sobotu. Po ďalšej porážke cisárskej armády v bitke pri Jalnej mohol Bethlen opäť obsadiť Trnavu a Nitru.
Týmto počínaním sa snažil dosiahnuť vhodné podmienky mieru s Viedňou, čo sa mu napokon aj podarilo v roku 1621/1622 (Mikulovský mier), musel však odstúpiť obsadené územia. Bethlenovo povstanie vlastne zabezpečilo výdobytky Bočkajovho povstania.
Roku 1643 vypuklo povstanie Juraja I. Rákociho, ktorého cieľom bolo obhájiť náboženskú slobodu uhorskej šľachty a potvrdenie šľachtických výsad. Podporované bolo Turkami. Ukončil ho roku 1645 Linecký mier.
V prvej polovici 17. storočia vypuklo aj ľudové povstanie Petra Časára (Časárovo povstanie), ktoré však bolo kruto potlačené a účastníci popravení.
Sprisahanie šľachtických rodov proti panovníkovi roku 1669 je zradou prezradené, Habsburgovci úplne zlikvidovali bohaté rody, zhabali ich majetok a vodcov popravili.
Roku 1678 sa vodcom povstalcov stal Imrich Tököli, ktorý sa opieral o pomoc Turkov, ktorí roku 1683 dorazili až ku Viedni, no boli porazení (začalo postupné vytláčanie Turkov z Uhorska, definitívne zavŕšené roku 1685), čím padlo aj Tököliho povstanie. V roku 1687 sa konali tzv. „prešovské jatky“, ktorých organizátorom bol generál Caraffa. Bola to vlastne poprava hlavných vodcov povstania - tých, ktorí nestihli utiecť s Turkami (Tököli ušiel).
Roku 1703 vypuklo posledné protihabsburské povstanie, vedené Františkom II. Rákocim Od ostatných sa líšilo tým, že v ňom bojovali aj ľudové masy. Ukončené bolo roku 1711 Satmárskym mierom, ktorý zároveň ukončil všetky protihabsburské stavovské povstania.
18. storočie.
Po Satmárskom mieri sa začalo slovenské hospodárstvo, spustošené po rokoch povstaní začalo obnovovať, začali sa objavovať prvé manufaktúry (Šaštín, Holíč), opäť sa začína banská výroba (roku 1770 bola založená Banícka akadémia v Banskej Štiavnici, prvá vysoká škola tohto typu na svete). Slovenská verejnosť doteraz pôsobila v menších, neorganizovaných skupinách, v 18. storočí sa začína výraznejšie politicky zjednocovať.
Po Satmárskom mieri sa kráľom Uhorska stal Karol VI. Keďže nemal žiadneho legitímneho mužského potomka, iba dcéru, vydal Karol VI. roku 1713 pragmatickú sankciu, ktorá zaručovala dedičnosť koruny aj po ženskej línii. Medzi prvé náznaky nového národnostného myslenia Slovákov patrí aj Maginova Apológia, prvá obrana Slovákov proti osočovaniu zo strany Maďarov, vydaná roku 1728.
Po Karolovej smrti roku 1740 nastupuje na trón jeho dcéra Mária Terézia. Už na začiatku svojej vlády sa musela vysporiadať s požiadavkami iných európskych veľmocí, pruský kráľ Fridrich II. vzniesol nárok na Sliezsko a potom aj zaútočil a obsadil ho (1740/1741). Takisto aj Francúzi s podporou Bavorov a Sasov obsadili Čechy a bavorské knieža Karola Albrechta vyhlásili za českého kráľa. Vojny o rakúske dedičstvo trvali do roku 1748. Strata Sliezska sa potom potvrdila aj v sedemročnej vojne. (17561763)
Po vojnách dospela Mária Terézia k názoru, že vojensky a hospodársky slabé Uhorsko potrebuje reformy (v čom jej pomáhali mnohí vedci a učenci, medzi inými aj Slováci Matej Bel a Adam František Kollár). Zreformovala armádu, všetci velitelia sa museli oboznámiť s modernými vojenskými praktikami a zakladala manufaktúry, niekoľko aj na Slovensku (Šaštín, Halič, Holíč). V poľnohospodárstve podporovala pestovanie nových plodín. Zreformovala aj súdnictvo, zmiernila niektoré tresty a prijala sa zásada, že všetci občania sú si pred súdom formálne rovní. Roku 1767 vydáva tzv. „tereziánsky urbár“, urbársku reguláciu, ktorá upravovala poddanské pomery (urbáre boli písané v jazyku ľudu, teda na Slovensku po slovensky). Reforma školstva – Ratio educationis položila základy vyspelejšieho školstva. Od roku 1765 bol Máriin syn Jozef II. ako jej spoluvládca.
Jozef II. nastúpil na trón po matkinej smrti roku 1780 a pokračoval v reformácii Uhorska. Roku 1781 vydáva tzv. „tolerančný patent“, ktorým dal protestantom a iným nekatolíckym konfesiám určité náboženské slobody. Roku 1785 zrušil stoličnú samosprávu a nahradil ju desiatimi štátnymi dištriktmi, presunul mnohé centrálne uhorské úrady zo Slovenska do Budína a zrušil nevoľníctvo v Uhorsku (roku 1781 v Čechách). Niekoľko mesiacov pred smrťou bol donútený odvolať všetky reformy, okrem tolerančného patentu a zrušenia nevoľníctva. Zomrel roku 1790.
Slovenské národné obrodenie.
Proces formovania slovenského národa má mimoriadne ťažký priebeh (útlak zo strany maďarskej šľachty, maďarský nacionalizmus a represie na území Slovenska). Obhajcom slovenských práv sa stáva inteligencia, hlavne kňazská. Medzi hlavné ciele patrilo najmä uzákonenie spisovnej slovenčiny. Prvý impulz na jeho vytvorenie dal katolícky farár Jozef Ignác Bajza, ktorý napísal prvý román v slovenčine "René mládenca príhody a skúsenosti" z roku 1783. Jeho jazyková forma však nebola ustálená a tak jeho systém nenašiel nasledovníkov.
Obrodenci boli v tomto období rozdelení na dva prúdy: na katolíkov (na čele Anton Bernolák, ďalší stúpenci Jozef Ignác Bajza, Juraj Fándly a Ján Hollý) a evanjelikov (hlavní predstavitelia Ján Kollár, Pavol Jozef Šafárik), ktorí odmietali uzákonenie spisovnej slovenčiny, boli zástancami biblickej češtiny a jednoty Čechov a Slovákov. Katolíci (nazývaní aj Bernolákovci) zastávali názor, že Slováci sú svojbytný národ a potrebujú vlastný jazyk. Anton Bernolák kodifikoval v roku 1787 spisovnú slovenčinu (nazývaná bernolákovčina, založená na základe západoslovenského nárečia). Roku 1792 založili Bernolákovci v Trnave Slovenské učené tovarišstvo, spolok, ktorý združoval prívržencov Bernolákovcov na celom Slovensku a vydával knihy v bernolákovčine.
Česko-Slovensko.
28. októbra 1918 sa Slovensko stalo súčasťou Česko-Slovenska. Zásluhy o založenie Česko-Slovenskej republiky majú predovšetkým Tomáš Garrigue Masaryk,Edvard Beneš a spomedzi slovenských osobností hlavne M. R. Štefánik, ktorý ako diplomat v službách Francúzska pomohol T. G. Masarykovi a E. Benešovi nadviazať kontakty s predstaviteľmi Dohodových mocností. Aktívne organizoval vznik čs. légií predovšetkým náborom slovenských a českých vojakov, ktorí dezertovali alebo boli zajatí z c. k. armády na talianskom a francúzskom fronte a v Rusku. Jeho organizačné úsilie viedlo k vytvoreniu disciplinovanej a akcieschopnej armády, nazvanej Česko-slovenské légie, ktorá sa stala pádnym argumentom v diplomacii pri rokovaní o vzniku nového štátu. Na domácej politickej scéne sa angažovali Milan Hodža a Vavro Šrobár. Prvým prezidentom krajiny sa stal 14. novembra 1918 Tomáš Garrigue Masaryk. Toho istého dňa vzniklo aj Ministerstvo s plnou mocou pre správu Slovenska, ktoré viedol Vavro Šrobár. Slovenská dočasná vláda najprv sídlila v Skalici, potom v Žiline a od 4. februára 1919 v Bratislave. Bratislava sa vtedy stala hlavným mestom Slovenska. Prvá ústava ČSR bola schválená 29. februára 1920, jej základom boli francúzska (z roku 1795) a americká ústava. Zákonodarnú moc predstavovalo Národné zhromaždenie, ktoré malo 2 komory.
Po vzniku Česko-Slovenska vypukla maďarsko-česko-slovenská vojna ako vojnový konflikt medzi Česko-Slovenskom a Rumunskom na jednej strane a Maďarskou republikou rád na strane druhej, prebiehajúci v rámci širšieho stretu, zahŕňajúceho aj boj o Sedmohradsko a Podkarpatskú Rus. Trvala až do augusta 1919. Počas chaosu, ktorý nasledoval po rozpadnutí Rakúsko-Uhorska, krátkodobo existovala na časti slovenského územia aj tzv. Slovenská ľudová republika a Slovenská republika rád.
11. decembra 1918 Viktor Dvorčák ako predseda Východoslovjackej (Východoslovenskej) národnej rady vyhlásil v Košiciach tzv. Slovenskú ľudovú republiku, ktorá proklamovala nezávislosť od Prahy a úzke spojenie s Maďarskom. Následne sa stal prezidentom tohto útvaru a postavil sa na čelo vlády. Po obsadení Košíc česko-slovenskými vojskami 29. decembra 1918 Slovenská ľudová republika zanikla. Za hlavné mesto bol určený Prešov.
Tzv. Slovenská republika rád so sídlom v Prešove existovala od 16. júna do 7. júla 1919. Bola vytvorená pod vplyvom Maďarskej republiky rád na čele s českým revolucionárom Antonínom Janouškom.
Podľa teórie Čechoslovakizmu v krajine existovala iba československá národnosť. Slováci sa považovali iba za jej odnož s vlastným nárečím. Samotný čechoslovakizmus bol vykonštruovaný na to, aby boli Česi a Slováci spolu početnejší ako Nemci. Slováci tvorili väčšinu iba na území Slovenska, kde tvorili takmer tri štvrtiny obyvateľstva.
Pre Slovákov malo začlenenie do zväzku s Čechmi ďalekosiahle, prevažne kladné následky. Začala sa komplexná obroda zo strany politickej, kultúrnej aj vzdelanostnej. V roku 1919 vznikla Univerzita Komenského v Bratislave, ktorá mala pre rozvoj vzdelanosti na Slovenskom území veľký význam. V roku 1922 sa uzákonila 8-ročná povinná školská dochádzka. Od roku 1926 vysielal aj Slovenský rozhlas. V krajine opäť začali slobodne pôsobiť strany, ktoré boli počas prvej svetovej vojny v pasivite. Ekonomiku krajiny však výrazne zasiahla konkurencia rozvinutejšieho českého priemyslu, s ktorou mnohé fabriky na území Slovenska neboli schopné súperiť. Rovnako tragické dôsledky mali ekonomické krízy. Prvá prišla po skončení prvej svetovej vojny v rokoch 1921 až 1923. Svetová Veľká hospodárska kríza, odštartovaná krachom na Newyorskej burze, zasiahla krajinu v rokoch 1929 až 1933. S neuspokojivou životnou úrovňou priamo súviselo aj vysťahovalectvo. Do roku 1937 sa z krajiny do zámoria vysťahovalo 104 000 osôb.
Od polovice 30. rokov sa začalo dostávať do veľmi zložitej zahraničnopolitickej situácie. Začali sa prejavovať nevýhody jeho jednostrannej orientácie na Francúzsko. Postavenie Malej dohody, na ktorú sa do značnej miery spoliehala zahraničná politika, sa začalo oslabovať. Ruku v ruke s tým však začala rásť moc a politické ambície Nemecka a Talianska.
Z obáv pred nemeckou agresiou sa na česko-nemeckom pohraničí začala výstavba pohraničných opevnení. Hitler sa zatiaľ Československo ako svojho nebezpečného suseda snažil izolovať medzinárodne. Využíval pri tom územné požiadavky Maďarska na južnej časti územia Slovenska, do veľkej miery obývané Maďarmi, a čiastočne aj nároky Poľska. Nemci tiež tajne podporovali autonomistické snahy niektorých slovenských politických strán.
Československo malo okrem zmlúv s Rumunskom a Juhosláviou aj dohodu s Francúzskom a Sovietskym zväzom, ktorú podpísalo v máji 1935. Prípravy obrany výrazne sťažil anšlus Rakúska 12. marca 1938.
24. apríla 1938 Karlovarský zjazd Sudetonemeckej strany žiadal premeniť české a moravské pohraničie na samostatnú oblasť, ktorú by spravovala sudetonemecká strana. V máji pronacistickí príslušníci nemeckej menšiny vyvolali na tomto území nepokoje a československá vláda bola nútená vyhlásiť mobilizáciu. Po nasadení armády sa nespokojní sudetskí Nemci stiahli. Do Československa bol vyslaný na zhodnotenie situácie W. Runciman, známy anglický germanofil, ktorého neskoršia správa dodaná Chamberlainovi vypovedala o neprávostiach páchaných na Sudetonemeckej strane. Onedlho sa Chamberlain stretol s Hitlerom a vyhlásil, že nemá námietky proti odstúpeniu českého pohraničia Nemecku.
Mníchovská dohoda a Viedenská arbitráž.
29. septembra 1938 sa v Mníchove stretli zástupcovia Nemecka (Adolf Hitler), Talianska (Benito Mussolini), Veľkej Británie (Neville Chamberlain) a Francúzska (Édouard Daladier), kde rozhodli o odstúpení pohraničných oblastí Čiech a Moravy Nemecku. Na konferencii sa ďalej rozhodlo, že ČSR odstúpi Poľsku Tešínsko a Maďarsku južné oblasti Slovenska a Podkarpatskej Rusi. Nasledujúci deň sa Československá vláda tomuto diktátu podrobila a vyprázdnila ho. V prípade ozbrojeného odporu by krajine jeho najväčší spojenci (s výnimkou ZSSR) neposkytli žiadnu pomoc.
V tom istom čase žiadali predstavitelia HSĽS vyhlásenie autonómie, k tomu sa pridali postupne aj ďalšie politické strany a vyvrcholili tak snahy mnohých slovenských politikov o väčšiu mieru samosprávy Slovenska. Autonómiu vyhlásili 6. októbra 1938 v Žiline. Vláda v Prahe tieto požiadavky schválila a za predsedu autonómnej vlády vymenovala Jozefa Tisa.
2. novembra 1938 sa uskutočnila Prvá viedenská arbitráž, v ktorej tretie krajiny rozhodli, že oblasti na juhu Slovenska, vrátane Košíc a časti Podkarpatskej Rusi, pripadnú Maďarsku. Nacistické Nemecko si pripojila Petržalku a Devín. Poľsko získalo Tešínsko.
13. marca 1939 Hitler pred pozvaného Jozefa Tisa postavil dve alternatívy budúcnosti Slovenska. Jedna hovorila o rozdelení medzi Poľsko a Maďarsko, druhá o vzniku nového Slovenského samostatného štátu, ktorý by bol plne podriadený Nemecku. Tiso si vybral druhú možnosť a hneď nasledujúceho dňa – 14. marca 1939 bol vyhlásený Slovenský štát, ktorý sa podľa neskoršej ústavy nazýval Slovenská republika. 15. marca 1939 vyhlásil Hitler po okupácii zvyšku Česka (nem. "Resttschechei") Protektorát Čechy a Morava.
Obdobie druhej svetovej vojny.
Prvá Slovenská republika.
Od 23. júla 1939 sa Slovenský štát nazýval Slovenská republika. Krajinu postupne uznalo 27 štátov. Navonok síce prvá Slovenská republika mala znaky suverénneho štátu, ale jej zvrchovanosť bola od počiatku ohraničená závislosťou od Nemecka. 29. marca 1939 bola podpísaná zmluva o ochrannom pomere medzi Nemeckou ríšou a Slovenským štátom. Slovenská republika od začiatku svojej existencie pripúšťala existenciu iba jednej politickej strany – HSĽS a jedinú zahranično-politickú líniu – rešpektovanie a nasledovanie Nemecka.
Nová ústava zákony a nariadenia úradov zlikvidovali demokratické slobody predmníchovskej republiky ako bola sloboda tlače, zhromažďovania a organizovania sa. HSĽS boli podriadené aj polovojenské organizácie ako Hlinkova garda, ktoré mali v krajine dôležité branné, policajné a politické funkcie. O vhodnú výchovu mládeže v duchu HSĽS sa starala Hlinkova mládež.
V hospodárstve nadišla zbrojná konjunktúra, ktorá dala k dispozícii Nemecku prakticky všetok priemysel. Na Slovensku sa vyrábali lafety diel, ručné zbrane, prilby, časti torpéd, periskopov, ako aj mnohé ďalšie súčasti zbraní či výzbroje. Zbrojársky priemysel sa sústredil na Považí v Považskej Bystrici a Dubnici nad Váhom, ktoré boli na dosah nemeckej ochrannej zóny.
V júni 1941 Bratislavská vláda súhlasila so zapojením Slovenska do vojny proti ZSSR, kam čoskoro vyslala dve armádne divízie. Prvé boje s Červenou armádou sa uskutočnili pri Lipovci. Podľa vzoru Nemecka sa začalo prenasledovanie židovských občanov, trestal sa akýkoľvek dôverný styk árijca s Židmi, boli zakázané návštevy, Židom bolo nariadené nosiť žlté hviezdy. Zákony tiež zakazovali Židom bývať na hlavných uliciach miest, chodiť do kaviarní, kín, divadiel, vlastniť telefón či fotografické aparáty. Na ulicu mohli vychádzať a pohybovať sa tam iba vo vymedzenom čase. Od roku 1941 sa začali zriaďovať židovské getá. 25. marca 1942 odišiel z Popradu prvý transport do Osvienčimu. Do októbra 1942 bolo z územia vtedajšieho Slovenska násilne vysťahovaných 57 600 Židov. Z územia obsadeného Maďarskom boli v priebehu vojny deportovaných 30 až 40 000 občanov židovskej národnosti.
Predpoklady na povstanie.
Činnosť vlády na čele s HSĽS vyvolávala odpor u veľkej časti obyvateľstva. Silné demokratické a československé cítenie si spomedzi zložiek štátnej moci zachovala najmä armáda a hlavne veľká časť dôstojníckeho zboru. Na východnom fronte sa množili dezercie slovenských vojakov k Červenej armáde, medzi vojakmi bola bežná neochota bojovať. 30. októbra 1943 pri Melitopole padlo do sovietskeho zajatia vyše 2000 slovenských vojakov 1. pechotnej divízie. Veľká časť z nich sa pripojila k Čechom a Slovákom, bojujúcich na strane Sovietskeho zväzu. Zo slovenských zajatcov pri Melitopole začala byť budovaná 2. paradesantná brigáda. Veľa vojakov v tomto období pochopilo, že stoja na nesprávnej strane, rástol aj súcit s jednoduchými obyvateľmi ZSSR, ktorí sa v krutých vojnových časoch ocitli pod nemeckou nadvládou. Vojaci všeobecne odsudzovali kruté správanie nemeckých okupačných jednotiek na týchto územiach. Rastúce neúspechy nemeckých vojsk najmä po bitke o Stalingrad a pri Kursku utvrdili mnohých slovenských dôstojníkov, že Nemecko raz bude porazené. Keď sa v roku 1944 začal front približovať k slovenským hraniciam, konšpiranti už viedli intenzívne prípravy na prechod slovenskej armády na stranu Spojencov i na pomoc červenej armáde pri prechode slovenským územím.
Za veliteľa príprav na povstanie bol exilovou vládou z Londýna poverený podplukovník Ján Golian, ktorý okolo seba sústredil protinacisticky zmýšľajúcich dôstojníkov. Tak spolu s ilegálnym odbojom pripravil plán, v ktorom mali jednotky o sile dvoch divízii držiace oblasti karpatských priesmykov na severovýchode krajiny, po styku so sovietskymi vojskami, prejsť na stranu Červenej armády. Na Slovensku sa však s približujúcim sa frontom začala zväčšovať aktivita partizánskych skupín. Časť z nich boli sovietske partizánske skupiny pohybujúce sa za nemeckým frontom, ktoré prešli na slovenské územie z Ukrajiny a Poľska. Iné boli organizované slovenskými antifašistami alebo dôstojníkmi, ktorí zbehli zo Slovenskej armády, v auguste 1944 boli na strednom Slovensku vysadení aj organizátori partizánskeho boja z Hlavného štábu partizánskych oddielov z Kyjeva. Tieto skupiny začali už v auguste viesť boj proti ľudáckemu režimu ako aj nemeckým vojskám, ktoré sa na území Slovenska nachádzali. Vyprovokovali tak zásah nemeckých síl.
Slovenské národné povstanie.
29. augusta 1944 sa veľká časť slovenskej armády postavila proti vstupu nemeckých jednotiek na územie Slovenska a začala vopred pripravený krízový variant povstania. Samotní jeho organizátori odhadovali, že za takýchto okolností sa vydržia na ucelenom fronte brániť nanajvýš 14 dní. Červenú armádu sa nepodarilo dostatočne zavčasu informovať o plánoch povstalcov a tak nebola zosúladená ich vzájomná spolupráca. Vzhľadom na neukončené prípravy najmä v jednotkách, ktoré sa mali spojiť s Červenou armádou na východnom Slovensku prepukol zmätok. Viliam Talský, ktorý mal prebrať velenie týchto dvoch divízii a zaistiť tak najpodstatnejšiu časť povstania nezvládol situáciu. Dva dni boli jednotky ponechané v nečinnosti a následne ich veliteľ odišiel so slovenskými letcami na poľské územie. Jednotky bez velenia sa tak Nemcom podarilo odzbrojiť.
Povstalecká armáda sa však účinne sformovala na strednom Slovensku. Centrom povstania sa stala Banská Bystrica. Povstalci sa pokúšali brániť dôležité prístupové trasy v údolí Váhu a Hrona, ale postupne boli vytlačovaní. Chýbala im najmä ťažká výzbroj a protitankové zbrane, s ktorými by sa mohli postaviť proti nemeckým vojskám podporovaným obrnenou technikou. V dôsledku nedostatku zbraní nebolo možné vytvárať zálohy a rezervy, ktoré by vystriedali bojmi vyčerpané jednotky, čo malo za následok úpadok morálky a vyčerpanie vojakov na fronte. Povstalecká armáda sa však bránila na súvislých frontoch celé 2 mesiace, kým sa ju nemeckým jednotkám podarilo zatlačiť do hôr. 28. októbra 1944 vydal generál Rudolf Viest na Donovaloch rozkaz na prechod armády na partizánsky spôsob boja. Armáda sa však už nachádzala v rozklade, s mnohými jednotkami už nebolo spojenie a tak do hôr ako partizáni odišla asi iba polovica vojska. Veľa vojakov uverilo klamlivým vyhláseniam prezidenta Tisa, že v prípade, ak sa vojaci vzdajú do rúk Nemcom, s nimi bude dobre zaobchádzané. Mnohí však boli internovaní, alebo uväznení. Partizánsky boj však pokračoval až do oslobodenia Červenou armádou.
Červená armáda na podporu povstalcov začala Karpatsko-dukliansku operáciu, jednu z najväčších horských operácií vojny. Poskytla aj časť československého vojska v ZSSR. Najmä stíhací pluk a 2. paradesantnú brigádu, ktoré operovali z povstaleckého územia. Ich činnosť a presuny boli však sťažené zlým jesenným počasím. A celkovému neúspechu povstania už nemohli zamedziť.
Oslobodenie Slovenska.
Slovensko oslobodzovali:1. ukrajinský front maršala Koneva, v zostave ktorého bojoval aj 1. česko-slovenský armádny zbor v ZSSR (v zostave 38. armády), 2. ukrajinský front generála Malinovského, 4. ukrajinský front generála Jeriomenka, 1. a 4. rumunská armáda. Tuhé boje prebiehali najmä v Duklianskom priesmyku, v Slánskych vrchoch (pri Dargovskom priesmyku), pri Liptovskom Mikuláši, na juhu Slovenska pri Šahách, Leviciach a Štúrove. Prvá oslobodená obec na východnom Slovensku bol Kalinov (21. septembra 1944). 19. januára 1945 boli oslobodené Košice, Bratislava bola oslobodená 4. apríla 1945. Posledné nemecké jednotky na území Slovenska boli zlikvidované do 1. mája 1945. Pri oslobodzovaní Československa padlo asi 170 000 sovietskych vojakov. Na Slovenskom území je pochovaných 60 659 padlých príslušníkov sovietskej Červenej armády a 10 435 rumunských vojakov. Z množstva pamätníkov osloboditeľom je najvýznamnejší monument Slavín týčiaci sa nad Bratislavou, kde sa každoročne koná pietny akt kladenia vencov padlým vojakom pri príležitosti oslobodenia Bratislavy 4. apríla 1945.
Slovensko v obnovenej ČSR (19451948).
Situácia po oslobodení Slovenska a obnova ČSR.
Do 1. mája 1945 bolo celé územie Slovenska oslobodené Sovietskou armádou, ešte 5. apríla 1945 v Košiciach zasadla dočasná vláda ČSR, ktorá vyhlásila obnovenie ČSR a prijala Košický vládny program. V súvislosti s odovzdaním Podkarpatskej Rusi v roku 1945 ZSSR obsadila Červená armáda aj úzky pruh slovenského územia, kde boli odčlenené obce na východnom Slovensku: Batva, Galoč, Malé a Veľké Rátovce, Malé Selemence, Palová, Palaď-Komárovce, Surty, Šalamúnová a Téglaš a mesto Čop, osídlené prevažne maďarským obyvateľstvom a pričlenené k ZSSR. Vláda ČSR túto okupáciu akceptovala, 2. apríla 1946 bola potom ku Slovensku pripojená podkarpatoruská obec Lekárovce, ktorej občania sa dlho usilovali o pripojenie ku Slovensku. Obce pri Bratislave za Dunajom Jarovce, Rusovce a Čunovo boli pričlenené do ČSR. 17. mája 1945 poľská armáda obsadila poľský Spiš a poľskú Oravu, ktoré sa stali opäť súčasťou Poľska. Severná a východná hranica Slovenska zostávala v rokoch 1945 až do roku 1947 nepokojná, pretože z Ukrajiny sa prebíjali na Západ cez územie ČSR polovojenské oddiely Banderovcov Banderovci, ktorí na úteku terorizovali miestne obyvateľstvo a bojovali s čs. pohraničnými jednotkami.
Významný podiel na boji proti fašizmu mala aj komunistická strana, ktorej prestíž výrazne vzrástla. Veľké množstvo obyvateľstva tiež začalo sympatizovať so ZSSR. Krajina sa tak dostala na dlhé roky (19451989) do sféry sovietskeho vplyvu.
Z Česka bolo na základe Postupimskej konferencie odsunuté nemecké obyvateľstvo, Nemci zo Slovenska boli z väčšej časti evakuovaní už pred koncom vojny a iba menšia časť bola odsunutá (deportovaná) po vojne. Nemci, ktorí spolupracovali s odbojom alebo partizánmi zväčša deportovaní neboli. Keďže veľmoci nedovolili podobný postup ako v prípade Nemcov aj pre Maďarov, prebehla v roku 1946 dohoda medzi Maďarskom a Slovenskom o výmene obyvateľstva a riešení menšinovej otázky. Krajiny si navzájom "vymenili" nesúmerne vyše 50 000 obyvateľov.
Košický vládny program z 5. apríla 1945.
Slovenskí zástupcovia, predovšetkým silná KSS a Demokratická strana Slovenska, sa snažili s prezidentom Benešom a českými predstaviteľmi rokovať podľa zásady „rovný s rovným“ a to sa odrazilo i v Košickom vládnom programe.
V ekonomickej časti Košický vládny program zdôrazňoval niekoľko hlavných úloh, a to urýchlene obnoviť národné hospodárstvo spustošené počas vojny, položiť základy novej sociálnej politiky „v prospech všetkých vrstiev pracujúceho ľudu“(cit.) a bezodkladne zabezpečiť a pod národnú správu previesť majetok zradcov (dokument hovorí o majetku „Nemcov, Maďarov, zradcov a kolaborantov“ s výnimkou nemeckých a maďarských antifašistov). Na skonfiškovanej pôde sa mala uskutočniť pozemková reforma. Požiadavka na znárodnenie nebola vo vládnom programe výslovne uvedená, ale všeobecne sa s ňou rátalo. Išlo o vtedy tak populárnu požiadavku medzi obyvateľstvom, že proti nej takmer nik otvorene nevystúpil. O rozsahu znárodnenia sa malo rozhodnúť až po oslobodení celého Česko-Slovenska. Napríklad i nesocialisticky orientovaná Demokratická strana Slovenska, ktorá zastávala súkromné vlastníctvo, zároveň deklarovala potrebu zoštátniť podniky určitých kategórií, ak sa tým lepšie poslúži sociálnym potrebám a verejnému záujmu. Výhrady nesocialistických politických strán sa pri prejednávaní znárodňovacích dekrétov týkali v podstate iba rozsahu znárodnenia, rýchlosti postupu úlohy družstevníctva a niektorých organizačných a procedurálnych otázok.
Benešove dekréty a ich hospodárske dôsledky.
Pretože v obnovenej republike z hľadiska majetkovo-právneho trval „neprávny stav“, zapríčinený pomníchovskou okupáciou českého územia Treťou ríšou a obsadením južného Slovenska fašistickým horthyovským Maďarskom i kolaboráciou podľa Zmluvy medzi Treťou ríšou a Slovenským štátom, čo znamenalo fakticky totálne obsadenie hospodárstva ČSR Nemeckom a Maďarskom, bolo nevyhnutné nastaviť právny rámec pre vrátenie majetkov pôvodným majiteľom z dôb pred Mníchovskou dohodou - s výnimkou zabavenia majetku všetkým kolaborantom a príslušníkom nemeckej a maďarskej národnosti, ktorí sa angažovali v nacistickej správe a vlastnili majetok v ČSR.
Z viacerých dekrétov ako právnych aktov Spojeneckými mocnosťami uznávaného prezidenta Československej republiky sú z hľadiska zabezpečenia majetku ČSR dôležité tieto štyri:
Týmito opatreniami bolo zároveň umožnené, aby sa mohla začať hospodárska obnova ČSR. Hrozbou súčasnej diskusie o zrušení Benešových dekrétov je, že sa v Európskej únii vyvinie právny precedens na majetkovú nestabilitu a chaos v celej Európe otvorením retroaktivity k vlastníckym právam z dôb druhej i prvej svetovej vojny.
Majetok nepriateľov a zradcov podliehal národnej správe, ktorú vykonávali na základe dekrétov prezidenta ČSR E. Beneša z mája 1945 buď poverení jednotlivci (išlo o remeselnícke dielne, obchody, poľnohospodárske usadlosti), alebo kolektívne orgány (išlo o väčšie podniky a majetky). Národné správy sa zriaďovali aj v akciových spoločnostiach, v ktorých vedení zasadali občania nepriateľských štátov alebo zradcovia. Pretože prevažná väčšina veľkých podnikov počas vojny prešla pod nemeckú správu, alebo ju riadili kolaboranti, už niekoľko mesiacov pred vydaním znárodňovacích dekrétov boli radikálne oslabené pozície súkromného kapitálu a boli rozbité monopolné organizácie. Iba v priemysle podliehalo koncom augusta 1945 9.045 závodov s 923 000 zamestnancami. Nie každá národná správa však mala represívny charakter. Národná správa podnikov vznikala tiež všade tam, kde bol chod podnikov ohrozený neprítomnosťou majiteľov pred ich návratom z emigrácie, z koncentračných táborov, resp. kde majitelia zahynuli a pod. Veľká časť majetku pod národnou správou bola v októbri 1945 skonfiškovaná (teda vyvlastnená bez náhrady) v prospech štátu a 28.október 1945, keď bolo znárodnenie vyhlásené, sa historicky oslavoval za ČSSR ako Deň znárodnenia.
Na základe tzv. Pražských dohôd (tri v priebehu 19451946) sa prikročilo k budovaniu centralistického modelu štátu, ktorý porušoval princíp Košického vládneho programu. Už prvá pražská dohoda zakotvila asymetrický model inštitúcií (Slovensko malo snem i vládu bez obdoby národnej vlády v Česku) a tento model vyústil do centralizácie. Po víťazstve komunistov v Česku vo voľbách 1946 sa postupne oslaboval vplyv slovenských orgánov a víťaz volieb na Slovensku, Demokratická strana, bola postupne odstavovaná od moci. Komunistická strana získala väčšinu v Národnom zhromaždení ČSR.
V októbri 1946 bol vyhlásený Budovateľský plán ako program vlády Národného frontu ČSR Národný front Čechov a Slovákov predložený predsedom čs. vlády Klementom Gottwaldom, ktorý nadväzoval na Košický vládny program a prakticky znamenal začiatok cesty k socializmu, v dobovej reči išlo o dovŕšenie národno-demokratickej revolúcie. Bol vyhlásený Dvojročný plán obnovy a rozvoja národného hospodárstva.
Roku 1947, bola v dôsledku veľkého sucha na Slovensku neúroda, čo vyvolalo vlnu nespokojnosti. Komunisti a demokrati sa navzájom obviňovali za problémy pri riešení situácie. Sovietsky zväz sa za to zaviazal pomôcť a dodal obilie na úkor vlastného obyvateľstva.
V roku 1947 bol odmietnutý vládou Národného frontu ČSR Marshallov plán, vyhlásený na základe doktríny prezidenta USA Trumana, ktorý na začiatku studenej vojny začal rozlišovať dve kategórie štátov, a to demokratické, ktoré dostanú hospodársku podporu USA, a totalitné, ktoré hospodársku pomoc nedostanú. 5. júla 1947 bola hospodárska pomoc USA na obnovu vojnou zničeného hospodárstva ponúknutá všetkým európskym krajinám za podmienky prijať demokratický smer politického vývoja. Vláda ČSR mala záujem rokovať o prijatí plánu, v krajine bol systém parlamentnej demokracie, ale Stalin ako vodca ZSSR oznámil, že účasť ČSR na Marshallovom pláne bude ZSSR chápať ako čin namierený proti ZSSR a namiesto toho bola podpísaná dohoda o hospodárskej spolupráci medzi ČSR a ZSSR. Od leta 1947 sa tak odvíjal rozvoj v Európe vo dvoch ekonomicky oddelených skupinách štátov, „Východ“ pod vplyvom ZSSR a „Západ“ pod vplyvom USA.
Nástup komunizmu.
Vo februári 1948 prebehla vládna kríza. 20. februára podali demisiu ministri socialistickej, ľudovej a demokratickej strany, keďže komunisti údajne porušovali všetky dohody. Títo ministri však predpokladali, že Beneš ich demisiu nepríjme. Komunisti v tej dobe zorganizovali v Prahe nátlakové demonštrácie robotníkov, a Beneš tak pod tlakom demisiu prijal. 25. februára 1948 následne vymenoval novú vládu, v ktorej mali prevahu komunisti. 9. mája 1948 bola prijatá nová ústava a čoskoro, po Benešovej smrti sa stal novým prezidentom Klement Gottwald. Od roku 1948 sa stalo Československo komunistickým totalitným štátom, charakteristického potláčaním demokracie, relatívnym hospodárskym zaostávaním voči nekomunistickým krajinám, podporovaním ateizmu a silným vplyvom Sovietskeho zväzu v štáte. Nastalo obdobie politických procesov (napríklad s Rudolfom Slánským, Vladimírom Clementisom) ale aj prenasledovanie cirkví a zatváranie kláštorov. Po smrti Stalina a aj Gottwalda sa stíhanie režimu nepohodlných osôb zmiernilo, neustalo však. Na Slovensku bolo v roku 1949 zriadených 6 krajov (Bratislavský, Banskobystrický, Košický, Nitriansky, Prešovský, Žilinský).
Československá socialistická republika ČSSR (19601990).
11. júla 1960 bola schválená nová ústava, ktorá zakotvila, že v Československu zvíťazil socializmus. Bola deklarovaná zmena názvu Československá republika (ČSR) na Československá socialistická republika (ČSSR) a oficiálne deklarovaný socialistický štát. Zároveň došlo k zrušeniu Zboru povereníkov, ktorý predstavoval prakticky vládny orgán s právomocami pre Slovensko. Došlo postupne k rehabilitácii časti politicky odsúdených v 50.rokoch (1963). Alexander Dubček bol zvolený za 1.tajomníka ÚV KSS (1966). Na Slovensku bolo v roku 1960 zriadené 3 kraje (Stredoslovenský, Východoslovenský, Západoslovenský).
Pražská jar 1968.
V 60. rokoch v celej Európe aj vo svete dochádzalo ku kultúrnym a politickým zmenám. Toto obdobie sa nieslo v znamení uvoľňovania napätia. Prezidentom ČSSR a súčasne prvým tajomníkom ústredného výboru komunistickej strany (UV KSČ) bol však už od roku 1957 Antonín Novotný, ktorý sa ostro staval proti snahám o liberalizáciu spoločnosti. Koncom roka 1967 sa zišiel ústredný výbor KSČ, väčšia časť členov vystúpila s kritikou pracovných metód a spôsobov vedenia Novotného. Pod týmto tlakom sa Novotný rozhodol dať svoju stranícku funkciu k dispozícii. V januári 1968 plenárne zasadnutie ÚV KSČ rozhodlo o rozdelení najvyšších funkcií. Za prvého tajomníka bol zvolený Alexander Dubček a v marci toho istého roku Národné zhromaždenie zvolilo na návrh Dubčeka za prezidenta republiky Ludvíka Svobodu. Tým sa skončila takmer desaťročná éra vlády Antonína Novotného. Zo Západoslovenského kraja bola 22. 3. 1968 vyčlenená Bratislava.
Obrodný proces.
Obdobie od decembra 1967 do augusta 1968 sa nieslo v znamení demokratizačných zmien. Boli presadené požiadavky, že odbory nemajú byť povestnou „prevodovou pákou“ strany, ale majú reprezentovať a obhajovať záujmy pracujúcich. Uvažovalo sa o otázke rehabilitácie obetí politických procesov z 50. rokov. V apríli 1968 bol jednomyseľne prijatý tzv. Akčný program KSČ, ktorý mal navodiť socializmus s ľudskou tvárou. Obsahoval zmeny, ktoré v nastávajúcich dvoch rokoch chcela komunistická strana (stále ako ústavou zakotvená vedúca politická sila) uskutočniť v politickej oblasti (najmä v oblasti občianskych práv a politického systému), ekonomickej (ekonomická reforma v rámci socializmu), kultúrnej a zahraničnej politike. Súčasťou zmien mala byť takzvaná demokratizácia. Program sľuboval zásadné ekonomické a politické reformy, ale samotný názov naznačoval jednu podstatnú okolnosť – KSČ sa chcela vrátiť k svojmu pôvodnému programu, ktorý mala po druhej svetovej vojne, pred februárom 1948.
V máji bolo v Národnom zhromaždení schválené programové vyhlásenie vlády; za jednu z hlavných úloh považovala vláda prípravu federácie. Zároveň však v Moskve prebiehali československo-sovietske rokovania na najvyššej úrovni; československá delegácia si vypočula od Brežneva veľmi ostrú kritiku politických pomerov v ČSSR. Ten žiadali rázne opatrenia proti antisocialistickým a pravicovým silám, ktoré sa podľa ich názoru výrazne aktivizujú. Na schôdzke vo Varšave v júli 1968 schválili predstavitelia Bulharska, Maďarska, NDR, Poľska a ZSSR Brežnevov koncept otvoreného listu adresovaného KSČ. Podľa názoru „päťky“ sa v Československu pripravovala kontrarevolúcia. Obsah listu bol zmesou veľmi vážneho varovania s viditeľnými prvkami hrozby. O dva dni predsedníctvo ÚV KSČ schválilo odpoveď na varšavský list, v ktorom vyvracalo neopodstatnené obvinenia a neoprávnenou kritiku, odmietlo myšlienku o internacionálnej pomoci „päťky“ brániť socializmus v inej krajine. Po zverejnení varšavského listu a odpovedi naňho vypukla lavína súhlasných rezolúcií, telegramov a listov od verejnosti. To viedlo k zjednoteniu občanov, k posilneniu dôvery k vedeniu KSČ (78% občanov) a práva na vlastnú, československú cestu.
Pokus o „socializmus s ľudskou tvárou“ Alexandra Dubčeka bol však zmarený. Na základe predošlých dohôd jednotlivých socialistických krajín a Brežnevovej doktríny bola pripravená okupácia krajiny. 20. augusta 1968, bol vydaný predom pripraveným vojskám Varšavskej zmluvy rozkaz na obsadenie územia Československa. 21. augusta 1968 vojská Varšavskej zmluvy prekročili hranice. Okupáciou Česko-Slovenska v podstate skončil proces, ktorý sa začal nazývať Pražská jar. Dubček, Smrkovský a Černík boli intervenčnými vojskami zatknutí a odoslaní do ZSSR. Čoskoro za nimi odišiel aj prezident Svoboda. Vedenie KSČ pod nátlakom nakoniec v Moskve podpísalo dohodu o konsolidácii situácie v republike. Nasledovalo obdobie, v ktorom sa postupne dostali k moci politici, ktorí začali tzv. normalizáciu. Z KSČ postupne vylúčili asi 400 000 členov. 26. januára 1969 sa na Václavskom námestí v Prahe upálil na protest proti okupácii krajiny študent Jan Palach. Akékoľvek pokusy zmeniť politický systém v republike boli na dlhú dobu 20 rokov potlačené.
Obdobie „normalizácie“.
V roku 1968 sa Bratislava stala prvýkrát hlavným mestom Slovenska. Dňa 1. januára 1969 vstúpil do platnosti zákon o federácii. Od tohto momentu sa ČSSR skladala z dvoch socialistických republík, ČSR (Česka) a SSR (Slovenska). V apríli 1969 sa stal prvým tajomníkom ÚV KSČ Gustáv Husák, ktorý sa pridal k normalizátorom. Od roku 1975 vykonával súčasne aj funkciu prezidenta. V januári 1977 skupina československých občanov vydala dokument Charta 77, v ktorom obhajovali ľudské a občianske práva.
Rok 1989, Nežná revolúcia.
Zmena režimu, ako aj obrat v zahraničnej politike, nastali až po novembri 1989, kedy prebehla Nežná revolúcia, ktorá zrušila vedúcu úlohu Komunistickej strany. Česko-Slovensko sa stalo opäť demokratickým štátom s trhovou ekonomikou. V rokoch 19891991 pokojne odišli sovietske vojská, ktoré sa na území krajiny nachádzali od roku 1968.
ČSFR 1990.
Po novembri 1989 sa uskutočnili viaceré reformy smerom k demokracii, krajina sa začala vyrovnávať so svojou komunistickou minulosťou. Z názvov republík (Česká republika a Slovenská republika) bolo odstránené slovo "socialistická" a na jar roku 1990 bola prijatý ústavný zákon obsahujúci aj zmenu názvu celého štátu na Českú a Slovenskú federatívnu republiku (ČSFR). V júni 1990 sa v ČSFR konali prvé slobodné voľby do Federálneho zhromaždenia, ČNR a SNR. Víťazi druhých slobodných volieb, v Česku pravicová ODS, na Slovensku ľavicové národne orientované HZDS, v júni 1992 intenzívne rokovali o vzťahoch slovenských a českých orgánov. Krátko po 17. júli 1992, kedy bol v SNR schválený dokument Deklarácia o zvrchovanosti Slovenskej republiky, sa dohodli v Bratislave na rozdelení štátu.
1. septembra 1992 bola SNR prijatá a 3. septembra 1992 podpísaná Ústava SR. 1. januára 1993 nasledoval pokojný zánik ČSFR, rozdelenie krajiny na dnešné Slovensko a Česko.
Vznik samostatnej Slovenskej republiky.
1. januára 1993 vzniklo samostatné Slovensko, jeden z nástupníckych štátov Česko-Slovenska. Prvým prezidentom Slovenskej republiky sa stal Michal Kováč a predsedom vlády zostal Vladimír Mečiar. Vládu vytvorenú po parlamentných voľbách roku 1994, kedy sa premiérom opäť stal Mečiar, však charakterizovali autoritatívne spôsoby a nacionalistická rétorika. Najmä v rokoch 19941998 sa Slovensko na čele s Vladimírom Mečiarom dostávalo do čoraz hlbšej medzinárodno-politickej izolácie, z ktorej sa krajinu podarilo vyviesť až po parlamentných voľbách v roku 1998, keď sa k moci dostala dovtedajšia opozícia vedená kresťanským demokratom Mikulášom Dzurindom.
Integrácia Slovenska do Európskej únie.
Slovensku sa v nasledujúcich rokoch podarilo dobehnúť politický vývoj v okolitých krajinách a od 29. marca 2004 sa Slovensko stalo členom NATO a od 1. mája 2004 členom Európskej únie spolu s Českom a ďalšími postkomunistickými krajinami Európy.
Parlamentné voľby v roku 2006 ukončili osemročné obdobie pravicovej vlády, počas ktorého krajinu viedol Mikuláš Dzurinda a 4. júla 2006 sa predsedom vlády stal sociálny demokrat Robert Fico. Orientácia štátu sa postupne menila na sociálne demokratickú.
Kontinuita ekonomického vývoja umožnila, aby sa Slovensko stalo 16. členom eurozóny a od 1. januára 2009 prijalo euro ako svoju domácu menu a hladko uskutočnilo výmenu domácej meny platnej od 8. 2. 1993 (Slovenská koruna) v celej ekonomike. 21. december 2007, dátum, keď sa Slovensko spolu susednými štátmi s výnimkou Ukrajiny stalo členmi Schengenskej zmluvy o bezhraničnom pohybe občanov v rámci Európskej únie (Schengenský priestor).

</doc>
<doc id="6885" url="https://sk.wikipedia.org/wiki?curid=6885" title="Hrubý domáci produkt">
Hrubý domáci produkt

Hrubý domáci produkt (v trhových cenách), skrátene HDP (, skrátene "GDP") alebo domáci produkt je hodnota všetkých finálnych výrobkov a služieb vyrobených rezidentskými jednotkami sledovaného územia (spravidla štátu) za sledované obdobie (spravidla za rok). Zodpovedá teda tzv. hrubej pridanej hodnote celej ekonomiky v trhových cenách.
Inak povedané (t.j. z hľadiska dôchodkovej stránky) je HDP časť prvotných dôchodkov (získaných rezidentskými jednotkami sledovaného územia aj nerezidentskými jednotkami), ktorá vznikla z výroby pochádzajúcej od rezidentských jednotiek sledovaného územia za sledované obdobie. 
Rozdiel medzi hrubým domácim produktom a hrubým národným dôchodkom (hrubým národným produktom).
"Pozri v článku hrubý národný dôchodok."
Druhy HDP.
Delenie 1:
Delenie 2: 
Delenie 3:
Bez ďalšieho upresnenia sa v praxi (aj v médiách a podobne) výrazom "hrubý domáci produkt" vždy myslí reálny celkový hrubý domáci produkt v národnej menovej jednotke. Napr. na Slovensku výraz " HDP vzrástol o 2 %" teda znamená, že vzrástol reálny celkový HDP v eurách o 2 %.
Okrem hrubého domáceho produktu v trhových cenách (ktorý sa bežne označuje skrátene "hrubý domáci produkt") existuje aj hrubý domáci produkt v nákladoch faktorov (pozri nižšie) a hrubý domáci produkt v základných cenách (pozri nižšie).
Metódy merania hrubého domáceho produktu.
Existujú tri metódy ako merať HDP. ESNÚ 95 ich charakterizuje nasledovne:&lt;br&gt;
"Hrubý domáci produkt v trhových cenách je konečným výsledkom výrobnej činnosti rezidentských výrobných jednotiek. Môže byť definovaný tromi spôsobmi:"&lt;br&gt;
"a) HDP je súčtom hrubej pridanej hodnoty rôznych inštitucionálnych sektorov alebo rôznych odvetví plus dane a mínus subvencie na produkty (ktoré nie sú alokované na sektory a odvetvia). Je tiež bilancujúcou položkou" [t.j. saldom, zostatkom] "účtu produkcie za celú ekonomiku."&lt;br&gt;
"b) HDP je súčtom konečného domáceho použitia výrobkov a služieb (skutočná konečná spotreba a hrubá tvorba kapitálu" [t.j. tvorba hrubého kapitálu]") plus vývoz a mínus dovoz výrobkov a služieb." &lt;br&gt;
"c) HDP je súčtom použitia na účte" [t.j. súčtom všetkých položiek na ľavej strane účtu] "tvorby dôchodkov za celú ekonomiku (odmeny zamestnancov, dane z produkcie a dovozu mínus subvencie, hrubý prevádzkový prebytok a zmiešané dôchodky za celú ekonomiku)."
Nasleduje podrobnejší rozpis spomínaných troch metód. Počíta sa nominálny celkový hrubý domáci produkt v národnej menovej jednotke. Položky sú v nasledujúcom texte (na prvom mieste) označené terminológiou, ktorú používa ŠÚ SR (a nie napr. slovenský preklad ESNÚ 95 z Úradného vestníka EÚ). Namiesto výrazu "ekonomika SR spolu" je ale použitý výraz "domáca ekonomika".
Výrobná metóda.
HDP (v trhových cenách) = hrubá pridaná hodnota v základných cenách + dane z produktov - subvencie na produkty
pričom:&lt;br&gt;
hrubá pridaná hodnota v základných cenách = produkcia - medzispotreba, pričom
Výdavková metóda.
HDP (v trhových cenách) = konečná spotreba + tvorba hrubého kapitálu + saldo zahraničného obchodu
pričom:
Položky konečná spotreba a tvorba hrubého kapitálu ŠÚ SR spolu označuje ako domáci dopyt.
Dôchodková metóda.
HDP (v trhových cenách) = odmeny zamestnancov + čistý prevádzkový prebytok + čisté zmiešané dôchodky + spotreba fixného kapitálu + dane z produkcie a dovozu - subvencie 
pričom:
Položky (hrubý) prevádzkový prebytok a zmiešané dôchodky štatistické úrady nepočítajú priamo (lebo to technicky nie je možné), ale len ako zostatok (napr. sa od HDP známeho z inej z troch metód odpočítajú ostatné vyššie uvedené položky a to, čo zostane, je hrubý prevádzkový prebytok + zmiešané dôchodky).
Prevod na podobné ukazovatele.
Ukazovatele so slovom "domáci" v názve: &lt;br&gt;
1) V trhových cenách:
2) V nákladoch faktorov:
3) V základných cenách:
Ukazovatele so slovom "národný" v názve:&lt;br&gt;
1) V trhových cenách:
2) V nákladoch faktorov:
3) V základných cenách (zriedkavé):
Ďalšie ukazovatele:
Socialistické štáty počítali najmä nasledujúce dva ukazovatele:
(1) Značky A, B... označujú jednotlivé rôzne významy toho istého názvu.&lt;br&gt;
(2) spotreba fixného kapitálu znamená odpisy &lt;br&gt;
(3) t.c. znamená v trhových cenách &lt;br&gt;
(4) Platí toto :&lt;br&gt;
trhové ceny&lt;br&gt;
- DPH alebo podobná odpočítateľná daň &lt;br&gt;= ceny výrobcov (angl. "producer prices") &lt;br&gt;
- ostatné dane z produktov (t.j. dane z produktov iné než "DPH al. podobná odpočítateľná daň")&lt;br&gt;
+ subvencie na produkty&lt;br&gt;= základné ceny (= výrobné ceny, angl. "basic prices")&lt;br&gt;
- ostatné dane z produkcie &lt;br&gt;
+ ostatné subvencie na produkciu&lt;br&gt;= náklady faktorov (=náklady na výrobné faktory, náklady na výrobné činitele, ceny výrobných faktorov, faktorové ceny, angl. "factor cost")&lt;br&gt;

</doc>
<doc id="6887" url="https://sk.wikipedia.org/wiki?curid=6887" title="Aibo">
Aibo

AIBO je autonómny robot v podobe domáceho psa. Je to zábavný výrobok spoločnosti SONY. Jeho meno je japonský slangový výraz, označujúci najlepšieho kamaráta. 
Opis.
AIBO pripomína skutočného psa v brnení. Má osemnásť kĺbov, čiže aj osemnásť stupňov voľnosti. Vidí pomocou CCD kamery, ktorú má uloženú v nose. Kamera má 0.18 Mpx a pomocou nej rozoznáva AIBO aj farby a dokáže sa orientovať v priestore. Vyhýbacie manévre mu pomáha vykonávať infračervený senzor, ktorý je určený na meranie vzdialeností. Počuje pomocou dvoch stereomikrofónov, čo mu umožňuje súčasne aj lokalizovať miesto, odkiaľ zvuk prichádza. Nemá implementovanú technológiu rozoznávania hlasu, a preto naň nereaguje. Rozoznáva tóny zo špeciálneho zvukového diaľkového ovládača – sound commandera – alebo tóny klasických hudobných nástrojov. Softvér, ktorý určuje model správania AIBO, je uložený v Memory Sticku, čo je typ flash pamäte, vyvinutý firmou SONY. Na krku má tlačidlo, pomocou ktorého ho možno v prípade nebezpečenstva vypnúť resp. aktivovať.
Pohyb.
Dobre pohybuje po kobercoch s malou výškou a dokáže sa pohybovať aj po dlažbe alebo drevených povrchoch. Konštrukcia je chúlostivá na nečistoty a vodu. V štandardnej dodávke sa nachádza aj dobíjacia stanica, ktorá je cez adaptér napojená do siete. Je to jeho domov, kam si chodí dobíjať batérie. 
Má zmysel pre stabilitu, takže dokáže rozoznať, keď sa nachádza na šikmom povrchu, keď ho niekto prenáša, prípadne keď spadol, a dokáže zaujať správnu polohu. Na tento účel má zabudovaný senzor priamej a uhlovej akcelerácie.
Inteligencia.
Robot disponuje umelou inteligenciou. Jeho výnimočnosť podľa SONY spočíva v jeho autonómnom správaní. Pokiaľ sa mu nikto nevenuje, vykonáva svoj vlastný program. V prípade, že je nablízku jeho pán, AIBO s ním interaguje. Disponuje simuláciou šiestich emócií. Je to radosť, smútok, strach, zlosť, prekvapenie a prejav nevôle. Zabudované má štyri inštinkty: lásku, hľadanie, pohyb a hlad. Hlad je reprezentovaný nutnosťou dobíjať batérie.
Nemá rád čierne predmety a tmavé miestnosti, čo vyplýva z toho, že meria vzdialenosti infračerveným senzorom. Čierne telesá pohlcujú toto žiarenie vo veľkej miere a AIBO zle odhaduje vzdialenosť jednotlivých predmetov. Tmavé okolie mu bráni v rozoznávaní podlahy, čo mu znepríjemňuje chodenie. 
Robota je možné prepnúť do módu, keď predvádza všetky kúsky, ktoré ovláda, alebo do stavu, keď sa správa autonómne, prirodzene. Majiteľ môže meniť jeho správanie tým, že vymení jeho Memory Stick za iný, ktorý je možné získať od priateľov, kúpiť, prípadne editovať pomocou performer kitu na počítači. Samozrejme, dokáže štekať a vydáva aj rôzne iné zvuky, ktoré majú buď podobu robotického hlasu, pesničiek, alebo akéhokoľvek importovaného zvuku. Dokáže tancovať na hudbu. 
Podobne ako každý pes je rád, keď ho majiteľ pohladí. Taktilný senzor je umiestnený na hlave. AIBO vyžaduje častú pozornosť a pohladenie. Na druhej strane, ak po tomto senzore majiteľ klepne, AIBO vie, že bol vyhrešený, a snaží sa modifikovať svoje správanie. V súlade s emočným programom za istých okolností, napríklad ak je zlostný alebo prejavuje nevôľu, nepočúva svojho pána. 
AIBO sa prejavuje navonok zvukovými efektmi, zmenou farby očí zo zelenej na červenú, čím vyjadruje kladný alebo záporný postoj, a pohybom tela. Jeho telo umožňuje chodiť, sedieť, podávať labku, naťahovať sa, tancovať a pod. Je možné hrať s ním futbal, pričom v štandardnej dodávke je na to určená lopta. 
Rvonako ako zvieratá vyrastá z mláďaťa na dospelého jedinca. Má schopnosť učiť sa a jeho pán ho môže učiť jednotlivé činnosti. Robot sa však učí aj sám na základe podnetov z okolia.
Cena.
Predaj zariadenia bol ukončený v marci 2006. Na Slovensku sa toto zariadenie nepredávalo. Jeho cena sa sa pohybovala okolo 2 000 €.

</doc>
<doc id="6889" url="https://sk.wikipedia.org/wiki?curid=6889" title="SDR-4x">
SDR-4x

SDR-4x je humanoidný robot spoločnosti SONY.
Spoločnosť Sony, posmelená úspechom svojho robotického psíka AIBO, vytvorila ďalšieho robota, tentoraz humanoidného, pod názvom SDR-4X. SDR znamená Sony Dream Robot.
Je to robot určený na zábavu, dokáže chodiť, spievať, tancovať, hrať futbal a mnohé ďalšie činnosti. Pre svoju konštrukčnú výšku však nie je schopný chodiť po schodoch. Má 38 kĺbov, a aby bola interakcia medzi človekom a robotom čo najbezpečnejšia, ich stavba je taká, aby nebolo možné do kĺbu vložiť prst a robot ho nemohol náhlym pohybom pricviknúť. Robot je skonštruovaný tak, že sa dokáže postaviť na nohy aj v prípade, že spadne na chrbát. Je určený implicitne na domáce použitie, takže na jeho chodidlách sú namontované senzory, ktoré mu umožňujú chodiť aj po veľmi hrubých kobercoch. Rozdiely vo výške podlahy v dráhe jeho pohybu môžu predstavovať až . Aby robot nespadol pri náhlom tlaku na jeho telo zvonku, má zabudovaný reflex predkročenia a zakročenia, podobne ako ho má človek. Ak má robot spadnúť, snaží sa dostať do takej polohy, aby došlo k čo najmenšiemu poškodeniu. 
SDR-4X má dve kamery, takže má stereoskopické videnie, čo mu umožňuje vidieť priestorovo. Pomáha to napríklad pri rozoznávaní rozdielu medzi okrajovou hranou dosky stola a čiarou nakreslenou na podlahe. Nemôže sa teda stať to, že nerozozná hranu stola a spadne z neho na podlahu, ako sa to stáva jednookému psíkovi AIBO. 
Vďaka stereoskopii dokáže na základe merania paralaxy určiť vzdialenosť objektu a vypočítať si dráhu pohybu, aby sa mu čo najúspornejšie a najbezpečnejšie vyhol.
Robot má slovnú zásobu 60 000 slov, čo mu umožňuje konverzáciu. Ďalšie slovíčka si dokáže zapamätať. Na spracovanie komunikácie v ľudskej reči slúži externý počítač, pripojený cez bezdrôtovú sieť typu LAN. 
SDR-4X si dokáže zapamätať tváre desiatich ľudí, pričom trvá asi minútu, kým si uloží do pamäte všetky potrebné informácie. Ľudí rozoznáva aj podľa mena. Dokáže ich rozoznať aj podľa ich hlasu (disponuje až siedmimi mikrofónmi).
Okrem schopnosti zapamätať si veľké množstvo situácií a ich riešení je schopný sa aj učiť a vyvíjať sa tak, aby mohol čo najlepšie žiť v rodine. Svojím správaním sa snaží prispôsobiť svojmu vlastníkovi. Robot má implementovanú tzv. krátkodobú a dlhodobú pamäť, podobne ako je to v prípade ľudí. 

</doc>
<doc id="6890" url="https://sk.wikipedia.org/wiki?curid=6890" title="Hoap">
Hoap

Hoap (skratka "Humanoid for Open Architecture Platform") je humanoidný robot spoločnosti SONY.
Jeho cieľovým trhom sú predovšetkým vedci a výskumníci, ktorí sa zaoberajú robotikou. Je vysoký a má hmotnosť . Je určený na výskum a vývoj v oblasti robotických technológií. Spoločnosť Fujitsu, ktorá robota skonštruovala, uvoľnila informácie o jeho architektúre, aby mohli ostatní vedci vyvíjať pre neho vlastné aplikácie. Súčasne sa tak HOAP stáva prvým humanoidným robotom, ktorého je možné voľne programovať. 
Robot beží pod RT-Linuxom a tvorca aplikačného softvéru môže svoj program otestovať najskôr na simulátore a až následne ho uložiť do robota. 
Vytýčené sú ešte dva ciele, ktoré by sa mali dosiahnuť: zlepšenie ovládania pohybov a zlepšenie komunikácie medzi robotom a ľuďmi. Cena robota je stanovená na zhruba 40 000 USD a Fujitsu počíta s predajom zhruba 100 robotov do polovice roku 2004.

</doc>
<doc id="6891" url="https://sk.wikipedia.org/wiki?curid=6891" title="AIBO">
AIBO



</doc>
<doc id="6892" url="https://sk.wikipedia.org/wiki?curid=6892" title="PINO (robot)">
PINO (robot)

PINO je humanoidný robot. Jeho meno je skratkou od Pinochio. 
Vyvíja ho tím Hiroakiho Kitana. Kitano je expert v oblasti umelej inteligencie a vedie spoločnosť Kitano Symbiotic. 
35 polyuretánových obalov kryje povrch robota, ktorý je vysoký, skladá sa zo 150 mechanických súčiastok, 29 motorov a má hmotnosť . Robot je v súčasnosti ešte vo vývoji, ktorý bude pokračovať schopnosťou rozoznávať tváre a hlasy, konverzáciou v ľudskej reči a tradičnou schopnosťou hrať futbal, ktorú majú implementovanú takmer všetky humanoidné roboty.

</doc>
<doc id="6893" url="https://sk.wikipedia.org/wiki?curid=6893" title="H7 (robot)">
H7 (robot)

H7 je humanoidný robot. Číslo v názve tohto robota znamená poradie generácie. H7 má 36 stupňov voľnosti, môže napodobniť všetky pohyby človeka. Má hmotnosť a je vysoký . Je riadený dvoma procesormi Pentium III s taktovacou frekvenciou 750 MHz. Linuxovú komunitu iste poteší to, že ako operačný systém bol zvolený RT-Linux. Robot bol vyvinutý v JSK Laboratory v Japonsku. Dokáže sa pohybovať nielen dopredu, ale aj tzv. krabím pochodom do strany. Pomocou bezdrôtového ethernetu je pripojený na počítačovú sieť. Spoločnosť Motorola ohlásila vývoj Java aplikácie, ktorá umožní ovládanie tohto robota pomocou mobilného telefónu.

</doc>
<doc id="6894" url="https://sk.wikipedia.org/wiki?curid=6894" title="HRP-2P">
HRP-2P

HRP-2P (skratka "Human Robotics Project 2-Prototype") je humanoidný robot spoločnosti Kawada Industries. 
Jeho softvér beží na RT-Linuxe. Jeho výška je a má hmotnosť . V rámci väčšej flexibility robota bude údajne HRP-2P modifikovať svoj programový kód, aby bol schopný prispôsobovať sa novým podmienkam.

</doc>
<doc id="6896" url="https://sk.wikipedia.org/wiki?curid=6896" title="Konverzačný robot">
Konverzačný robot

Konverzačný robot, v hovorovej reči najčastejšie označovaný ako četbot, je druh robota. Táto kategória robotov sa zaoberá iba jednou z dôležitých vlastností robota, a to schopnosťou rozprávať sa so svojím majiteľom ľudskou rečou. Nejde iba o syntézu reči, robot musí chápať, čo mu jeho majiteľ hovorí, a musí vedieť konverzovať tak, aby jeho majiteľ bol ochotný sa s ním rozprávať. Tieto roboty sú určené ako spoločníci pre starých a osamelých ľudí, mali by im spríjemniť čas, prípadne sa o nich postarať z medicínskeho hľadiska. Najdôležitejšou vlastnosťou je teda schopnosť rozprávať a tá je výsadou človeka. Nemožno ich však celkom jednoznačne zaradiť medzi humanoidné roboty, pretože väčšina z nich je vo forme neforemných škatúľ alebo fantazijných zvieratok, alebo oveľa častejšie nainštalovaného softvéru.
Na jeseň 2022 spustila spoločnosť OpenAI (Elon Musk, Sam Altman) svoj četbot ChatGPT, založený na veľkom jazykovom modeli GPT-3. ChatGPT bol v čase uvedenia jedným z najpokročilejších četbotov a považuje sa za dôležitý míľnik v rozvoji konverzačných systémov umelej inteligencie. Model bol trénovaný na obrovských množstvách textov a konverzácií a preto dokáže komunikovať s používateľmi prirodzeným a ľudským spôsobom a zvládať odpovedať na otázky z veľkého okruhu tém. V ďalších rokoch ho potom nasledovali konkurenti ako Gemini (Google), Claude (Anthropic), DeepSeek (DeepSeek) alebo Grok (xAI, Elon Musk).

</doc>
<doc id="6897" url="https://sk.wikipedia.org/wiki?curid=6897" title="Tama">
Tama

Tama je konverzačný robot spoločnosti Matsushita.
Jeho hlavnou úlohou je podľa výrobcu terapia pomocou konverzácie pre starých a osamelých ľudí. Tama ovláda 50 fráz, ktoré dokáže používať, a jej cieľom je napr. pripomínať ľuďom, kedy majú ísť do nemocnice, kedy majú užívať lieky a podobne. Celkovo je projekt zameraný na zdravotnú starostlivosť o majiteľov.
Tama môže byť napojená cez ISDN linku alebo mobilný telefón na rôzne zdroje medicínskych informácií, spravodajstiev a pod. Komunikácia človeka s robotom môže byť z centra monitorovaná. V prípade zhoršenia mentálneho stavu starších ľudí môže na to robot autonómne upozorniť. Aby bol robot schopný rozoznať, kedy je vhodné s majiteľom konverzovať a kedy nie, má zabudovanú vlastnú časovú základňu a 2 MB pamäte, do ktorej si zaznamenáva predchádzajúcu konverzáciu.
Do vývoja robota bolo vložených 2 mil. USD. Jeho cena bola stanovená na zhruba 500 USD. Predpokladá sa, že robot sa bude vyrábať v tvare niekoľkých typov zvieratiek. Vzhľadom na to, že jeho primárnou funkciou je rozprávať sa, robot nie je schopný chodiť. Podľa prieskumu spoločnosti Matshushita si to ľudia z cieľovej skupiny tohto výrobku ani neželajú.

</doc>
<doc id="6898" url="https://sk.wikipedia.org/wiki?curid=6898" title="Memoni">
Memoni

Memoni je konverzačný robot výrobcu hračiek, spoločnosti Tomy.
Jeho základom je 32-bitový mikroprocesor. Je vybavený umelou inteligenciou a zásobou 20 000 slov, čo umožňuje vytvoriť až 2 milióny rôznych viet. Cena robota bola stanovená na 150 USD.

</doc>
<doc id="6899" url="https://sk.wikipedia.org/wiki?curid=6899" title="Vojenský robot">
Vojenský robot

Vojenský robot patrí do kategórie robotov. Možno ho definovať ako robota, ktorý armáda využíva ako autonómneho alebo častejšie teleoperovaný robot.
V súčasnosti neexistujú roboty, ktoré by boli vybavené zbraňovými systémami a používajú sa skôr na účely prieskumu terénu.

</doc>
<doc id="6900" url="https://sk.wikipedia.org/wiki?curid=6900" title="PackBot">
PackBot

PackBot je vojenský robot. Spolu s agentúrou DARPA ho vyvíja spoločnosť iRobot.
Možno ho zaradiť do kategórie robotických prieskumníkov. Vzdialene pripomína tank bez veže a s dvoma prídavnými pásmi vpredu. Vďaka nim sa dokáže pohybovať po schodoch, vyhrabať sa zo zložitého terénu a otočiť sa do správnej polohy, ak sa prevrhne. Môže pracovať aj pod vodou, a to až do hĺbky troch metrov. Je ovládaný na diaľku operátorom, ktorému posiela informácie o prostredí, v ktorom sa nachádza. Operátor vidí a počuje to, čo robot. Kameru má uloženú na výsuvnom ramene, takže môže vidieť aj za roh. Robot však dokáže oveľa viac. Robí priamo na mieste chemické rozbory, aby zistil, či v okolí nie sú bojové plyny. Znižuje tak riziko, ktoré by inak hrozilo prieskumníkom pri pohybe na nepriateľskom území.
Ak robot nie je v prevádzke, vďaka jeho malým rozmerom a hmotnosti ho môže na chrbte niesť vojak. Cena robota bola stanovená na 45 000 USD.

</doc>
<doc id="6902" url="https://sk.wikipedia.org/wiki?curid=6902" title="Afghan explorer">
Afghan explorer

Afghan explorer je vojenský robot, robotické vojnové spravodajské vozidlo.
Vojnoví spravodajcovia v snahe priniesť čo najzaujímavejšie informácie priamo z miest bojov často riskujú svoj život a neraz oň aj prídu. Toto riziko možno eliminovať nasadením robotov.
Robotického vojnového spravodajcu vyvíja MIT v USA. Pod názvom Afghan Explorer tu vzniklo vozidlo dlhé niekoľko desiatok centimetrov, ktoré je schopné prenášať zvuk a video z miesta, kde sa nachádza, do riadiacej centrály. Ovládanie robota aj prenos informácií sa deje prostredníctvom družíc a robota je možné ovládať z jediného miesta po celom svete. 
Ako už názov napovedá, prvýkrát bol nasadený v Afganistane. Cieľom tvorcov je prejsť robotom naprieč celou krajinou a natáčať pritom spravodajstvo, čím chcú otestovať funkčnosť a perspektívnosť takéhoto zariadenia. Afghan Explorer nedisponuje podobne ako PackBot svojou vlastnou inteligenciou a nerozhoduje sa autonómne.

</doc>
<doc id="6903" url="https://sk.wikipedia.org/wiki?curid=6903" title="Neorealizmus (filozofia)">
Neorealizmus (filozofia)

Neorealizmus vo filozofii je smer súčasnej filozofie, ktorý v teórii poznania zastáva tézu imanentnosti predmetu poznania, ktorý je nezávislý od vedomia, no pritom vo vedomí. V ontológii uznáva reálnosť všeobecných pojmov a nezávislosť vecí od vzťahov medzi nimi. Kozmologický smer neorealizmu rozvíja teórie evolúcie do univerzálnych filozofických systémov.
Neorealizmus sa rozvíjal v anglickej filozofii, v americkej filozofii a v nemeckej filozofii. Neorealizmus v USA bol jedným z prvých pokusov vytvoriť pôvodnú americkú filozofiu, zovšeobecniť
domáce črty vo filozofickom myslení a v živote Ameriky.
Neorealizmus vznikol v Cambridge a založil ho G. E. Moore. Neorealizmus odmietol neohegelianstvo a zasadzoval sa za nešpekulativne spracúvanie konkrétnych filozofických problémov.
Neoralizmus zavrhuje budovanie filozofických systémov.
Stredobodom pozornosti neorealizmu je logika, teória poznania, biológia a fyzika.

</doc>
<doc id="6905" url="https://sk.wikipedia.org/wiki?curid=6905" title="Sci-fi">
Sci-fi



</doc>
<doc id="6907" url="https://sk.wikipedia.org/wiki?curid=6907" title="Hernando Cortés">
Hernando Cortés

Hernando Cortés, známy aj pod menami Hernán Cortés, Fernán Cortés, alebo Fernando Cortés (* 1485, Medellín, Španielsko – † 2. december 1547, Castilleja de la Cuesta pri Seville) bol španielsky dobyvateľ (conquistador), ktorý porazil ríšu Aztékov a zabral územie dnešného Mexika pre Španielsko.
Začiatky.
Narodil sa v Meddelíne, v Kastílskom kráľovstve ako jediné dieťa Martína Cortésa a Cataliny Pizarro Altamirano. Po svojej matke bol druhostupňovým bratrancom Francisca Pizarra, ktorý neskôr dobyl ríšu Inkov na území dnešného Peru. Cortés študoval v meste Salamanca, ale na veľký zármutok svojich rodičov ako 17-ročný zanechal školu a vrátil sa domov. Odmietol ísť v šľapajach svojho starého otca a študovať právo, ale rozhodol sa pre dobrodružnejší život. Uvažoval nad tým, či získať slávu vo vojne v Taliansku, alebo skúsiť šťastie v Novom svete.,
Príchod do Nového sveta.
Cortés prišiel do Nového sveta v roku 1506. Zúčastnil sa na dobytí Hispanioly (dnešný ostrov Haiti) a Kuby. Za svoje služby bol odmenený rozsiahlymi pozemkami a indiánskymi otrokmi. Brutalita vojenskej výpravy na Kubu a následné vymretie indiánskej populácie spôsobené chorobami, prepracovaním a zúfalstvom, mohli mať neskôr vplyv na Cortésovo relatívne starostlivejšie zaobchádzanie s obyvateľmi Nového Španielska (dnešné Mexiko), keď sa stal jeho guvernérom. To umožnilo, ironicky, prežitie mnohých genotypov čistokrvných Indiánov, indiánskych kmeňov a indiánskych jazykov v dnešnom Mexiku.
Expedície na polostrov Yucatán vedené Franciscom Hernández de Córdoba v roku 1517 a Juanom de Grijalva v roku 1518 sa vrátili na Kubu iba s malým množstvom zlata, ale s povesťami o vzdialenejšej krajine, ktorá zlatom priam oplýva. Keď sa to Cortés dopočul, nedočkavo predal alebo prenajal svoje pozemky, aby mohol kúpiť lode a zásoby na novú expedíciu. Oficiálne išlo o preskúmanie novej krajiny na západe a o nadviazanie obchodných stykov. Na expedíciu dostal súhlas od guvernéra Kuby, Diega Velázquez de Cuéllar. Bolo mu síce zakázané krajinu kolonizovať, ale vďaka svojej mimoriadnej schopnosti presviedčať ľudí sa mu podarilo dostať do svojho poverenia vetu o mimoriadnych opatreniach, ktoré mohli byť prijaté bez predchádzajúceho schválenia, „v skutočnom záujme kráľovstva“.
Výprava do ríše Aztékov.
V roku 1519 Cortés opustil Kubu s 11 loďami, 500 mužmi a 15 koňmi. Na krátkej zastávke na Yucatáne získal síce málo zlata, ale zároveň neoceniteľný dar v osobe dvoch tlmočníkov. Jedným bola Indiánka „La Malinche“, ktorá sa neskôr stala legendárnou, druhým stroskotaný Španiel, ktorý sa naučil dialekt Mayov počas sedemročného otroctva.
Cortés pristál 4. marca 1519 so svojou výpravou na mieste, ktoré nazval Veracruz. Miestni Indiáni ho privítali darmi - potravinami, vzácnym perím a ženami. Tie museli byť vždy najskôr pokrstené, kým bolo nedočkavým Španielom dovolené „usporiadať pre nich večeru“. Cortés sa dozvedel, že krajine vládne veľký vládca v meste Tenochtitlán. Čoskoro prišli jeho vyslanci a priniesli ďalšie dary. Vládca Moctezuma II. dúfal, že jeho dary uspokoja cudzincov a tí upustia od myšlienky tiahnuť na Tenochtitlán. Pravdaže, výsledok bol úplne opačný. Na dôvažok, Cortés zistil, že ho považujú za boha Quetzalcoatla, boha s bielou tvárou, ktorý bol iným bohom prinútený odísť, ale prisľúbil, že sa vráti. Jeho návrat sa očakával práve v čase Cortésovho príchodu. Na radu svojej domorodej tlmočníčky La Malinche využil Cortés tento mýtus naplno.
Kým časť expedície chcela rýchlo získať čo najviac zlata, buď obchodom, alebo lúpežou, a potom sa vrátiť na Kubu, Cortés plánoval vybudovať svoju vlastnú fungujúcu ríšu. Prikázal potopiť celú svoju flotilu okrem jednej malej lode, pomocou ktorej komunikoval so Španielskom. Účinne tým zmaril všetky úvahy o návrate na Kubu a zamieril so svojou expedíciou do vnútrozemia, smerom k bájnemu Tenochtitlánu.
Najskôr prišiel do štátu Tlaxcala. Obyvatelia tohto malého nezávislého štátu, ležiaceho vo sfére vplyvu Aztéckej ríše, sa postavili Cortésovi na odpor. Španielske kuše, meče, bojové sekery, kone, psy a strelné zbrane však rýchlo vyhrali bitku. Cortés vyhlásil, že ak obyvatelia Tlaxcala prijmú kresťanstvo a stanú sa jeho spojencami a vazalmi panovníka Karola V., on im odpustí ich neúctivé chovanie a zvrhne nenávideného vládcu Aztékov. Ale ak nepristúpia na jeho návrh, vyhubí celý ich národ. Obyvatelia Tlaxcala súhlasili. Cortés teda mohol pokračovať ďalej a na jeho pochode ho odvtedy sprevádzalo aj asi 2 tisíc bojovníkov a najmenej toľko nosičov z Tlaxcala.
Keď Cortéz prišiel do Cholula, druhého najväčšieho mesta ríše, La Malinche vypustila fámu, že miestni chcú v spánku zavraždiť Španielov. Hoci Cortés nevedel, či sa táto fáma zakladá na pravde, prikázal podniknúť preventívny úder, ktorý mal poslúžiť ako lekcia. Španieli zajali a zabili príslušníkov miestnej šľachty, zapálili mesto a zabili asi 15 až 30 tisíc jeho obyvateľov. Cortés potom poslal odkaz Moctezumovi, že vládcovia Cholula sa k nemu neúctivo správali a preto museli byť potrestaní. Ak sa však Moctezuma bude správať k nemu úctivo a obdarí ho zlatom, nemusí sa obávať jeho hnevu.
Privítanie v Tenochtitláne.
8. novembra 1519 dorazili Španieli k Tenochtitlánu. Keď prvýkrát uvideli toto mesto obkľúčené reťazou sopiek, pýtali sa sami seba, či sa im nesníva. Určite to bolo najveľkolepejšie mesto na svete. Moctezuma privítal Španielov s kráľovskými poctami a ubytoval ich, aj ich indiánskych spojencov v paláci svojho otca Axayacatla. Cortésovi dary nestačili a požiadal Moctezumu o viac zlata. Tak isto vyžadoval, aby boli odstránené modly z hlavného chrámu v meste, aby bol chrám očistený od ľudskej krvi a aby tam bola ustanovená svätyňa Panny Márie a Svätého Krištofa. Všetky tieto požiadavky boli splnené. Cortés napriek tomu zajal Moctezuma v jeho vlastnom paláci a uväznil ho, ako poistku proti vzbure Aztékov. Okrem toho požadoval obrovské výkupné v zlate, ktoré naozaj aj dostal.
Po niekoľkých týždňoch začalo napätie v meste vzrastať. Obyvatelia si čoraz viac uvedomovali, že ich vládca je v okovách a oni musia živiť nielen výpravu Španielov, ale aj tisícky ich indiánskych spojencov. V najťažšej chvíli prišla ku Cortésovi správa z pobrežia, že veľký oddiel Španielov bol vyslaný guvernérom Velásquezom, aby Cortésa uväznili pre odmietnutie poslušnosti. Cortés ponechal Tenochtitlán na starosť svojmu zástupcovi Pedrovi de Alvarado a odišiel na pobrežie. Kubánsku expedíciu vedenú Pánfilom de Narváez sa mu podarilo poraziť. Keď potom Cortés porozprával porazeným vojakom o meste plnom zlata, tí sa k nemu pripojili.
Keď sa Cortés vrátil do paláca, zistil, že Alvarado a jeho muži zmasakrovali aztécku šľachtu. Tí, ktorí prežili, si zvolili nového vládcu, Cuitláhuaca. Ten prikázal svojim vojakom obliehať palác, v ktorom bývali Španieli a Moctezuma. Cortéz prikázal Moctezumovi, aby prehovoril k svojim ľuďom z balkóna paláca a presvedčil ich, aby nechali Španielov v pokoji odísť na pobrežie. Dav ľudí Moctezumu vysmial a zasypal ho kameňmi. Niektoré z nich ho veľmi vážne zranili, takže o niekoľko dní zomrel.
V noci 1. júla 1520 sa pokúsil Cortéz potichu utiecť. Španieli omotali koňom kopytá a niesli si so sebou dosky, ktorými chceli preklenúť priekopu na ceste, vykopanú Aztékmi, na znemožnenie úteku. Plán sa však nepodaril. Aztékovia ich spozorovali a nastal urputný boj. Španielom sa ťažko bojovalo. Prekážalo im zlato, ktorého niesli toľko, koľko len vládali. Priekopa na ceste bola čoskoro úplne zaplnená mŕtvolami. Viac ako 400 Španielov a asi 2 tisíc ich indiánskych spojencov zahynulo. Cortésa Aztékovia šetrili. Chceli ho dostať živého, aby ho mohli obetovať svojmu bohovi vojny. Dúfali, že obetovaním srdca takého bojovníka si získajú späť priazeň boha vojny Huitzilopochtli.
Dobytie Tenochtitlánu.
Cortésovi, Alvaradovi a niekoľkým ďalším mužom sa však podarilo ujsť. Tak isto sa podarilo ujsť La Malinche, dvom Moctezumovým dcéram, ktoré patrili do Cortésovho háremu a Alvaradovej milenke. Pravdepodobne najdôležitejším človekom, ktorý prežil, bol pre Cortésa lodiar Martín Lopéz. Cortés mu prikázal, aby postavil 12 lodí na obliehanie mesta. Indiánski nosiči priniesli všetok potrebný materiál z pôvodnej flotily cez hory z pobrežia. Cortés a jeho spojenci si zatiaľ zabezpečovali všetky mestá v okolí Tenochtitlánu.
Pomohlo im pritom to, že Aztékovia z Tenochtitlánu, ktorí vládli nad inými aztéckymi mestami viac ako storočie, vyžadovali od nich poplatky, ba dokonca aj ľudí potrebných na obetovanie svojim bohom.
Táto fáza výpravy bola neobyčajne namáhavá a brutálna. Spojenci z Tlaxcala prežívali iba vďaka tomu, že jedli telá svojich zmasakrovaných nepriateľov, kým Španieli sa živili psami a kukuricou. Španieli pomáhali svojim spojencom zabíjať nepriateľských Indiánov a zároveň získavali ženy ako otrokov. Pekné z nich skrývali v lesoch, spávali s nimi v noci a púšťali ich ráno, alebo sa s nimi oženili, kým ich manželov ich spojenci zjedli.
Obliehanie Tenochtitlánu začalo práve v čase, keď sa veľmi rozšírili kiahne. Pre Aztékov mala táto pre nich neznáma choroba hrozné dôsledky. Trpeli aj Cortésovi indiánski spojenci. Až 40 percent z nich zomrelo. Účinok tejto choroby na hladujúce obyvateľstvo obľahnutého mesta však musel byť katastrofálny. 13. augusta 1521 sa posledný aztécky vládca, Cuauhtémoc, vzdal Cortésovi. Španieli vstúpili do mesta, úplne ho zničili a zabili asi 120 až 240 tisíc jeho obyvateľov. Z mocnej Aztéckej ríše sa stalo Nové Španielsko na čele s guvernérom Hernandom Cortésom.
Cuauhtémoc odmietol Cortésovi prezradiť, kde sa skrývajú zlaté poklady, o ktoré Španieli prišli pri svojom úteku z mesta. Neurobil to ani potom, ako ho Cortés mučil a pálil mu chodidlá v ohni. Podľa svedectiev jeho priateľov, tento posledný Cortésov zločin sa mu stal osudným. Nikdy si ho sám sebe neodpustil a zdá sa, že mal zlý vplyv na jeho psychiku. Vybral sa na nezmyselnú expedíciu naprieč Guatemalou a Hondurasom, aby potrestal svojich španielskych spoločníkov, ktorí ho zradili. S jeho odchodom odišla z Nového Španielska všetka autorita. Cortés sa stal paranoidný a napriek námietkam svojich ľudí na výprave Cuauhtémoca obesil. Možno už nevládal dlhšie znášať pohľad na jeho znetvorené nohy.
Neskorší život.
Keď sa Cortés vrátil sotva živý z Hondurasu, zúfalé obyvateľstvo žijúce v stave bezprávia ho s radosťou vítalo. Počas svojho pôsobenia vo funkcii guvernéra sa snažil priniesť stabilitu a na prekvapenie aj občianske práva do krajiny. Ale postupne začali prichádzať kastílski byrokrati, ktorí ničili jeho prácu. V roku 1535 bol vymenovaný nový guvernér. Cortés odišiel so svojim najstarším a najobľúbenejším synom Martínom Cortésom do Číny a neskôr do Európy. Martínovou matkou bola La Malinche. Martín Cortés, mestic, syn Španiela a Indiánky, je považovaný za prvého Mexičana.
Hernando Cortés zomrel v Seville v roku 1547. Podobne ako Krištof Kolumbus, zomrel bohatý, ale zatrpknutý človek, ktorý sa nestal veľkým Cézarom západného impéria cisára Karola V. Zanechal veľa indiánskych aj bielych detí. Dobre ich zaopatril vo svojej poslednej vôli, tak isto ako aj ich matky. Je veľmi ťažké charakterizovať tohto španielskeho dobyvateľa - jeho neopísateľné ukrutnosti, vynikajúcu vojenskú stratégiu, jeho zúfalé manévre snažiace sa zabrániť vzniku ruinujúceho plantážneho hospodárstva v Novom Španielsku, odmenenie jeho spojencov z Tlaxcala spolu s rehabilitáciou šľachty (vrátane hradu pre Moctezumových dedičov v Španielsku, ktorý dodnes stojí), jeho rešpekt k Indiánom ako váženým protivníkov, ale aj členov rodiny.
V dnešnom Mexiku je zavrhnutý. Pripomína ho tam iba jediná socha - ale aj pol milióna potomkov a jeden z najpozoruhodnejších príbehov v histórii.

</doc>
<doc id="6917" url="https://sk.wikipedia.org/wiki?curid=6917" title="D (programovací jazyk)">
D (programovací jazyk)

"Existujú aj iné jazyky označované týmto názvom, pozri programovací jazyk D (rozlíšenie)."
D je imperatívny, objektovo orientovaný programovací jazyk vhodný aj na systémové programovanie. Vytvoril ho Walter Bright z Digital Mars ako následníka C++. Iné jazyky, ktoré sa považujú za následníkov C++ sú napríklad Java a C Sharp (programovací jazyk).
Pozri aj:

</doc>
<doc id="6918" url="https://sk.wikipedia.org/wiki?curid=6918" title="C++">
C++

C++ je viacparadigmový programovací jazyk vyššej úrovne na všeobecné použitie, ktorý umožňuje pracovať aj s prostriedkami nízkej úrovne. Má statickú typovú kontrolu, podporuje procedurálne programovanie, dátovú abstrakciu, objektovo orientované programovanie, ale aj generické programovanie. Od 90-tych rokov 20. storočia patrí k najpopulárnejším programovacím jazykom, používa ho až vyše 95 % engine-ov počítačových hier.
Bjarne Stroustrup vyvinul C++ (pôvodne nazvaný „"C with Classes"“) v roku 1983 v Bell Labs ako rozšírenie jazyka C. Rozširovanie začalo pridaním tried a neskôr pokračovalo pridávaním ďalších vlastností ako sú virtuálne funkcie, prekrývanie operátorov, viacnásobná dedičnosť, šablóny a ošetrenie výnimiek. Štandard jazyka C++ bol schválený v roku 1998 ako "ISO/IEC 14882:1998", aktuálna verzia je z roku 2003 ("ISO/IEC 14882:2003"). Nová verzia štandardu (známa pod označením C++11 alebo C++0x) bola schválená v auguste 2011.
Dejiny.
Ešte v roku 1979 Stroustrup začal pracovať na „C with Classes“ (C s triedami). Pri tvorbe nového jazyka vychádzal zo skúseností z dizertačnej práce. Stroustrup zistil, že niektoré črty Simuly by boli mimoriadne užitočné pri vývoji veľkých softvérových produktov, ale Simula je príliš pomalá na praktické používanie, zatiaľ čo BCPL je rýchle, ale príliš nízko-úrovňové a nevhodné na vývoj väčších projektov. Keď Struostrup začínal pracovať pre Bell Labs jeho úlohou bolo analyzovať unixové jadro s prihliadnutím na distribuované výpočty. Využijúc skúsenosti z dizertačnej práce smeroval k rozšíreniu jazyka C o črty aké mala Simula. Jazyk C si vybral kvôli jeho zameraniu na všeobecné použitie, rýchlosti a prenositeľnosti. Okrem jazykov C a Simula ho inšpirovali aj jazyky ALGOL 68, Ada, CLU a ML. Postupne pridával triedy, dedičnosť tried, silnú typovú kontrolu, inline funkcie a štandardné hodnoty parametrov do jazyka C pomocou nástroja Cfront. Prvú štandardnú verziu vydal v októbri 1985.
V roku 1983 sa zmenil názov jazyka z "C with Classes" na C++. Pribúdali nové črty ako virtuálne funkcie, preťažovanie funkcií a operátorov, referencie, konštantné premenné, práca s haldou, zlepšená typová kontrola a nový štýl komentárov na jeden riadok zapísaný pomocou dvoch lomiek (//). Keď bola v roku 1985 vydaná prvá verzia "programovacieho jazyka C++" poskytovala dôležité odkazy na jazyk, ktoré sa ale ešte nestali oficiálnym štandardom. V roku 1989 vyšla verzia jazyka 2.0. Novými vlastnosťami boli viacnásobná dedičnosť, abstraktné triedy, funkcie triedy (statické funkcie), konštantné členské funkcie, neverejné atribúty (protected members). O rok nato vyšla referenčná príručka ("The Annotated C++ Reference Manual"). Táto práca sa stala základom pre budúci štandard. Nedávno boli doplnené ďalšie črty vrátane šablón, výnimiek, menných priestorov, pretypovania a booleovského dátového typu.
Ako sa vyvíjal jazyk samotný, spolu s ním sa vyvíjali aj knižnice. Prvá knižnica pridaná k štandardu C++ bola knižnica vstupno-výstupných streamov, ktorá poskytovala nástroje nahrádzajúce funkcie jazyka C ako sú printf, alebo scanf. Neskôr sa k najvýznamnejším rozšíreniam štandardu pridala STL (Standard Template Library).
Po rokoch práce po spojení komisie ANSI a ISO bol jazyk C++ štandardizovaný v roku 1998 ("ISO/IEC 14882:1998"). O niekoľko rokov po oficiálnom vydaní štandardu komisia zapracovala hlásenia chýb a vydala opravenú verziu štandardu v roku 2003. V roku 2005 bola schválená odborná správa nazvaná Library Technical Report 1 (často skrátene označovaná TR1). Väčšina navrhovaných zmien v TR1 sa stala súčasťou C++11.
Aj keď jazyk C++ je bezplatný, štandard nie je voľne dostupný.
Názov Cé plus plus.
Toto meno vytvoril Rick Mascitti (v roku 1983) a prvýkrát bolo použité v decembri 1983. Predtým, počas výskumu sa jazyk označoval ako „nové C“, potom „C s triedami“ (C with classes). Konečný názov C++ pochádza z operátora „++“ v jazyku C (ktorý zvyšuje hodnotu premennej) a častej konvencie, že „+“ sa používa vo význame vylepšený. Podľa Stroustrupa: „Meno znamená evolučnú povahu zmien z jazyka C“. Predtým existoval nepríbuzný programovací jazyk nazvaný C+.
Stroustrup sa nového mena ujal v začiatkoch a v predslove k neskorším vydaniam knihy dodáva, že „C++“ by mohlo byť odvodené z prílohy knihy „1984“ od George Orwella. Z troch častí fiktívneho jazyka Newspeak, časť „C vocabulary“ je určená pre technické výrazy a slang. Dvojité plus sa v Newspeaku používa na vyjadrenia superlatívu prídavných mien. Teda „C++“ by mohlo mať význam „najtechnickejší, alebo najslangovejší“.
Keď sa v roku 1992 Rick Mascitti neformálne pýtal na meno jazyka, Stroustrup naznačoval, že to bolo len také vnuknutie a nikdy by si nemyslel, že by sa mohlo stať oficiálnym menom jazyka.
Častým terčom vtipov býva názov jazyka. Postfix ++ znamená, že pripočítavať sa bude až po operácii a teda jazyk by sa mal volať ++C.
Ďalší vývoj.
Vývoj C++ pokračuje, aby jazyk dokázal uspokojiť aj budúce potreby. Najmä skupina Boost.org vytvára väčšinu C++ v jeho súčasnej podobe a radí štandardizačnej komisii, ktoré rysy jazyka pracujú správne a ktoré by bolo dobré vylepšiť. Súčasná práca ukazuje, že C++ bude získavať stále viac na svojej multiparadigmovej povahe. Napríklad knižnica Boost veľmi rozširuje možnosti funkcionálneho programovania, ako aj metaprogramovania. Na novej verzii štandardu C++ sa pracuje. Nazýva sa C++0x (očakáva sa, že vyjde v roku 2010) a bude zahŕňať veľa nových rozšírení.
Filozofia.
V knihe The Design and Evolution of C++ (1994), Bjarne Stroustrup popisuje niektoré pravidlá, ktoré používa pri návrhu C++. Poznanie týchto pravidiel pomáha porozumieť, prečo je tento jazyk taký aký je. Nasledujú tie pravidlá, oveľa podrobnejšie sú v "The Design and Evolution of C++".
Stanley B. Lippman podrobne popisuje rozličné modely v knihe Inside the C++ Object Model (1996) ako kompilátor môže previesť výrazy jazyka C++ na pamäťový model. Dodávatelia kompilátora nie sú obmedzovaní akým spôsobom implementujú štandard. Lippman pracoval na implementácii a údržbe Cfront-u – prvotnej implementácie C++ v Bell Labs.
Štandardná knižnica.
Štandard C++ z roku 1998 sa skladá z dvoch častí: samotného jazyka (tiež niekedy aj jadro jazyka) a C++ štandardnej knižnice. Neskôr zahŕňa väčšinu z Standard Template Library a mierne upravenej verzie štandardnej knižnice jazyka C. Existuje veľa knižníc C++, ktoré nie sú časťou štandardu a používajú externé linkovanie. Knižnice dokonca môžu byť napísané aj v jazyku C.
Štandardná knižnica jazyka C++ zahŕňa štandardnú knižnicu jazyka C s niekoľkými malými úpravami, aby umožňovala lepšiu prácu v jazyku C++. Ďalšia veľká časť knižnice C++ je založená na Standard Template Library (STL). Táto poskytuje také užitočné nástroje ako sú kontajnery (napríklad "vektor" – pole, "list" – zreťazený zoznam), iterátory (zovšeobecnené ukazovatele). Tieto kontajnery poskytujú podobný prístup ako pole a poskytujú operácie ako vyhľadávanie a triedenie. Knižnica ďalej ponúka (multi)mapy (asociatívne polia), (multi)množiny, ktoré ponúkajú podobné rozhranie. Potom s použitím šablón je možné napísať generické algoritmy, ktoré pracujú s ľubovoľným kontajnerom, alebo s ľubovoľnou postupnosťou definovanou pomocou iterátorov. Funkcie knižnice sa rovnako ako v jazyku C zahrnú do programu pomocou direktívy codice_1. C++ poskytuje šesťdesiatdeväť štandardných hlavičkových súborov, ďalších devätnásť sa neodporúča používať (označené ako zastárané, angl. deprecated).
Používanie štandardnej knižnice (napríklad používanie std::vector, alebo std::string namiesto polí v štýle jazyka C) môže viesť k bezpečnejšiemu a ľahšie upraviteľnému softvéru.
STL bola pôvodne knižnica vyrobená a používaná firmou Hewlett-Packard a neskôr Silicon Graphics, pred jej začlenením do štandardu C++. Štandard sa na ňu neodkazuje ako na „STL“, ale len ako na časť štandardnej knižnice, ale veľa ľudí stále používa tento pojem na odlíšenie od ostatných častí knižnice.
Väčšina kompilátorov poskytuje implementáciu štandardu C++ vrátane STL. Existujú aj implementácie štandardu nezávislé na kompilátore (napr. STLPort). Iné projekty tiež vyrábajú rozličné zákaznícke implementácie knižnice jazyka a STL s rozličnými cieľmi návrhu.
Vlastnosti, ktoré priniesol jazyk C++.
V porovnaní s jazykom C, C++ prináša nové vlastnosti, vrátane deklarácii, pretypovanie so syntaxou funkcií, codice_2/codice_3, codice_4, referencie, codice_5 funkcie, implicitné argumenty, preťaženie funkcií, priestory mien, triedy (zo všetkými ich črtami ako dedičnosť, členské funkcie, virtuálne funkcie, abstraktné triedy a konštruktory), preťaženie operátorov, šablóna, operátor codice_6, ošetrenie výnimiek, RTTI.
V rozpore s populárnou domnienkou, jazyk C++ nezaviedol kľúčové slovo codice_7 ako prvý. Const bolo formálne pridané do jazyka C krátko predtým ako ho prevzalo C++.
C++ tiež v niektorých prípadoch poskytuje presnejšiu typovú kontrolu ako C (pozri „Nekompatibilitu s jazykom C“ dole).
Komentáre začínajúce s dvomi lomkami („codice_8“) boli pôvodne časťou BCPL (predchodca C) a boli znovuzavedené v C++.
Niektoré rozšírenia C++ boli neskôr prevzaté jazykom C. Je to deklarácia premennej v cykle codice_9, jednoriadkový komentár (používajúci symbol codice_8), direktíva codice_5 (aj keď definícia codice_5 podľa C99 nie je plne zlúčiteľná s C++). Ale C99 tiež prichádza s novými rozšíreniami, ktoré v C++ neexistujú, napríklad makro s premenným počtom parametrov, alebo polia s dĺžkou známou až za behu. Niektoré kompilátory môžu implementovať časť týchto rozšírení, ale niektoré rozšírenia neumožňujú kompatibilitu s C++.
Veľmi častým zdrojom nedorozumenia býva terminológia. Pretože C++ je odvodené z jazyka C, pojem "objekt" znamená oblasť v pamäti (presne ako v C) a nie "inštancia triedy", čo je význam vo väčšine ostatných objektovo orientovaných jazykoch. Napríklad, v oboch jazykoch (C aj C++) deklarácia codice_13 definuje objekt typu codice_14, čiže oblasť v pamäti, kde bude premenná codice_15 uložená.
C++ zdedilo väčšinu syntaxe jazyka C a preprocesora jazyka C. Uvádzame program Hello world, ktorý využíva streamy zo štandardnej knižnice na zápis správy na štandardný výstup.
Operátory a preťaženie operátorov.
C++ poskytuje viac ako 30 operátorov používaných na jednoduchú aritmetiku, operácie s bitmi, operácie so smerníkmi, porovnávanie, logické operácie a ďalšie. Takmer všetky operátory okrem pár výnimiek (ako sú . a .*) môžu byť preťažené pre užívateľom definované typy. Preťaženie operátorov je tiež súčasťou mnohých programovacích techník ako sú napríklad inteligentné ukazovatele. Preťaženie operátorov neumožňuje zmeniť prioritu vyhodnotenia, ani počet operandov, ktoré operátor používa (ale operand môže byť ignorovaný).
Šablóny.
Šablóny jazyka C++ umožňujú genericky programovať.
C++ podporuje šablóny funkcií aj tried. Šablóny môžu byť parametrizované typmi, konštantami známymi v čase prekladu a inými šablónami. Šablóny sú implementované pomocou „inštancií“ vytváraných pri preklade. Na inštancovanie šablóny kompilátor nahradí jej šablónové parametre konkrétnymi hodnotami, aby vygeneroval požadovanú funkciu, alebo triedu. Šablóny sú mocným nástrojom, ktorý sa môže použiť pri generickom programovaní, alebo optimalizácii kódu, ale táto sila niečo stojí. Použitie šablón môže zväčšiť veľkosť kódu, pretože každá inštancia šablóny vyrobí kópiu kódu šablóny. Pre každú sadu šablónových parametrov sa vytvára ďalšia kópia kódu.
Toto je rozdiel voči generovaniu za behu, ktorý môžeme vidieť v iných jazykoch (napríklad v Jave), kde pri kompilácii sa vytvára sa len jediné telo šablóny. Šablóny sa líšia od makier. Rovnako ako makrá sa prekladajú ešte pred spustením kódu a tiež umožňujú vytvoriť podmienený preklad. Šablóny však nie sú obmedzené len na nahradenie tokenov. Šablóny poznajú sémantiku, typy ako aj definície typov a dokážu vykonávať vysokoúrovňové operácie vrátane riadenia toku programu založeného na vyhodnotení parametrov s prísnou typovou kontrolou. Makrá sú schopné podmieneného riadenia kompilácie založeného na vopred známych kritériách. Nedokážu vytvárať nové typy, rekurziu, alebo získavať hodnoty z typu a ich možnosti sú obmedzené na nahradenie textu počas predsprácovania počas kompilácie. Šablóny sú nástrojom pre statický polymorfizmus a generické programovanie. V skratke, šablóny sú pri preklade parametrizovateľné funkcie, alebo triedy napísané bez znalosti typových argumentov použitých pri ich inštancovaní. Po inštancovaní je výsledný kód rovnaký ako kód napísaný s dosadením šablónových parametrov. Takto šablóny poskytujú spôsob na oddelenie generických aspektov funkcií a tried od špecifických aspektov (uložených v šablónových parametroch) bez obetovania výkonnosti kvôli abstrakcii.
Úvod.
Výhodou C++ je, že už má zabudovanú podporu objektov. Objekty sú dobré na rôzne veci. Sú aj modernejšie jazyky ktoré zvládajú prefíkanejšie metódy ako napr. C#, ale C++ je z objektových jazykov najefektívnejší (samozrejme v rukách skúseného programátora).
Zabalenie funkcionality (enkapsulácia).
V C alebo asembleri treba na naštartovanie nejakej funkcionality zavolať veľa funkcií, napr. na inicializáciu, alokáciu pamäte a po skončení zas na ukončenie a uvoľnenie pamäte. Niekedy to môže byť dosť komplikované a neprehľadné a dajú sa tu hlavne pod stresom robiť chyby ktoré sa potom ťažko hľadajú.
V C++ môžeme vyrobiť objekt, ktorý toto všetko sprehľadní a pekne čisto zabalí, takže hlavne pri opakovanom použití výrazne zníži chybovosť.
Chceme vytvoriť jednoduchú strieľačku s obludami ktoré poletujú po obrazovke. K tomu budeme potrebovať obludy, čo sú vlastne sprity — takže obludu vyrobíme tak, že ju odvodíme od spritu, čo je v príklade už hotová trieda "Sprite". Tiež potrebujeme scénu na ktorej sa to odohráva a tu vyrobíme tak, že ju odvodíme od okna, čo je hotová trieda "Okno".
Program pre jednoduché matematické operácie.
 #include&lt;iostream&gt; // zahrnutie prudu, ktorý umožňuje základne
 // vstupné a výstupné operácie
 int main () {
 int a, b; // deklarácia premenných
 int result;
 a = 7;
 b = 3;
 a = a + 1;
 result = a - b;
 std::cout « result;
 return 0;
Tak ako pri jazyku C, aj program v C++ musí obsahovať funkciu codice_16, ktorá vracia celočíselnú hodnotu.
Tento program počíta jednoduché matematické operácie a výsledok vypíše na štandardný výstup. Najskôr sa premennej codice_17 priradí hodnota 7, premennej codice_18sa priradí hodnota 3 a potom sa hodnota a zväčší o 1. Premennej codice_19 sa priradí hodnota rozdielu premenných codice_17 a codice_18. Nakoniec sa vypíše hodnota premennejcodice_22.
Výstup programu:
5

</doc>
<doc id="6921" url="https://sk.wikipedia.org/wiki?curid=6921" title="BASIC (programovací jazyk)">
BASIC (programovací jazyk)

BASIC je druh programovacieho jazyka. Jeho pomenovanie je skratka z anglických slov "Beginner's All-purpose Symbolic Instruction Code", čo znamená „univerzálne kódovanie inštrukcií pre začiatočníkov“.
Príklady.
Hello, world!
Tu je ukážka programu „Hello, world!“ v tradičnej verzii jazyka BASIC:
Vygenerovanie čísla.
 PROGRAM random ! nazov programu
 RANDOMIZE ! ziskanie tzv. seed
 PRINT RND ! vygenerovanie a vypis nahodneho cisla
 END
Tento program v jazyku Basic vygeneruje náhodné číslo pomocou funkcie RND. Generátor náhodných čísel potrebuje tzv. seed (semienko). Toto semienko mu poskytneme zavolaním funkcie RANDOMIZE. Program vypíše vygenerované náhodné číslo.

</doc>
<doc id="6922" url="https://sk.wikipedia.org/wiki?curid=6922" title="Java (programovací jazyk)">
Java (programovací jazyk)

Java je objektovo orientovaný programovací jazyk.
Je vyvíjaný spoločnosťou Oracle. Jeho syntax vychádza z jazykov C a C++. Zdrojové programy sa nekompilujú do strojového kódu, ale do medzistupňa, tzv. „byte-code“, ktorý nie je závislý od konkrétnej platformy. Tento byte-code neskôr vykonáva a spracováva interpreter, Java Virtual Machine.
Existuje viac balíkov jazyka Java:
História.
V roku 1991 spoločnosť Sun Microsystems odštartovala tvz. Green project, ktorého cieľom malo byť vytvorenie programovacieho jazyka pre spotrebnú elektroniku. James Gosling ako jeden z hlavných inžinierov tak vytvoril jazyk Oak, ktorý vychádzal zo syntaxe C a C++.
Oak ako programovací jazyk spĺňal podmienku, aby bolo možné program napísať, skompilovať a spustiť na rôznych platformách bez opätovnej rekompilácie, ktorá bola potrebná v prípade jazyka C/C++. Počas vývoja jazyka sa objavil drobný problém s názvom, kedy členovia tímu zistili, že programovací jazyk Oak už existuje a preto sa zvolilo náhradné meno, ktoré svet pozná dodnes – Java.
I keď bola Java pôvodne vyvíjaná s cieľom použitia v spotrebnej elektronike, v ktorej Sun videl obrovský potenciál, jej cesta sa celkom nečakane obrátila na web. V dobe rozmachu Internetu boli stránky viac–menej statické a dynamika bola riešená zložitým spôsobom cez CGI skripty vykonávajúce sa na strane servera.
Keďže vývojári webových stránok požadovali možnosť vyššej interaktivity, Gosling so svojím tímom jazyk upravil tak, aby mohol bežať v prostredí webového prehliadača a zabezpečoval potrebnú a požadovanú interaktivitu. Tak vznikli applety, ktoré boli základom ďalšieho úspechu Javy.
Od roku 1995, kedy bola Java oficiálne predstavená, prekonala niekoľko vývojových štádií. Postupne sa prepracovala z klientskej strany na serverovú a jej robustná architektúra si vyslúžila dôveru aj v oblasti bankovníctva a finančníctva. Dnes je možné ju nájsť nielen vo firemnej sfére, ale aj v mobilných telefónoch či komunikačných moduloch.
13. novembra 2006 Sun Microsystems uvoľnil veľkú časť zdrojového kódu Javy pod GNU General Public License (GPLv2). 8. mája 2007 uvoľnil zvyšnú časť kódov, ku ktorým mal na to práva. Reimplementácia zvyšných častí pokračuje.
20. septembra 2022 vyšla verzia 19. Priniesla 7 nových vlastností.
Príklad.
po preložení programu príkazom javac HelloWorld.java (je potrebné mať nainštalované vývojové prostredie – "Java Development Kit", JDK) získame HelloWorld.class, binárny súbor s bajtkódom, ktorý spustíme príkazom java HelloWorld (je potrebné mať nainštalované behové prostredie – "Java Runtime Environment", JRE).
Tento program v jazyku Java demonštruje prácu s textovými reťazcami. Je tvorený triedou StringDemo a obsahuje metódu main, kde sú definované dva textové reťazce a tie sú následne porovnané. Program vypíše, či sú reťazce zhodné, alebo nie.
Využitie.
Java patrí k najrozšírenejším a najpoužívanejším programovacím jazykom. Tiež úplne dominuje na platforme Android, kde sa však začína rozširovať nový jazyk, Kotlin.

</doc>
<doc id="6925" url="https://sk.wikipedia.org/wiki?curid=6925" title="Pascal (programovací jazyk)">
Pascal (programovací jazyk)

Pascal je imperatívny a procedurálny programovací jazyk.
Prvá verzia Pascalu bola publikovaná v roku 1971, v roku 1974 bola definícia jazyka opravená a v roku 1981 bola vydaná ako norma ISO 7185. 
Jazyk bol navrhnutý na začiatku 70. rokov profesorom Niklausom Wirthom. Cieľom bolo vytvoriť programovací jazyk vhodný pre výuku programovania, pomocou malého množstva základných dátových štruktúr. Jazyk bol pomenovaný po francúzskom matematikovi Blaise Pascalovi.
História.
Pascal, pomenovaný po francúzskom matematikovi a filozofovi Blaise Pascalovi, bol vytvorený na začiatku 70. rokov Niklausom Wirthom.
Wirth pred vytvorením Pascalu vytvoril programovacie jazyky Euler a ALGOL W, a neskôr sa podujal vytvoriť Pascalu podobné jazyky Modula-2 and Oberon.
Pascal bol spočiatku zamýšľaný najmä ako nástroj pre výuku štruktúrovaného programovania. Jedna celá generácia študentov používala Pascal ako úvodný jazyk na vysokých školách. Varianty Pascalu boli často používané vo viacerých oblastiach od vedeckých projektov po PC hry a vnorené systémy. Existujú aj novšie kompilátory Pascalu a sú široko dostupné.
Pascal bol ako primárny jazyk vyššej úrovne použitý pri vývoji Apple Lisa, a tiež v počiatočných rokoch existencie Macintoshu. Pôvodné časti operačného systému Mac OS boli ručne preložené zo zdrojových kódov v Pascale do jazyka symbolických inštrukcií Motoroly 68000. TeX, populárny program pre sadzbu textu od Donalda E. Knutha, bol napísaný vo WEBe, čo je pôvodný literate programming systém založený na DEC PDP-10 Pascale. Aplikácie ako napríklad Total Commander, Skype a Macromedia Captivate boli napísané v Delphi, čiže v Object Pascale.
Object Pascal (Embarcadero Delphi) je stále používaný pri vytváraní Windows aplikácií, a navyše má tiež schopnosť krížového prekladu pre Mac a iOS. Ďalšia medzi-platformová verzia Pascalu Free Pascal, ktorá podporuje napíš raz, skompiluj hocikde a obsahuje Lazarus IDE, je populárna u používateľov Linuxu.
Krátky opis.
Wirthovym zámerom bolo vytvoriť efektívny jazyk (vzhľadnom na rýchlosť kompilácie ako aj generovaného kódu) založený na takzvanom štruktúrovanom programovaní, koncepte, ktorý začal byť v tej dobe populárny. Pascal má svoje korene v jazyku ALGOL 60, ale tiež zaviedol pojmy a mechanizmy (nad rámec skalárov a polí ALGOLu), ktoré umožnili programátorom definovať ich vlastné zložené (štruktúrované) dátové typy, a taktiež umožnil jednoduchšie vytváranie dynamických a rekurzívnych dátových štruktúr ako napríklad "zoznamy" (angl. list), "stromy" a grafy. Medzi najdôležitejšie vlastnosti jazyka patria "záznamy" (angl. record")", "vymenovania", "subranges", dynamicky alokované premenné s ukazovateľmi, a množiny"." Aby to bolo umožnené a zmysluplné, Pascal má silnú typovú kontrolu všetkých objektov, čo znamená, že bez explicitných konverzií nie je možné jeden dátový typ skonvertovať na iný dátový typ alebo ho interpretovať ako iný dátový typ. Podobné mechanizmy sú štandardnou súčasťou mnohých dnešných programovacích jazykov. Niektoré vlastnosti jazyka Pascal pochádzajú z iných programovacích jazykov ako COBOL, Simula 67 a z Wirthovho vlastného programovacieho jazyka ALGOLa W.
Pascal, ako mnoho dnešných programovacích jazykov (ale na rozdiel od väčšiny jazykov patriacich do rodiny jazyka C), dovoľuje definovať vnorené procedúry na ľubovoľnej hĺbke vnorenia, a tiež dovoľuje vo vnútri funkcií a procedúr uvádzanie väčšiny druhov definícií a deklarácií. Toto umožňuje veľmi jednoduchú a koherentnú syntax, kde celý program môže byť syntakticky takmer identický jedinej procedúre (procedure) alebo funkcii (function), samozrejme až na samotné kľúčové slová "program", "procedure" a "function".
Implementácie.
Prvé kompilátory Pascalu.
Prvý kompilátor Pascalu bol vytvorený v Zürichu pre sálové počítače série CDC 6000. Niklaus Wirth uvádza, že prvý pokus o implementáciu vo Fortrane v roku 1969 nebol úspešný z dôvodu nevhodnosti Fortranu pre vyjadrovanie zložitých dátových štruktúr. Druhý pokus bol naformulovaný v samotnom Pascale a stal sa funkčným v polovici 70-tych rokov. Od toho času bolo veľa kompilátorov Pascalu podobne samo-hostiteľských, čiže tieto kompilátory boli napísané v Pascale, a väčšinou boli schopné samé seba rekompilovať keď boli do jazyka pridané nové črty alebo keď bol kompilátor portovaný do nového prostredia. Kompilátor GNU Pascal, napísaný v jazyku C, je jediná podstatná výnimka z tohto pravidla.
Prvý úspešný port kompilátora CDC Pascal na iný sálový počítač bol dokončený Welshom a Quinnom na Queen's University v Belfaste (QUB) v roku 1972. Cieľovým počítačom bola séria ICT 1900 vyrobená spoločnosťou International Computers Limited (ICL). Tento kompilátor sa v zápätí stal predchodcom kompilátora Pascalu pre minipočítač ICS Multum. Multum bol vytvorený, s predpokladom používať na ňom Pascal ako systémový programovací jazyk, Findlayom, Cupplesom, Cavourasom a Davisom pracujúcimi na oddelení počítačových vied na univerzite v Glasgow. Myslí sa, že Multum Pascal, ktorý bol dokončený v lete 1973, mohol byť prvou 16-bitovou implementáciou.
Úplne nový kompilátor bol dokončený Welshom et al. na QUB v roku 1977. Ponúkal diagnostiku zdrojového jazyka (zahŕňajúcu profilovanie, trasovanie a postmortem výpisy (angl. dump) formátované podľa typov), ktorá bola implementovaná Findlayom a Wattom na univerzite v Glasgow. Táto implementácia bola v roku 1980 portovaná na sériu počítačov ICL 2900 tímom situovaným na univerzitách v Southampton a v Glasgow. Štandardná implementácia modelu jazyka Pascal bola tiež založená na tomto kompilátore, a v roku 1984 bola adaptovaná Welshom a Hayom na Manchesterskej univerzite za účelom rigorózneho overenia súladu so štandardom BSI 6192/ISO 7185 a za účelom generovania kódu pre prenosný abstraktný stroj.
Prvý kompilátor Pascalu napísaný v severnej Amerike bol skonštruovaný na University of Illinois pod vedením Donalda B. Gilliesa pre PDP-11 a generoval natívny strojový kód.
Systém Pascal-P.
Aby sa jazyk rýchlo rozšíril, v Zürichu bol vytvorený portabilný nástroj, ktorý obsahoval kompilátor generujúci kód pre virtuálny zásobníkový stroj (čiže kód, ktorý sa dá bez väčšej námahy pomerne rýchlo interpretovať), spolu s interpreterom tohto kódu - systém Pascal-P. Kompilátory systému P boli označené Pascal-P1, Pascal-P2, Pascal-P3 a Pascal-P4. Pascal-P1 bola prvá verzia, zatiaľ čo posledná verzia pochádzajúca z Zürichu bola Pascal-P4.
Pascal-P4 kompilátor/interpreter je stále možné spustiť na systémoch kompatibilných s originálnym Pascalom. Avšak, akceptuje len podmnožinu jazyka Pascal.
Pascal-P5, ktorý už nebol vytvorený pracovnou skupinou v Zürichu, akceptuje celý jazyk Pascal a je kompatibilný s normou ISO 7185.
UCSD Pascal, odnož Pascalu-P2, bol použitý Kennethom Bowlesom pri vytvorení interpretačného UCSD p-systému. Na začiatku 1980-tych rokov bol UCSD Pascal portovaný na počítače Apple II a Apple III, aby poskytol štruktúrovanú alternatívu k interpreterom BASICu, ktoré boli dodávané s týmito počítačmi. UCSD p-System bol jedným z troch operačných systémov dostupných pri uvedení pôvodného IBM PC. 
Kompilátor založený na kompilátore Pascal-P4, ktorý vytváral natívne binárne súbory, bol Austrálskou komisiou pre atómovú energiu (AAEC) vypustený pre sálový počítač IBM System/370. Bol pomenovaný „AAEC Pascal Compiler“ podľa skratky mena tejto komisie.
Na začiatku 1980-tych rokov bol vytvorený Watcom Pascal, ktorý bol taktiež určený pre System 370. 
IP Pascal bola implementácia programovacieho jazyka Pascal pre Micropolis DOS, ale rýchlo bola presunutá na CP/M bežiacim na Z80. V roku 1994 bola presunutá na počítače kompatibilné s procesorom 80386, a dnes existuje vo forme Windows/XP a Linux implementácií. V roku 2008 bol systém pozdvihnutý na novú úroveň a výsledný jazyk bol označený menom "Pascaline" (podľa Pascalovej mechanickej kalkulačky). Obsahuje objekty, nástroje pre menné priestory (angl. namespace controls), dynamické polia, ako aj veľa ďalších rozšírení, a vo všeobecnosti poskytuje tú istú funkcionalitu a typovú ochranu ako C#. Je to jediná takáto implementácia, ktorá je zároveň kompatibilná s originálnou implementáciou Pascalu, ktorá bola štandardizovaná normou ISO 7185.
Ako príklad využitia vo výuke je možné uviesť, že až po 1990-te roky bol Pascal používaný na VAX termináloch GMU. Boli predávané a vyučované knihy o Pascale, ktoré pokrývali s tým súvisiace programátorské potreby.
Object Pascal, Turbo Pascal.
Apple Computer vytvorili svoj vlastný Lisa Pascal pre Lisa Workshop v roku 1982 a prepísali tento kompilátor pre Apple Macintosh a MPW v roku 1985. V roku 1985 Larry Tesler, za prispenia Niklausa Wirtha, definoval Object Pascal a tieto rozšírenia boli začlenené tak do Lisa Pascal kompilátora ako aj do Mac Pascal kompilátora.
V roku 1980 Anders Hejlsberg napísal pre Nascom-2 kompilátor Blue Label Pascal. Reimplementácia tohto kompilátora pre IBM PC bola predávaná pod označeniami Compas Pascal a PolyPascal, až kým kompilátor neprešiel pod Borland. Premenovaný na Turbo Pascal sa stal neuveriteľne populárnym, sčasti vďaka agresívnej cenovej stratégii, sčasti vďaka tomu, že mal prvé celo-obrazovkové integrované vývojové prostredie a rýchly čas obrátky (obrátka compile-link-run trvala iba niekoľko sekúnd). Tiež bol napísaný a vysoko optimalizovaný v jazyku symbolických inštrukcií, čo z neho robilo program s malou spotrebou pamäte a rýchlosťou lepšou akú mala konkurencia. V roku 1986 Anders preportoval Turbo Pascal na Macintosh a zahrnul do neho rozšírenia pre Object Pascal. Tieto rozšírenia boli neskôr pridané do PC verzie Turbo Pascalu (Turbo Pascal 5.5). V tom istom čase Microsoft implementoval svoj Object Pascal kompilátor. Turbo Pascal 5.5 mal veľký vplyv na Pascal komunitu, ktorá sa začala koncom 1980-tych rokov koncentrovať najmä okolo IBM PC. Produkt začalo používať veľa PC amatérov ako štruktúrovanú náhradu za BASIC. Produkt tiež začal byť prijímaný profesionálnymi vývojármi softvéru. Približne v tomto čase boli do neho pridané koncepty z jazyka C, aby programátori používajúci Pascal mohli priamo využívať C API Microsoft Windows. Medzi tieto rozšírenia patrili nulou-ukončené reťazce, aritmetika s ukazovateľmi, ukazovatele na funkcie, operátor umožňujúci získať adresu premennej, a nezabezpečené pretypovanie.
Spoločnosť Borland sa neskôr rozhodla, že chce viac prepracované objektovo-orientované črty, a ako základ svojho produktu Delphi použila návrh štandardu Object Pascal od Apple. (Tento Apple návrh ešte stále nie je plnohodnotným štandardom.) Prvé verzie jazyka Delphi sa preto nazývali Object Pascal. Hlavnými novými vlastnosťami v porovnaní so staršími OOP rozšíreniami boli objektový model založený na referenciách, virtuálne konštruktory a deštruktory, a privlastnenia (angl. properties). Tento dialekt implementuje aj viacero iných kompilátorov.
Turbo Pascal, a jeho odvodeniny s "jednotkami" (angl. unit) alebo konceptom modulov, sú modulárnymi jazykmi. Avšak, neposkytujú vnorené moduly ani kvalifikované importovanie a exportovanie programátorom určených symbolov.
Ostatné varianty.
Super Pascal bol variant, ktorý pridal ne-numerické návestia, príkaz return a výrazy ako mená typov.
Univerzity v Madisone, Zürichu, Karlsruhe a Wuppertale vyvinuli kompilátory Pascal-SC a Pascal-XSC ("EXtension for Scientific Computing"), určené pre numerické výpočty. Pascal-SC bol pôvodne určený pre procesor Z80, ale neskôr bol prepísaný pre DOS (x86) a Motorolu 68000. Pascal-XSC bol v rôznych časoch portovaný na operačné systémy unix (Linux, SunOS, HP-UX, AIX) a Microsoft/IBM (MS-DOS s EMX, OS/2, Windows). Funguje na základe generovania medzikódu v jazyku C, ktorý je potom skompilovaný do natívneho vykonateľného súboru. Niektoré z rozšírení jazyka Pascal-SC boli zahrnuté do GNU Pascalu.
Jazykové konštrukcie.
Pascal, vo svojej pôvodnej podobe, je čisto procedurálny jazyk, a obsahuje tradičnú množinu riadiacich štruktúr jazyka ALGOL s rezervovanými slovami ako if, then, else, while, for, a podobne. Avšak, Pascal má navyše prostriedky na štruktúrovanie a iné abstrakcie, ktoré neboli zahrnuté v pôvodnom ALGOLe 60, ako napríklad definovanie typov, záznamy, ukazovatele, vymenovania, a množiny. Tieto konštrukcie boli sčasti zdedené alebo inšpirované Simulou 67, ALGOLom 68, Wirthovym vlastným ALGOLom W a podnetmi C. A. R. Hoareho.
Program.
 Program cyklus_repeat; (* nazov programu *)
 uses crt; (* pouzitie jednotky crt *)
 var i:integer; (* deklaracia celociselnej premennej i *)
 begin
 clrscr; (* vycistit obrazovku *)
 repeat
 writeln('Zadaj cislo (koniec = 0): ');
 readln(i);
 until i = 0;
 end.
Tento program v jazyku Pascal demonštruje cyklus codice_1. Na začiatku každého behu cyklu je užívateľ vyzvaný, aby zadal číslo. Program načíta zadanú hodnotu a testuje ju na rovnosť s nulou. Ak je rovná nule,
program končí, ináč sa cyklus opakuje.
"Jednotka (Unit) CRT je súbor konštánt, procedúr a funkcií, ktoré umožňujú pracovať s obrazovkou a klávesnicou, čiastočne i so zvukom a časom."
'Výstup programu:
Zadaj cislo (koniec = 0): 2
Zadaj cislo (koniec = 0): 5
Zadaj cislo (koniec = 0): 8
Zadaj cislo (koniec = 0): 0
Hello world.
Programy v Pascale začínajú kľúčovým slovom program so zoznamom externých deskriptorov súborov&lt;ref name="iso/iec 7185:1990 6.10"&gt;Pascal ISO 7185:1990 6.10&lt;/ref&gt; (nepovinné v Turbo Pascale a ďalších); potom nasleduje blok ohraničený kľúčovými slovami begin a end. Na oddeľovanie príkazov slúžia bodkočiarky, a celý program (alebo jednotka, angl. unit) je ukončený bodkou. V Pascale nezáleží na veľkosti písmen.
Tu je príklad takéhoto zdrojového kódu použitého na vytvorenie veľmi jednoduchého Hello world programu:
Dátové typy.
Typ v Pascale, podobne ako v iných populárnych jazykoch, definuje premennú a rozsah hodnôt, ktoré je možné do tejto premennej uložiť, a tiež definuje operácie, ktoré je možné vykonávať nad premennými tohto typu. Preddefinované typy sú:
Rozsah hodnôt každého typu (okrem typu boolean) závisí od implementácie. Pre niektoré typové konverzie sa používajú funkcie, napríklad pre konverziu z codice_2 na codice_3 sú k dispozícii tieto funkcie: codice_4 (zaokrúhlenie na celé číslo, pomocou bankárovho zaokrúhľovania) a codice_5 (zaokrúhlenie smerom k nule).
Programátor môže ostatné bežné dátové typy (napríklad byte, alebo chýbajúci string) zadefinovať odvodením z preddefinovaných typov prostredníctvom typových deklarácií, napríklad:
V mnohých verziách Pascalu sú často používané typy ako "byte" a "string" zadefinované priamo implementáciou jazyka.
Štruktúra zdrojového kódu.
PROGRAM meno_programu;
USES zoznam použitých jednotiek;
LABEL deklarácia návestí;
CONST deklarácia konštánt;
TYPE definícia dátových typov;
VAR deklarácia premenných;
PROCEDURE deklarácia procedúry;
FUNCTION deklarácia funkcie;
BEGIN
príkazová časť hlavného programu;
END.
Vývojové prostredia.
V 80. rokoch 20. storočia získal Pascal na popularite hlavne vďaka vývojovému prostrediu "Turbo Pascal" od firmy Borland, ktoré obsahovalo viacero programovacích nástrojov, ako sú kompilátor a debugger v jednom balíku.

</doc>
<doc id="6926" url="https://sk.wikipedia.org/wiki?curid=6926" title="1485">
1485



</doc>
<doc id="6928" url="https://sk.wikipedia.org/wiki?curid=6928" title="2. december">
2. december



</doc>
<doc id="6929" url="https://sk.wikipedia.org/wiki?curid=6929" title="1547">
1547



</doc>
<doc id="6931" url="https://sk.wikipedia.org/wiki?curid=6931" title="Vznik Slovenského štátu">
Vznik Slovenského štátu

Slovenská republika (do 21. júla 1939 Slovenský štát) bol štát, ktorý vznikol krátko pred druhou svetovou vojnou na troskách Česko-slovenskej republiky ako priamy dôsledok zhoršujúcej sa medzinárodnej politickej situácie a hrubého nátlaku hitlerovského Nemecka. Slovensko, výrazne okyptené o južné územia zabrané Maďarskom a časť Oravy a Spiša, ktoré boli zabrané Poľskom, vyhlásilo samostatnosť 14. marca 1939. Česká časť spoločnej republiky sa stala súčasťou nacistickej Tretej ríše ako Protektorát Čechy a Morava.
Vznik autonómnej Slovenskej krajiny.
Po Mníchovskej dohode sa stala dominujúcou stranou na Slovensku Hlinkova slovenská ľudová strana (HSĽS). HSĽS sa dlhodobo snažila o autonómiu Slovenska v rámci Česko-Slovenska, ale jeho úplná samostatnosť nikdy nebola súčasťou jej programu. Podľa posledných Hlinkových ústnych pokynov mala byť strana vedená v autonomistickom, nie však v separatistickom duchu. V užšom aj širšom predsedníctve HSĽS prevažovalo Tisovo umiernené krídlo, ktoré bolo ochotné riešiť postavenie Slovenska v rámci spoločného štátu s Čechmi. Tiso si ako pragmatik zároveň uvedomoval hospodárske a vojenské riziká, ktorým by musel samostatný štát čeliť. Konzervatívny kurz Tisovho krídla odmietala skupina okolo Karola Sidora, ktorý bol popri Tisovi najvážnejším kandidátom na predsednícky post po Hlinkovi. Sidor bol predstaviteľom propoľského krídla, ktoré zvažovalo ďalšiu budúcnosť v únii s Poľskom, alebo v štáte pod jeho ochranou. Sidor bol vnímaný ako predstaviteľ protičeského kurzu, aj on ale pred Mníchovom odmietol morálnu podporu Adolfa Hitlera pri riešení slovenskej otázky. Hitler vo svojej reči z 26. septembra 1938 požadoval sebaurčovacie právo nielen pre sudetských Nemcov, ale aj pre Slovákov. Už nasledujúci deň Sidor zareagoval na jeho podporu rozhlasovým prejavom, kde ocenil prístup česko-slovenského prezidenta a vyhlásil, že konsolidované Slovensko bude oporným pilierom spoločného česko-slovenského štátu. Popri týchto frakciách sa v HSĽS začala formovať skupina separatistov, ktorí považovali autonómiu za nedostatočnú a požadovali úplné odčlenenie od Česko-Slovenska. Tvorili ju najmä príslušníci mladšej ľudáckej generácie, napr. Alexander Mach, Ferdinand Ďurčanský, Viliam Kovár, Jozef Kirschbaum, Karol Murgaš a ďalší. Skupina mala zatiaľ vo vnútornej politike minimálny vplyv a pomoc hľadala u predstaviteľov nacistického Nemecka. Medzi charakteristické črty tejto skupiny patrila ostrá protičeská, protimaďarská, protižidovská a protikomunistická rétorika aj keď promaďarský smer v HSĽS bol málo významný.
6. októbra 1938 zástupcovia HSĽS spoločne s predstaviteľmi ďalších strán podpísali Žilinskú dohodu, ktorou si osvojili návrh HSĽS na vydanie ústavného zákona o autonómii Slovenska. Zúčastnené strany deklarovali, že prijatím tohoto návrhu bude štátoprávne postavenie Slovenska definitívne vyriešené. Zároveň bolo rozhodnuté o sformovaní autonómnej slovenskej vlády na čele s Jozefom Tisom. Nové postavenie Slovenska bolo právne ukotvené 22. novembra 1938 prijatím Ústavného zákona č. 299/1938 o autonómii Slovenskej krajiny. Podobne sa na Podkarpatskej Rusi dohodli dve najväčšie národnostné menšiny, Rusíni a Ukrajinci, a od 8. októbra 1938 vytvorili vlastnú autonómnu vládu. Pod vplyvom moderného ukrajinského národného povedomia získala kontrolu nad autonómnou vládou pro-ukrajinská frakcia vedená Avgustinom Vološynom a Podkarpatská Rus bola premenovaná na Karpatskú Ukrajinu.
Rast separatistických tendencií.
Aj po vyhlásení autonómie dominovalo v strane Tisovo krídlo, pričom radikáli kompenzovali nižšiu podporu svojou vysokou aktivitou. Už 8. októbra 1938 vypracovali program skorého vyhlásenia suverenity. V autonómnej vláde pôsobil v prospech separatistických tendencií Ďurčanský a vplyv si zachovávali aj prostredníctvom tlače, najmä vďaka Machovmu postu šéfa "Úradu propagandy" a redaktora "Slovenskej pravdy". Záštitu nad radikálmi prevzal Vojtech Tuka, ktorý sa v tom čase vrátil na Slovensko po prepustení z väzenia, kde si odpykával trest za vlastizradu a špionáž v prospech Maďarska. Pozícia Sidora bola dočasne otrasená, nakoľko sa v Žiline proti Tisovi nedokázal presadiť a radikáli mu vyčítali aj jeho postoj k ponúkanej nemeckej pomoci. Postupne ju ale obnovoval prostredníctvom svojho postu hlavného veliteľa Hlinkovej gardy a Národných výborov.
Samotný Tiso zostal oficiálne prívržencom autonómie v rámci Česko-Slovenska a toto prezentoval aj podporou voľby nového prezidenta Emila Háchu, ktorého sprevádzal pri jeho ceste po Slovensku koncom roka 1938. Ešte v januári 1939 pri rokovaní s predsedom ústrednej vlády Rudolfom Beranom deklaroval, že v strane nebude trpieť separatistické snahy. Pod rýchlym vplyvom vnútorných a zahraničných udalostí sa začal ale aj on postupne prikláňať k možnosti osamostatnenia, ktoré sa ale malo realizovať v dlhodobom horizonte a evolučnou cestou. Ako priznal neskôr už ako prezident Slovenskej republiky v roku 1943, tých, ktorí sa dožadovali samostatnosti, považovali v tom čase za zradcov.
V súvislosti s Mníchovskou dohodou a jej dôsledkami začalo zároveň bližšie nadväzovanie kontaktov medzi predstaviteľmi HSĽS a Nemecka. Súčasťou Mníchovskej dohody bol dodatok, na základe ktorého sa malo vyriešiť postavenie maďarskej menšiny. Po zlyhaní dvojstranných rokovaní medzi Česko-Slovenskom a Maďarskom bol problém riešený nemeckou mediáciou a následne prvou viedenskou arbitrážou. V snahe vzbudiť záujem nemeckých politikov o Slovensko Ďurčanský 12. októbra 1938 ubezpečoval Hermanna Göringa, že sa Slováci snažia o úplnú samostatnosť za podpory Nemecka. 19. októbra 1938 navštívili Ďurčanský s Tisom v Mníchove Ribbentropa a snažili sa ho získať na svoju stranu v slovensko-maďarskom spore. Ribbentrop podporu prisľúbil (sľub nedodržal), pričom nemecká diplomacia zrejme začala prikladať vyššiu váhu myšlienke zneužitia slovenskej otázky na ďalšie rozbíjanie Č-SR. Ribbentrop dal obom slovenským politikom na vedomie, že Nemecko by uvítalo „podľa možnosti veľkú samostatnosť Slovenska“, s čím Ďurčanský sympatizoval, Tiso však deklaroval, že uprednostňuje zotrvanie v autonómii. Postoj Nemecka k Slovensku v skutočnosti nebol celkom vyjasnený, keďže nemecká politika sa orientovala predovšetkým na likvidáciu zvyšku Česka () a Slovensko potrebovala najmä ako návnadu pre Maďarsko.
Začiatkom roka 1939 radikáli zvýšili svoje aktivity a snažili sa získať Hitlerovu podporu. V novoročnom článku "Slováka" Tuka vyzval na „dokončenie úlohy", ktorá sa začala vyhlásením autonómie. 8. januára poukázal na potrebu budovania vlastnej štátnosti v rovnakom časopise aj Mach. Tuka, aby zvýšil svoj vplyv, založil 30. januára Slovensko-nemeckú spoločnosť a stal sa jej predsedom. Vedúce posty v spoločnosti zastávali Ďurčanský, Mach a Černák. Tuka v pozdravnom telegrame Hitlerovi dokonca ponúkol vojenské spojenectvo „k obrane a podpore európskej civilizácie“. 5. februára deklaroval Mach požiadavku osamostatnenia veľmi jednoznačne na gardistickej manifestácii v Rišňovciach: „mať svoj samostatný Slovenský štát znamená pre nás život, nemať samostatnosť znamená pre nás smrť." 12. februára navštívil Tuka Hitlera a bez akejkoľvek ústavnej funkcie, poverenia alebo splnomocnenia vyhlásil, že osud slovenského národa vkladá do jeho rúk. Postupne sa menil aj Tisov postoj, ktorý v polovici februára na nátlak radikálov prejavil ochotu odtrhnúť sa od Prahy do jesene. 20. februára Tiso na zasadnutí autonómnej vlády zdôraznil jej úlohu na budovaní slovenskej štátnosti a na druhý deň v sneme v rámci vládneho vyhlásenia deklaroval, že „tu na pôde svojho snemu budujeme svoj nový štát, svoj slovenský štát“.
Eskalácia napätia v marci 1939.
Odstredivé tendencie na Slovensku vyvolávali znepokojenie ústrednej vlády, ktorá sa rozhodla proti nim mocensky zasiahnuť (tzv. Homolov puč). Pred zásahom si vyžiadala súhlas Nemecka, ktoré ale zároveň podporovalo separatistické tendencie na Slovensku a pomocou teroristických útokov v Bratislave sa snažilo destabilizovať situáciu. Nemecko malo záujem na tom, aby likvidáciu Česko-Slovenska mohlo prezentovať ako vnútorný rozpad. V noci z 9. na 10. marca bol na Slovensku vyhlásený výnimočný stav a prezident Hácha odvolal Tisa a jeho autonómnu vládu. Za nového premiéra menoval Karola Sidora, ktorý nebol o zákroku informovaný. Akcia bola na Slovensku vnímaná veľmi negatívne a priniesla ďalšie zhoršenie vzájomných vzťahov. 11. marca začal Sidor (napriek očakávaniam Nemcov) situáciu stabilizovať.
Pred zásahom ušiel do Viedne Ferdinand Ďurčanský, ktorý odtiaľ viedol ostrú kampaň proti Česko-Slovensku prostredníctvom viedenského rozhlasu. 11. marca sa snažil vyhlásiť samostatnosť, jeho akcie ale nenašli na Slovensku dostatočnú podporu. Ešte v ten deň Sidor odmietol ponuku vyhlásiť samostatnosť pod ochranou dvoch nemeckých divízií, ktoré sa sústredili v Petržalke. 12. marca odmietol aj nátlak nemeckých emisárov, ktorí ho o to dôrazne žiadali pomocou vyhrážok. Nacisti sa následne obrátili na odvolaného Jozefa Tisa, ktorý sa medzitým namiesto podpory „slovenskej revolúcie“ najprv stiahol do kláštora v Bratislave a potom na svoju faru v Bánovciach nad Bebravou.
Už 12. marca dostal Tiso informácie, že Nemecko nepovažuje jeho odvolanie za legitímne a je pozvaný na rokovania do Berlína. Tiso váhal a pozvaniam príliš nedôveroval. Postupne ho navštívili tri delegácie radikálov v sprievode zástupcov Deutsche Partei. 13. marca sa Tiso odobral do Bratislavy, aby situáciu konzultoval s vedením HSĽS. Tam mu bolo prostredníctvom nemeckého konzula tlmočené oficiálne pozvanie. Po odsúhlasení predsedníctvom odišiel ako delegát do Berlína a po ceste sa k nemu vo Viedni pridal Ďurčanský.
Rokovanie v Berlíne.
Tiso bol prijatý s diplomatickými poctami, ktoré prislúchajú hlave štátu. Na stretnutí s Hitlerom a Ribbentropom mu bolo oznámené nezvratné rozhodnutie obsadiť v najbližších hodinách Čechy a Moravu, pričom Slovensko malo o svojom osude rozhodnúť samo. Hitler deklaroval, že nemá žiadne záujmy východne od Karpát a chce mať len potvrdené, čo vlastne Slovensko chce, pretože „nechce, aby mu Maďarsko vyčítalo, že zachováva niečo, čo vôbec nechce byť zachované.“ Ak bude Slovensko váhať, prenechá jeho osud udalostiam, za ktoré už nenesie zodpovednosť (rozdelenie medzi Maďarsko, Poľsko a Nemecko). V prípade, že Slovensko vyhlási samostatnosť, Hitler prejavil ochotu garantovať jeho existenciu. Pri rozhodnutí išlo podľa Hitlera nie o dni, ale o hodiny. Tieto skryté vyhrážky boli podporené aj „náhodnou“ správou o presune maďarskej armády k slovenským hraniciam, ktorú Ribbentrop počas rokovania predložil Hitlerovi. Tiso nátlaku na mieste odolal, odmietol prekročiť svoje právomoci a realizovať vyhlásenie samostatnosti ako neústavný krok. Miesto toho telefonicky kontaktoval prezidenta Háchu a s jeho súhlasom zvolal na 14. marca o 10:00 zasadnutie Snemu Slovenskej krajiny.
Nátlak na slovenských politikov pokračoval aj po skončení oficiálneho stretnutia s Hitlerom. Tiso nátlaku nacistov odolával takmer šesť hodín. Aby mu situáciu uľahčili, Ribbentrop mu predložil dopredu pripravený prejav s vyhlásením samostatnosti a ponúkol mu k dispozícii berlínsky vysielač. Po odmietnutí dostal ultimátum, podľa ktorého musel snem vyhlásiť samostatnosť do druhého dňa 12:00. V neskorých nočných hodinách (1:30) súhlasili slovenskí politici, vzhľadom na krátiaci sa čas, s podpisom „ochranného telegramu“, ktorý mohol byť do rozhodnutia snemu odvolaný, a boli dopravení na letisko.
Vyhlásenie samostatnosti.
14. marca 1939 sa zišiel snem, kde Tiso vecne a bez pátosu popísal obsah rozhovorov v Berlíne a zdôraznil termín, do ktorého sa treba rozhodnúť. Zasadanie sa nieslo v atmosfére strachu a neistoty. Po Tisovom referáte predsedníctvo snemu počas prestávky vypracovalo návrh zákona o vzniku nového štátu. Na neverejnom pokračovaní zasadania potom poslanci (sedem minút po vypršaní Hitlerovho ultimáta) jednomyseľne a bez diskusie schválili povstaním návrh zákona a zaspievali pieseň "Hej Slováci". Snem prijal názov "Slovenský štát", ktorý platil až do prijatia ústavy 21. júla 1939, ktorá zaviedla názov "Slovenská republika". Zároveň vymenoval novú vládu, ktorej prvým predsedom sa stal Jozef Tiso. Vyhláseniu samostatnosti sa na poslednú chvíľu snažila zabrániť skupina česko-slovenských legionárov, ktorá doručila poslancom memorandum s výzvou na zachovanie ČSR, ale už po hlasovaní. Do skupiny patrili popri iných aj budúci velitelia SNP gen. Rudolf Viest a pplk. Augustín Malár, spisovatelia Janko Jesenský a Jozef Gregor Tajovský. Vznik nového štátu v ten istý deň v rozhlase slávnostne oznámil šéf propagandy Mach.
14. marca 1939 pozval Hitler do Berlína Emila Háchu, ktorý bol v noci na 15. marca pod hrubým nátlakom prinútený podpísať dokument o včlenení Čiech a Moravy do Nemecka. Hácha tak urobil bez konzultácie s parlamentom, pričom je potrebné brať do úvahy, že rokovanie sa nieslo v násilnejšom tóne ako rokovanie s Tisom. Hitler vyhlásil, že každý odpor bude zlomený „všetkými prostriedkami brachiálneho násilia“ a Hermann Göring sa dokonca vyhrážal bombardovaním Prahy. Rozpad Česko-Slovenska bol zavŕšený ráno 15. marca, keď Maďarsko začalo obsadzovať zvyšnú Karpatskú Ukrajinu, a keď prekročili jednotky Wehrmachtu české hranice. 16. marca bol Hitlerom na Pražskom hrade vyhlásený Protektorát Čechy a Morava a Hácha sa stal bábkovým prezidentom tohto útvaru.
Dôsledky.
Prvá medzinárodná zmluva podpísaná 18. - 23. marca 1939 Slovenským štátom bola Zmluva o ochrannom pomere medzi Nemeckou ríšou a Slovenským štátom (Schutzvertrag). Zmluva bola vyjadrením závislosti od Nemeckej ríše, ktorá stúpala predovšetkým v súvislosti so zahraničnopoli­tickými krokmi režimu, ako bola účasť slovenskej armády vo vojne proti Poľsku a proti Sovietskemu zväzu. Podľa Michala Schvarca: "Aktívnou účasťou na nacistickej rasovo-vyhladzovacej vojne a deportáciou židovského obyvateľstva si slovenská vláda zmarila akékoľvek nádeje na udržanie samostatnosti v prípade víťazstva Spojencov." 

</doc>
<doc id="6932" url="https://sk.wikipedia.org/wiki?curid=6932" title="1520">
1520

Rok 1520 (MDXX) bol priestupný kalendárny rok, ktorý v súlade s gregoriánskym kalendárom začal vo štvrtok, bol to 1520. rok nášho letopočtu, 520. rok v 2. miléniu, 20. rok v 16. storočí a 1. rok v dekáde 20. rokov 16. storočia.

</doc>
<doc id="6933" url="https://sk.wikipedia.org/wiki?curid=6933" title="1. júl">
1. júl



</doc>
<doc id="6936" url="https://sk.wikipedia.org/wiki?curid=6936" title="Borišov">
Borišov

Borišov () je výrazný vrch v centrálnej časti Veľkej Fatry. Mohutný vrch, poskytujúci vynikajúci kruhový výhľad, sa nachádza západne od Ploskej, od ktorej ho oddeľuje výrazné sedlo.
Poloha.
Nachádza sa v centrálnej časti Veľkej Fatry, v geomorfologickom podcelku Hôľna Fatra. Borišov leží v okrese Martin a stretávajú sa tu katastrálne územia obcí Belá-Dulice a Necpaly. Pod masívom Borišova končia i Necpalská a Belianska dolina, ktorými vedú lesnými cestami aj značkované trasy. Sedlom na východnom úpätí, ktoré je významnou križovatkou značených turistických chodníkov, vedie Veľkofatranská magistrála. Neďaleko sa nachádza Chata pod Borišovom.
Geológia.
V hornej časti Belianskej doliny pod Borišovom sa nachádza belianske okno, kde spod subtatranských príkrovov vystupuje tatrikum.
Na jeho severnom svahu sa rozprestiera národná prírodná rezervácia Borišov, v tejto oblasti zároveň pramení Beliansky potok. Jeho južný svah obteká Necpalský potok.
Turizmus.
Na križovatke turistických chodníkov na východnom úpätí sa nachádza chata pod Borišovom ().
Výhľady.
Borišov je vyhľadávaným cieľom turistov, pričom jeho hôľnatý vrchol umožňuje ďaleké výhľady. Vďaka značnej nadmorskej výške a pozícii na okraji centrálnej časti Veľkej Fatry, poskytuje výhľad na mnohé veľkofatranské vrcholy, no tiež na Malú Fatru, Chočské vrchy, Západné Tatry, no pri vhodných podmienkach aj časť Nízkych Tatier, Poľanu, Babiu horu či Lysú horu.

</doc>
<doc id="6937" url="https://sk.wikipedia.org/wiki?curid=6937" title="Branč (vrch)">
Branč (vrch)

Branč () je nezalesnený kopec v Myjavskej pahorkatine. Vzdialený 11 kilometrov od Senice. Na odlesnenom vrchole je zrúcanina rovnomenného gotického hradu. Vrchol poskytuje dobrý výhľad na všetky strany.

</doc>
<doc id="6938" url="https://sk.wikipedia.org/wiki?curid=6938" title="Branisko (priesmyk)">
Branisko (priesmyk)

Branisko (, , alebo ľudovo "Chvalabohu"; ) je horské sedlo v hlavnom hrebeni pohoria Branisko. Sedlom vedie cesta I/18 a masívom prechádza rovnomenný cestný tunel. Oddeľuje regióny Spiš a Šariš a poskytuje dobrý výhľad na Spiš a Spišský hrad. 
Poloha.
Nachádza sa v hlavnom hrebeni pohoria Branisko, pričom oddeľuje geomorfologické podcelky Smrekovica na severe a Sľubica na juhu. Leží v Prešovskom kraji, v okrese Levoča a zasahuje na katastrálne územie obce Poľanovce a Korytné. Najbližšími sídlami sú západne ležiace Poľanovce a Korytné, približne západne sa nachádza mesto Spišské Podhradie. Východným smerom je najbližším sídlom obec Široké. 
Severné svahy priesmyku tvorí úpätie vrchu Príkre (), južné stúpajú na Rudník (). Poblíž sedla východným smerom tečie severo-južným smerom riečka Svinka, západnú časť odvodňuje potok Branisko, oba smerujúce do Hornádu.
Dejiny.
V oblasti priesmyku v roku 1849 prebehol bojový konflikt slovenských dobrovoľníkov a maďarských honvédov.
Doprava.
Priesmykom prechádza dôležité cestné spojenie v smere západ-východ, cesta I/18, ktorou v minulosti viedla európska cesta E50. V roku 2003 bola otvorením Tunela Branisko sprevádzkovaná časť diaľnice D1 a tým presmerovaná veľká časť dopravy z horského sedla. 
Turizmus.
Oblasť je využívaná ako rekreačná oblasť s hustou sieťou turistických trás a s osadou Branisko. Priesmyk je prístupný po viacerých turistických trasách z obcí Šindliar, Harakovce, Vojkovce, Vyšný Slavkov a Lipovce. V blízkosti priesmyku sa nachádzajú dve jaskyne, z toho jedna nesie názov "Diablova výverová diera".

</doc>
<doc id="6939" url="https://sk.wikipedia.org/wiki?curid=6939" title="Čergov (vrch)">
Čergov (vrch)

Čergov (staršie Čerchov; ) je vrch v pohorí Čergov, krajinnom celku Východných Beskýd. Leží nad obcou Hertník, približne juhozápadne od Bardejova. Lokalitou prechádza Medzinárodná diaľková turistická trasa E3.
Poloha.
Nachádza sa v juhovýchodnej časti pohoria, v Prešovskom kraji, na hranici okresov Bardejov, Sabinov a Prešov a zasahuje na katastrálne územie obce Hertník, Olejníkov a Terňa. Najbližšími sídlami sú severným smerom situované Kríže, Hervartov a Šiba, východným leží Hertník, Fričkovce a Osikov, južne Terňa a Drienica a západne Olejníkov. 
Opis.
Čergov leží v hlavnom hrebeni, medzi Veľkou Javorinou () a sedlom Čergov. Severne sa nachádza Panteliš (), Bukový vrch () a Čeperata (), východne Panská Javorina () a Kalisko (), južne Hradová hora (), Ostrý kameň () a Lysá () a západne Capie () a Veľká Javorina. Severovýchodné časti masívu odvodňuje Pastovník, východné Fričkovský potok, obe smerujúce do rieky Sekčov, voda z južných a západných odteká potokom Ľutinka do Torysy. Vrcholom vedie značený hrebeňový turistický chodník. 
Výhľady.
Vrchol pokrýva nesúvislý lesný porast, ktorý umožňuje veľmi obmedzený rozhľad. Z vhodných lokalít je možné pozorovať okolité vrcholy Čergova, no tiež Busov, Vihorlatské, Slanské a Volovské vrchy, Čiernu horu, Bachureň, Branisko, Levočské vrchy, ojedinele aj Kráľovu hoľu a vrcholy Vysokých Tatier.

</doc>
<doc id="6940" url="https://sk.wikipedia.org/wiki?curid=6940" title="Dreveník">
Dreveník

Dreveník je travertínová kopa tvaru stolovej hory v Hornádskej kotline a národná prírodná rezervácia. Nachádza sa na hraniciach okresov Spišská Nová Ves a Levoča. Toto územie s rozlohou je chránené od roku 1925. Spolu s neďalekým Spišským hradom je od roku 1993 zaraďovaný medzi lokality svetového kultúrneho a prírodného dedičstva Organizácie Spojených národov pre vzdelávanie, vedu a kultúru (UNESCO). Rezerváciu spravuje NP Slovenský raj. Na kopci Dreveník sa nachádzala osada roľníckeho človeka z mladšej kamennej doby.
Geológia.
Kopa bola vytvorená z prameňov minerálnych vôd na tektonickom lome. Vznikol spojením viacerých vápencovo-travertínových kôp (Pažie, Kozia, Ostrá hura). Je najstarším útvarom svojho typu v okolí Spišského Podhradia a najväčšie travertínové územie na Slovensku. Medzi veľký počet skalných útvarov patrí roklina „Peklo“ alebo skalné mesto „Kamenný raj“. Na jeho svahoch sa nachádzajú 3 jaskyne.
Turizmus.
Na Dreveník sa možno dostať po žlto označenej turistickej trase z mesta Spišské Podhradie alebo obce Žehra. Dreveník je aj archeologická lokalita, slovanské hradisko, našli sa tu jedny z najstarších nálezov prvotného osídlenia východného Slovenska. V Spišskom Podhradí sa nachádza vlastivedná izba

</doc>
<doc id="6941" url="https://sk.wikipedia.org/wiki?curid=6941" title="Veľká Morava">
Veľká Morava

Veľká Morava (pre obdobie po roku 874 nazývaná aj Veľkomoravská ríša alebo Svätoplukova ríša, Veľkomoravsko; , ) bol západoslovanský štát existujúci medzi rokmi 833 a začiatkom 10. stor. (asi 907). Jeho centrálne územie zodpovedalo dnešnej Morave a Slovensku spolu so susediacim severným a stredným Maďarskom. Bol to prvý väčší slovanský štát vôbec. Najmä dnešné Slovensko, ale aj dnešné Česko (tým, že sa dnešná Morava stala v roku 1019 súčasťou Českého kniežatstva), ju považujú za včasného predchodcu svojej štátnosti.
Prehľad.
Štátny útvar známy ako Veľká Morava vznikol, keď moravské knieža Mojmír I. roku 833 dobyl Nitrianske kniežatstvo. Panovníkmi krajiny boli potom:
Vláda Rastislava (846870) znamenala vnútorné stmelenie a stabilizáciu štátu, pretože boli opätovne odrazené útoky Východofranskej ríše. Franské pramene tej doby spomínajú mocné, dnes už aj archeologicky doložené hradiskové centrá (Devín, Mikulčice a i.). Hoci toto územie bolo intenzívnejšie pokresťančované už asi od roku 800, povolal Rastislav okolo roku 863 do Veľkej Moravy z politických dôvodov byzantských učencov Konštantína a Metoda. Konštantín vytvoril pre potreby slovanského jazyka písmo, hlaholiku, obaja sa stali zakladateľmi slovanskej literatúry. Ich žiaci boli vyhnaní z Veľkej Moravy v roku 885 vykonávali misie po slovanských územiach Európy a vytvorili aj písmo cyriliku.
Za Svätopluka (871894), ktorý bol vtedy najobávanejším nepriateľom Východofranskej ríše, boli k Veľkej Morave pripojené rozsiahle územia v strednej Európe. Spory jeho dvoch synov – jeden bol kniežaťom na dnešnej Morave, druhý na dnešnom Slovensku – krajinu oslabili. Útoky kočovných Starých Maďarov potom po troch bitkách pri Bratislave zničili ústrednú moc Veľkej Moravy.
Názov.
Názov „Veľká Morava“ použil okolo polovice 10. storočia byzantský cisár Konštantín VII. Porfyrogenetos v diele "De administrado imperio", keď okrem tvaru "Μοραβίαζ" (zem Moravská) použil aj výraz "μεγάλη Μοραβία" (megalé Morabia, Veľká Morava). Tento je niekedy prekladaný tiež ako „vzdialená“, prípadne „nepokrstená“ Morava. Inak dobové pramene krajinu nazývajú spravidla jednoducho "Marahava", "terra Maravorum", "regnum Margorum," "regnum Marahavorum", prípadne ďalšími variantmi odvodenými od základu "-mar". Doložené sú aj názvy "regnum Rastizi" a "regnum Zuentibaldi" (kráľovstvo resp. kniežatstvo Rastislava, neskôr Svätopluka). V slovanských textoch z 9.10. storočia sa používa názov "Morava", prípadne v plurále "Moravy", "Moravьska oblastь" (Moravská ríša), atď. Podobne ako v latinčine sú zaznamenané rôzne varianty s významom moravská zem alebo zem Moravanov. Zaznamenaný je aj názov „vyšná Morava“ s významom „horná“ (v genitíve "vyšneje Moravy", "vyšňuju Moravu").
Pojmy Vyšná Morava, Vzdialená Morava a pravdepodobne aj Veľká Morava majú zdôrazniť rozdiel voči – z pohľadu Byzantskej ríše – druhej Morave, ktorá sa nachádzala v oblasti Sirmia (dnes Sremska Mitrovica), vznikla však až v desiatom storočí. Spojenie Veľká Morava má zároveň vyjadriť rozdiel medzi pôvodnou Moravou a politickým útvarom, ktorý vznikol po pripojení Nitrianska v roku 833.
Územie Veľkej Moravy.
Uvedený je konsenzus súčasných akademických prác. Niekoľko autorov vypracovalo alternatívne teórie o polohe Veľkej Moravy, ktoré jadro Veľkej Moravy lokalizujú na iné miesta než je zobrazené na tejto mape. Tieto teórie získali podporu niektorých zahraničných vedcov, ale väčšina historikov ich odmietla ako nepodložené, napr.: „O polohe tejto Moravy sa občas v odbornej verejnosti viedli ostré spory. Návrhy, podľa ktorých sa mala nachádzať nie severne od Dunaja, ale južne v dnešnom Maďarsku alebo Srbsku, sa však nepresadili.“.
Dejiny.
Vznik.
Prvým známym politickým útvarom Slovanov v oblasti stredného Dunaja bola Samova ríša. Po Samovej smrti (658) sa jeho ríša rozpadla a Avari prenikli aj na dnešné Slovensko, ktorého najjužnejšia časť sa stala priamou súčasťou Avarského kaganátu. Najskôr v poslednej tretine až štvrtine 7. storočia vznikajú na Morave najstaršie opevnené sídliská. Od konca 7. storočia je možné na Morave, Slovensku aj Čechách zaregistrovať vzostup novej spoločenskej elity – jazdeckej bojovníckej vrstvy. V priebehu 8. storočia rastie spoločenská organizovanosť miestnych Slovanov, ktorú je možné doložiť ďalším budovaním a rozvojom opevnených sídiel. Na Morave sa tieto koncentrujú jednoznačne okolo rieky Moravy. Na Slovensku vznikajú opevnené sídliská v posledných desaťročiach 8. storočia v oblastiach, ktoré neboli pod bezprostredným avarským vplyvom.
Na prelome 8. a 9. storočia sa v strednej Európe zásadne mení politická situácia. Po sérii vojen medzi Franskou ríšou a Avarmi dochádza k oslabeniu Avarského kaganátu, čo Slovania využívajú na vlastnú ofenzívu proti Avarom. Charakteristickým javom na území Slovenska je expanzia na územia, ktoré boli predtým pod priamym avarským vplyvom. Nitra sa tak mení z lokality na pohraničnom území na nové centrum, s ktorým sa spája ďalšia integrácia Slovanov na juhozápadnom Slovensku. V roku 822 sa prvýkrát spomínajú Moravania, ktorých veľvyslanci vystupujú ako skupina na franskom sneme. Pravdepodobne v roku 831 dochádza ku krstu „všetkých Moravanov“ (pokrsteniu moravských elít).
Presný priebeh integračného procesu Slovanov na území dnešnej Moravy a Slovenska nie je z písomných prameňov známy, historici predpokladajú sformovanie dvoch kniežatstiev – Moravského a Nitrianskeho. Písomné pramene ho zachytávajú až v jeho závere, keď v roku 833 vrcholí vyhnaním Pribinu z Nitry Mojmírom I. Pribinova pozícia nie je z prameňov zrejmá. Je možné, že išlo o celkom nezávislé knieža, ale nie je možné vylúčiť ani predchádzajúci vplyv Moravanov na formovaní Nitrianska. V takomto prípade mohol byť Pribina Moravanom, resp. spravovať Nitru už ako Mojmírov podriadený. Historici nie sú jednotní ani v spôsobe, akým prišlo k jeho vyhnaniu do exilu. Napr. podľa názoru Jána Steinhübela išlo o následok dobre pripraveného a prudkého útoku Moravanov, ktorému podľahli viaceré Pribinove hrady. Z jeho interpretácie prameňov a porovnania s inými podobnými udalosťami vyplýva, že Pribina bol Mojmírom najprv zajatý a následne (bez súdu) vyhnaný ako porazený nepriateľ. Inú hypotézu predkladá napr. Dušan Třeštík, podľa ktorého išlo skôr o spor vnútri kmeňa, pričom Mojmír nad Pribinom presadzoval svoju autoritu podobne, ako ju presadzoval nad ostatnými kniežaťami. Pribinovo vyhnanie bolo podľa neho právnym aktom. Archeologicky doložený zánik niektorých hradísk na Slovensku v prvej polovici 9. storočia nemusí nevyhnutne súvisieť s touto udalosťou, ale môže byť výsledkom iných vnútorných konfliktov. Podľa Zdeňka Měřínského otvára otázku skoršej expanzie, napr. podobnosť hmotnej kultúry medzi hradiskom v Mikulčiciach na Morave a hradiskom v Majcichove na Slovensku. Najnovšie datovanie vybraných hradísk vôbec spochybňuje včasný ich vznik na území Slovenska. Na preskúmaných hradiskách (Bratislava-hrad, Majcichov, Nitra, Pobedim) sa nezískal doklad o budovaní ich opevnení v prvej polovici 9. stor. alebo skôr. Dôkazy staršej stavebnej fázy opevnenia v Bojnej sa zatiaľ môžu oprieť len o stratigrafické pozorovania a nie o dendrochronologické či rádiokarbónové datovanie. Zároveň aj nové výskumy na viacerých lokalitách (Pobedim, Bratislava-hrad, Bíňa) preukázali, že pôvodné datovania sa nepotvrdili a často sa i zásadne zmenili. To oprávnene navodzuje otázku, čo je dostatočným argumentom pre konkrétne datovanie a či skutočne máme k dispozícii vierohodné archeologické doklady pre budovanie opevnení pred obdobím Veľkej Moravy.
Mojmír I..
Vyhnanie Pribinu Mojmírom sa tradične považuje za vznik tzv. Veľkej Moravy. O Pribinovom osude pozri Blatenské kniežatstvo. Nitrianske kniežatstvo sa stalo lénnym kniežatstvom, v ktorom vládli nástupcovia na trón vládnuceho rodu Mojmírovcov. O vláde Mojmíra I. (833846) je toho známe veľmi málo. Dôležitá je vari len správa Bavorského geografa, ktorý k roku 843 alebo 850 v opise území severne od Dunaja udáva, že Slovania v dnešnom Slovensku majú 30, v dnešnej Morave 11, v Čechách 15 a v Bulharsku 5 hradov. Archeologické nálezy tieto čísla približne potvrdili.
Rastislav.
Problémy Veľkej Morave vznikli po roku 843, keď sa Ľudovít Nemec stal kráľom novo založenej Východofranskej ríše a rozhodol sa, že sa začne miešať do záležitostí svojich východných susedov. Roku 846 násilím dosadil za vládcu Veľkej Moravy Rastislava (846870, "Rastic, Rasticlao, Rastislaus"), Mojmírovho synovca narodeného na Slovensku. Potom sa stále snažil ovplyvňovať veľkomoravskú politiku. Okolo roku 850 sa ale Rastislav zbavil Ľudovítovho vplyvu, podporoval Ľudovítových nepriateľov vo východofranskej politike a vykázal bavorských kňazov z Veľkej Moravy. Súčasne Rastislav pripojil k svojmu štátu územie medzi Dunajom a Dyjou (podľa iných prameňov sa to stalo už roku 791). Roku 855 toho mal Ľudovít napokon plné zuby, zaútočil na Veľkú Moravu pri Devíne, kde však bol porazený.
Koncom 50. rokov 9. stor. sa Svätopluk ("Sventopulk, Zventapu, Zwentibald, Zuendibolch, Suatopluk"), synovec Rastislavov, stal kniežaťom Nitrianskeho kniežatstva (od roku 867 potom lénnym kniežaťom).
Roku 858 sa Rastislav spolčil s Karolmanom (Karlmann), grófom Východnej Marky a synom Ľudovíta Nemca. Dostal za to územie Pilišských vrchov v dnešnom Maďarsku. Okolo roku 861 bojoval Karolman, podporovaný Rastislavom, proti Ľudovítovi Nemcovi podporovanému Pribinom (pozri Blatenské kniežatstvo). Pri tom Pribina prišiel o život. Karolmana porazili roku 863.
Približne v rovnakom čase (861) sa Rastislav rozhodol, že definitívne skoncuje s východofranským vplyvom na Veľkej Morave. Obrátil sa preto na pápeža v Ríme s prosbou o učiteľov, ktorí by mohli vychovať lokálnych kňazov (podľa niektorých prameňov chcel biskupa), aby sa znížil východofranský vplyv v jeho ríši. Pápež nereagoval. Byzantskí kňazi, ktorí už dávno boli takisto činní na Veľkej Morave, navrhli Rastislavovi, aby sa s rovnakou prosbou jednoducho obrátil na byzantského cisára Michala III. Rastislav tak urobil v roku 861 alebo 862. Michal III., ktorý sa tejto príležitosti v predvečer vznikajúcej východnej schizmy rád chopil, poslal asi roku 863 Rastislavovi Cyrila a Metoda.
Súčasne sa roku 862 po prvýkrát v Karpatskej kotline objavili kočovní starí Maďari (Uhri), ktorí vtedy podnikali spoza Karpát sporadické lúpežné výpravy do Európy. Druhýkrát prišli roku 881. V týchto dvoch výpravách ich porazila Východofranská ríša. Roku 889 prišli tretíkrát. Tentoraz vyplienili Veľkú Moravu a Východofranskú ríšu. Roku 892 si však už Východní Frankovia najali starých Maďarov proti Veľkej Morave (pozri ďalej). Starí Maďari sa usadili v dnešnom Maďarsku až v rokoch 896 resp. 901, definitívne roku 955 (pozri aj Uhorsko).
O dva roky neskôr (864) Rastislava, obkľúčeného v jeho hrade Devín, východofranské vojsko dočasne prinútilo uznať východofranskú zvrchovanosť. Toto je aj prvá istá písomná zmienka o Devíne v dnešnej Bratislave. O rok neskôr však už bol Rastislav znova nepriateľom Ľudovíta Nemca.
Východofranská okupácia.
Po opätovnom (neúspešnom) východofranskom útoku Rastislav dal Nitrianske kniežatstvo (čiže celú východnú časť Veľkej Moravy) do léna svojmu synovcovi Svätoplukovi. De facto došlo tak k rozdeleniu Veľkej Moravy na dve časti. Tak Rastislav ako aj Svätopluk museli potom v rokoch 868 a 869 odraziť ďalšie útoky. Roku 870 však Svätopluk prešiel na stranu nepriateľa a uznal východofranskú zvrchovanosť nad jeho Nitrianskym kniežatstvom. Potom, čo sa následne Rastislav pokúsil Svätopluka zajať, dal zajať Svätopluk Rastislava a odovzdal ho v novembri 870 Východným Frankom. Východní Frankovia ho dali oslepiť a strčili ho do väzenia. Okrem toho poslali vlastných ľudí (grófov Viliama a Engelšalka) do Rastislavovej Moravy (čiže západnej Veľkej Moravy) ako regentov. Svätopluk na Slovensku, ktorý dúfal, že sa teraz sám stane vládcom aj v Rastislavovej časti ríše, odmietol uznať túto východofranskú okupáciu, za čo ho spolu s Metodom (pozri ďalej) uväznili. Roku 871 potom v lete vypuklo veľkomoravské povstanie proti východofranským regentom pod vedením kňaza Slavomíra. Frankovia Svätopluka prepustili pod podmienkou, že im pomôže poraziť povstanie. Prepustený Svätopluk sa však obrátil proti Frankom, porazil ich a stal sa novým vládcom Veľkej Moravy. Svätoplukovo víťazstvo znamenalo definitívny koniec akejkoľvek východofranskej nadvlády vo Veľkej Morave.
Svätopluk I..
Svätopluk (871894; "Sventopulk, Zventapu, Zwentibald, Zuendibolch, Suatopluk") musel odraziť ďalšie franské útoky (871, 872). V roku 874 uzavreli vyslanci Svätopluka s Ľudovítom Nemcom Forchheimský mier. Odvtedy začal Svätopluk k Veľkej Morave pripájať rozsiahle územia (Čechy a Lužice 890, Sliezsko 880, Vislansko 874, Potisie 881/884 – pozri ďalej). Za Svätopluka dosiahla Morava svoj najväčší rozsah. Často sa preto označuje aj ako Veľkomoravská ríša. V 70. rokoch 9. stor. Svätopluk reorganizoval veľkomoravskú spoločnosť, ako aj vojsko. Jeho model potom neskôr použili aj štáty Čechy, Poľsko a Uhorsko. Práve ich veľkomoravské korene sú to, čo tieto štáty spájalo po celý stredovek.
Roku 880 došlo k prvému pokusu rozdeliť ríšu na diecézy. Jediné známe biskupstvo (podliehalo arcibiskupovi Metodovi) vzniklo v Nitre. V tom istom roku vyhlásil pápež Veľkú Moravu za léno Svätej stolice, čo znamenalo, že ríša bola postavená na roveň s Východofranskou ríšou. Samotný Svätopluk sa tým stal de jure kráľom (hoci ho občas aj predtým označovali ako „"rex"“). Asi o rok neskôr bol v Nitre založený prvý kláštor na území dnešného Slovenska.
Roku 882 vpochodoval Svätopluk ako spojenec Karola III. do Východnej Marky a vyhnal odtiaľ grófov Viliama a Engelšalka. Títo utiekli k ich spojencovi v Panónii Arnulfovi Korutánskemu, ktorý potom presvedčil Bulharsko, aby si vydobylo späť územia, ktoré v predošlom roku v dnešnom východnom Maďarsku dobyl Svätopluk. Svätopluk však Bulharov porazil a v rokoch 883 a 884 dokonca pripojil k Veľkej Morave Panóniu, čiže územie Arnulfa Korutánskeho. Toto dobytie mu v lete roku 884 potvrdil Karol III. na vrchu Chuomberg ("mons Comianus") pri Viedenskom lese. Zároveň bol znova vyjednaný trvalý mier medzi Východofranskou ríšou a Veľkomoravskou ríšou. Arnulf Korutánsky pri týchto rokovaniach získal Bavorsko a istý slovanský knieža Braslav získal územie medzi Drávou a Sávou. Roku 885 potom Svätopluk uzavrel aj mier s Arnulfom Korutánskym, a to jednak preto, že už bolo jasné, že sa Arnulf stane novým východofranským kráľom (887) a Svätopluk bol krstným otcom Arnulfovho nemanželského syna Zwentibolda (Zuentibolda, čiže Svätopluka), neskoršieho kráľa Lotrinska. Prostredníctvom Zuentibolda sa mimochodom dostal aj dnešný slovenský znak (ktorý priniesli Cyril a Metod na Slovensko) do Lotrinska ako tzv. lotrinský kríž. Napriek mieru vznikli v rokoch 888889 medzi Arnulfom Korutánskym a Svätoplukom konflikty kvôli Panónii.
Roku 888 zomrel Bořivoj I., knieža Čiech, a Svätopluk sa stal aj panovníkom Čiech v mene neplnoletých Bořivojových synov. Roku 890 uznal Arnulf Korutánsky na "Omuntesperch"u (dnes Amandhegy-Pannonhalma alebo Omuntesdorf) mierom, ktorý dlho nevydržal, Svätoplukovu nadvládu nad Čechami. Svätopluk nato pripojil k svojej ríši aj Lužice. V júli 892 vznikol nový veľký konflikt, pri ktorom Arnulf poslal proti Svätoplukovi bavorské, franské a švábske vojská, ako aj vojská Braslava. Keď sa ukázalo, že tieto vojská nestačia, najal si Arnulf aj staromaďarské vojská. Napriek tomu však Veľká Morava všetky tieto vojská porazila. Konflikty s Arnulfom znova vypukli v rokoch 892 a 893.
Mojmír II..
V roku 894 zomrel Svätopluk a s ním sa skončilo aj vrcholné obdobie ríše. Novým panovníkom sa stal jeho starší syn Mojmír II., mladší Svätopluk II. dostal do léna Nitrianske kniežatstvo. Mojmír II. uzavrel mier s Bavormi (894) a v prospech Arnulfa Korutánskeho sa vzdal Panónskeho kniežatstva, ktoré bolo krátko predtým vyplienené starými Maďarmi. V roku 895 sa pri prvej príležitosti odtrhli Česi, ktorí sa stali Arnulfovými vazalmi. Čechy teda boli súčasťou Veľkej Moravy len 4 až 7 rokov (888/890894/895) a prešli svojim vlastným vývojom. Stratou Čiech sa zároveň prerušilo územné spojenie so Srbmi, nad ktorými Veľká Morava taktiež stratila svoj vplyv. S Maďarmi oslabenými v bulharsko-byzantskej vojne uzavreli Moravania dohodu (896). Na jej základe mohli Maďari prekročiť Karpaty a vstúpiť do Potisia. Potisie s týmito Maďarmi, ktorých Moravania prijali medzi seba, tak bolo súčasťou Veľkej Moravy. Až do roku 900 bojovali Maďari vo veľkomoravskom vojsku alebo ako jeho spojenci.
V roku 898 vypukol spor medzi Mojmírom II. a Svätoplukom II., čiastočne pod vplyvom bavorského grófa menom Aribo(n) a jeho syna Isanricha, ktorí sa často zdržiavali na veľkomoravskom kniežacom dvore. Dôsledkom tohoto sporu boli tri bavorské výpravy proti Veľkej Morave. Cisár Arnulf podporil Svätoplukova II. a vyslal mu na pomoc vojsko, ktoré plienilo krajinu. Keďže sa Veľká Morava po smrti arcibiskupa Metoda a strate Vichinga opäť dostala do vplyvu bavorského kléru, Mojmír II. sa obrátil na pápeža v Ríme, aby znova posilnil cirkevnú nezávislosť veľkomoravskej provincie. V zime na prelome rokov 898/899 potom Bavori, rozhorčení touto prosbou, opäť vyplienili Veľkú Moravu. Napriek tomu sa Mojmírovi II. podarilo zadržať Svätopluka II. na dnes neznámom hrade, ktorého tretia bavorská výprava oslobodila a umožnila mu odísť spolu s ňou do Bavorska. Roku 897 Svätopluk II. navštívil Arnulfa Korutánskeho vo Wormse a stal sa jeho spojencom. Medzitým uzavrel Mojmír II. spojenectvo s markgrófom Isanrikom. Insanrik sa ako správca Východnej marky dostal do konfliktu s Arnulfom a po svojej porážke a zajatí ušiel k Moravanom. Veľkomoravské vojsko vpadlo do Východnej marky, dobylo ju a odovzdalo Insanrikovi. V tom čase prišli na Veľkú Moravu pápežovi vyslanci a vysvätili nového arcibiskupa a troch biskupov, z ktorých mal jeden sídlo v Nitre.
V auguste 899 podnikli Maďari veľkú výpravu proti Lombardsku. Podporovali ich pri tom buď bavorské alebo veľkomoravské vojská. Na jar v roku 900 sa však už nevrátili do Potisia, ale spolu s Moravanmi vyplienili Panónske kniežatstvo a usadili sa v ňom. S príchodom ďaľsích členov staromaďarského zväzu potrebovali ďalšie územia a tak ešte ten istý rok moravských spojencov vyhnali a dobyli od nich severovýchodné Zadunajsko. Hoci ešte v lete v roku 900 Veľká Morava plienila spolu so staromaďarskými kmeňmi Bavorsko, nová situácia viedla k prehodnoteniu vzájomných vzťahov. Mojmír II. sa zmieril s východofranským kráľom Ľudovítom Dieťom a vzdal sa vplyvu vo Východnej marke. Bavori s Moravanmi uzavreli spojenectvo namierené proti Maďarom. Tento mier ukončil aj konflikt medzi Veľkou Moravou a Čechmi, trvajúci od roku 895.
V roku 902 zaútočili starí Maďari prvýkrát na centrálne územie Veľkej Moravy, boli však porazení. O dva roky neskôr, v roku 904 bavorské vojská zastavili starých Maďarov západne od Viedenského lesa. Pri nasledujúcich rokovaniach Bavori zákerne zavraždili staromaďarského kmeňového náčelníka Kusala, čo malo za následok jednak ich pomstu a jednak posilnilo pozíciu iného staromaďarského náčelníka – Arpáda, zakladateľa dynastie Arpádovcov.
Zánik.
Zánik Veľkej Moravy pravdepodobne súvisí s viacerými faktormi. Okrem vojenských udalostí (vpád starých Maďarov) a vnútorných politických rozporov bol jej kolaps zrejme ovplyvnený aj sociálno-ekonomickými faktormi a vnútornou krízou, ktorou prešli aj iné ranostredoveké politické útvary. Základom politickej integrity Veľkej Moravy bola redistribúcia ziskov z vojnovej koristi, ktorá panovníkovi zabezpečovala lojalitu vojenskej družiny a obyvateľstva. V období expanzie narástla organizačná zložitosť a bolo potrebné investovať prostriedky do infraštruktúry a správneho aparátu, čo bolo sprvoti úspešne kompenzované ziskom z výbojov a tribútmi. Stratou voľne pripojených území poklesol príjem "štátu". Bez ďalšej expanzie sa stal systém ťažko udržateľným, s možnými vážnymi dopadmi na vnútornú lojalitu kniežacej družiny a slobodných Moravanov. Obsadenie Panónie starými Maďarmi zároveň zablokovalo dôležité obchodné cesty a znemožnilo výnosný trh s otrokmi.
Raffelstettenský colný štatút ukazuje, že v čase jeho vydania (904906?) starí Maďari ešte nemali na Veľkej Morave vplyv a dunajská obchodná cesta s Bavorskom bola priechodná. Kronika Analistu Saxa zmieňuje porážku staromaďarských vojsk Moravanmi v roku 906. Pritom pravdepodobne umreli Mojmír II. aj Svätopluk II., ktorý sa pravdepodobne roku 901 vrátil z Bavorska. Na druhej strane sa starým Maďarom podarilo poraziť Bavorov a prejsť na výprave do Saského vojvodstva cez Veľkú Moravu. V lete roku 907 potom nasledovali rozhodujúce tri bitky pri Bratislave ("Brezalauspurcu"), ktoré sa tiež nazývajú bavorsko-maďarská vojna. Bavori utrpeli totálnu porážku a Východnú Marku (Rakúsko) potom až do roku 955 obsadili starí Maďari. Väčšina historických prameňov v tejto súvislosti Veľkú Moravu nespomína, ale jeden prameň (pozri Bitka pri Bratislave#Účastníci bitky a úloha Veľkej Moravy v bitke) hovorí, že veľkomoravské vojská bojovali spolu s Bavormi. Keďže sa v súvislosti s poslednou bitkou (9. augusta) navyše nepriamo spomína, že maďarské územie v oblasti juhozápadného Slovenska končilo na Dunaji, považuje sa až tento dátum za koniec centrálnej moci Veľkej Moravy. Krajina alebo mesto „Morava“ sa sporadicky spomína aj neskôr (napr. dobové správy arabských kronikárov o výprave Maďarov k španielskej Lleide spomínajú "mesto Morava" ("Marāwa") ešte v roku 942 ako severného suseda starých Maďarov, čo naznačuje, že Veľká Morava, resp. jej severná a západná časť v tom čase ešte existovala a nebola spustošená).
Osudy bývalých veľkomoravských centier sa líšia. Jednoznačné známky násilného dobývania sú archeologicky doložené v Mikulčiciach. V blízkom Pohansku je situácia menej jednoznačná a žiadne stopy dobývania nie sú známe z aglomerácie Staré Město – Uherské Hradište. Celkovo je možné sledovať stratu mocenského významu juhomoravských centier a naopak rastie dôležitosť severnejšie položených oblastí (Olomouc). Historicky nedoriešená je situácia vo východnej časti ríše, na dnešnom Slovensku. Doložená je deštrukcia viacerých hradísk, ale zánik miestneho osídlenia je skôr výnimočným javom. Archeologické nálezy vyvracajú tézy o prerušenej kontinuite osídlenia jednotlivých regiónov a to vrátane území prvotného maďarského záboru. V hlavnej nitrianskej aglomerácii nie doložený násilný zánik žiadneho zo sídlisk a kontinuálne sú používané aj viaceré miestne pohrebiská. Územie Nitrianska sa stalo predmetom zájmu novovznikajúcich stredoeurópskych štátov a po ukončení poľského záboru sa stáva trvalou súčasťou Uhorska. Viaceré bývalé veľkomoravské hradiská sa menia na kamenné komitátne hrady (Nitra, Bratislava, Trenčín, Zemplín) a/alebo v ich okolí vznikajú stredoveké mestá. Iné hradiská naopak v nových podmienkach strácajú svoj strategický význam a postupne upadajú.
Konštantín a Metod na Veľkej Morave.
Prvé roky na Veľkej Morave (863867).
V roku 863 prišla na Veľkú Moravu misia vyslaná byzantským cisárom Michalom III. a patriarchom Fótiom. Viedli ju rodní bratia sv. Konštantín zvaný Filozof (neskoršie prijal mníšske meno Cyril) a sv. Metod. Filozof Konštantín osobitne pre túto misiu vyvinul prvú slovanskú abecedu – hlaholiku, priniesol so sebou symbol byzantského dvojkríža (ktorý je dnes v slovenskom znaku), zvolil si staroslovienčinu (= starú cirkevnú slovančinu) za jazyk, ktorý bude počas misie používať, a priniesol so sebou prvé preklady liturgických a biblických textov, ktoré už predtým pripravil s Metodom.
Staroslovienčina počas veľkomoravskej misie získala veľa prvkov západoslovanských (od 10. stor. slovenských a moravských) nárečí používaných na Veľkej Morave. Napríklad vtedajšia verzia hlaholiky obsahuje aj jedno písmeno (hlásku dz), ktorá sa vtedy používala len na území dnešného Slovenska.
Počas misie na Veľkej Morave potom solúnski bratia preložili do staroslovienčiny celú Bibliu, ale aj liturgické texty a mnohé iné. Konštantín napísal prvú slovanskú báseň Proglas. Takisto preložili a upravili byzantské občianske zákony a vzniknutý Zakon sudnyj ľudem bol nielen občianskym zákonníkom Veľkej Moravy, ale aj prvým zákonníkom v slovanskom jazyku. Vďaka tejto činnosti sa bratia považujú za zakladateľov slovanskej literatúry.
Od začiatku svojho pobytu na Veľkej Morave museli čeliť kritike bavorských (čiže východofranských) kňazov, predstaviteľov západného (čiže nie byzantského) kresťanstva, ktorí sa obávali, že stratia v krajine vplyv. Roku 863 Konštantín založil tzv. veľkomoravské učilište, v ktorom sa vychovávali budúci slovanskí kňazi a administratívni pracovníci, a ktoré sa stalo centrom slovanskej literatúry. Roku 885 mali asi 200 absolventov. Poloha učilišťa je neznáma, ale podľa archeologických nálezov existovala cirkevná škola na hrade Devín. Vedúcim učilišťa bol najskôr Konštantín, po jeho smrti Metod.
Cesta do Ríma (867869).
V roku 867 sa vybrali na cestu späť z Veľkej Moravy. Po ceste sa v lete zastavili v Blatenskom kniežatstve kniežaťa Koceľa, Pribinovho syna, a krátku dobu tam vyučovali. Niektorí bádatelia sa domnievajú, že so súhlasom veľkomoravských panovníkov Rastislava (v dnešnej Morave) a Svätopluka (v Nitrianskom kniežatstve) od počiatku smerovali do Ríma, aby získali súhlas pápeža k používaniu staroslovienčiny ako liturgického jazyka. Iní sa zase domnievajú, že sa vybrali do Konštantínopola, ale kvôli politickému prevratu (Michal III. bol zavraždený a Fótios poslaný do vyhnanstva) boli v Benátkach nútení zmeniť cieľ svojej cesty.
V Benátkach ich zastihlo posolstvo rímskeho pápeža Mikuláša I., ktorý ich pozval do Ríma. Tam od rímskeho pápeža Hadriána II. (Mikuláš I. medzičasom zomrel) získali schválenie pre používanie staroslovienčiny ako bohoslužobného jazyka. Vo februári 868 v Ríme vysvätil biskup Formozus za kňazov Metoda a troch žiakov solúnskych bratov (z dnešného Slovenska pochádzajúceho Gorazda a juhoslovanov Klimenta a Nauma) a ďalších dvoch vysvätil na diakonov. Rímsky pápež povolil aj slovanský liturgický jazyk (staroslovienčinu) ako štvrtý jazyk západnej cirkvi popri latinčine, gréčtine a hebrejčine. 14. februára 869 Konštantín v Ríme zomrel a krátko predtým prijal mníšske meno „Cyril“.
Metod arcibiskupom Veľkej Moravy (870885).
Roku 869 poslali Metoda z Ríma s listom určeným slovanským kniežatám Rastislavovi (približne dnešná Morava), Svätoplukovi (približne dnešné Slovensko) a Koceľovi (približne dnešné juhozápadné Maďarsko). List obsahoval poverenie Metodovi, aby vyučoval a prekladal vo veľkomoravskom učilišti. Keďže však bavorskí kňazi nechceli súhlasiť so schválením aktivít solúnskych bratov, vymenoval pápež trocha neskôr (začiatkom roka 870) na popud Koceľa Metoda za arcibiskupa Panónie a Veľkej Moravy, čím Veľkú Moravu vyňal spod cirkevnej sféry Bavorska. Na Veľkej Morave takto vzniklo prvé slovanské arcibiskupstvo a Metod bol jeho prvým arcibiskupom.
Cestou späť na Veľkú Moravu na jar roku 870 však nového arcibiskupa na rozkaz bavorských biskupov zajali, uväznili a mučili v Bavorsku (okrajová súčasť Východofranskej ríše). Až keď Veľká Morava roku 872 porazila Východofranskú ríšu (pozri vyššie), odvážil sa Rím Metodovi pomôcť. V máji 873 sa príslušné rokovania medzi Rímom a Ľudovítom Nemcom skončili s nasledujúcim výsledkom:
Po roku 874 často Metoda u Svätopluka a pápeža ohovárali vodcovia latinského kléru pôsobiaceho vo Veľkej Morave – Ján z Benátok (zároveň Svätoplukov poradca) a Viching (Wiching; švábsky benediktínsky mních). Vyvolali tak početné spory. Približne v tom istom čase (879/880) sa Veľká Morava prvýkrát pokúsila rozdeliť svoje územie na diecézy. Jediné známe biskupstvo arcibiskupa Metoda vzniklo v Nitre. Jeho prvým biskupom sa stal Viching, ku ktorého vymenovaniu Svätopluka prehovorili predstavitelia latinského kléru na Veľkej Morave.
Roku 880 sa Metod vybral do Ríma, aby sa očistil od uvedených ohováračiek. Rímsky pápež uznal jeho pravovernosť, ale zároveň Viching, ktorý ho sprevádzal, bol vysvätený za biskupa. Okrem toho pápež poslal Svätoplukovi list Industriae tuae, v ktorom:
V tejto súvislosti sa Metod už spomína ako arcibiskup (mesta) Moravy, ktorá bola zrejme hlavným mestom Veľkej Moravy, čo by mohlo znamenať, že sa Veľká Morava stala od Panónie nezávislým arcibiskupstvom.
Neskôr na Veľkej Morave Metod zosadil Vichinga ako nitrianskeho biskupa, pretože sa dozvedel, že Viching Svätoplukovi napísal falšovaný „pápežský“ list, podľa ktorého sa má Metod vyhnať z Veľkej Moravy. Vichinga za to poverili cirkevnou misiou vo Vislansku (povodie Visly), ktoré bolo tesne predtým pripojené k Veľkej Morave.
Niekedy v 80. rokoch 9. storočia pokrstil Metod na Veľkej Morave vládcu Čiech Bořivoja I.
Roku 885 Metod na smrteľnej posteli určil (neskôr svätého) Gorazda pochádzajúceho z dnešného Slovenska za svojho nástupcu na arcibiskupskom stolci. 6. apríla 885 Metod zomrel na Veľkej Morave a bol pochovaný v (dnes neznámom) hlavnom kostole Veľkej Moravy.
Po Metodovej smrti (885886).
Po Metodovej smrti pápež Štefan V. (VI.) vymenoval Vichinga (už druhýkrát) za nitrianskeho biskupa, ako aj za „cirkevného správcu“ Veľkej Moravy – nie však za arcibiskupa. Pretože Viching krátko pred Metodovou smrťou Metoda ohováral v Ríme, poslal pápež v zime roku 885886 do Veľkej Moravy list "Quia te zelo fidei", v ktorom spätne odsúdil Metodovu činnosť, Metoda exkomunikoval a dokonca zakázal používanie slovanského jazyka pre bohoslužby (liturgie) s výnimkou účelov kázaní a výkladu Biblie.
Na Veľkú Moravu boli poslaní pápežskí vyslanci, ktorí zakázali Gorazdovi vyučovať, dali zatvoriť veľkomoravské učilište a Viching začal likvidovať prívržencov Metoda a Gorazda. Kňazov a diakonov, najmä Gorazda, Klimenta, Nauma, Sávu a Angelára), ale aj Ďalších, ktorí odmietli akceptovať Vichinga a zriecť sa staroslovienčiny, uvrhnli do väzenia a potom (väčščinu z nich) uprostred zimy vyhnali z Veľkej Moravy. Títo vyhnanci z Veľkej Moravy a ich pokračovatelia potom vykonali cirkevno-jazykové misie prakticky po celej juhovýchodnej Európe a vytvorili dnešnú cyriliku, ktorá nahradila hlaholiku.
Na Veľkej Morave sa znova presadila latinská liturgia a nemeckí (východofranskí) kňazi.
Spoločnosť.
Obyvateľstvo.
Meno obyvateľov je zachytené v latinčine vo formách "Marharii" (popri nich aj iní Moravania "Merehani"), "Sclavos Margenses", "Sclavos Marahenses", "Sclavi Marahenses" a pod, alebo len ako "Sclavos". V slovanských zdrojoch sú označovaní ako "Moravjęne", "Morav(l)jęne", Morav(l)jane, "ljudьe Moravъštii",ale tiež jednoducho "Sloväne" – "Sloviene". Názov Moravania sa zároveň používa v užšom význame na označenie slobodných Moravanov, resp. spoločenskej elity.
Iní zas tvrdia, že je pravdepodobné, že už vtedy sa obyvatelia západnej časti jadra Veľkej Moravy nazývali skôr Moravania, kým obyvatelia východnej časti skôr „slověne“ (budúci Slováci). Z výrazu „slověne", ktorý bol aj spoločným názvom pre Slovanov, vzniklo pomenovanie Slovákov (do 15. stor. „Slovenin“, aj v súčasnosti Slovenka/slovenský) ale aj Slovincov (Slovenci/Slovenec/Slovenka/slovenski).
Sídlisková štruktúra.
Centrami veľkomoravskej sídliskovej štruktúry boli opevnené hradiská, ktoré Slovania budovali vo výšinných aj nížinných polohách (močiare, ostrovy). Vo viacerých prípadoch využili a rozšírili opevnenia, ktoré existovali už pred ich príchodom. Okrem obrannej funkcie slúžili hlavné hradiská ako sídla elít a hospodárske a kultúrne centrá, v ktorých (alebo v ich blízkosti) sa koncentrovali remeslá a obchod. Tieto boli doplnené systémom hradísk, ktoré mali administratívnu funkciu v rámci regiónov, hradiskami s primárnou obrannou a strážnou funkciou a tými, ktoré neboli trvalo osídlené ale slúžili ako útočiská v prípade nebezpečenstva (refúgiá). Dobové písomné pramene sa priamo zmieňujú o Nitrave (Nitra, 828), Dowine (spájaná najčastejšie s Devínom, 864) a Brezalauspurcu (Bratislava, 907), archeologicky sú však doložené desiatky ďalších opevnených sídiel.
Na území dnešnej Moravy boli významnými centrami napr. Mikulčice, Staré Město (Uherské Hradiště), Velehrad, Pohansko (u Břeclavi), Brno-Líšeň, Olomouc alebo Znojmo. Otázka hlavného mesta v dnešnom chápaní je vzhľadom na obdobie a charakter štátu problematická, popri lokalitách s "celoštátnym" významom je možné predpokladať aj pohyb panovníka v rámci ríše, ktorý zabraňoval nadmernej exploatácii miestnych zdrojov.
Na Slovensku bola jednoznačne najvýznamnejšou lokalitou Nitra, ktorá pozostávala z hradísk a ich hospodárskeho zázemia (neopevnenených sídlisk), pričom veľkosť celej aglomerácie presahovala územie dnešného Starého mesta. Medzi ďalšie významné lokality na dnešnom Slovensku patria Bojná (pozostávajúca taktiež z viacerých hradísk), Devín (spolu s podpornými hradiskami na Devínskej Kobyle), Bratislava, Trenčín, Pobedim, Ducové, Brekov, Zemplín, Divinka, Mužľa, Starý Tekov, Zvolen-Môtová, Detva-Kalamárka, Čingov, Dreveník, Šarišské Sokolovce, Spišské Tomášovce, Kusín, Vyšehrad (na Slovensku), Hronský Beňadik, Nitrianska Blatnica, Skalka nad Váhom, Hrádok a ďalšie. Na území dnešného Maďarska napr. Ostrihom, Feldebrő, na Ukrajine Užhorod (ak bol súčasťou ríše).
Bežné obydlia boli zväčša zahĺbené zemnice alebo jednoduché nadzemné zrubové stavby. V prípade elít sú doložené reprezentatívne objekty zložitejšej konštrukcie s liatou maltovou alebo drevenou podlahou, resp. paláce z kameňa alebo s kamennou podmurovkou.
Spoločenská organizácia.
Slovania prijímali dôležité rozhodnutia, ktoré sa týkali celého kmeňa na sneme. Tento spôsob rozhodovania sa zachoval na Veľkej Morave, kde rozhodoval panovník spolu so svojimi kniežatami a „všetkými Moravanmi“ (snem slobodného obyvateľstva). Ríša mala dvojstupňovú kniežaciu subordináciu, panovník bol kniežaťom medzi kniežatami, v latinských prameňoch sa označuje ako dux alebo rex, t. j. knieža alebo kráľ (ranostredoveká terminológia ešte nebola celkom ustálená). V Živote Konštantína je napr. Rastislav označovaný ako "„moravьskyj knęzь“". Moc sa odovzdávala v rámci širšieho príbuzenstva. V dvoch prípadoch bol nástup nového panovníka priamym dôsledkom mocenského zásahu Franskej ríše (dosadenie Rastislava, v podstate aj nástup Svätopluka). Iba v jednom prípade, ku koncu existencie útvaru preberá moc prvorodený syn (primogenitúra).
Vazalov kniežaťa označujeme ako veľmožov, hoci staroslovienske texty označujú aj knieža aj veľmožov ako „kňaz“ (v staršom slova zmysle). Chudobnejšia časť vládnucej vrstvy boli družinníci (voji, víťazi). Vojenskí velitelia, radcovia kniežaťa, sa nazývali župani a boli rozmiestnení po jednotlivých „civitates“ (hradských „mestách“, tzv. hradiskách, ktoré môžeme prirovnať k dnešnej miestnej štátnej správe). Mali v kompetencii súdnu právomoc, vyberanie naturálnych dávok v prospech panovníka, udržiavali pokoj a poriadok, a preto mohli organizovať vojsko. Najvyšším županom bol palatín (dvorský alebo nádvorný župan), ktorý mal hlavnú hospodársku funkciu, spravoval kráľovský dvor a mal oprávnenie zastupovať panovníka v jeho neprítomnosti, pretože panovník nemal stále sídlo. Županom podliehali stotníci, desiatnici a dvorskí, zabezpečujúci dopravu a zásobovanie. Správa financií bola zverená taverníkovi (jeho meno je odvodené od staroslovenského slova tovor, čo znamenalo truhla). Písomnosti, korešpondenciu, diplomatické veci a vzťah k zahraničiu zabezpečovala dvorská kancelária na čele s kancelárom (bol ním napr. biskup Viching alebo kňaz Ján z Benátok). K vládnucej triede napokon samozrejme patril aj vyšší klérus. V štáte žili aj početní kňazi. Zvyšok tvorilo obyvateľstvo (remeselníci, roľníci, obchodníci a podobne) prevažne viazané na vládnucu vrstvu zrejme protofeudálnymi vzťahmi (dokazujú to napríklad početné tzv. zamestnanecké názvy obcí, napr. Tesáre, Vináre, Lovci, Dravci, podrobnejšie).
Vojenstvo.
Organizácia vojenských síl vychádzala z ranofeudálneho konceptu vojenskej služby, ktorá bola vykonávaná najmä príslušníkmi privilegovanej vrstvy. Základom armády bola "družina", ktorá sa delila na staršiu družinu, ktorá zabezpečovala ochranu kniežaťa a významných predstaviteľov aristokracie a mladšiu družinu, vrstvu profesionálnych bojovníkov, ktorí tvorili vlastnú vojenskú silu kniežaťa. Príslušníci družín boli zároveň najskúsenejšou a najlepšie vyzbrojenou časťou armády, ktorá sa podieľala na výbojoch do okolitých krajín. Pravdepodobne zohrávali aj dôležitú úlohu pri mobilizácii ďalších zložiek pri útoku alebo obrane. Táto vrstva elitných bojovníkov mala výslovne jazdecký charakter. V prípade potreby sa vojsko rozširovalo o členov vojenských družín miestnych veľmožov alebo o bojovníkov poskytovaných občinami. Pri väčšej mobilizácii sa k profesionálnym silám pripájala "pohotovosť", získavaná z radov slobodného obyvateľstva, v ktorej mala výraznú prevahu pechota. Pohotovosť sa podieľala najmä na obrane, jej účasť na dobyvačných vojnách bola menej obvyklá. Maximálnu veľkosť armády odhaduje Alexander Ruttkay na 20 00030 000 mužov.. Dušan Třeštík odhaduje veľkosť Svätoplukovho vojska, ktoré sa zúčastnilo v rokoch 883884 na bojoch v Panónii na 20 00025 000 pešiakov, 8 000 jazdcov a 1 000 vozov.
Univerzálnou zbraňou jazdcov a pechoty bola kopija, najmä pechota používala rôzne typy sekier. Do výzbroje elitných bojovníkov patrili dvojostré meče. V osobných súbojoch sa používali aj bojové nože. Zbrane, ktoré sa spájajú hlavne s avarským (všeobecne nomádskym) spôsobom boja ako šable, reflexné luky a niektoré typy kopií chýbajú.
Pri bojoch na vlastnom území mali významnú úlohu hradiská, ktoré boli chránené mohutnými drevozemnými valmi s roštovou alebo komorovou konštrukciou, pričom výška valov dosahovala aj niekoľko metrov. Obranný efekt bol znásobený priekopou a palisádou na vrchole valu, ktorý bol v niektorých prípadoch ešte posilnený kamenným plášťom z vonkajšej strany.
Hospodárstvo.
Veľká Morava v zahraničnom obchode profitovala z napojenia na dve veľké európske obchodné trasy. Podunajská cesta spájala Veľkú Moravu s Franskou ríšou a ďalej pravdepodobne pokračovala až na územie Bulharov a do Byzancie. Druhou dôležitou obchodnou cestou bola stará jantárová cesta, ktorá bola napojená na Dunaj v oblasti Carnunta a spájala ju s najvýznamnejším stredomorským trhom v Benátkach. Vďaka prepojeniu Moravy a Dunaja tak mohli centrá na dolnom toku rieky Moravy využívať obe cesty, pričom dôležitým strategickým bodom pre ich kontrolu bola oblasť Bratislavy (hradiská v Bratislave, na Devíne a Devínskej Kobyle). Najdôležitejší vývozným tovarom boli zrejme otroci, ktorých Veľkomoravania získavali pri svojich výbojoch. Otroci končili väčšinou na cieľových trhoch arabského sveta ale predávali sa aj na západ.
Vnútorný trh nebol založený štandardných mechanizmoch ako sú dopyt a ponuka, ale na redistribúcii tovarov. Jeho fungovanie bolo obmedzené aj neexistenciou montárneho platidla – Veľká Morava nerazila vlastné mince. Toto zároveň viedlo aj k menej efektívnym formám výberu daní a ekonomická stabilita ríše tak bola do veľkej miery závislá skôr na ziskoch z výbojov, než na systematickom využívaní miestnych zdrojov. Ako predmincové platidlo sa v literatúre často zmieňujú sekerovité hrivny (železné polotovary), táto ich funkcia však v súčasnosti nie je univerzálne akceptovaná. Nedostatočná prirodzená zásobovacia funkcia trhu bola riešená štruktúrou služobníckych osád, ktoré mali uložené produkovať konkrétny typ tovaru pre zásobovanie hradských centier. Rozvinuté boli remeslá ako kováčstvo, šperkárstvo, hrnčiarstvo (vrátane produkcie exkluzívnej keramiky), dechtárstvo, výroba textilu, výrobkov z kostí, doložené je aj sklárstvo. V oblasti poľnohospodárstva je možné zdokumentovať pestovanie obilnín (pšenica, jačmeň, raž, ovos, proso), strukovín (napr. hrach), maku, ovocia, vinárstvo (vinárske nože), technických plodín (napr. konope). Chovali sa obvyklé druhy hospodárskych zvierat ako hovädzí dobytok, kozy a ošípané.
Umenie a kultúra.
Konkrétnym dokladom šírenia kresťanstva na Veľkej Morave sú sakrálne stavby. V počiatkoch výskumu sa predpokladala iba existencia jednoduchých drevených kostolov. Tento typ bol vhodný pre prvotné misionárske aktivity vzhľadom na dostupnosť materiálu, jednoduchú konštrukciu a preto, že nevyžadoval vysvätenie. Po nálezoch v Starom Měste (1949) bol tento názor prehodnotený a od 60. rokov 20. storočia sú známe murované sakrálne stavby aj z územia Slovenska. Kostoly patrili vôbec k prvým kamenným stavbách Slovanov, preto sa pri ich stavbe počíta aj s účasťou zahraničných odborníkov. Približne polovica z doteraz známych kostolov (12) pochádza z Mikulčíc. Zložitý chrámový komplex sa nachádza v lokalite Uherské Hradište – Sady a v literatúre býva označovaný ako Metodov arcibiskupský chrám. Existenciu viacerých veľkomoravských kostolov je možné predpokladať v Nitre, ktorá si však zachovala významné postavenie aj po zániku Veľkej Moravy a neskoršie prestavby pravdepodobne zrejme viedli k zničeniu viacerých z nich. Kostoly sa väčšinou nachádzajú v areáloch hradísk, resp. dvorcov. Časť z nich sa považuje za tzv. „vlastnícke“ kostoly veľmožov.
Väčšina veľkomoravských kostolov má jednoduchú konštrukciu, ide o jednoduché jednoloďové kostoly alebo o rotundy s jednou apsidou. Z Mikulčíc je doložená je aj rotunda s dvoma apsidami a rotunda s vnútornou tetrakonchou. Konštrukčne náročnejšími sú trojloďové baziliky z Mikulčíc (kostol III) a z Bratislavy (Hradný vrch).. Na Devíne je doložený unikátny jednoloďový kostol s trolístkovým uzáverom (trikoncha). Nejednotné sú názory na datovanie kostola na Martinskom Vrchu. Zvyšky reprezentatívnej murovanej stavby z prvej polovice 9. storočia sú doložené v lokalite Nitra-Hrad, ale nie je jasné, či išlo o kostol alebo svetskú stavbu (palác) Kostoly boli stavané z lomového, zriedkavo aj riečneho kameňa, často s použitím materiálu z predslovanského obdobia (rímske tehly a škridle). Stavby boli zvnútra omietnuté a zdobené freskovou výzdobou. Na veľkomoravskú sakrálnu architektúru vplývalo viacero zdrojov, čo súvisí s šírením kresťanstva z rôznych oblastí. Diskutuje sa najmä franských a dalmátsko-istrijských vplyvoch, juhovýchodné (antické a byzantské) sú hodnotené ako málo pravdepodobné.
Kým najstaršie nálezy kostolov boli iba tzv. negatívy (jamy po odstránení základových kameňov vyplnené druhotným materiálom), v súčasnosti sa diskutuje aj o možnom veľkomoravskom pôvode viacerých stále stojacich stavieb – kostol svätej Margity Antiochijskej v Kopčanoch, Kostol svätého Juraja v Kostoľanoch pod Tribečom a Rotunda svätého Juraja nad Nitrianskou Blatnicou. Ich datovanie sa spresňuje karbónovou metódou a dendrochrológiou.
Bohaté umelecké remeslo reprezentovali najmä meče podobné škandinávskym a karolínskym mečom, výzdoba koní, zámky, kľúče, vedierka a podobne. V oblasti šperkárstva sa vyrábali náušnice, prstene, závesky, gombíky zo striebra, zlata, bronzu, ojedinele zo skla. Rozlišujeme jednoduchý ľudový šperk a tzv. veligradský, nazývaný i byzantsko-orientálny vyrábaný sofiskovanými šperkárskymi technikami.
Veľkomoravskú hudbu tvoril starosloviensky bohoslužobný spev a cirkevná hudba byzantského charakteru.
Veľkomoravskú vzdelanosť reprezentuje predovšetkým veľkomoravské učilište (873885), kultúrny jazyk na Veľkej Morave a staroslovienske písomníctvo: Kyjevské listy, Proglas, preklad Biblie, z právnych prameňov Zakon sudnyj ľudem (Súdny zákon pre laikov (ľud)), Nomokánon, Ustanovenia svätých otcov, Anonymná homília (Napomenutia vladárom) a podobne.
Externé odkazy.
Primárne zdroje:

</doc>
<doc id="6942" url="https://sk.wikipedia.org/wiki?curid=6942" title="Veľkomoravská ríša">
Veľkomoravská ríša



</doc>
<doc id="6944" url="https://sk.wikipedia.org/wiki?curid=6944" title="Bratislava – mestská časť Devínska Nová Ves">
Bratislava – mestská časť Devínska Nová Ves

Bratislava – mestská časť Devínska Nová Ves (skr. DNV; iné názvy: Bratislava-Devínska Nová Ves, Mestská časť Devínska Nová Ves, Devínska Nová Ves; hovorovo: Devínska; ; ; ) je mestská časť Bratislavy.
Názov.
Názov Devínska Nová Ves sa stal oficiálnym okolo roku 1848. Dovtedy sa pre Devínsku Novú Ves používalo viacero odlišných názvov. Do 17. storočia sa vyskytujú názvy "Nová Ves", "Nova Wass", "Divin-Új-Falu" a "Wyfalu". Koncom 17. storočia sa udomácnili názvy "Chorvátska Nová Ves", "Theben-Neudorf" a "Dévényújfalu". Počas medzivojnového obdobia a krátko po druhej svetovej vojne sa v nemecky písanej odbornej literatúre okrajovo používalo aj označenie "Neudorf an der March" (v preklade "Nová Ves nad Moravou") alebo "Theben an der" March (v preklade Devín nad Moravou). Názov Devínskej Novej Vsi sa v slovenčine zjednotil v 1848.
Demonym pre Devínsku Novú Ves je "Devínskonovovešťan" a "Devínskonovovešťanka" (často sa mylne používa "„Devínčan/Devínčanka“"). Chorvátski potomkovia používajú tiež "Novoselan". Prídavné meno je "devínskonovoveský". Najčastejší skrátený hovorový názov pre obec je Devínska.
Geografia.
Devínska Nová Ves sa nachádza severozápadne od centra Bratislavy. Rozprestiera sa na okraji Záhorskej nížiny a na úpätí Devínskej Kobyly. Západnú hranicu obce tvorí rieka Morava, ktorá je súčasne aj prírodnou hranicou medzi Slovenskom a Rakúskom. Cez mestskú časť preteká potok Mláka, ktorý sa vlieva do Moravy. Neďaleko sútoku sa nachádza pred niekoľkými rokmi zrevitalizovaný rybník.
Miestne členenie.
Miestne časti Devínskej Novej Vsi sú:
Miestne štvrte.
Názvy miestnych štvrtí v Devínskej Novej Vsi súvisia s historickým osídlením a tradíciami:
Doprava.
Železničná doprava.
Devínska Nová Ves je významným železničným uzlom, pretože je to jeden z dvoch železničných hraničných priechodov do Rakúska. Cez Devínsku Novú Ves prechádza železničná trať Bratislava - Kúty, slovenská časť trate Bratislava - Brno - Praha.
Zaujímavosťou je existencia úzkorozchodnej železnice spájajúcej dnešnú železničnú stanicu s Devínom. Trať bola využívaná na transport ťažených hornín v oblasti západného úpätia Devínskych Karpát. Činnosť na tejto trati skončila pred druhou svetovou vojnou a trať bola definitívne rozobraná pri výstavbe signálnej cesty pohraničnej stráže po vybudovaní Železnej opony - dnešného cyklistického chodníka.
Cestná doprava.
Problémom zostáva cestná doprava. Všetky príjazdové cesty do Devínskej Novej Vsi sú vzhľadom na frekventovanosť premávky priúzke a v zimných mesiacoch až nezjazdné. Nachádza sa tu tiež množstvo problematických križovatiek, ktoré mali byť riešené kruhovými križovatkami. V súčasnosti sa plánuje predĺženie Eisnerovej ulice a výstavba prvého úseku diaľnice NO (tzv. nulového obchvatu), ktorá má spájať Devínsku Novú Ves so Záhorskou Bystricou diaľnicou otvorenou v polovičnom profile. Táto má byť neskôr predĺžená tzv. mostom Morava (popri Marcheggskych mostoch) do Rakúska. Zároveň tu bude vybudovaný cestný hraničný prechod Marchegg - Devínska Nová Ves.
Devínska Nová Ves sa nachádza v blízkosti diaľnice D2 a dá sa do nej dostať cez križovatku Lamač.
Mestská hromadná doprava.
V obci zabezpečujú hromadnú dopravu autobusy a vlaky. História mestskej hromadnej dopravy v Devínskej Novej Vsi sa začala písať 4. apríla 1972.
Autobusová.
Devínska Nová Ves je zabezpečovaná linkami:
Vlaková.
Vlaková doprava je alternatívou voči autobusovej doprave. Cestujúci môžu využiť vlaky idúce väčšinou 2x za hodinu zo stanice Devínska Nová Ves do stanice Bratislava hlavná stanica. Vlaky sú zaradené do Integrovaného Dopravného sytému v Bratislavskom kraji (skr. IDS BK) ako linka . Nevýhodou je, že stanica je umiestnená ďaleko od sídliska, v miestnej časti Paulinské. Časť cestujúcich napriek tomu namiesto linky , využíva práve linku . Vlaková doprava by sa mala zvýhodniť po vybudovaní zastávky Devínska Nová Ves - sídlisko, priamo na sídlisku.
Cyklotrasy.
Pôvodný asfaltový chodník Pohraničnej stráže (tzv. „signálka“) z čias železnej opony dnes slúži ako časť Moravskej cyklistickej cesty. Trasa pokračuje cez Devínsku Novú Ves popri Morave cez osadu Devínske Jazero a Vysokú pri Morave až do Záhorskej Vsi. K lepšiemu využitiu obyvateľmi Bratislavy prispievala sezónne cez víkendy premávajúca cyklobusová linka MHD .
Dňa 11. augusta 2012 bol sprístupnený verejnosti most pre cyklistov a chodcov, ktorý spojil Devínsku Novú Ves so Schlosshofom (Dolné Rakúsko) ponad rieku Moravu. Z mosta sa dá plynulo napojiť na už existujúcu cyklistickú trasu.
Priemysel.
V Devínskej Novej Vsi sa nachádza automobilka Volkswagen Slovakia a.s., ťahúň priemyselnej výroby Slovenska. V blízkosti závodu VW až po bývalú tehelňu pribudli výrobné areály subdodávateľov Volkswagenu, aj ďalší výrobcovia.
Ďalšími významnými závodmi sú závody Presskam a Tower.
Stručné dejiny.
Osídlenie chotára Devínskej Novej Vsi je veľmi staré, siaha najmenej do mladšej doby kamennej. Našli sa tu aj predmety pochádzajúce z bronzovej a zo železnej doby. Osobitnú pozornosť si zaslúžia unikátne nálezy dokumentujúce slovansko-avarské osídlenie. Nachádza sa tu jedno z najstarších a najvýznamnejších pohrebísk. Niektorí historici ho spájajú so Samovou ríšou - prvým zväzom slovanských kmeňov na území Slovenska, ktoré založil franský kupec Samo v roku 623. Na pohrebisku, ktoré sa používalo v 7. až 9. storočí, objavili 856 kostrových a 27 žiarových hrobov. Archeológovia odkryli 85 jazdeckých hrobov (bojovník pochovaný aj s koňom). Obsahovo rozdielne nálezy v jednotlivých hroboch poskytli jedinečný materiál na štúdium majetkovej diferenciácie vtedajšieho obyvateľstva.
Na dvoch návršiach strmo sa vypínajúcich nad moravskú nivu stáli pri štvrti nazývanej Slovinec v 9.storočí dve mohutné veľkomoravské pevnosti. Na menšej plošine dolného kopca dolného kopca bolo opevnené hradisko s označením Na skale. Hradisko chránil 2 metre vysoký ochranný val, ktoré násyp sa dá aj dnes rozpoznať v teréne. Do pevnosti sa vstupovalo cez mohutnú bránu s bočnými drevenými vežami. Archeológom sa podarilo nájsť zvyšky jednopriestorovej zrubovej stavby s dvoma kupolovými hlinenými pecami. Horné hradisko s označením Na pieskoch stálo na vyššej plošine ležiace nad žltou stenou Sandbergu. Opevnenie hradiska tvoril mohutný násyp z juhu posilnený priekopou. Novoveské pevnosti vznikli súčasne a zdá sa, že v rovnako čase aj zanikli. v Oboch sa našli stopy po veľkom požiari, ktorý pravdepodobne ukončil ich existenciu. Z hradísk sa dalo kontrolovať široké okolie, najmä šíre Moravské pole na druhom brehu Moravy. Nie je vylúčené, že práve tieto hradiská boli pevnosťou Dowina kniežaťa Rastislava, na ktorú podľa Fuldských análov v roku 869 neúspešne útočil Karol, syn východofranského kráľa Ľudovíta Nemca.
Prvá zmienka o Devínskej Novej Vsi pochádza približne z roku 1451 ako "„Nová Ves“". V listine Prešporskej kapituly sa spomína Ján z Novej Vsi. Obec sa postupne nazývala Wyfalw, Wyfalu, po maďarsky Dévényújfalu a po nemecky Theben Neudorf. Patrila medzi poddanské obce devínskeho panstva. Ďalšie písomné správy sa objavili až v súvislosti s tureckým nebezpečenstvom v polovici 16. storočia. V obci sa zastavili aj španielske žoldnierske vojská, ktoré spustošili niekoľko usadlostí. V nich sa postupne usadili chorvátski kolonisti. Vďaka ich prítomnosti sa obec v 16. storočí spomína ako Chorvátska Nová Ves. Okrem grófov zo Svatého Jura a Pezinka v dedine vlastnili majetky aj rehole bratislavských uršulínok a jezuitov a mariánskych paulínov. Od 16. storočia tu existovala tridsiatková stanica, v ktorej sa kontroloval vývoz palivového dreva a dobytka do Rakúska.
V priebehu 17.-19. storočia sa obec rozvíjala, bola začlenená do Bratislavskej župy. Nachádzala sa tu vápenka (podľa čoho je aj historické pomenovanie časti obce).
V 18. storočí tu bola vybudovaná piesková baňa s lanovkou v lokalite Sandberg, pomocou ktorej sa prevážal piesok na lode na rieke Morave, odkiaľ putovali do južných častí habsburskej monarchie. Približne začiatkom 18. storočia nastalo prisťahovanie chorvátskeho obyvateľstva. Na začiatku 19. storočia prešli napoleonské vojská po obsadení Rakúska po moste cez rieku Morava a pri postupe na Bratislavu Devínsku Novú Ves spustošili. V roku 1831 obec zachvátili morová epidémia, ktorej podľahlo 107 obyvateľov. V rokoch 1849, 1866 a 1880 čiastočne vyhorela. Okolo roku 1848 sa premenovala na Devínsku Novú Ves. Rok 1848 je význačným aj tým, že bola odovzdaná a otvorená činnosť železničnej trate medzi mestami Gänserndorf a Bratislavou cez Devínsku Novú Ves. Bratislava tak získala spojenie s Viedňou a prvú - a na dlho jedinú - parnú železnicu na Slovensku i v Uhorsku.
V roku 1870 otvorili kameňolom v chotári DNV. Stockerauské akciové vápenky sa rozhodli ťažiť kameň. V tomto roku bola tiež založená tehelňa na ručnú výrobu tehál. Modernizácia tehelne prebehla až počas roku 1909 (18-komorová pec, nové stroje). K tehelni patrili veľké kameňolomy a hlinisko za tehelňou
S Devínskou Novou Vsou sa spájajú počiatky robotníckeho hnutia nielen na Slovensku, ale v celej rakúsko-uhorskej monarchii. Po rozohnaní zjazdu rakúskej sociálnej demokracie (1875) sa jeho delegáti zišli v Devínskej Novej Vsi. 
V roku 1918, po skončení prvej svetovej vojny sa Devínska Nová Ves stala miestom bojov o Bratislavu medzi česko-slovenskou a maďarskou armádou. 31. decembra 1918 sa stala Bratislava a obce v jej blízkosti súčasťou prvej Česko-slovenskej republiky - hovoríme o tzv. Víťaznom Silvestri. V roku 1928 sa začlenila do okresu Bratislava.
Mníchovská dohoda a Viedenská arbitráž postihli Devínsku Novú Ves a kvôli obsadeniu Pomoravia prišla o západné územie. 
Dňa 6. decembra 1944 podnikla 15. americká letecká armáda nálet na železničnú stanicu v Devínskej Novej Vsi. 464. bombardovacia skupina, ktorá pôvodne mala bombardovať železničnú stanicu v Bratislave, sa oneskorila pri štarte a keď dorazila nad Slovensko, z dôvodu veľkej oblačnosti nad primárnym cieľom zaútočila na príležitostný cieľ - zoraďovaciu železničnú stanicu Devínska Nová Ves. Stanica bola poškodená len dočasne, bombardovanie ale prinieslo 14 civilných obetí, z toho 2 žiačky miestnej školy, a značné škody na budovách a majetku.
Počas vojny bola zničená vápenka a zopár domov. Viac ako samotná vojna zničil Devínsku Novú Ves ústup nemeckej armády v roku 1945, ktorá za sebou ničila všetko čo mohla. Devínska Nová Ves bola oslobodená 6. apríla 1945 Červenou armádou. Dňa 10. júna 1945 popravila Červená armáda pri železničnej stanici 42 nemeckých vojnových zajatcov. Na mieste je od roku 2008 pamätník pripomínajúci túto udalosť.
Udalosti po vojne spôsobili, že v roku 1948 sa Devínska Nová Ves ocitla na rozhraní dvoch politických systémov. Zároveň sa stala jedným miest, kde sa dalo utiecť do susedného Rakúska (prebrodiť cez rieku Moravu). V roku 1955 európsky kontinent rozdelil ostnatý drôt a železná opona sa tiahla priamo cez Devínsku Novú Ves popri rieke Morava. Kvôli tomu bola Devínska Nová Ves odsúdená na zánik. Obyvatelia museli mať špeciálne identifikačné kartičky a povolenie o vstup do pohraničnej oblasti. V roku 1960 sa stala súčasťou okresu Bratislava-okolie a neskôr z dôvodu, že takmer 90 % obyvateľov pracovalo v Bratislave, sa 1. januára 1972 stala súčasťou Bratislavy, štvrtého obvodu (týmto dňom zanikol okres Bratislava-okolie). Dátum 3. apríl 1974 sa vyznačuje začatím výstavby automobilky (BAZ). V 90. rokoch Bratislavské automobilové závody (BAZ) odkúpil koncern Volkswagen. 
V rokoch 1986 až 1989 v Devínskej boli postavené nové sídliská ( Stred, Kostolné a Podhorské) so štátnymi nájomnými bytmi (spolu takmer 4000 nových bytov) čím zároveň stúpol počet obyvateľov o 12 000. V decembri 1989 boli odstránené pohraničné zátarasy. 1. januára 1993 vzniklo samostatné Slovensko. 7. januára sa konalo zhromaždenie občanov DNV s kultúrnym programom Šťastnú cestu, Slovensko. 1. 6. 1996 sa obec stala súčasťou okresu Bratislava IV.
Ozbrojený incident z 30. augusta 2010.
30. augusta 2010 tesne po 10. hodine dopoludnia vošiel 48-ročný Ľubomír Harman do bytu na Ulici Pavla Horova, v ktorom automatickou strelnou zbraňou z dosiaľ nezistených príčin zavraždil piatich prítomných členov rodiny (3 ženy a 2 mužov), následne strelec išiel smerom k východu, kde sa stretol a zabil ďalšieho muža z tej istej rodiny. Po páchateľovi zostalo celkovo 7 mŕtvych a 15 zranených osôb.
Referendum.
Niektorí obyvatelia Devínskej Novej Vsi stále nie sú stotožnení s tým, že sa Devínska Nová Ves pripojila k Bratislave a stále ju považujú za samostatnú obec a bojujú za oddelenie. V Devínskej Novej Vsi sa už v minulosti (1. októbra 1994) konalo referendum o odpojení sa od Bratislavy, skončilo sa však neúspechom (zo zúčastnených 52,47% voličov bolo 16,47% za osamostatnenie ). Problémom Devínskej Novej Vsi je, že na rozmery mesta a vzdialenosť od Bratislavy má príliš monofunkčný charakter.
Šport.
Futbal.
Vo futbale (V.liga) reprezentuje Devínsku Novú Ves Seniorský futbalový klub Lokomotíva Devínska Nová Ves A v mládežnickej lige v (II.lige) Starší a mladší dorast 
Volejbal.
Vo volejbale reprezentuje Devínsku Novú Ves klub ŠK Albatros
Šach.
V šachu reprezentuje Devínsku Novú Ves klub ŠK Strelec DNV zastúpený niekoľkými družstvami - DNV „A“ hrá 2. ligu, DNV „B“ 3. ligu a DNV „C“ 4. ligu
Hokej.
V hokeji (Zohorská Hokejbalová liga) reprezentuje Devínsku Novú Ves hokejbalový klub HBC Iepurii DNV dvomi mužstvami Iepurii „Brothers“ a Iepurii „A“.
Stolný tenis.
V stolnom tenise reprezentuje Devínsku Novú Ves klub STK DNV zastúpený niekoľkými družstvami STK DNV „A“ hrá 1. ligu západ, STK DNV „B“ 3. ligu, STK DNV „C“ 5. ligu, STK DNV „D“ 6. ligu, STK DNV „E“ 7. ligu, STK DNV „F“ 8. ligu, STK DNV „G“ 9. ligu. a v juniorskej lige STK DNV „A“ extraliga juniorov
Mažoretky.
V tejto mestskej časti pôsobia Mažoretky TINA Bratislava - http://www.mazoretky.eu Sú veľmi úspešné ako na Slovensku tak aj v Európe
Osobnosti.
V Devínskej Novej Vsi žil:
Dnes tu pôsobia: 

</doc>
<doc id="6946" url="https://sk.wikipedia.org/wiki?curid=6946" title="Vlajka štátu Slovensko">
Vlajka štátu Slovensko



</doc>
<doc id="6947" url="https://sk.wikipedia.org/wiki?curid=6947" title="Znak štátu Slovensko">
Znak štátu Slovensko



</doc>
<doc id="6948" url="https://sk.wikipedia.org/wiki?curid=6948" title="Tiberius">
Tiberius

Tiberius (-lat.) alebo Tiberios (-gr.) môže byť:

</doc>
<doc id="6949" url="https://sk.wikipedia.org/wiki?curid=6949" title="Caligula">
Caligula

Caligula, celým menom Gaius Caesar Caligula alebo Gauis Caesar Augustus Germanicus (* 31. august 12, Antium, Rímska ríša – † 24. január 41, Palatínsky vrch, Rím, Rímska ríša) bol od marca 37 do 24. januára 41 cisárom Rímskej ríše z júliovsko-klaudiovskej dynastie.
Pri nástupe na trón bol medzi obyvateľmi dosť populárny, ale hýrivým životom čoskoro minul všetok Tibériov (čiže štátny) majetok. Tento majetok nahradzoval konfiškáciami majetku senátorov. Jeho politické metódy sa stávali čoraz výstrednejšími. Zaviedol procesy za velezrady a mnohí ho označovali za blázna. V roku 40 bolo proti nemu zosnované sprisahanie a bol zavraždený príslušníkmi prétoriánskej gardy.
Mladosť.
Caligula bol syn Germanica, synovca a adoptívneho syna Tiberia. Narodil sa 31. augusta roku 12. Od útleho detstva sa so svojím otcom pohyboval po vojenských kasárňach a bol vojakmi zbožňovaný. Tiež od nich dostal meno, pod ktorým vošiel do dejín. Keď sa ako päťročný chlapec objavil po otcovom boku na triumfálnom vojenskom voze, oblečený v kompletnej legionárskej uniforme, začali mu vojaci hovoriť Caligula (čižmičkár/čižmička), čo v latinčine znamená vojenská (caliga) topánka. Keď mal Caligula sedem rokov, zomrel jeho zbožňovaný otec a na Tibéria padli podozrenia z otravy, ktoré sa ale nikdy nepotvrdili. Od tej doby bol Caligula nútený čeliť stále sa zvyšujúcej Tibériovej nevraživosti.
Cisár Caligulu povolal v jeho osemnástich rokoch na Capri v snahe dostať ho pod bližší dohľad. Zatiaľ čo jeho starší bratia boli vyhlásení za nepriateľov štátu a umučení, Caligula preukázal obratnú prispôsobivosť. Podľa niektorých zdrojov sa údajne zúčastnil orgií, ktoré na Capri usporadúval Tiberius. O jeho sexuálnom živote je nesporných dôkazov dosť. Počínajúc jeho vzťahom k manželke prefekta prétoriánov Macrona Ennia a končiac údajným vzťahom k vlastnej sestre Drusille. To však priamo súviselo s jeho až chorobným obdivom k Egyptu.
Začiatok vlády.
Ťažko povedať, čo všetko prebehlo Caligulovi hlavou, keď ho 18. marca 37, po smrti Tiberia, vyhlásili za principa – cisára, a dvadsaťtriročnému mladíkovi bola vložená do rúk absolútna moc. Spočiatku skutočne plnil rolu múdreho a láskavého vládcu, ktorý miluje svoj ľud. Vedený svojimi skúsenými poradcami, predovšetkým veliteľom prétoriánov Macronom, upevňoval až obdivuhodne svoju autoritu a popularitu. Bol veľmi štedrý a často rozhadzoval peniaze so svojou podobou medzi rímsky ľud. Ihneď po nástupe dostal titul imperátora, ale vrátil senátu jeho právomoci. Zastavil nezmyselné Tibériove procesy pre urážku majestátu, dal amnestiu všetkým perzekvovaným a vyhlásil, že „pre donášača nemá uši“.
Tieto sľubné začiatky však netrvali príliš dlho. Vlastne len niekoľko mesiacov. Po nich sa Caligula úplne nepochopiteľne zmenil. Začalo u neho šialenstvo, ktoré nemalo obdoby. Dnes sa vedci domnievajú, že jeho šialenstvo bolo následkom encefalitídy. V Caligulovom prípade išlo najskôr o menšiu poruchu v čelnom laloku mozgu. Neskôr to viedlo ku strate zábran, potom k rozpadu spoločenských návykov a nakoniec k dezintegrácii osobnosti a demencii. Caligula si za svoj vzor zvolil nie Augusta, ale Caesara, a to navyše v tom najnegatívnejšom zmysle. Jeho politickým ideálom sa stáva absolútna monarchia helenistického typu vo svojej najvýraznejšej forme, t. j. egyptskej forme.
Škandály.
Egyptománia sa však u neho postupne rozrástla do obludných rozmerov. Obnovil kult egyptskej bohyne Isidy, zakázanej za Tibéria. Tibérius totiž, aj keď bol nakoniec tyran a mal v priebehu svojej vlády celý rad chýb, nikdy podobnej mánii neprepadol. Zo všetkého najstrašnejšie však bolo, ako sa Caligula vžil do svojej božskej úlohy. Často mal pozlátenú bradu, v ruke držal odznaky bohov, ako blesk, trojzubec alebo barlu, ba bolo ho vídať aj v šatách Venuše. Bol presvedčený, že je mu všetko dovolené. Údajne žil v incestnom vzťahu so svojou sestrou Drusillou (čo však mohli byť len výmysly, keďže sa o tom nezmienil žiaden z jeho súčasníkov) a svojmu milovanému koňovi postavil mramorové stajne so žľabom zo slonoviny a údajne z neho plánoval urobiť konzula, hoci aj to sú len špekulácie, ktoré neboli potvrdené. 
Toto božské vystupovanie však chcelo peniaze. Keď po roku svojej vlády vyčerpal štátnu pokladňu až do dna nezmyselnými podnikmi a vlastným rozhadzovaním, začal sužovať obyvateľstvo prehnane vysokými daňami. Nebolo vari ničoho a nikoho, na čo by nebol uvalil daň. Používal aj tie zjavne najbezprávnejšie metódy, ako sa dostať k peniazom. Zavládol čas, keď bohatí ľutovali, že nie sú chudobní. 
Sexuálny život.
Bol taktiež veľmi známy vďaka svojmu divokému sexuálnemu životu. Povráva sa, že mal milostný pomer s Marcom Lepidom a s tanečníkom Mnesterom, ako aj s niekoľkými rukojemníkmi. Mladý Valerius Catullus, pochádzajúci z konzulskej rodiny, sa nijako netajil tým, že mal s Caligulom sexuálny pomer a vďaka tomu aj ochorel. Okrem tohto páchal údajne incest so všetkými svojimi sestrami, najmä však s jeho obľúbenkyňou Drusillou. V Ríme sa vraj nenachádzala žena vznešeného rodu, ktorú by nechal na pokoji. Často ich pozýval, spoločne s manželmi, na večeru a pokiaľ sa mu zachcelo, tak odišiel z jedálne a dal si zavolať tú, ktorá sa mu zapáčila. Potom sa vracali naspäť s čerstvými stopami chlipnosti a ženu buď verejne chválil alebo hanil, poprípade ešte opisoval jej chovanie pri súložení. Bol vraj v sexe tak nenásytný, že mu nestačili ani jeho mužskí milenci. S obľubou sa obliekal do ženských šiat a nosieval parochne. 
Zahraničná politika.
V zahraničnej politike ukázal mimoriadnou hlúposť. Nedosiahol žiadne vojenské úspechy. Vytiahol len raz a uspokojil sa s niekoľkými šialenými a zbytočnými demonštráciami – chytal už raz zajatých nepriateľov, ktorých rozkázal znovu pustiť, a svojmu vojsku, nastúpenému k boji na brehoch mora, prikázal zbierať mušle s tým, že ide o „korisť zobratú oceánu“. 
Koniec vlády.
Svojou choromyseľnosťou a stratou všetkých zábran vyvolal cisár silné napätie medzi senátormi a jazdcami, ku ktorým sa neskôr pridali aj prétoriáni. To bol Caligulov koniec. A tak bol po svojej štyri roky trvajúcej vláde zavraždený. Koncom januára roku 41 n. l. sa na nádvorí Palatinu ako každoročne konali slávnosti na uctenie pamiatky cisára Augusta. Ten deň, 24. januára, pozoroval Caligula slávnosti už od rána. Okolo jednej hodiny opustil divadlo, aby sa vykúpal a najedol v paláci. V sprievode iba jedného senátora zamieril ku krytému priechodu, kde stála skupina chlapcov z Ázie, ktorí mali neskôr vystupovať v divadle. Tu sa ale správy rozchádzajú a existujú dva varianty toho, ako bol zavraždený. Prvý je, že Caligula sa s nimi dal do reči a v tom okamihu ho tribún prétoriánov Chaerea bodol mečom so slovami: „Tak teda, do toho!“ (Chaerea si Caligula po Macronovej smrti sám vybral a patril k legionárom jeho otca, ktorí začali hovoriť päťročnému chlapcovi „topánka“ či „čižmička“). Rana vraj nebola smrteľná, čepeľ skĺzla po kľúčnej kosti. Caligula vykríkol a ubehol niekoľko metrov. Potom ho chytil tribún Sabinus a vrazil mu meč priamo do hrude. Na ležiaceho Caligulu sa vrhli ďalší a jeho telo pokrylo celkom asi tridsať rán. Druhý variant je, že Sabinus odstránil ľud za pomoci centúriov, ktorí boli tiež zasvätení do sprisahania, a podľa vojenského zvyku žiadal od Caligulu heslo; keď mu dal heslo „Jupiter“, tak Chaerea vraj zvolal: „Nech ťa strestá!“. Keď sa cisár obrátil, prerazil mu úderom čeľusť. Zostal ležať na zemi, zvíjajúc sa v bolestiach a keď ustavične kričal, že ešte žije, tu ho potom ešte ostatní sprisahanci dorazili tridsiatimi zásahmi, lebo heslom všetkých bolo: „Ešte!“ (niektorí mu dokonca vrazili meč do genitálií). Nenávisť ku Caligulovi bola taká veľká, že potom zabili aj jeho manželku (prebodnutá mečom) a jednoročnú dcéru (roztrieskaná o múr). 

</doc>
<doc id="6951" url="https://sk.wikipedia.org/wiki?curid=6951" title="Claudius">
Claudius

Claudius alebo Klaudius, celým menom Tiberius Claudius Caesar Augustus Germanicus (* 1. august 10 pred Kr., Lugdunum, Galia – † 13. október 54), pôvodne známy ako Tiberius Claudius Drussus Nero Germanicus, bol v rokoch 41 – 54 cisár Rímskej ríše z juliovsko-klaudiovskej dynastie.
Život.
Pred nástupom na trón.
Narodil sa 1. augusta 10 pred Kr. v meste Lugdunum (dnešný Lyon) Nerovi Claudiovi Drusovi a jeho manželke Antonii. . Claudius mal dvoch súrodencov: sestru Livillu a brata vojvodcu Germanica. 
Jeho starí rodičia z matkinej strany boli Marcus Antonius a Octavia mladšia, Augustova sestra, a preto bol pra-prasynovec Gaiusa Juliusa Caesara. Jeho starí rodičia z otcovskej strany boli Livia Drusilla, Augustova tretia manželka, a Tiberius Claudius Nero. 
V roku 9 pred Kr. nečakane zomrel jeho otec Drusus na následky zranení utrpených pri ťažení v Germánii. Claudius bol preto vychovaný len jeho matkou, ktorá sa už nikdy znovu nevydala. Antonia zrejme odovzdala svojho syna do výchovy jeho starej mame Livii Drusille. Tá mu často posielala krátke, rozhnevané lístky s výčitkami. 
V detstve trpel viacerými chorobami a predpokladá sa, že prekonal detskú obrnu. Dôsledky chorôb znášal celý život a jeho zdravotný stav sa zlepšoval iba krátkodobo. Kríval, triasol sa, mal slabý hlas a trpel častými bolesťami. V hneve sa tieto príznaky ešte zhoršovali. 
Jeho príbuzní ho považovali za slabomyseľného a nevenovali mu nijakú zvláštnu pozornosť. Jeho matka dokonca používala jeho meno ako nadávku. Cisári Tiberius a Caligula ho považovali za duševne chorého, čo ho zachránilo, keďže ďalší členovia jeho rodu boli vraždení a trpeli. V prvom období jeho života sa stýkal s historikmi a filozofmi (Titus Livius, Sulpicius Flavus), čo ho viedlo k zameraniu sa na dejiny. Študoval grécku kultúru, etruské starožitnosti a rímske dejiny. Napísal niekoľko kníh z ktorých najznámejšie sú "Dejiny Kartága" a "Dejiny Etruskov". Ani jedna z nich sa však nezachovala. Po smrti cisára Augusta sa usiloval o verejný úrad, ale jeho strýko Tiberius ho nedoporučil. To viedlo k jeho odchodu z verejného života. Počas tohto obdobia sa zdržiaval v záhradách a vo vile blízko mesta alebo v Kampánii, a pretože sa stýkal s ľuďmi z najnižších vrstiev, vyslúžil si povesť opilca a hazardného hráča. Počas cisárstva jeho synovca Caligulu sa stal jedným z konzulov. V druhom období svojej vlády sa Caligula stal tyranom a Claudius bol často objektom jeho zlomyseľného humoru a svojvôle. Známy je prípad kedy ho poslali po odhalení Lepidovho a Gaetulicovho sprisahania do Germánie ako delegáta blahoželať cisárovi. Caligula sa pohoršoval a rozčuľoval nad tým, že k nemu poslali práve jeho strýca, akoby bol sám ešte chlapcom, ktorého treba viesť. A tak niektorí tvrdili, že ho cisár dal hodiť do rieky v šatách, tak ako prišiel. Od tých čias hovoril v senáte vždy ako posledný z bývalých konzulov; chceli ho totiž takto potupiť, a preto sa ho pýtali na mienku až po všetkých ostatných.
Nástup na trón a vláda.
Keďže sa senát nevedel dohodnúť na Caligulovom nástupcovi, prétoriáni presadili ako nového cisára Claudia a ešte si od senátu vydobyli 15 000 sesterciov ako odmenu za vyriešenie štátnej krízy. Keď prišiel oddiel prétorianskej gardy ku Claudiovi, bol schovaný v kúte, lebo si myslel, že Caligula ho rozkázal odniesť na popravu. Hneď prvé dni svojej vlády dal spomedzi sprisahancov proti Caligulovi popraviť len niekoľko tribúnov a centúriov, a to na výstrahu, ako aj preto, že ako sa bol dozvedel – dožadovali aj jeho smrti. Claudius spočiatku vládol dosť nesamostatne a v zhode so senátom. Avšak spôsobom svojej vlády a obnovou cenzorských výsad podporil úpadok senátu. V tom dôsledku sa roku 42 vzbúrili na podnet niektorých senátorov ilýrske légie. Cisár okamžite zmenil svoj vzťah k senátu a nastolil osobnú diktatúru. Oprel sa o armádu, ktorej dal zároveň príležitosť na nové výboje, a o byrokraciu, ktorú zreorganizoval. Cisárske úrady rozdelil na rezorty a obsadil odborníkmi, dosť často z radov prepustencov. Jeho byrokratický aparát dosiahol čoskoro prevahu nad republikánskymi úradmi, ktoré sa obsadzovali voľbami a občanmi bez odbornej prípravy. V záujme upevnenia jednoty ríše rozširoval rímske občianstvo na obyvateľov provincií a umožňoval ich predstaviteľom prístup do senátu..
Z vojenských i hospodárskych dôvodov dal vybudovať tisíce kilometrov nových ciest; podporoval vysušovanie močiarov a prístav v Ostii, ktorý postavil a premenil na najvýznamnejší prístav v Stredozemnom mori. V Ríme dostaval vodovod, ktorý začal stavať ešte cisár Caligula. Takisto staval akvadukty na podporu dodávky vody. Vzorne sa staral o mesto (Rím) a jeho zásobovanie. Jeden rok nastal pre trvalú neúrodu nedostatok obilia. Po nátlaku obyvateľstva urobil všetky možné opatrenia aby zabezpečil dovoz obilia aj v zimných mesiacoch.
Reformy súdnictva.
Veľkú pozornosť venoval aj súdnictvu. Často sa zúčastnil na súdnych pojednávaniach a vynášal rozsudky, ktoré považoval za spravodlivé a to aj v prípade, že aktuálne stanovy sa líšili od jeho aktuálnych názorov.Činnosť súdov, ktorá bola predtým rozdelená na zimné a letné mesiace, Claudius zlúčil do jedného obdobia. Právomoc súdiť v sporných veciach, takzvaných fidei commissa, ktorá prislúchala každý rok iným úradníkom, a to len v Ríme, odovzdal Claudius navždy, a to aj v provinciách, stálym úradníkom.
Náboženské reformy.
Podporoval návrat k pôvodnému náboženstvu a stál v opozícii k novým kultom prenikajúcim do Ríma. Vyhnal z Ríma Židov, ktorí vyvolávali v meste ustavičné nepokoje. Stál v opozícii aj voči mystériám ako aj proti deifikácii svojej osoby. Keď dopĺňal kňazské zbory novými členmi, nemenoval nikoho skôr, kým sám nezložil prísahu. Úplne zrušil kult druidov v Galii, vyznačujúci sa krutosťou a neľudskosťou, ktorý bol za vlády Augusta zakázaný len rímskym občanom. Naproti tomu sa pokúsil preložiť eleusínske mystériá z Atiky do Ríma a navrhol opraviť chrám Venuše Erycínskej na Sicílii, zničený zubom času, na útraty rímskej štátnej pokladnice.
Územné zisky.
Za jeho vlády dobyli légie veľkú časť Británie, keď v roku 43 generál Aulus Plautius pristál na ostrovoch a porazil kmeň Catuvellov pod vedením kráľov Caracatusa a Togodumnusa. Na ostrovoch potom založil kolóniu Camulodunum (dnešný Colchester), ktorá sa stala spolu s Londiniom (Londýnom) novým zámorským strediskom rímskej moci. Na východe pripojil k ríši Tráciu a zosilnil rímsky vplyv v bosporskom kráľovstve, v Afrike si podmanil Mauritániu a v Germánii založil roku 50 Coloniu Agrippinu (dnešný Kolín nad Rýnom).
Sprisahania a povstania.
Claudius sa počas svojej vlády nevyhol nástrahám; jeho život ohrozovali jednotlivci aj sprisahanci a nakoniec občianska vojna.
Raz prichytili akéhosi muža z ľudu o polnoci s dýkou pri jeho spálni; na ulici pristihli dvoch mužov z jazdeckého stavu, ktorí
naňho číhali vyzbrojení dýkou a loveckým nožom: jeden ho mal napadnúť pri východe z divadla, druhý, keď bude obetovať
pri Marsovom chráme. Gallus Asinius a Statilius Corvinus, vnuci rečníkov Pollia a Messalu, pripravovali prevrat a pre svoje zámery získali veľa jeho vlastných prepustencov a otrokov. Iniciátorom občianskej vojny bol dalmátsky legát Furius Camillus Scribonianus; za päť dní bol však porazený, pretože légie, ktoré porušili prísahu vernosti, priviedol zázrak k ľútosti: keď totiž dostali rozkaz vydať sa na cestu k novému cisárovi, akousi náhodou alebo zásahom nejakej vyššej moci zrazu nemohli ani vyzdobiť orly, ani vytiahnuť zo zeme zástavy a dať sa na pochod. 
Smrť.
Všetci sa zhodujú v tom, že zahynul na otravu jedom, ale o tom, kde bol otrávený a kto ho otrávil, sa názory rozchádzajú. Niektorí hovoria, že ho otrávil na hostine s kňazmi eunuch Halotos, jeho ochutnávač jedál, druhí zas, že Agrippina pri domácej hostine, keď mu podala jeho obľúbené jedlo, hríby, ale otrávené. Správy sa rozchádzajú aj o tom, čo nasledovalo po otrávení. Mnohí tvrdia, že po požití jedu ihneď onemel, že sa celú noc zvíjal v bolestiach a nadránom zomrel. Podľa druhých vraj hneď po požití jedla upadol do spánku, potom, pretože mal preťažený žalúdok, všetko vyvrátil. Nato mu vraj znova dali jed. Nevedno, či ho primiešali do kaše, lebo vraj mal prázdny žalúdok a potreboval sa posilniť jedlom, a či mu ho podali klystírom, čím mu tiež chceli pomôcť vyprázdniť preťažený žalúdok. Zomrel 13. októbra za konzulátu Asinia Marcella a Acilia Aviolu v šesťdesiatom štvrtom roku života a v štrnástom roku vlády. Bol pochovaný s tradičnými cisárskymi poctami a zaradený medzi bohov.
Osobný život.
V ranej mladosti bol dvakrát zasnúbený: s Aemiliou Lepidou, Augustovou pravnučkou, a Liviou Medullinou, ktorá sa tiež volala Camilla a pochádzala zo starobylého rodu diktátora Camilla. Prvú z nich opustil ešte ako pannu, pretože jej rodičia urazili Augusta, druhá zomrela na chorobu práve v deň svadby. Potom si vzal za manželku Plautiu Urgulanillu, ktorej otec slávil triumf, a neskôr Aeliu Paetinu, dcéru bývalého konzula. S obidvoma sa rozviedol: s Paetinou síce len pre malé nedorozumenia, s Urgulanillou však pre jej nerestný život a podozrenie z vraždy. Po nich sa oženil s Valeriou Messalinou, dcérou bratranca Barbata Messalu. Keď sa však o nej okrem iných nehanebností a nerestí dozvedel, že sa zasnúbila s Gaiom Siliom a pred svedkami podpísala zmluvu týkajúcu sa vena, potrestal ju smrťou. S troma manželkami mal tieto deti: s Urgulanillou Drusa a Claudiu, s Paetinou Antoniu a s Messalinou Octaviu a syna, ktorému dal najprv meno Germanicus a neskôr Britannicus. Bol zavraždený štvrtou manželkou Agrippinou, ktorá ho dala otráviť hubami, aby zabezpečila trón svojmu synovi z prvého manželstva Nerovi.
Claudius v literatúre.
Asi najznámejším spracovaním Claudiovho života sú romány "Ja Claudius" (1934) a "Claudius boh" (1935) od Roberta Gravesa. 

</doc>
<doc id="6952" url="https://sk.wikipedia.org/wiki?curid=6952" title="Nero">
Nero

Claudius Caesar Nero alebo len Nero (* 15. december 37, Antium, Rímske cisárstvo – † 9. jún 68, pri Ríme) bol v rokoch 54 až 68 cisárom Rímskeho cisárstva, piatym a posledným z júliovsko-klaudiovskej dynastie. Na trón nastúpil, keď mal len 17 rokov.
Životopis.
Na začiatku vlády bol pod vplyvom Senecu. Usporadúval okázalé hry a sám sa pokladal za najlepšieho básnika, herca, športovca. Vyhral všetky disciplíny na olympijských hrách, raz keď sa v konskom dvojzáprahu vysypal do zákruty a celý zakrvavený prišiel do cieľa na druhom mieste, bol vyhlásený ako „morálny spoluvíťaz“. Počas jeho divadelných predstavení nesmel nikto opustiť amfiteáter. Niekedy ľudia v divadle predstierali, že sú mŕtvi, aby ich mohli vyniesť. Stávalo sa, že ženy počas jeho predstavení aj porodili.
Dal zavraždiť svoju matku Agrippinu, ktorej vďačil za svoj cisársky titul. Obával sa totiž jej mocenských nárokov a v jej poručníctve videl ohrozenie svojho postavenia. Jeho neviazanosť postupne prešla do krutovlády (prenasledovanie kresťanov -svätý Peter bol ukrižovaný dole hlavou, vraždy svojich mileniek, manželiek, vražda vlastnej matky, prenasledovanie senátorov, mnohí z tých, ktorí neboli zabití, spáchali samovraždu.
Podozrievali ho zo založenia veľkého požiaru v Ríme roku 64. V roku 68 spáchal samovraždu, potom čo utiekol z Ríma, keď proti jeho krutovláde, zhýralému životu a jemu samému vzniklo povstanie prétoriánov. Jeho posledné slová vraj boli: „Ó, aký to vo mne zomiera umelec!“

</doc>
<doc id="6953" url="https://sk.wikipedia.org/wiki?curid=6953" title="Ekonomika Slovenska">
Ekonomika Slovenska

Tento článok opisuje ekonomický vývoj Slovenska v rokoch 2000-2022
Opis ekonomického vývoja 1995 - 2003.
Obdobie 1995-1998.
Za vlády Vladimíra Mečiara bola slovenská ekonomika charakterizovaná ako „hospodárstvo postavené na dlhových základoch“. Podľa nemeckého denníka Handelsblatt vládna koalícia zanecháva nasledujúcej vláde finančnopolitické „mínové pole“. Na druhej strane treba priznať, že celková zadlženosť Slovenska zostala aj na konci vlády Mečiara po Česku najnižšia z krajín strednej a východnej Európy, ako aj mnohých krajín západnej Európy.
V tomto období už Slovensko takmer nemohlo rátať s pomocou medzinárodných finančných inštitúcií; žiadna západná banka nebola ochotná poskytnúť vláde V.Mečiara priamy úver. 
Problémom bola aj nedôveryhodnosť oficiálnej štatistiky (prehodnotenie skutočnej výšky deficitu čistého vývozu, dodatočné zníženie oficiálne vykázaného rastu HDP). 
Hlavnou príčinou rastúcej zahraničnej zadĺženosti bol nedostatok zdrojov. Schopnosť získavať zahraničné zdroje začala byť limitovaná tým, ako sa výška zahraničnej zadĺženosti blížila k 80%HDP.
Obdobie 1998-2003.
V roku 1998 sa prehĺbila vnútorná aj vonkajšia nerovnováha. 
Rast HDP sa spomalil na 4,4%. Na jeho prírastku sa rozhodujúcou mierou podieľali služby.
Problémy v podnikateľskej sfére sa prejavili v poklese hospodárskeho výsledku finančných aj nefinančných organizácií- vytvorený zisk bol o polovicu nižší ako v roku 1997; znížila sa rentabilita nákladov a zvýšila sa platobná neschopnosť.
V roku 1999, po nástupe vlády Mikuláša Dzurindu, došlo k rastu inflácie a nezamestnanosti, ale postupne sa začala obnovovať vnútorná aj vonkajšia rovnováha. Doznievanie vplyvu nepriaznivých tendencií z predchádzajúcich rokov a dôsledky opatrení vlády Slovenska na ozdravenie ekonomiky (prijaté v máji 1999) mali z krátkodobého hľadiska vplyv na zhoršenie niektorých makroekonomických ukazovateľov: spomalenie rastu HDP na 1,9%; výrazne sa zvýšil rast cenovej hladiny- bol ovplyvnený najmä úpravou regulovaných cien , zavedením dovoznej prirážky, úpravou DPH a spotrebných daní.
V roku 2000 sa prejavili pozitívne efekty stabilizačných opatrení- dosiahla sa makroekonomická rovnováha, nastalo oživenie ekonomiky a miernejší rast cenovej hladiny (ovplyvnil to aj nízky spotrebiteľský dopyt). Makroekonomická rovnováha mala však len dočasný charakter.
V roku 2001 nastal nárast výkonnosti ekonomiky (rast zamestnanosti), mierne vzrástli reálne mzdy a spomalil sa rast spotrebiteľských cien.
K miernemu rastu inflácie v roku 2002 prispeli rastúce ceny pohonných látok (dôsledok zvyšujúcej sa ceny ropy na svetových trhoch - tento vplyv bol ale čiastočne tlmený posilňovaním kurzu slovenskej koruny voči americkému doláru); zmeny regulovaných cien taktiež prispeli k postupnému miernemu rastu celkovej inflácie.
V roku 2003 klesla miera nezamestnanosti na 15,6%. V tomto roku bolo prijatých viacero dôležitých zákonov- nový zákon o dani z príjmov (zavedenie rovnej dani z príjmov), nový zákon o obchodnom registri (zápis do obchodného registra do 5 dní), novela zákona o správe daní a poplatkov (možnosť podať daňové priznanie elektronickou poštou), zákon o službách zamestnanosti (aktivačné príspevky, vyššia periodicita návšte pre neaktívnych nezamestnaných). Napriek nespokojnosti istých vrstiev obyvateľstva (najmä Rómovia) s následkami prijatých reforiem, z dlhodobého hľadiska majú pozitívny charakter.
Rating (štátnych dlhopisov) Slovenska.
Obdobie 1995-1998.
V roku 1995 agentúra S&amp;P zvýšila rating NBS o dva stupne (z BB- od roku 1994 na BB+ so stabilným výhľadom; najvyšší neinvestičný stupeň). Agentúra Moody’s udelila rating Baa3 (najnižší investičný stupeň) - aj vďaka nízkemu štátnemu dlhu v pomere k objemu exportu a HDP.
V roku 1996 dostáva SR od agentúry Fitch IBCA hodnotenie BBB- (dostatočná schopnosť plniť finančné záväzky). Agentúra S&amp;P zvýšila hodnotenie na BBB- so stabilným výhľadom (posúva SR zo špekulatívneho pásma na najnižší investičný stupeň- do pásma racionálnych investícií). Toto hodnotenie malo veľký význam, pretože umožňovalo mnohým zahraničným investorom investovať do cenných papierov (dodržanie podmienky investičného ratingu od dvoch najvýznamnejších svetových agentúr). Neskôr ale SR dostala upozornenie o negatívnych tendenciách vývoja na Slovensku (deficit štátneho rozpočtu, prijaté opatrenia na podporu neefektívnych podnikov, snahy o obmedzenie nezávislosti NBS).
V roku 1997 „prekračujúci politický svár“ znemožnil zvýšenie ratingu od agentúry S&amp;P.
V roku 1998 S&amp;P znížila rating na BB+ (rast vonkajšej zadĺženosti SR, pokusy vlády obmedziť nezávislosť NBS, absencia reforiem, správanie vlády typu „po nás nič, po nás potopa“). 
Obdobie 1998-2003.
Okrem S&amp;P aj agentúra Moody’s v roku 1998 znížila rating SR (agentúre sa nepozdávali snahy vlády vylepšiť výsledky zahraničného obchodu zavedením umelých opatrení- dovozná prirážka; deficit štátneho rozpočtu vo zvýšenej miere financovaný zo zahraničných pôžičiek).
Moody’s taktiež konštatuje, že politická situácia vzhľadom k voľbám (2002) znižuje pravdepodobnosť, že nahromadené problémy budú riešené správne. 
Rating S&amp;P bol ale opäť zvýšený už v roku 2001 (zrýchlenie rokovaní o vstupe SR do EU, posilnenie bankového sektora, stabilizácia hospodárstva, pokles inflácie a úrokových sadzieb). Moody’s taktiež zvýšila rating, čím sa SR po troch rokoch vrátila zo špekulatívneho do investičného pásma. Pri rozhodovaní o tejto zmene ju presvedčili kroky súčasnej vlády, ktorá sa podľa nej snaží systematicky presadzovať reformy.
Návrat Slovenska zo špekulatívneho do investičného ratingového pásma spôsobil mimoriadne prudkú reakciu koruny. Za necelé dva týždne slovenská mena posilnila voči euru o takmer korunu.
Zlepšením ratingu SR od renomovaných agentúr sa dá očakávať zvýšenie prílevu zahraničných investícii; vyšší rating pomôže štátu a podnikateľom zo Slovenska získavať lacnejšie úvery.

</doc>
<doc id="6957" url="https://sk.wikipedia.org/wiki?curid=6957" title="Prvá pomoc">
Prvá pomoc

Prvá pomoc je súbor jednoduchých a účelných opatrení, ktoré slúžia na rýchlu medicínsku pomoc pri náhlom ohrození života alebo postihnutí zdravia, a ktoré môžu byť poskytnuté kdekoľvek a kedykoľvek aj bez špeciálnych pomôcok.&lt;br&gt;
Kurz prvej pomoci je dôležitou podmienkou na získanie vodičského preukazu a neposkytnutie prvej pomoci zranenému je trestné. V niektorých krajinách treba zraneného požiadať o súhlas s poskytnutím prvej pomoci, ak nie je v bezvedomí.
Postup pri poskytovaní prvej pomoci.
Postupnosť krokov pri poskytovaní prvej pomoci je potrebné prispôsobiť situácii. Ak nájdeme človeka ktorý nereaguje na slovné a bolestivé podnety, postupujeme spravidla nasledovne:
Uvoľnenie dýchacích ciest.
Uvoľnenie dýchacích ciest dosiahneme ak postihnutého uložíme na rovnú podložku na chrbát, zakloníme mu hlavu a ústa otvoríme tlakom na bradu. Ak je ústna dutina zablokovaná nečistotami, je potrebné ju vyčistiť. Ak má protézu, je potrebné tiež ju vybrať. Metóda vyťahovania "zapadnutého jazyka" sa nepoužíva a je chybná, pretože dýchacie cesty sa uzavrú pri bezvedomí nielen priložením koreňa jazyka k zadnej stene nosohltana ale hlavne stratou napätia svalstva krku, tváre a aj jazyka. Preto na uvoľnenie nestačí len vytiahnutie jazyka o čo sa veľmi často snažia aj zdravotnícki pracovníci, ale jedine záklon hlavy, ktorý umelo obnoví napätie ochabnutého svalstva v tvárovej a krčnej oblasti a spriechodní dýchacie cesty.
Zastavenie krvácania.
Zastavenie rozsiahleho krvácania je nutným predpokladom pre poskytnutie účinnej prvej pomoci. Postihnutého je nutné obhliadnuť a nájsť prípadné silné krvácanie. Krvácanie je život ohrozujúci stav, a už sa nevykonáva rozlišovanie medzi tepenným a žilovým krvácaním.
Krvácanie zastavujeme priamym tlakom na ranu, a priložením tlakového obväzu. Pokiaľ toto nezastaví krvácanie, je nutné priložiť ešte jednu vrstvu na ranu spolu s eleváciou(zdvihnutím) končatiny nad úroveň srdca. Alternatívna metóda je stlačenie tzv.- tlakových bodov, ktorých je však veľa, preto sa už neučia. Postihnutý pri ošetrení leží.
Obnova základných životných funkcií (resuscitácia).
Obnova činnosti srdca.
Pri zástave činnosti srdca vykonávame "stláčania hrudníka". Postihnutého uložíme na rovnú a pevnú podložku. Hrudníka sa smie dotýkať iba spodná časť dlane jednej ruky. Dlaň a prsty ruky musia byť zdvihnuté aby sa nedotýkali hrudníka. Druhá ruka sa opiera o prvú. Stlačenie hrudníka musí byť prudké a krátke (zatlačiť a hneď uvoľniť). Hĺbka stlačenia je u dospelých spravidla 5 - 6 cm. Počas stláčania hrudníka musia byť obe ruky vystreté v lakťoch a smerovať kolmo na hrudník. Človek, ktorý stláčania hrudníka vykonáva musí kľačať nad postihnutým tak, aby boli stlačenia dostatočne silné. Pri správnych stláčaniach hrudníka sa môže stať že sa rebrá zlomia. Ak k tomu dôjde, poznať to podľa menšieho odporu hrudného koša a potom je potrebné prispôsobiť silu stláčaní - opäť len do hĺbky 5 cm, nie viac ako 6 cm (tlačiť o niečo slabšie, lebo hrudník už má menšiu pevnosť). Samotné odlomenie rebier od hrudnej kosti ale nie je znakom nesprávneho stláčania, skôr naopak.
Aplikujte 30 stlačení, s rýchlosťou 100 - 120 stlačené za 1 minútu. Po aplikácii nasledujú 2 vdychy. Jednou rukou mu pridŕžame hlavu zaklonenú a prstami mu upcháme nos. Druhou rukou pridržíme bradu, aby ostali ústa otvorené a vydýchneme objem normálneho nádychu do jeho úst (t.j. cca 500 ml vzduchu). Pri vdychovaní pozorujeme, či sa postihnutému dvíha hrudník. Po vdýchnutí vzduchu do pľúc sa vzpriamime a odkloníme hlavu postihnutého mierne nabok, aby mohol vzduch voľne unikať. Výdych je pasívny dej, ktorému nie je potrebné pomáhať. Hneď ako hrudník postihnutého klesne, opakujeme vdýchnutie. Prestávky na kontrolu obnovenia krvného obehu alebo dýchania sa už nevykonávajú. Po dvoch vdychoch nasleduje opäť 30 stlačení hrudníka
Postup pri resuscitácii dieťaťa.
Dieťa sa považuje za osobu ktorá neprešla pubertou.
Postup je formálne zhodný s poskytovaním prvej pomoci dospelému. Resuscitáciu však začíname 5 iniciálnymi vdychmi. Pri dýchaní z úst do úst ale vdychujeme do pľúc menší objem vzduchu (podľa veľkosti dieťaťa). Malým deťom do pľúc vdychujeme iba obsah úst. Nepriama masáž srdca detí sa vykonáva tlakom jednej ruky, malých detí dvoch prstov. Prispôsobiť treba aj silu tlaku.
U novorodencov sa používa pomer 1 vdych: 3 kompresie, za predpokladu že sa vykonalo 5 úvodných vdychov.
Agonálne lapavé vdychy sa nepovažujú za normálne dýchanie, a treba okamžite začať s resuscitáciou. U dospelých sa začína kompresiami, pretože sa za primárnu poruchu obeh. sys. považuje srdcová porucha, u detí naopak je primárne považovaná asfyxia (obštrukcia DC).

</doc>
<doc id="6960" url="https://sk.wikipedia.org/wiki?curid=6960" title="Elégia">
Elégia

Elégia (alebo žalospev, trúchlospev) je básnický lyrický žáner, ktorý sa (v dnešnom ponímaní) vyznačuje tematikou smútku a žiaľu. Svoj pôvod má v antickom Grécku, kde mala ustálenú formu – tvorilo ju dvojveršie (poprípade viac dvojverší), v ktorom sa striedal hexameter a pentameter (tzv. elegické distichon). Tematicky však bola pestrejšia, prítomné boli ľúbostné, filozofické, politické a iné témy. V rímskej literatúre sa okruh tém zúžil na osobné zážitky, v neskoršom vývine došlo ešte k väčšiemu zúženiu na smutné a tragické aspekty života. Od formy elegického disticha sa upustilo v poklasistickom období.

</doc>
<doc id="6961" url="https://sk.wikipedia.org/wiki?curid=6961" title="Elipsa (literatúra)">
Elipsa (literatúra)

Elipsa alebo výpustka alebo neúplná výpoveď je z jazykovedného hľadiska výsledok vypustenia niektorej časti (slova, vety, veci, konštruktu, prvku množiny so známou vlastnosťou) úplnej výpovede resp. z literárneho hľadiska vetná štylistická figúra, spočívajúca vo vynechaní slova vo vete alebo vety v súvetí, pričom si vynechané slovo/vetu možno z kontextu domyslieť. 
Pre výpustku máme znaky – ; … a pod. Najčastejšie sa vynechávajú slovesá. Elipsy sa vyskytujú v bežnej hovorovej reči vedome i nevedome. Používajú sa aj v poézii.

</doc>
<doc id="6962" url="https://sk.wikipedia.org/wiki?curid=6962" title="Encyklopédia">
Encyklopédia

Encyklopédia (iné názvy: encyklopedický slovník, náučný slovník, lexikón, niekedy skrátene slovník) je dielo, ktoré možno definovať nasledovne:
Ako vidno, definície encyklopédie sa v detailoch rozchádzajú; konkrétne definícia encyklopédie môže a nemusí klásť dôraz na jej:
Autor príspevkov do encyklopédie sa označuje tiež ako encyklopedista.
Etymológia.
Termín encyklopédia pôvodne pochádza z gréckeho "ἐγκύκλιος παιδεία" ("egkyklios paideia")kruh vzdelaniaktorým sa v antike, respektíve v klasickom gréckom kultúrnom okruhu označoval súhrn teoretických vied a znalostí, ktoré boli predmetom štúdia. V rímskom (latinskom) kultúrnom okruhu sa pre súhrn znalostí používal názov sedem slobodných umení.
Ako názov alebo žáner literárneho diela sa termín encyklopédia začal používať až od 16. storočia.
Druhy encyklopédií.
Delenie 1:
Medzi všeobecné encyklopédie patrí ako špeciálny typ aj tzv. národná encyklopédia (vlastivedná encyklopédia), ktorá pri spracovaní univerzálnej tematiky silne akcentuje teritoriálno-etnický princíp (príkladom je Encyklopédia Slovenska).
Delenie 2 (podľa zoradenia hesiel):
Delenie 3: 
Delenie 4:
Štruktúra encyklopédie.
Základnou informačnou jednotkou encyklopédie je encyklopedické heslo, čiže komplex logicky usporiadaných informácií vyjadrujúci určité, typom encyklopédie a významom pojmu limitované, množstvo poznatkov o istej objektívnej skutočnosti, získaných analyticko-syntetickou metódou a vyjadrených lexikografickým štýlom. Heslo sa obyčajne skladá z polotučne tlačeného záhlavia, z definície a z výkladu. Heslá sú obyčajne formálne aj obsahovo rovnako stavané a spravidla sú od zvyšného textu oddelené graficky. Pri tvorbe hesla sa dodržiava logické poradie aspektov, z ktorých sa vykladá heslo. 
Tzv. odkazové heslo je špeciálny druh heslanevykladá pojem, ale len odkazom upozorňuje na heslo, v ktorom sa informácia nachádza.
Text encyklopédie sa píše tzv. encyklopedickým štýlom. Cieľom je poskytnúť na minimálnom priestore čo najviac informácií, preto je encyklopedický štýl maximálne stručný, vecný a výrazovo jednoduchý a zároveň podáva informácie presne. Mnohé encyklopédie obsahujú aj tabuľky, grafy, štatistiky a ilustrácie. 
Encyklopédia by mala byť informačne ucelená, čiže jednak by mali byť obsahovo previazané jednotlivé heslá v rámci jedného odboru, a jednak by mali byť previazané všetky heslá encyklopédie tak, aby encyklopédia tvorila uzavretý informačný okruh. To znamená, že každý pojem na ktoromkoľvek mieste textu encyklopédie by mal mať svoje samostatné heslo (alebo by mal byť uvedený ako synonymum alebo pojem vysvetlený v inom hesle).
Funkcie.
Encyklopédia má tri základné funkcieinformačnú, popularizačnú a vzdelávaciu.
Dejiny encyklopédie.
Dejiny encyklopédie vo svete.
Pozri 
Dejiny česko-slovenských česky písaných encyklopédií.
Pozri a 
Dejiny slovenskej encyklopédie.
Pozri 

</doc>
<doc id="6963" url="https://sk.wikipedia.org/wiki?curid=6963" title="Epanastrofa">
Epanastrofa

Epanastrofa je slovná štylistická figúra, opakovanie toho istého slova alebo slovného spojenia na konci jedného a na začiatku nasledujúceho verša alebo vety.

</doc>
<doc id="6964" url="https://sk.wikipedia.org/wiki?curid=6964" title="Epifora">
Epifora

Epifora je slovná štylistická figúra, opakovanie rovnakého slova alebo skupiny slov na konci za sebou idúcich veršov alebo viet. Opak anafory.

</doc>
<doc id="6965" url="https://sk.wikipedia.org/wiki?curid=6965" title="Epigram">
Epigram

Epigram ( – epigramma, dosl. nápis) je dnes lyrický žáner, ktorý stručne a duchaplne vystihuje nejakú životnú pravdu. Ide o satirickú báseň s prekvapujúcou pointou. V antike to bol druh nápisu, ktorý dnes nazývame epitaf.
Dnešné epigramy sú dvojdielne básne: Prvá časť nastoľuje problém či myšlienku, druhá časť ho prekvapivým spôsobom rieši.
Antický epigram bol nápis na chráme, náhrobku, obetnom dare a podobne, ktorého účelom bolo pripomínať staviteľa chrámu atď., darcu, prenášateľa obete a podobne, alebo vysvetľovať význam príslušného nadpísaného predmetu. Spočiatku to bývala próza, neskôr elegické distichon. V rímskej literatúre to už bola navyše vtipná báseň. Riman Martialis napokon založil epigram v dnešnom zmysle - používal aj iné básnické formy ako elegické distichon a jeho epigramy už mali satirický charakter.
Epigramatici.
Antickí:
Slovenskí:
Českí:

</doc>
<doc id="6966" url="https://sk.wikipedia.org/wiki?curid=6966" title="Epika">
Epika

Epika je jeden z troch základných literárnych druhov, popri lyrike a dráme, založený na rozprávaní o hrdinoch, dejoch a udalostiach obyčajne vo veršovaných eposoch.
K základným epickým druhom počítame: román, novelu, poviedku, črtu a ľudovú rozprávku.
Epika môže byť písaná voľne, ale aj básnickou rečou.
Názov epika pochádza z gréckeho "epos" - rozprávanie (pieseň, slovo), zo starogréckych Homérových eposov: Ilias a Odysea.
Charakteristické znaky epiky.
Na epiku sa vzťahuje najmä objektívnosť, prozaická forma, sujetovosť, dejovosť, minulý čas (dej sa najčastejšie odohráva v minulom čase, ale sú i diela, ktoré sa odohrávajú v budúcnosti), dynamické motívy, monologickosť, hovorovosť, fabula, postavy a rozprávač.

</doc>
<doc id="6967" url="https://sk.wikipedia.org/wiki?curid=6967" title="Epimýtia">
Epimýtia

Epimýtia je kompozičný postup, moralizujúci dodatok k bájke, vyjadruje isté ponaučenie.

</doc>
<doc id="6968" url="https://sk.wikipedia.org/wiki?curid=6968" title="Epitaf (literatúra)">
Epitaf (literatúra)

Epitaf je lyrický žáner, nápis na náhrobnom kameni. Vznikol z epigramu, mal by vystihovať pochovaného.
Príklad.
Na hrobe Jiřího Wolkra sú umiestnené verše, ktoré si sám napísal.
 "Zde leží Jiří Wolker, básnik jenž miloval světa pro spravedlnost jeho šel se bít,dřív než mohl srdce k boji vytasit,zemřel mlád, dvacetčtyři let."
Na hrobe Sama Chalupku je epitaf:
"Pravde žil som, krivdu bil som, verne národ môj ľúbil som. To jediná moja vina a okrem tej žiadna iná." (S. Chalupka)
Na hrobe a pamätníku na Sparťanov padlých pri bitke pri Termopylách je vyryté
"Postoj pútnik a zvestuj Lakedaimoncom, že my tu mŕtvi ležíme, ako zákony kázali nám".

</doc>
<doc id="6969" url="https://sk.wikipedia.org/wiki?curid=6969" title="Epištola">
Epištola

Epištola je v literatúre prozaický aj lyrický žáner vo forme listu známej alebo fiktívnej osobe. Názov je odvodený z gréckeho „epistolé“ (επιστολη). V kresťanstve je známy ako súčasť nového zákona - listy apoštolov adresované veriacim. Túto literárnu formu používali Horácius, Ausonius, Voltaire, Clément Marrot. 

</doc>
<doc id="6970" url="https://sk.wikipedia.org/wiki?curid=6970" title="Epiteton">
Epiteton

Epiteton je tróp; básnický prívlastok. Je to umelecký jazykový prostriedok, čiže obrazné pomenovanie, ktoré obsahuje citový (emocionálny) význam. Vyjadruje príznak podstatného mena. Má dva typy: Epiteton ornans je druh epitetonu, ozdobný prívlastok, prívlastok podstatných mien oživujúci a konkretizujúci text (napr. "Stromy žialili hlbokým hlasom, čudné chmúrne žalmy, oči čierne)" alebo Epiteton constans - ďalší druh epitetonu, stály prívlastok. Tvorí s podstatným menom stabilné spojenie, najmä v ľudovej slovesnosti (napr. "Ej hory, hory, horičky zelené)."

</doc>
<doc id="6971" url="https://sk.wikipedia.org/wiki?curid=6971" title="Epiteton constans">
Epiteton constans



</doc>
<doc id="6972" url="https://sk.wikipedia.org/wiki?curid=6972" title="Epiteton ornans">
Epiteton ornans



</doc>
<doc id="6973" url="https://sk.wikipedia.org/wiki?curid=6973" title="Epizeuxa">
Epizeuxa

Epizeuxa je slovná figúra, opakovanie toho istého slova alebo skupiny slov za sebou vo verši básne (aj v próze).

</doc>
<doc id="6974" url="https://sk.wikipedia.org/wiki?curid=6974" title="Esej">
Esej

Esej (z angl. essay &lt; fr. essai = skúška, literárny pokus &lt; lat. exagium = váženie) je literárny odborne-publicistický žáner stredného alebo kratšieho rozsahu, úvaha, v ktorej sa neobyčajným spôsobom spracúva odborná, najmä kultúrna problematika. Zaujímavo, príťažlivo, esteticky, vtipne a vecne chce presvedčiť alebo poučiť čitateľa. Autor eseje posudzuje problém v širšom kontexte, argumentuje, komentuje súčasné riešenia a naznačuje nové. Esej je často písaná živým, obrazným jazykom.
Tradície eseje.
Anglosaská.
Esej má podobu úvahy. Je to zamyslenie sa kratšieho rozsahu. Vypracovanie tohto typu eseje je častou úlohou na amerických stredných školách.
Francúzska.
Odborné pojednanie väčšieho rozsahu.
Česká.
Esej sa zaoberá kultúrnou či filozofickou problematikou, prípadne rieši významnú aktuálnu spoločenskú tému.

</doc>
<doc id="6975" url="https://sk.wikipedia.org/wiki?curid=6975" title="Eufemizmus">
Eufemizmus

Eufemizmus (z gr. "eu" - dobre, "fémi" - hovorím) alebo melioratívum je zjemňujúce slovo. Nahrádza sa ním priame pomenovanie nepríjemných javov, predmetov, stavov alebo rozporuplných stránok života (smrť, staroba, alkoholizmus a pod.). Melioratíva sú eufemizmy práve v tomto užšom zmysle - zjemňujúce slová. Opakom eufemizmov sú dysfemizmy (záporné slová). Eufemizmy sa používajú aj ako prostriedky náhrady vulgarizmov, jazykových tabu (tabuové slová) či kliatby (nadávky). Opakom eufemizmu je v tomto prípade pejoratívum (hanlivé slovo, podmnožina dysfemizmov). 
Eufemizmy sa v každodennom spoločenskom styku veľmi často používajú aj pre zakrývanie rôznych chýb, osobnostných nedostatkov, nešťastia, postihnutia, spoločenských nešvárov, morálne pochybného konania atď.
Eufemizmy sa celkom bežne používajú v mnohých jazykoch, časom sa z niektorých z nich môžu stať ustálené slovné spojenia (frázy) respektíve bežne používané frazeologizmy alebo idiómy.

</doc>
<doc id="6976" url="https://sk.wikipedia.org/wiki?curid=6976" title="Eufónia">
Eufónia

Eufónia je zvuková výstavba básnického textu. Je to umelecky pôsobivé usporiadanie hlások založené na opakovaní hlások, prípadne slabík alebo skupiny hlások.

</doc>
<doc id="6977" url="https://sk.wikipedia.org/wiki?curid=6977" title="Európska literatúra">
Európska literatúra

Európska literatúra predstavuje súhrn literatúr, ktoré neboli vždy navzájom späté, ale vyrástli zo spoločného európskeho ducha.

</doc>
<doc id="6978" url="https://sk.wikipedia.org/wiki?curid=6978" title="Evergreen">
Evergreen

Evergreen [slovenská výslovnosť: evrgrín] alebo evergrín je staršia populárna pieseň, ktorá osloví poslucháča aj v súčasnosti. Sú to piesne, ktoré sú stále populárne. 

</doc>
<doc id="6979" url="https://sk.wikipedia.org/wiki?curid=6979" title="Exemplum">
Exemplum

Exemplum je krátky epický žáner svetského obsahu, ktorý sa vyskytuje v stredovekých kázňach. Exemplá objasňovali určitý morálny pojem alebo problém so zámerom vychovávať veriacich. Význam tohto žánru spočíva v tom, že namiesto bezduchého moralizátorstva kládol na prvé miesto rozprávanie príbehu, ktorý opisoval príkladné správanie, alebo poukazoval na činy svetského človeka zasluhujúce odsúdenie. Exemplá bezprostredne súviseli so životom a k príbehu sa iba pripájali náboženské poučenia, komentáre alebo moralizácie. Mali viacero podôb. Jestvovali vo forme bájok, anekdot a niektoré už obsahovali aj základné vlastnosti poviedky. Tým sa stali prvým zdrojom vzniku novodobej epiky. Exemplá sa zachovali aj v samostatných zbierkach. Exemplá sú dôkazom nielen obsahovej rozmanitosti žánru, ale aj ústupu náboženských prvkov a posilnenia zábavnej povahy textu.

</doc>
<doc id="6981" url="https://sk.wikipedia.org/wiki?curid=6981" title="Explicit">
Explicit

Explicit je kompozičný postup, posledná veta, verš, replika v texte.
Explicit v knihovníctve a archivníctve označuje súhrn údajov o diele umiestnených na konci rukopisných a niekedy aj prvých tlačených kníh. Obsahuje bližšie údaje o diele - meno pisára (alebo tlačiara), miesto a dátum vzniku knihy (napísania, vytlačenia), prípadne údaje o obsahu diela. Termín je pozostatkom vývojovej etapy, v ktorej knihy mali formu zvitku (papyrusového) a pri jeho roztočení boli tieto údaje k dispozícii ako prvé.&lt;br&gt;
Náprotivkom explicitu je incipit. Oba sa nachádzajú v kódexoch, inkunábulách a starých tlačiach. 

</doc>
<doc id="6982" url="https://sk.wikipedia.org/wiki?curid=6982" title="Expresívne slovo">
Expresívne slovo

Expresívne slovo (resp. výraz) alebo expresívum je slovo (resp. výraz) citovo zafarbené. Môže mať kladné alebo záporné hodnotenie (deminutíva, pejoratíva, vulgarizmy). Pomáha autorovi charakterizovať postavu. Autor si ho vyberá na vyjadrenie postoja.

</doc>
<doc id="6983" url="https://sk.wikipedia.org/wiki?curid=6983" title="Dialogická forma">
Dialogická forma



</doc>
<doc id="6984" url="https://sk.wikipedia.org/wiki?curid=6984" title="Dialogizácia">
Dialogizácia

Dialogizácia je literárny postup, pri ktorom sa dá prozaický alebo básnický text pretvárať na formu rozhovoru (dialógu).

</doc>
<doc id="6986" url="https://sk.wikipedia.org/wiki?curid=6986" title="Dityramb">
Dityramb

Dityramb (gr. διθύραμβος, "dithyrambos") je lyrický žáner, oslavná báseň (hymna) na počesť boha Dionýza, oslava života a krásy. V Grécku je po prvýkrát doložený u Archilocha v 7. storočí pred Kr. Asi v 6. storočí pred Kr. sa z neho vyvinula antická tragédia. Aj po jej vzniku sa dityramb ďalej uplatňoval, napr. u Pindara a Bakchylida.

</doc>
<doc id="6987" url="https://sk.wikipedia.org/wiki?curid=6987" title="Divadelná hra">
Divadelná hra



</doc>
<doc id="6989" url="https://sk.wikipedia.org/wiki?curid=6989" title="Dobrodružná literatúra">
Dobrodružná literatúra

Dobrodružná literatúra je súhrnný názov pre prozaické diela vyznačujúce sa príbehovosťou a dramatickosťou. Základom je dej založený na stupňovaní napätia. Dej je budovaný na časovom slede motívov a epizód, nečakaných zauzlení či strašidelných scén. Prostredie a doba bývajú nezvyčajné, dielo má obyčajne ústredného hrdinu, ktorý je niečím výnimočný. Autor vytvára kontrast kladných a záporných hrdinov. Zaraďuje sa medzi tzv. zábavnú alebo oddychovú literatúru. Máva aj poznávaciu hodnotu, čitateľ si rozširuje poznatky z oblasti prírodných i spoločenských javov. Dej dobrodružnej literatúry je skoro vždy v prítomnom čase.
Autori.
Zoznam autorov nie je kompletný.

</doc>
<doc id="6990" url="https://sk.wikipedia.org/wiki?curid=6990" title="Dráma">
Dráma

"Dráma v užšom zmysle znamená činohru ako dramatický žáner, t.j. obyčajne hru s vážnym dejom, ale netragickým koncom, pozri činohra (žáner)"
Dráma je jeden z troch základných literárnych druhov, popri lyrike a epike. Vznikla v starovekom Grécku z náboženských osláv Dionýza, boha plodnosti a vína. Vyvinula sa z dialógu medzi hercom a zborom. Aischylos neskôr pridal 2. herca a Sofokles herca tretieho.
Jej základnými vlastnosťami sú:
Charakteristické znaky: 

</doc>
<doc id="6991" url="https://sk.wikipedia.org/wiki?curid=6991" title="Dramatické dielo">
Dramatické dielo

Dramatické dielo je literárny text, ktorý je prispôsobený na realizáciu na divadelnej scéne. Aby sa literárny text zdivadelnil, musí sa uskutočniť jeho inscenácia.

</doc>
<doc id="6992" url="https://sk.wikipedia.org/wiki?curid=6992" title="Dramaturg">
Dramaturg

Dramaturg je osoba, ktorá v dnešnej terminológii, predstavuje literárneho a divadelného poradcu režiséra či osoby zodpovednej za prípravu divadelnej inscenácie.
V divadle.
Pokiaľ má dramaturg svoje stále miesto v divadle, jeho úlohou je predovšetkým vyberať hry do programu, podľa aktuálnosti alebo inej potreby, prípadne kombinovať texty zvolené pre určitú inscenáciu.
Dramaturg ďalej obstaráva dokumentáciu o diele a jeho súvislostiach. V niektorých prípadoch rediguje bulletin - program bohatý na dokumenty v kontexte dramatického diela.
Jeho úlohou je adaptovať text alebo ho modifikovať (montáž, koláž, škrty a opakovanie pasáží), prípadne text samostatne alebo v spolupráci s režisérom preložiť. Dramaturg by mal odkryť významové spojenia (súvislosti) a vpísať interpretáciu dramatického diela do nejakého celkového kontextu doby, či už sociálneho, politického alebo ekonomického.
Dramaturg sa aj aktívne zúčastňuje skúšobného procesu a pôsobí ako prvý kritik predstavenia. Nakoniec je jeho úlohou zaistiť spojenie inscenácie s potenciálnym publikom.
Hudobný dramaturg.
Hudobný dramaturg má za úlohu výber hudby, ktorý sa bude hrať v rádiu. Dramaturg Rádia_FM Daniel Baláž proces opísal takto: „V prvom rade počúva strašne veľa hudby. Je logické, že čím viac hudby pozná, tým sa zvyšuje šanca niečo vhodné vybrať a zaradiť do playlistu. Ide však o dlhý proces, ja v prvom rade konkrétnu hudbu vyberiem, zadovážim a začlením do archívu RTVS. Musí to spĺňať isté legislatívne normy, pieseň musí mať pridelené katalógové číslo. Neskôr ju stiahnem do našej databázy a určím rozličné atribúty, napríklad v akom čase sa bude hrávať a ako často. Je to komplikované aj po technickej stránke.“

</doc>
<doc id="6994" url="https://sk.wikipedia.org/wiki?curid=6994" title="Emery Roth">
Emery Roth

Emery Roth (; * 1871, Sečovce – † 20. august 1948, New York) bol americký architekt židovského pôvodu. Narodil sa v Uhorsku a ako trinásťročný emigroval do Spojených štátov, kde sa postupne vypracoval z kresliča na architekta. Patril medzi najvýznamnejších newyorských architektov apartmánových budov a hotelov v období pred druhou svetovou vojnou. Pri tvorbe využíval štýly Beaux-Arts a art deco, v skoršom období aj secesie (Hotel Belleclaire).
Životopis.
Detstvo v Sečovciach.
Emery Roth sa narodil roku 1871, ako jedno z ôsmich detí v židovskej rodine v meste Sečovce (dnes Slovensko). Bol nadaným chlapcom, ktorý vynikal v kreslení. Jeho rodičia vlastnili miestny hostinec, ktorý slúžil ako centrum vtedajšieho spoločenského diania v meste, takže chlapec vyrastal vo veľmi slušných pomeroch. Po otcovej smrti, roku 1884 sa však rodinná situácia výrazne zhoršila, preto sa rozhodla, že bude lepšie ak emigruje do Spojených štátov v spoločnosti Aladára Kissa, ktorý bol údajne jeho ujom žijúcim v Chicagu.
Emigrácia a pôsobenie v Spojených štátoch.
Po príchode do New Yorku mu dal Kiss peniaze na kúpu lístka na vlak. Avšak Roth stratil lístok s Kissovou adresou a ocitol sa tak sám vo veľkomeste. Postupne si privyrábal rôznymi drobnými prácami, až napokon začal pracovať ako kreslič v spoločnosti Burnham &amp; Root. Pracoval pre významného newyorského architekta Richarda Hunta, po Huntovej smrti, roku 1895, spolupracoval s významným bytovým architektom Odgenom Codmanom. Spoločne pracovali na tvorbe moderných newyorských apartmánových budov.
Založenie vlastnej spoločnosti.
V roku 1898 sa Roth osamostatnil. Taktiež sa oženil s Ellou Grosmanovou, s ktorou mal štyri deti – synov Juliana a Richarda, dcéry Elizabeth a Kathrin. Roth projektoval množstvo novodobých budov a jeho povesť čoraz viac rástla. Mimoriadne sa mu darilo po prvej svetovej vojne. V dvadsiatich rokoch ho považovali za jedného z najlepších architektov. Výnimočnosť jeho prác spočívala v tom, že dokázal dokonale spájať klasické prvky s modernými. Jedným z jeho najvýznamnejších stavieb je Hotel Belleclaire na Broadway, ktorý kritici pomenovali ako „nezvyčajný šperk“. Jeho Ritz Hotel Tower sa stal symbolom bohatstva v New Yorku. Naprojektoval veľké množstvo významných stavieb v tomto meste, okrem iného aj prvé mrakodrapy. V roku 1938 založil spoločnosť Emery Roth &amp; Sons, premenovaním svojej architektonickej praxe, keďže s ním začali pôsobil jeho synovia Julian a Richard. V roku 1948 Rotha ocenil Americký inštitút architektov za budovu 300 East 57th Street.
Emery Roth zomrel 20. augusta 1948 na následky choroby. Po jeho smrti prebrali rodinnú spoločnosť Julian a Richard Roth.
Dielo Emeryho Rotha.
Okrem toho projektoval množstvo synagóg a obytných domov pre strednú triedu.
Externé odkazy.
https://www.cityrealty.com/nyc/market-insight/features/great-listings/designs-that-defined-new-york-see-inside-emery-roth039s-most-iconic-buildings/22561

</doc>
<doc id="6995" url="https://sk.wikipedia.org/wiki?curid=6995" title="Ľudová pieseň">
Ľudová pieseň

Ľudová pieseň je pieseň, ktorá sa odovzdáva z generácie na generáciu. Nepoznáme jej autora. Vznikala od začiatku ľudstva . Spievali sa pri slávnostiach alebo pri práci... Je bohatstvom každého národa.

</doc>
<doc id="6996" url="https://sk.wikipedia.org/wiki?curid=6996" title="Druhy ľudových piesní">
Druhy ľudových piesní



</doc>
<doc id="6997" url="https://sk.wikipedia.org/wiki?curid=6997" title="Rým">
Rým

Rým je zvuková zhoda dvoch alebo viacerých slabík na istých bodoch veršov, najčastejšie na ich koncoch. Rozsah zhody je v každej národnej poézii odlišný, mení sa aj v rámci jednej národnej literatúry (zmeny závisia od obdobia, literárnej školy, autorov i od básnického vývinu jednotlivca). Napriek tomu, že rým je predovšetkým zvukovou zhodou, medzi slovami v rýme vzniká širší vzťah, do vzájomného súvisu vstupujú celé slová a ich významy. Do tohto vzťahu niekedy vstupujú aj významy slov v skrytej prítomnosti, teda významy slov, ktoré by sa mohli rýmovať, ale do rýmu nevstúpili. 
Rým je vertikálnou metaforou, pretože sa v ňom vstupujú do vzťahu slová, ktoré sa obyčajne nespájajú v mimoumeleckých prejavoch. Ich čiastočná podobnosť, nevyhnutná zložka básnickej obraznosti vôbec, je obsiahnutá v podobnom zvuku. Čiastočná zvuková zhoda je tzv. "tertium comparationis", ktoré stavia do prirovnania slová na konci veršov.
Typy rýmov.
Je mnoho druhov rýmov, tú sú poznačené tie najdôležitejšie:
Združený rým.
O "združenom rýme" hovoríme vtedy, ak zvuková zhoda slabík na konci veršov sa dá vyjadriť pomocou schémy: AABB, teda keď sa prvý verš rýmuje s tým druhým a tretí verš sa rýmuje so štvrtým.
Napríklad:Zdalo sa mi vo sne, zdalo: A
dievča moje ma čakalo, A
čakalo ma s pekným pierkom B
na záhrade pod večierkom. B(úryvok z básne "Sen" od Sama Chalupku) 
Párový rým.
O párovom (čes. "tirádový rým") rýme hovoríme vtedy, ak zvukomalebná zhoda slabík na konci veršov sa dá vyjadriť pomocou schémy AAAA, teda keď sa všetky verše rýmujú navzájom.
V slovenskej literatúre sa tento typ rýmu nepoužíva takmer vôbec, ale v českej a maďarskej áno. 
Napríklad:V hlubokosti uctivosti A
s hroznou horlivostí A
k veliké slavnosti A
namáhám se dosti A
ve své výřečnosti A(Karel Havlíček Borovský: "19. března 1845)"
Obkročný rým.
O obkročnom rýme hovoríme vtedy, ak zvukomalebná zhoda slabík na konci veršov sa dá vyjadriť pomocou schémy ABBA, teda keď sa prvý verš rýmuje so štvrtým a druhý verš s tretím, alebo sa opakuje).
Napríklad:Ako vy, Tatry, keď oblak zlatý A
na hory svoje hodíte: B
tône v života úsvite. B
tak ona duchom svojím mi šatí A(úryvok z "Maríny" od Andreja Sládkoviča - druhá strofa)
Striedavý rým.
O striedavom rýme hovoríme vtedy, ak zvukomalebná zhoda slabík na konci veršov sa dá vyjadriť pomocou schémy ABAB, teda keď sa prvý verš rýmuje s tretím a druhý verš so štvrtým).
Napríklad:Za mier musí básnik do olova A              
tvrdo písať spravodlivú zášť. B                  
Sláviť musí jasným zvonom slova A         
radostnú a rozkvitnutú vlasť. B(úryvok z básne "Verše" od Milana Rúfusa)           
Prerývaný rým.
O prerývanom rýme hovoríme vtedy, ak zvukomalebná zhoda slabík na konci veršov sa dá vyjadriť pomocou schémy ABCB, teda keď sa prvý verš nerýmuje so žiadnym (alebo ak existuje, tak s piatym) a druhý verš so štvrtým).
Napríklad:Mám ústa plné tvojich úst. A
Mám dlane plné tvojich dlaní. B
V lebke jak vietor v roklinách C
mi šumí hlas tvoj rozvzlykaný. B(Úryvok z diela "Rozlúčenie" od Milana Rúfusa) 
Postupný rým.
O postupnom rýme hovoríme vtedy, ak zvukomalebná zhoda slabík na konci veršov sa dá vyjadriť pomocou schémy ABCABC, teda keď sa prvý verš rýmuje so štvrtým, druhý verš s piatym a tretí verš so šiestym.
Napríklad:Ale buď mocná v tichu, A
ako je ruží pýcha, B
ako je ruží stud, C
a cestou do zániku A
ty, ktorá nezaniká, B
človeka neodsúď. C(Úryvok od Jána Kostru) 
Exotický rým.
O exotickom rýme hovoríme ak sa rýmujú dve slová cudzieho pôvodu alebo má cudzí pôvod aspoň jeden z rýmov.
Napríklad:Treba avantgarde
stále robiť garde?Ďalší príklad:Do éteru
na literu.
Typy rýmov podľa zvukových zhôd.
Asonančný rým (Asonancia).
V asonončnom rýme je zvuková podobnosť, ktorá sa uplatňuje, keď je nejaká zhoda samohlások v rýmoch na konci veršov. Spoluhlásky nemusia byť totožné, totižto nejde o zvukovú zhodu. Najčastejšie sa vyskytuje v ľudových piesňach a riekankách.
Napríklad:
Zhodný rým.
V zhodnom rýme sa posledné samohlásky a spoluhlásky rýmov zhodujú. 
Napríklad:
Gramatický rým.
Gramatický rým je rým, ktorý vzniká ak sa rýmujú slová, ktoré majú zhodné všetky základné gramatické kategórie – rovnaký slovný druh, rod, číslo, pád, prípadne aj osobu a čas. Na gramatický rým sa najčastejšie uplatňuje schéma AAAA. 
Napríklad:
Rýmové echo.
Pri rýmovom echu sa rýmujú slová s nezhodným počtom slabík. 
Napríklad:
Vnútorný rým.
Keď sa poloverš rýmuje s tým druhým. 
Napríklad: Hory, šíre hory – to ich rodné dvory,
hole, sivé hole – to ich rodné pole.(úryvok z diela "Smrť Jánošíkova" od Jána Botta)
Delenie rýmov podľa prízvuku.
Mužský rým.
Pri mužskom rýme je prízvuk na poslednej rýmujúcej sa slabike, teda je prízvučná. 
Napríklad:Ach, nie som viac ten, čo som býval: 
tak istí mi i samodôvera. 
Čo prvými sa lúčmi v tvár mi díval, 
kým — junoš citný — o kráse som sníval, 
deň dávno zhasol v chladoch večera; 
zrak márne tône rozberá.(úryvok z diela "Ach, nie som viac ten, čo som býval" od Pavla Országha Hviezdoslava)
Ženský rým.
Pri ženskom rýme je posledná rýmujúca sa slabika neprízvučná. 
Napríklad:A znenazdajky aj breza dohorela. 
No keď z nej víchor strhol zvyšky šiat, 
začala sa mu v bezradnosti biela 
nahotou tela v dlaniach mlčky smiať. (úryvok z diela "Breza" od Pavla Horova)

</doc>
<doc id="7002" url="https://sk.wikipedia.org/wiki?curid=7002" title="Druhá svetová vojna">
Druhá svetová vojna

Druhá svetová vojna je dodnes najväčší a najrozsiahlejší ozbrojený konflikt v dejinách ľudstva, ktorý stál život asi 45 až 60 miliónov ľudí. Boje prebiehali v Európe, Ázii, Afrike a Tichomorí a zúčastňovali sa na nich muži i ženy aj z oboch ďalších obývaných kontinentov: Ameriky a Austrálie. Počas šiestich rokov trvania zahynuli alebo zomreli v dôsledku vojnových útrap desiatky miliónov civilistov, milióny príslušníkov ozbrojených síl, boli zničené celé mestá a spôsobené nevyčísliteľné škody na majetku a kultúrnom dedičstve ľudstva. Príčiny vojny v Európe možno hľadať v napätí vyvolanom chybne koncipovanou Versaillskou zmluvou, negatívnych dopadoch Veľkej hospodárskej krízy na prelome 20. a 30. rokov, ktorá kriticky oslabila všetky štáty a ich vlády ako aj slabosť Spoločnosti národov a mocností, ktoré mali udržovať svetový mier a dohliadať na dodržovanie versaillského systému, čo v Nemecku umožnilo vzostup nacistického režimu pod vedením Adolfa Hitlera a jeho stúpencov.
Na ázijskom bojisku sa za začiatok vojny považuje japonská invázia do Číny (7. júl 1937), ale niektoré zdroje uvádzajú oveľa skorší dátum: rok 1931, keď Japonsko vtrhlo do Mandžuska. V Európe sa boje druhej svetovej vojny začali 1. septembra 1939, keď nemecký Wehrmacht vpadol do Poľska, krátko na to 17. septembra 1939 napadol Poľsko aj Sovietsky zväz. Západné demokracie Spojené kráľovstvo a Francúzsko vyhlásili Nemecku vojnu, ale obmedzili sa na menšie akcie, ktoré Nemecko nezastavili (tzv. čudná vojna). 9. apríla 1940 Nemecko napadlo Dánsko a Nórsko a postupne ich obsadilo. 10. mája 1940 Nemecko napadlo cez krajiny Beneluxu aj Francúzsko, ktorého obrana sa zakrátko zrútila. 22. júna 1940 Francúzsko kapitulovalo. 22. júna 1941 Nemecko napadlo Sovietsky zväz (operácia Barbarossa), ktorý sa pridal na stranu Spojencov. Spojené štáty, ktoré už predtým pomáhali Spojeneckým krajinám, sa do vojny zapojili 7. decembra 1941 po japonskom útoku na námornú základňu USA v Pearl Harbor. Po ťažkých bitkách pri Stalingrade a Kursku na východnom fronte boli nemecké vojská prinútené ustupovať. Západní spojenci znovu otvorili tzv. druhý front 6. júna 1944. Po porážkach Nemecka vo Francúzsku, Bielorusku a Poľsku Spojenci vstúpili na územie Nemecka. Koniec vojny v Európe nastal 8. mája 1945 kapituláciou Nemecka. V Ázii kapitulovalo Japonsko 2. septembra toho istého roku po americkom zhodení dvoch atómových bômb (Little Boy a Fat Man) na mestá Hirošima a Nagasaki.
Medzi dôsledky druhej svetovej vojny patrí vytvorenie dvoch blokov: západného bloku, ktorý sa sformoval do organizácie NATO, a východného bloku, ktorý na seba vzal podobu Varšavskej zmluvy tvorenej najmä východoeurópskymi socialistickými krajinami pod vedením Sovietskeho zväzu. Vzťahy medzi týmito dvoma blokmi boli značne napäté a čoskoro prerástli do tzv. Studenej vojny, ktorá sa okrem politických bojov prejavila aj v niektorých vojenských konfliktoch (Kórejská vojna, Vietnamská vojna, Arabsko-izraelské vojny atď.)
Príčiny vojny.
Po skončení prvej svetovej vojny sa mocensko-politická situácia vo svete a hlavne v Európe radikálne zmenila. Zanikli staré monarchie ako napríklad Rakúsko-Uhorsko alebo Osmanská ríša a na ich miesto nastúpili štáty nové – Maďarsko, Československo, Turecko či Juhoslávia. Čoskoro po vojne tiež začal vznikať za mimoriadne krvavých okolností Sovietsky zväz (pozri Ruská občianska vojna).
Nemecko, ako hlavný agresor prvej svetovej vojny, bolo prinútené podpísať Versaillskú mierovú zmluvu a platiť vysoké reparácie krajinám, ktorým spôsobilo v prvej svetovej vojne najväčšie straty. Versaillská zmluva však neuspokojovala nikoho. Japonsko sa cítilo odstrčené i keď vzhľadom na podiel vo vojne malo z nej najväčšie zisky. Taliani mali prehnané požiadavky, za ktorými sa skrývali neuspokojené imperiálne ambície a tak aj oni odchádzali nespokojní. Spojeným štátom sa nepodarilo presadiť humanistické predstavy prezidenta Woodrowa Wilsona a jeho plán na vytvorenie Spoločnosti národov. Táto inštitúcia síce vznikla, no veľmi sa líšila od pôvodného plánu a Spojené štáty do nej preto ani nevstúpili. Bez podpory tejto významnej svetovej veľmoci sa stala ešte bezvýznamnejšou a neakcieschopnejšou. USA sa z medzinárodného poľa stiahli do dobrovoľnej izolácie. Británia bola vojnou citeľne oslabená, stratila aj tradičné postavenie najväčšej námornej mocnosti na svete. Z prvého svetového veriteľa sa stala obrovským dlžníkom (dlhy voči USA z prvej svetovej vojny nikdy nesplatila). Oporou Versaillského systému malo byť Francúzsko. No vo Francúzsku sa počas medzivojnového obdobia nenašiel ani jeden politik, ktorý by mal dosť odvahy na to, aby predstúpil s koncepciou modernej mohutnej armády ofenzívneho charakteru. Namiesto toho Francúzsko začalo budovať Maginotovu líniu (za prostriedky, ktoré si stavba vyžiadala, by bolo možné vybudovať armádu s desiatkami tankových divízií a tisíckami lietadiel), a tým vlastne pochovala nielen svojich východných spojencov, ale aj vlastné nádeje na úspech v prípadnej vojne proti Nemecku. Maginotova línia mala totiž veľa slabostí a navyše ju bolo možné ľahko obísť cez Belgicko.
Európa bola po prvej svetovej vojne takmer čisto demokratickým kontinentom, no radikálne politické smery ako fašizmus a komunizmus (ktoré boli čiastočne alebo celkom diktatúrami) sa veľmi rýchlo rozširovali zo svojich materských krajín – Talianska a Sovietskeho zväzu aj do okolitých krajín. Trend demokratizácie sa teda čoskoro vytratil a tesne pred vypuknutím druhej svetovej vojny už bolo Česko-Slovensko jediným štátom strednej Európy, ktorý zotrval v nastúpenej ceste demokracie. Dôvodom, prečo sa extrémistické politické smery, akými fašizmus a komunizmus boli, tak ľahko presadzovali v krajinách medzivojnovej Európy, bola najmä chudoba. Situácia sa ešte rapídne zhoršila v roku 1929, keď vypukla svetová hospodárska kríza. V tom čase už v Taliansku sedem rokov vládli fašisti na čele s Benitom Mussolinim a v roku 1933 sa v Nemecku dostal k moci nacistický politik Adolf Hitler.
Hitler od počiatku kritizoval nespravodlivosť Versaillskej zmluvy, a to spolu so sociálnou demagógiou a antisemitizmom bolo základom ideologickej a propagandistickej kampane jeho Národnosocialistickej nemeckej robotníckej strany (Nationalsozialistiche Deutsche Arbeitspartei – NSDAP). Postupne, keď Hitler videl, čo všetko si môže voči demokratickému Spojenému kráľovstvu a Francúzsku dovoliť, prichádzal stále s novými a novými požiadavkami. Ich spoločným menovateľom bol „Lebensraum“, čiže životný priestor pre Nemcov. Tento priestor sa však mal nachádzať v Európe a Nemci k nemu mali prísť na úkor „menejcenných východných národov“, ako boli Slovania. Adolf Hitler úspešne využil slabosť Veľkej Británie a Francúzska vďaka politike appeasementu (zmierňovanie). Nemecko vystúpilo zo Spoločnosti národov a na jar 1935 obnovilo brannú povinnosť a vojenské letectvo. Tým prakticky vypovedalo Versaillskú zmluvu. Vo februári 1936 Nemecko obsadilo demilitarizovanú zónu v Porýní. Tolerovaný bol aj „anšlus“ () Rakúska v roku 1938 a vrchol táto politika dosiahla v septembri 1938, keď viedla až k podpísaniu Mníchovskej dohody, kde západné mocnosti opäť raz ustúpili Hitlerovi a súhlasili s odtrhnutím Sudet od Česko-Slovenska a ich pripojeniu k Nemecku. Západné mocnosti a ZSSR sa nedokázali dohodnúť na vzájomnej dohode proti Hitlerovi. Nespokojný Stalin sa obával, že Spojené kráľovstvo a Francúzsko nepriamo podporujú nemecké snahy o získanie Východnej Európy (tzv. Drang nach Osten – ťaženie na východ). V dôsledku reorganizácie armády si nemohol dovoliť rozsiahlejší ozbrojený konflikt, namiesto toho sa napokon dohodol s Hitlerom. 23. augusta 1939 bol v Moskve podpísaný „Pakt o neútočení“ medzi ZSSR a Nemeckom. Jadrom tejto dohody boli však tajné dodatky vymedzujúce záujmové sféry vo východnej Európe. Versaillský systém a politika appeasementu teda definitívne zlyhali. Premiér Veľkej Británie Neville Chamberlain síce po návrate z Mníchovskej konferencie vyhlasoval, že zabezpečil trvalý mier, opak bol však pravdou. Azda najlepšie okomentoval vtedajšiu situáciu v dolnej snemovni Winston Churchill: „"Británia a Francúzsko si museli vybrať medzi vojnou a hanbou. Vybrali si hanbu. Budú mať vojnu.“"
Predohra a vytváranie koalícií.
Ešte na začiatku roka 1939 existovali v Európe (aj vo svete) tri bloky, ktoré už pomaly išli do vojny, a ktoré boli navzájom znepriatelené: Os Berlín-Rím-Tokio a ich satelity; krajiny bývalej Dohody: Francúzsko a Spojené kráľovstvo plus štáty pod ich ochranou (napr. Poľsko); a ZSSR, ktorý na prvý pohľad stál bokom. Ak sa vôbec očakávalo nejaké prekvapenie a zmena rovnováhy síl, tak sa hľadalo vo vzťahu medzi Francúzskom a ZSSR, pretože vzťahy medzi týmito štátmi sa zlepšovali a v občianskej vojne v Španielsku bojovali na rovnakej strane. Rokovania Británie aj Francúzska však napokon spojenectvo so Stalinom nepriniesli najmä kvôli vzájomnej nedôvere. V tej dobe sa totiž dalo očakávať, že sa budúce vojnové ťaženie nacistického Nemecka bude uberať smerom na východ. 
Pakt Ribbentrop - Molotov.
Stalin v obavách z nadchádzajúcej nepriaznivej situácie menoval novým ľudovým komisárom zahraničných vecí Viačeslava Molotova, ktorým nahradil Maxima Litvinova, sovietskeho diplomata židovského pôvodu, s ktorým nacisti neboli ochotní rokovať. Molotov neváhal verejne vyhlásiť, že najradšej rokuje s diktátormi, pretože je to vždy jednoduchšie. Jednania sa začali čoskoro. 23. augusta 1939 uzavrela Hitlerova Tretia ríša prostredníctvom svojho ministra zahraničných veci Joachima von Ribbentropa so Sovietskym zväzom, za ktorý sa podpísal Molotov, pakt o neútočení, známy pod názvom Pakt Ribbentrop-Molotov. Dohoda bola výhodná pre obe strany. Uvoľnila Hitlerovi aj Stalinovi ruky. A hoci už samotný pakt vydesil Britániu, Francúzsko aj ich spojencov, nebol ničím proti jeho tajnému dodatku, ktorý obsahoval presne vymedzené rozdelenie sféry vplyvu medzi ZSSR a Nemeckom, a ktorý výslovne pripúšťal likvidáciu a rozdelenie Poľska. Hitler si mohol byť istý, že pri bojoch proti Francúzsku a Británii ho Sovieti nenapadnú. Stalinovi umožnila dohoda konsolidáciu vlastných síl po krvavých čistkách v armáde, a tiež získať zvyšok bývalých ruských území, o ktoré prišiel Sovietsky zväz počas ruskej občianskej vojny a poľsko-sovietskej vojny. Cesta k vojne tým bola voľná.
Vypuknutie vojny v Európe.
Ako zámienku použili Nemci prepad retranslačnej stanice v Gliwiciach. 31. augusta o ôsmej hodine večer podnikli nacisti v prestrojení za poľských vojakov útok na nemeckú rádiostanicu v Gliwiciach. Celá akcia mala vyvolať dojem, že nasledujúci útok na Poľsko je odvetou za tento svojvoľný akt, a že Nemecko nie je agresorom (tzv. operácia pod falošnou vlajkou). Nasledujúci deň 1. septembra 1939 Nemecko spustilo operáciu "Fall Weiss", čím iniciovalo vypuknutie druhej svetovej vojny v Európe. Vojna sa začala 1. septembra 1939 o 4:45 ráno, keď nemecký školný krížnik Schleswig-Holstein začal z Baltského mora paľbu na muničný sklad na polostrove pri Gdansku (pozri bitka pri Westerplatte) a bombardovať mestečko Wieluń. 
V ten istý deň, v prejave k Reichstagu, Adolf Hitler spomenul 21 pohraničných incidentov, z ktorých tri nazval veľmi vážnymi, ako ospravedlnenie pre nemeckú „defenzívnu“ reakciu proti Poľsku. Francúzsko a Británia mali s Poliakmi spojeneckú zmluvu, preto vyhlásili Nemecku vojnu – 3. septembra o 9. hodine Spojené kráľovstvo a spolu s ním tak urobili aj najvýznamnejšie krajiny Commonwealthu – India, Austrália a Nový Zéland a o 12:20 tak urobilo aj Francúzsko. 3. septembra sa potopením britskej osobnej lode SS Athenia nemeckou ponorkou U 30 začala aj bitka o Atlantik. Spojené kráľovstvo a Francúzsko však pristupovali k vojne veľmi laxne a len vyčkávali na nemeckých hraniciach a nerobili nič, okrem niekoľkých chabých náletov na Nemecko a malého útoku na Saarbrücken – toto obdobie je známe ako tzv. „čudná vojna“.
Priebeh vojny.
Boje v Ázii 19311939.
Po skončení prvej svetovej vojny zostalo Japonské cisárstvo v priestore východnej Ázie najmocnejšou krajinou. Mnoho japonských politických a vojenských vodcov, ako Fumimaro Konoe a Sadao Araki, tvrdili, že Japonsko má právo podmaniť si Áziu a zjednotiť ju pod vládou cisára Hirohita.
Japonsko zaútočilo na Mandžusko po takzvanom Mandžuskom incidente v roku 1931 a po roku pretvorilo Mandžusko na bábkový štát Mandžukuo. V roku 1937 japonské sily vtrhli aj do samotnej Číny, kde hľadali novú pracovnú silu a suroviny. Japonci spočiatku postupovali rýchlo, no postupne sa zakolísali a ich postup sa po bitke o Šanghaj spomalil. Mesto sa dostalo do japonských rúk v decembri roku 1937, spolu s hlavným mestom Nanking. V dôsledku týchto porážok čínski nacionalisti, ktorí okrem Japoncov bojovali aj proti komunistickým jednotkám, boli nútení presunúť svoje sídlo najprv do Wu-chanu a neskôr Čunkingu. Japoncami okupované oblasti boli vystavené teroru a vyčíňaniu japonských vojsk.
Vzrastajúca japonská vojenská prítomnosť na Ďalekom východe bola považovaná za veľkú strategickú hrozbu pre ZSSR. Na prelome júla a augusta 1938 prebehli krátke boje pri jazere Chasan. Na jar 1939 vyvolali japonské vojská pohraničné zrážky s Mongolskom, ktorému však pomohol Sovietsky zväz a v bitke o Chalchin Gol odrazil japonský útok. Nebezpečenstvo ďalších japonských útokov však spôsobilo, že Sovieti naďalej držali v oblasti pomerne veľké sily. Až v roku 1941 podpísali obe krajiny pakt o neútočení. V oblasti tak zotrval pokoj do roku 1945. Po týchto porážkach sa Japonci rozhodli presmerovať svoju expanziu viac na juh, to však nutne muselo viesť k stretu s USA kvôli kontrole nad Filipínami a námornými obchodnými cestami do Holandskej Východnej Indie.
Začiatok vojny v Európe: 1. september 1939.
Invázia do Poľska.
Zatiaľ čo v Ázii sa už od roku 1937 bojovalo medzi Čínou a Japonskom (pozri druhá čínsko-japonská vojna), vojna v Európe sa začala 1. septembra 1939, keď nemecké vojsko po predchádzajúcich provokáciách a zinscenovaných incidentoch (najznámejším z nich je prepadnutie vysielača v Gliwiciach) začalo bez vyhlásenia vojny inváziu do Poľska. K útoku na Poľsko sa k Nemecku pridalo aj Slovensko, ktoré zaútočilo na južnú časť Poľska pomocou armádnej skupiny „Bernolák“ a umožnilo využitie svojho územia aj mimo ochrannej zóny (Schutzzone) ako nástupného priestoru nemeckej armády. Slovenská vláda 28. augusta súhlasila a zároveň zabezpečila zverejnenie výzvy, ktorú jej doručil nemecký vojenský atašé v Bratislave Heinrich Becker ešte pred vypuknutím vojny (28. v rozhlase a 30. augusta v tlači) :"V záujme ochrany nezávislosti a územnej celistvosti nášho mladého Slovenského štátu proti hroziacemu poľskému nebezpečenstvu, na základe ochrannej zmluvy… prídu na územie Slovenského štátu nemecké vojenské oddiely, ktoré v prípade potreby budú s našou hrdinnou slovenskou armádou bok po boku spoločne brániť územie nášho štátu.“ Spojené kráľovstvo, Francúzsko a britské domíniá Austrália a Nový Zéland 3. septembra 1939 vyhlásili Nemecku vojnu (4. septembra sa k nim pridal Nepál, 6. septembra Južná Afrika a 10. septembra Kanada), avšak k väčším vojenským akciám nepristúpili. Spojenci začali námornú blokádu Nemecka, ktorá viedla k druhej bitke o Atlantik, keďže nemecké vojenské námorníctvo útočilo ponorkami na ich obchodné a vojnové lode. K prvej vzdušnej operácii pristúpili Royal Air Force (RAF), ktoré 4. septembra podnikli bombardovanie nemeckých vojnových lodí pri meste Brunsbüttel v Šlezvicko-Holštajnsku a pri Wilhelmshavene v Dolnom Sasku. Mobilizácia pozemných síl ale prebiehala pomaly a neefektívne. 7. septembra rozvinulo 40 divízií francúzskej armády útok proti slabej nemeckej obrane v Sársku (sárska ofenzíva), pri ktorom obsadili nemecké územie do hĺbky cca 8 km, avšak nedokázali účinne pomôcť Poľsku. 12. septembra najvyššie velenie spojených britsko-francúzskych síl rozhodlo o zastavení ofenzívy a francúzske vojská sa stiahli minimálne jeden kilometer za Siegfriedovu líniu. Francúzska vojenská doktrína nebola Poľsku naklonená. Francúzsky generál Maurice Gamelin, ktorý viedol sársku ofenzívu, ju zhrnul jedinou vetou: "„Kto zaútočí, prehrá.“"
Nedostatočne zmobilizované poľské vojsko nedokázalo vzdorovať vyše 50 nemeckým divíziám (vrátane ôsmich motorizovaných a šiestich tankových), ktoré vtrhli do Poľska z Pomoranska, Východného Pruska a Sliezska. Vo vzduchu mali početnú i technickú prevahy Luftwaffe disponujúce cca 2000 lietadlami, hoci poľské letectvo bojovalo s obrovskou húževnatosťou a nemeckému spôsobilo všeobecne väčšie straty než bolo možné očakávať. Avšak nepočetné tankové sily organizované zastaraným spôsobom nemohli čeliť nemeckým tankovým klinom postupujúcim vpred podľa inovačných schém bleskovej vojny. Málo pohyblivá pechota bez motorizovaných dopravných prostriedkov a zastarané jazdectvo opakovane utrpeli veľké straty pri presunoch cez otvorený terén, ktorý nedokázali prekonávať dosť rýchlo, alebo boli ničené po menších skupinách, skôr než sa stihli zoskupiť. Nemecké jednotky prenikali zo severu a juhozápadu k Varšave.
9. septembra sa poľská armáda vzchopila k poslednému pokusu aspoň oddialiť nevyhnutný koniec. Zúfalý útok trosiek armád Poznaň a Pomorie proti ľavému krídlu a tylu Skupiny armád Juh bol vedený s úmyslom zastaviť jej postup a prebiť sa k hlavnému mestu a podporiť jeho obranu (bitka na Bzure). Spočiatku dokázal prudkým úderom zastaviť nemeckú 8. armádu, ale nepriateľ proti nemu čoskoro nasmeroval drvivú väčšinu kapacít Luftwaffe a takmer tretinu Skupiny armád Juh. Keď potom vzápätí na Kutrzebove sily zaútočila aj skupina armád Sever, bolo rozhodnuté. K Varšave sa podarilo dostať len malej časti jednotiek, ktoré mali posilniť jej obranu. V tej dobe sa zvyšky všetkých západných armád v súlade s rozkazmi Edwarda Rydz-Śmigłyho pokúšali prebiť na východ a posilniť tak obranu Varšavy tým, že by vytvorili obrannú líniu na riekach Visla a San. Ich šance boli minimálne, ale definitívne zhasli až 17. septembra, keď sa Sovietsky zväz v súlade s tajnými dohodami pridal k útoku a napadol Poľsko z východu. Sovietske vojsko obsadilo poľské územie po líniu na riekach Narew-Visla-San.
Poľská vláda aj časť velenia utiekli z krajiny do Rumunska. 28. septembra kapitulovala Varšava, 29. septembra pevnosť Modlin. 2. októbra kapitulovali obrancovia Helskej kosy. Ako posledné jednotky kladúce organizovaný odpor sa vzdali do 5. októbra oddiely generála Franciszka Kleeberga.
Čudná vojna.
Francúzske jednotky rozmiestnené pozdĺž Siegfriedovej línie boli vytlačené z územia Nemecka protiútokom 16. – 17. októbra a ustúpili späť do svojich základní pri Maginotovej línii, kam sa presunul aj britský expedičný zbor. Tým sa začala fáza známa ako čudná vojna, počas ktorej neprebiehali výraznejšie bojové operácie, okrem malých lokálnych pozemných konfliktov, leteckých súbojov a námornej aktivity (pozri bitka o Atlantik). Koniec čudnej vojny nastal s nemeckou inváziou do Dánska 9. apríla 1940 (pozri nižšie).
Zimná vojna.
Zatiaľ čo sa Nemecko po svojom víťazstve pripravovalo na ďalšie fázy bojov, tentoraz proti Francúzsku, ZSSR pokračoval v expanzii. Stalin postupne prinútil pobaltské štáty (Litvu, Lotyšsko a Estónsko) k súhlasu s nevýhodnou ekonomickou a vojenskou spoluprácou (vrátane rozmiestnenia svojich jednotiek na ich území), čím si pripravil pôdu pre ich anexiu a základne pre ďalšiu expanziu. Potom sa obrátil na Fínsko, aby si podobné ústupky vynútil aj od neho. V obavách pred možným použitím Fínskeho územia pre útok na Leningrad požadoval Stalin posun hraníc na Kareskej šiji a vojenskú základňu na polostrove Hanko, výmenou za väčšie ale pusté územie vo východnej Karélii a pri Ladožskom jazere. Zároveň požadoval aby Fíni zlikvidovali svoje opevnenia na Karelskej šiji, čo by ich robilo veľmi zraniteľnými. Rokovania trvali 2 mesiace až do prvých pohraničných incidentov 26. novembra. Napätie eskalovalo až do 30. novembra 1939, keď sovietske jednotky bez vyhlásenia vojny Fínov napadli. Cieľom útoku bolo úplné vojenské podmanenie krajiny (počas zhruba 1421 dní). Celá akcia sa však nevyvíjala úspešne. Ako prvý prišiel neúspech politický – Spoločnosť národov sa nenechala oklamať ani Sovietskym zväzom zinscenovanými pohraničnými incidentmi, ani bábkovou Kuusinenovou vládou a ZSSR sa stal jediným štátom v jej histórii, ktorý vylúčila za nevyprovokovanú útočnú vojnu (na základe definície agresora, ktorú ZSSR sám predložil). Ani priebeh vojny nebol ideálny, Fínsko útok očakávalo a bolo v medziach svojich možností pripravené. Prvý nápor Červenej armády pôvodne vedený iba 20 divíziami proti 16 fínskym divíziám bol odrazený a sovietske sily utrpeli ťažké straty. Ukázalo sa, že početná a technická prevaha nedokáže nahradiť výcvik a prípravu na polárne podmienky. Svoju rolu zohrala tiež vysoko negatívna úloha politických komisárov a neporovnateľnosť kvalít dôstojníckych zborov obidvoch armád. Zatiaľ čo fínska armáda sa mohla spoľahnúť na kvalitný dôstojnícky zbor a dobrú morálku jednotiek, Červená armáda, ktorej dôstojnícky zbor bol zdecimovaný stalinskými čistkami, pri ktorých bola odstránená veľká časť najkvalitnejších kádrov, sa musela spoľahnúť na novo dosadených, neskúsených a často až neospravedlniteľne nekompetentných dôstojníkov. Pôvodný opatrný plán útoku pripravený náčelníkom generálneho štábu Šapošnikovom bol pre prílišnú opatrnosť Stalinom zamietnutý a prepracovaný Mereckovom podľa pokynov Vorošilova a Stalina. Stalinove čistky v armáde sa tak po prvýkrát prejavili v reálnych podmienkach vojny.
Vojna sa rozširuje: 1940.
Prielom Mannerheimovej línie a prímerie medzi ZSSR a Fínskom.
ZSSR začal druhú fázu operáciou proti Fínsku 1. februára 1940. Proti unavenej fínskej armáde, ktorá už trpela akútnym nedostatkom munície, boli vrhnuté obrovské sily (pomer mužov v bojových líniách bol 1:10 až 1:15 v prospech Červenej armády). Po 15 dňoch intenzívnych bojov prelomili sovietske vojská hlavné opevnenie Mannerheimovej línie a po ďalších 21 dňoch prekročili Viipurský záliv. Fínska armáda bola vyčerpaná a straty bojových jednotiek dosiahli 40 % pôvodných stavov, ale stále ešte držala frontovú líniu. 13. marca 1940 bolo uzavreté prímerie. Podľa týchto podmienok Fínsko poskytlo ZSSR značnú časť svojho územia a muselo urobiť ďalšie ústupky.
Zimná vojna mala veľký vplyv na prudký pokles reputácie Červenej armády ako aj ZSSR v očiach celého sveta. Zároveň mala ďalekosiahly vplyv na jej následnú reorganizáciu a mnohé zlepšenia ako aj odstránenie Vorošilova z jej vedenia. Mnohí nemeckí generáli ako aj sám Hitler preto pred napadnutím ZSSR v roku 1941 očakávali, že poraziť sovietsku armádu nebude problém.
Napadnutie Dánska a Nórska.
V tej istej dobe sa ukázalo, že pre to, aby mohlo Nemecko ďalej úspešne viesť vojnu proti Spojencom, bude potrebovať čoraz väčšie množstvo železnej rudy, ktorú však dovážala zo Švédska cez nórsky prístav Narvik. Británia i Francúzsko si uvedomovali túto nemeckú slabinu a začali čoraz viac ohrozovať nemecké záujmy v oblasti. Spojenci dúfali, že sa im podarí vytvoriť blokádu Nemecka, ktorá obmedzí jeho vojenskú výrobu. Jedným z dôkazov toho, že prestali dodržiavať neutralitu nórskych výsostných vôd, bol aj incident, pri ktorom Briti oslobodili zajatých britských námorníkov z nemeckej lode Altmark. Obidve strany začali urýchlene konať. 8. apríla začalo britské námorníctvo klásť míny na nemeckých zásobovacích trasách v nórskych vodách. To už však nič nezmenilo na fakte, že nasledujúceho dňa nemecké ozbrojené zložky obsadili prakticky bez boja Dánsko a začali sa vyloďovať v južnom Nórsku.
9. apríla 1940 Nemci začali operáciu Weserübung, čo bol krycí názov dlho pripravovaného obojživelného prepadu Dánska a Nórska. Operácia úspešne napredovala nielen kvôli dokonalej príprave a kamufláži, ale aj tajnej podpore nórskeho ministra obrany Quislinga, ktorého nacisticky orientovaná strana už pred vojnou netajila sympatie k Hitlerovi. Jeden z hlavných cieľov operácie, prístav Narvik sa síce podarilo Nemeckým výsadkovým oddielom dobyť, museli z neho však čoskoro ustúpiť pred vojskami západných spojencov, ktoré sa tu vylodili. Tieto spojenecké jednotky však neboli na nadchádzajúce boje dostatočne pripravené a nedisponovali relevantnou vzdušnou podporou a v konečnom dôsledku pád Nórska iba čiastočne oddialili, keď na určitý čas zastavili nemecký postup. V následných námorných bojoch Briti stratili jednu lietadlovú loď (HMS Glorious), no aj Nemci utrpeli nemalé straty, keď prišli o niekoľko ťažkých bojových lodí, ktoré sa už nikdy nepodarilo nahradiť. Do júna 1940 boli zvyšky spojeneckých vojsk z krajiny evakuované v dôsledku zhoršujúcej sa situácie na francúzsko-nemeckom fronte. Nemecko nakoniec získalo celé Nórsko, čo bolo dôležité najmä pre nemecké loďstvo, jednak pre možnosť prepravovať dôležité suroviny zo Švédska a tiež pre zjednodušenie prístupu do Atlantického oceánu, kde začali nemecké hladinové lode spolu s ponorkami ohrozovať britské námorné spoje.
Útok na Benelux a Francúzsko.
10. mája 1940 začali Nemci plán Žltá, čiže ofenzívu na západnom fronte proti Francúzsku a Beneluxu. Už o päť dní kapitulovalo Holandsko. 17. mája obsadili aj Brusel, ale belgická armáda pokračovala naďalej v ústupových bojoch po boku Francúzov. Útokom cez Belgicko Nemci obišli Maginotovu líniu a ich tankové jednotky rýchlo prenikali cez Ardeny do severozápadného Francúzska. Spojenci síce podnikli protiútok, ale bleskový nemecký postup ich plány zmaril. 27. mája sa začal britský expedičný zbor sťahovať späť do Británie z prístavu Dunkerque. Za týždeň sa podarilo evakuovať 350 000 britských a francúzskych vojakov. Ďalších 40 000 Nemci zajali v obkľúčenom meste. Nemecký úspech však mohol byť omnoho väčší, nebyť zaváhania, ktoré spôsobilo, že jednotky Wehrmachtu niekoľko dní takmer nečinne stáli okolo mesta .
Následne nemecké tankové jednotky rýchlo napredovali na Paríž, ktorý padol 14. júna a Francúzsko tak 22. júna 1940 po mesiaci bojov kapitulovalo. Nemci si ponechali kontrolu nad severnou časťou krajiny, celým pobrežím Atlantického oceánu, až po hranice so Španielskom a začali sa pripravovať na útok na Britániu, ktorého predohrou sa mala stať bitka o Britániu.
Obsadenie Francúzska, najväčšej Spojeneckej mocnosti na Európskom kontinente bola pre protihitlerovskú koalíciu ťažká rana. Pre Nemcov, ktorí týmto revanšovali svoju porážku v prvej svetovej vojne, to bolo naopak veľké víťazstvo. Prestíž nemeckej armády výrazne stúpla, rovnako ako mocenské chúťky Hitlera, ktorý bol po porážke Francúzska presvedčený, že Wehrmacht už nemá na kontinente súpera.
Bitka o Britániu.
Spojené kráľovstvo bolo v Európe posledným ostrovom demokracie vzdorujúcim nacizmu. Na jeho územie sa uchýlili exilové vlády z Poľska, Nórska, Holandska, Belgicka, Luxemburska, Česko-Slovenska ako aj Slobodné francúzske sily na čele s de Gaullom. Tieto vlády udržiavali styk s členmi domáceho odboja a poskytovali tak spojencom cenné spravodajské informácie.
Po víťazstve nad Francúzskom ovládal Adolf Hitler v lete 1940 priamo alebo prostredníctvom spojencov takmer celú Európu. Jeho jediným zostávajúcim nepriateľom zostávalo osamotené Spojené kráľovstvo, ktorého nový ministerský predseda, Winston Churchill, sľuboval Britom vo svojich burcujúcich prejavoch len „krv, pot a slzy.“ Ale britská armáda sa po katastrofe vo Francúzsku nachádzala v troskách. Jedinou prekážkou, ktorá bránila Hitlerovým armádam v podrobenie Britských ostrovov a ktorá mohla zmariť chystanú inváziu (operácia Seelöwe), bolo stále silné britské námorníctvo a letectvo ("Royal Air Force") na čele s leteckým maršalom Hughom Dowdingom. Zlomiť silu RAF sa v nadchádzajúcej bitke pokúsila nemecká Luftwaffe, ktorej veliteľom bol Hermann Göring. Nemci tiež dúfali, že Britániu izolujú a vyhladujú s pomocou svojich ponoriek, operujúcich z Francúzska a Nórska.
Samotná letecká bitka začala krátko po dobytí Francúzska. V prvej fáze sa Luftwaffe sústredila na britské konvoje, ktoré počas tzv. bitky o kanál ("Kanalkampf") vytlačila z Lamanšského prielivu. Hlavný útok začal 13. augusta, v tzv. „deň orla“ ("Adlertag"). Nemci najprv čiastočne zneutralizovali britský radarový systém a zaútočili proti prístavom, vojenským a leteckým zariadeniam na pobreží. V priebehu tejto fázy boja utrpeli obe strany najvyššie straty za celú bitku. Neskôr sa Luftwaffe zamerala proti letiskám RAF vo vnútrozemí a leteckým továrňam. V záverečnej etape boja, na začiatku septembra, podnikli Nemci denné útoky na Londýn a iné veľké britské mestá, ako bolo, napr. Coventry, s cieľom zlomiť morálku ich obyvateľov. Konečne 15. septembra Briti presvedčivo odrazili rozsiahly nemecký útok, načo Hitler nariadil odložiť vylodenie na neurčito. Luftwaffe aj naďalej pokračovala v bombardovaní miest ("Blitz"). Kvôli veľkému množstvu zničených lietadiel sa však od októbra obmedzovala len na nočné útoky, ktoré si aj napriek tomu do jari nasledujúceho roka vyžiadali vyše 40 000 životov. V bitke o Britániu usilovali Nemci o zničenie nepriateľských stíhačiek, ale podcenili význam radaru pre obranu Britov. Navyše britský priemysel dokázal vždy plne nahrádzať straty vlastných strojov. Značný podiel na tomto víťazstve „nemnohých“ patril okrem britských pilotov tiež Poliakom, Kanaďanom, Novozélanďanom, Čechom a Slovákom, Belgičanom a zástupcom mnohých iných národov.
Hitler sa následne začal zaoberať plánom na útok proti ZSSR, ktorého považoval za svojho najväčšieho ideologického nepriateľa.
Albánsko a Grécko.
28. októbra talianske vojská zaútočili z Albánska na Grécko. Gréci však ich postup zastavili a postupne, za britskej pomoci, prešli do protiútoku. Do marca nasledujúceho roku od Talianov oslobodili polovicu územia Albánska.
Akcie Sovietskeho zväzu.
Priebeh nemeckého ťaženia v Škandinávii a v západnej Európe ako aj jeho rýchlosť veľmi zaskočili Stalina, ktorý sa pravdepodobne spoliehal na to, že západoeurópske krajiny budú medzi sebou zápasiť dlhšie. Sovietske vojská preto v júni 1940 bleskovo anektovali Litvu, Lotyšsko aj Estónsko. Taktiež prinútili Rumunsko, k tomu aby prenechalo Sovietskemu zväzu Besarábiu. NKVD vraždilo v zajateckých táboroch v Katyni, Kozeľsku a Starobieľsku zajatých poľských dôstojníkov, ktorí boli pre Stalina potenciálnou hrozbou a nechceli sa pripojiť k poľským komunistom.
Boje v južnej Ázii.
22. septembra 1940 japonské vojská vpadli do Francúzskej Indočíny. Spojené štáty, Spojené kráľovstvo, Austrália a Holandská exilová vláda na to zareagovali až v roku 1941, zavedením embarga na export surovín do Japonska. Západné mocnosti rovnako poskytovali vojenskú a materiálnu podporu čínskym vojskám.
Boje v severnej a východnej Afrike.
Potom, čo Taliansko vyhlásilo vojnu západným Spojencom 10. júna 1940, začali na územie Líbye podnikať britské jednotky náhle prepady menšími silami. Po francúzskej kapitulácii 25. júna začali Taliani posilňovať svoje vojská v Afrike a pripravovať sa na rozsiahlejšiu ofenzívu. V tej istej dobe sa stupňovali pohraničné incidenty v Eritrei a Sudáne. 3. augusta nakoniec Taliani vpadli do Britského Somálska.
Po francúzskej kapitulácii rokovali Briti s Francúzmi v Severnej Afrike o budúcnosti ich flotily, ktorú sa snažili získať na svoju stranu, keďže v prípade, že by padla do rúk Nemcom mohla byť ich významnou posilou. Vzhľadom na to, že rokovania k ničomu neviedli Briti flotilu kotviacu v prístave Mes-el-Kabir blízko Oranu 3. júla napadli bojovým krížnikom HMS Hood, bojovými loďami HMS Valiant a HMS Resolution, a lietadlovou loďou HMS Ark Royal aj s eskortou. Poškodili pri tom bojové lode Provence a Dunkerque a jeden torpédoborec. Neskôr 6. júla Briti, ktorí si neboli istí poškodením francúzskych lodí, podnikli nálet torpédovými bombardérmi a loď Dunkerque potopili. Zahynulo viac než 1200 francúzskych námorníkov. Tento akt síce zhoršil vzťahy medzi Vichystickým Francúzskom a Britmi, ale mal veľký propagandistický význam.
9. septembra talianske vojská pod vedením maršala Rodolfa Grazianiho vpadli z Kyrenejky do Britmi spravovaného Egypta. Po počiatočnom postupe sa však kvôli problémom so zásobovaním zastavili. 16. septembra Taliani začali budovať obranné postavenia v okolí Sidi Barrani. 9. decembra spustili Briti útočnú operáciu s kódovým označením Compass. Briti s pomocou vojsk Commonwealthu porazili talianske vojská, zajali 130 000 nepriateľských vojakov za cenu 2 000 vlastných padlých. Zvyšok talianskych vojsk sa stiahol k El Agheile 9. februára 1941.
Briti v noci z 11. na 12. novembra napadli kotviacu Taliansku flotilu v prístave Tarento a potopili torpédovými bombardérmi Fairey Swordfish z lietadlovej lode HMS Illustrious viacero lodí, vrátane bojovej lode Littorio a Conte di Cavour. Útok Talianov vystrašil a tí svoje lode stiahli do bezpečnejších prístavov, pričom výrazne obmedzili svoju aktivitu v Stredozemnom mori.
Rok 1941.
Boje na juhu Európy.
Pred útokom na Sovietsky zväz si nemecké velenie zaistilo južnú Európu. Angažovanie v tejto oblasti spôsobil jednak prevrat v Juhoslávii a tiež neúspechy Talianska, ktoré od októbra 1940 viedlo boje proti Grécku. V Juhoslávii vyvolalo vlnu nevôle pripojenie krajiny k Osi. 27. marca 1941 sa mladý kráľ Peter II. ujal po prevrate moci, zrušil spojenectvo s Nemeckom a uzavrel zmluvu o priateľstve so Sovietskym zväzom, ale nehodlal narušiť doterajší mier medzi oboma krajinami. 6. apríla 1941 prepadlo Nemecko spolu s bulharskými vojskami Juhosláviu aj Grécko, ktorému pomáhali britské vojská. Do Srbska sa zo severu, východu i západu hrnuli nemecké jednotky. Celej tejto akcii predchádzal nečakaný nálet na Belehrad. Nemci útočiaci z Bulharska sa spojili s Talianmi, ktorí zaútočili z Albánska a zahatali tak Juhoslávcom možnosť spojiť sa s Grékmi. Za 12 dní bola nepripravená juhoslovanská armáda porazená. Belehrad, hlavné mesto krajiny, padol 13. apríla 1941. Nemci zriadili nový bábkový Chorvátsky štát na jeho čele mal stáť emigrant Ante Pavelić a taliansky princ. Taliansko si zatiaľ privlastnilo väčšinu dalmátskeho pobrežia a Čiernej Hory.
7. apríla 1941 nemecké jednotky prerazili aj do Grécka, ktoré sa ani napriek pomoci Británie neubránilo. Už 27. apríla obsadili Atény. Porazené britské a grécke jednotky sa z Balkánu stiahli na Krétu, ale i odtiaľ ich Nemci odvážnym leteckým výsadkom 20. mája, za veľkých strát vyhnali do severnej Afriky. Boje na Kréte skončili 1. júna.
Boje v severnej Afrike.
Po ústupe Talianov, ktorých jednotky úspešná britská ofenzíva celkom rozvrátila, Hitler, aby zabránil porážke Talianov, nariadil uskutočniť operáciu Sonnenblume, pri ktorej sa vylodil Afrikakorps v Líbyi. Nemecké jednotky, skladajúce sa len z niekoľkých divízií čoskoro prevzali hlavnú rolu v boji proti Britom v Afrike. 24. marca Rommelove jednotky obsadili späť El Agheilu a pokračovali v prenasledovaní britských vojsk. Už 25. apríla nemecké a talianske vojská dosiahli územie Egypta, zanechajúc v svojom tyle obkľúčený Tobruk. Keďže bola severná Afrika v tej dobe pre Britov jediným bojiskom, na ktorom sa mohli v pozemnom boji stretnúť s Nemcami, dávalo britské velenie tomuto stretu veľkú vážnosť. Zatiaľ čo pre Britov nepredstavovalo (aspoň vďaka kolóniám) zásobovanie svojich vojsk v oblasti závažný problém, Afrikakorps sa naopak musel spoliehať na zásobovanie cez Stredozemné more. Tieto dodávky sa často stávali terčom útokov britského letectva a námorníctva. Prítomnosť britských jednotiek na Gibraltáre a na Malte tak robila zásobovanie veľmi komplikované. Do konca roku 1941 utrpeli nacistické vojská také straty, že boli nútené pod prudkými údermi Britov ustúpiť späť k El Agheile. Rommel stratil 38 000 vojakov a asi 300 tankov. V tej istej dobe vrcholili boje nemeckého a talianskeho letectva o nadvládu nad vzdušným priestorom Malty, ktoré viazali početné sily RAF a Kráľovského námorníctva. To umožnilo Rommelovi obnoviť zásobovanie v plnej miere, v dôsledku toho bol schopný nahradiť ťažké straty a opäť prejsť do protiútoku, proti Britom, ktorých zásobovacie cesty sa neúmerne roztiahli.
Boje v Atlantiku.
9. mája anglický torpédoborec HMS Bulldog zajal nemeckú ponorku U-110 aj s prísne utajovaným šifrovacím zariadením Enigma a platnými kódmi. Získanie tohto zariadenia aj so šifrovacími tabuľkami bol posledný krok k prelomeniu nemeckých šifier. Tento úspech sa podpísal nielen pod ďalší priebeh bojov v Atlantiku, ale mal ďalekosiahly dopad na celkové dianie na viacerých frontoch. Nemecké ponorky napriek tomu ešte dlho spôsobovali spojencom nemalé straty.
18. mája nemecká bojová loď Bismarck a ťažký krížnik Prinz Eugen opustili svoj domovský prístav, aby sa zúčastnili na námorných bojoch s britskými konvojmi v Atlantiku. Pri bitke v Dánskom prielive 24. mája boli Bismarck a Prinz Eugen napadnuté britským bojovým krížnikom HMS Hood a bojovou loďou HMS Prince of Wales. V krátkom boji kráľovské námorníctvo stratilo bojový krížnik HMS Hood, ktorý po zásahu do skladu munície explodoval (starší krížnik HMS Hood mal nedostatočné pancierovanie paluby, kvôli čomu mal neskôr prejsť rekonštrukciou). Z 1420 člennej posádky Hoodu sa zachránili iba 3 námorníci. HMS Prince of Wales sa po niekoľkých zásahoch z boja stiahla. "Prince of Wales" bol na rozdiel od HMS Hood novou loďou a trpel rôznymi poruchami, ktoré počas plavby opravovali civilní technici. Nemcom sa v zlom počasí podaril klamný manéver, pri ktorom sa odpútal krížnik "Prinz Eugen" a britské lode "Bismarcka", ktorý zmenil smer k francúzskemu prístavu Saint-Nazaire stratili. Na "Bismarcka", ktorý bol nútený pre poškodenie palivových nádrží znížiť rýchlosť, sa v severnom Atlantiku čoskoro začal lov.
Jeho definitívnu skazu pripravil nálet torpédových dvojplošníkov Fairey Swordfish z lietadlovej lode HMS Ark Royal, ktorý síce neznamenal jeho bezprostredné potopenie, ale spriečenie kormidla. K poškodenému Bismarcku sa nakoniec priblížilo niekoľko lodí Kráľovského námorníctva, ktoré ho ráno 27. mája v delostreleckom súboji poškodili natoľko, že ho posádka sama potopila. Z jeho 2200 člennej posádky sa zachránilo 115 mužov.
Aktivita Nemecka v Atlantickom oceáne sa po potopení "Bismarcka" okrem nasadenia ponoriek prakticky skončila.
Napadnutie ZSSR.
22. júna 1941 porušilo Nemecko pakt o neútočení a s vojenskou pomocou svojich spojencov zaútočilo na ZSSR na takmer dlhom východnom fronte siahajúcom spoza severného polárneho kruhu na polostrove Kola, cez Karéliu, Baltské more až k Čiernemu moru. Nemecko-sovietsky konflikt je v krajinách bývalého Sovietskeho zväzu obyčajne označovaný ako Veľká vlastenecká vojna. Nemci využili moment prekvapenia a bleskovými útokmi rýchlo postupovali troma hlavnými smermi na Moskvu, Leningrad a Kyjev, resp. k čiare Archangeľsk, rieka Volga, Astrachán, ktorá bola ich pôvodným cieľom. Nemecké velenie sa spoliehalo na to, že sovietsky systém nevydrží sústredený útok. V skutočnosti však bola táto vojna prvou historickou udalosťou v dejinách Sovietskeho zväzu, ktorá k sebe obyvateľstvo a vládu priblížila.
Jednou z prvých veľkých obkľučovacích operácií bola likvidácia sovietskych vojsk pri Białystoku v Minskej oblasti dnešného Bieloruska. V pasci, z ktorej nebolo úniku, uviazlo 11 sovietskych divízií. Nemci obsadili Minsk 28. júna. K Leningradu postupovala po kvalitnej cestnej sieti pobaltských republík nemecká armádna skupina Sever, a z Fínska to boli fínsko-nemecké vojská, ktoré viedli boje za polárnym kruhom. Mesto sa dostalo do obkľúčenia začiatkom septembra. Nie však úplného, pretože v zásobovaní bolo možné s určitými ťažkosťami pokračovať cez Ladožské jazero. Počas nasledujúcich 900 dní blokády zomrelo na následky hladu, zimy a bombardovania najmenej 800 000 ľudí, ale mesto sa nevzdalo a viazalo veľké množstvo nemeckých vojsk. Vo februári 1942, keď nedostatok potravín vrcholil, zomieralo v meste od hladu a vyčerpania denne až 3000 ľudí. Obliehanie Leningradu bolo najväčšie a najdlhšie obliehanie mesta v novodobej vojenskej histórii. Na strednom úseku frontu sa sovietske jednotky, pozostávajúce zo 16 bojmi vyčerpaných divízií, pokúšali zastaviť Nemcov na rieke Berezina východne od Minska. V bojoch pri Borisove, nasadili vo veľkom množstve svoje nové tanky T-34 a KV-1 a na čas tým spomalili nemecký postup.
V septembri sa podarilo Nemcom zo severu a juhu obkľúčiť Kyjev. Stalin namiesto toho aby uchránil svoje vojská pred likvidáciou ústupom, prikázal nezmyselne brániť mesto, okolo ktorého sa pomaly uzatvárala slučka obkľúčenia. Nemecké jednotky tu prelomili sovietsku obranu a z východu postupne obkľučovali jednotlivé ohniská odporu. Mesto dobyli 19. septembra po dvoch mesiacoch rozhorčených bojov, zajali pri tom asi pol milióna demoralizovaných sovietskych vojakov, ktorých nasadil ich najvyšší veliteľ do predom prehratej bitky. V boji padol i veliteľ úseku generál M. Kirponos. V júli a auguste prebiehala aj bitka o Smolensk a cesty smerujúce k Moskve. Sovieti na asi dva mesiace spomalili a zastavili nemecký postup za Smolenskom, ale po tom, čo nemecké tankové armády zlikvidovali zoskupenia Červenej armády pri Kyjeve a nasmerovali svoj útok na Smolensk, nemohli obrancovia viac vzdorovať. Aj tu boli zajaté desaťtisíce sovietskych vojakov podobne ako pri Briansku a Viazme. Celkovo prišla Červená armáda do tej doby o najmenej 2 milióny mužov. Nacistická tlač dokonca vydala vyhlásenia o tom, že "Sovietsky zväz je už porazený a vojna rozhodnutá".
Nemcom sa napokon vo vrcholiacej jeseni a na začiatku zimy podarilo prebojovať k predmestiam sovietskeho hlavného mesta, no obsadiť ho sa im nepodarilo. Nacistické Nemecko čelilo tiež viacerým problémom a jeho postup postupne ustrnul. Prvým náznakom únavy bolo, keď sa 29. novembra podarilo sovietskym vojskám vytlačiť jednotky skupiny armád Juh z Rostova nad Donom a zažehnať tak na čas nebezpečenstvo hroziace Povolžiu a Prikaukazsku. Za cenu veľkých obetí sa prudkými protiútokmi podarilo zastaviť i nemecký útok na Moskvu. Sovietsku protiofenzívu podporili aj odpočinuté vojská stiahnuté z Uralu, Ďalekého východu a iných oblastí. Vojská z Ďalekého východu boli stiahnuté po ubezpečení Stalina, že Japonsko sa do vojny proti ZSSR nebude angažovať. Jednotky Červenej armády zaútočili na nemecké krídla a 8. decembra 1941 bol nemecký Wehrmacht po prvýkrát, počas druhej svetovej vojny, nútený sa brániť a ustupovať na tak rozsiahlom úseku frontu. Nemecko do konca roka 1941 prišlo na východnom fronte o takmer milión vojakov.
14. augusta 1941 uzavreli Spojené štáty a Spojené kráľovstvo takzvanú Atlantickú chartu. 24. septembra 1941 sa k nej pripojil aj Sovietsky zväz a vznikla koaličná Veľká trojka (Spojené kráľovstvo, Spojené štáty, Sovietsky zväz), ktorá sa ešte upevnila po vstupe Spojených štátov do vojny začiatkom decembra 1941.
Napadnutie Spojených štátov.
7. decembra 1941 – Japonské cisárske námorné letectvo napadlo námornú základňu USA Pearl Harbor na Havajských ostrovoch. Počas 1,5 hodinového náletu zahynulo asi 2 400 ľudí. Boli potopené bojové lode USS Arizona, USS California a USS West Virginia. Nálet ťažko poškodil USS Oklahomu a USS Nevadu, ľahšie poškodil USS Pennsylvaniu, USS Tennessee a USS Maryland. Bolo taktiež zničených 188 amerických lietadiel. Samotní Japonci stratili pri nálete iba 12 lietadiel a dve ľahké ponorky. Našťastie pre Američanov sa v prístave nenachádzali lietadlové lode USS Saratoga, USS Lexington a USS Enterprise, ktoré sa zúčastnili vojenského cvičenia. Americké straty však celkovo neboli nenahraditeľné, ich priemysel čoskoro začal v úplnom bezpečí pred nepriateľskými bombardérmi chrliť obrovské množstvo zbraní, ktorými dokonca zásoboval aj svojich spojencov.
8. decembra 1941 vyhlásili Spojené štáty Japonsku vojnu. Už o niekoľko dní 11. decembra 1941 sa Nemecko a jeho európski spojenci ponáhľali a vyhlásili vojnu Spojeným štátom. Pričom je fakt, že USA by mali inak na vnútropolitickej scéne problém vyhlásiť vojnu Nemecku a Hitler tak uľahčil budúcim americkým spojencom v Európe situáciu.
V Tichomorí ešte v decembri 1941 padol do japonských rúk Hongkong, bojovalo sa na Filipínskych ostrovoch a v Malajzii.
1942.
Začala sa formovať široká protihitlerovská koalícia. Predstavitelia 26 štátov podpísali 1. januára 1942 vo Washingtone deklaráciu o spoločnom boji proti agresorom a zaviazali sa, že na tento cieľ použijú všetky svoje zdroje. Súčasne sa dohodli, že neuzavrú separátny mier a budú spolupracovať vo vojne až do konca. Definitívne sa tak vytvorili dve koalície krajín, ktoré dohromady zahrnovali 70 štátov celého sveta.
Východný front.
Rok 1942 sa začal pre sily Osi veľmi dobre. Nemecké vojská toho roku dosiahli svoje najväčšie úspechy. Na jar najprv stabilizovali strednú časť svojho frontu v oblasti medzi Rževom a Viazmou. Odrazili aj útoky v oblasti Volchova, kde prebiehali rozhorčené boje vo veľmi ťažkých podmienkach, a potom začali s rozsiahlymi ofenzívnymi akciami na juhu ZSSR, kde zastavili sovietsku ofenzívu pri Charkove. Pokračovali aj boje o Krym, na ktorom vzdorovala sovietska námorná základňa Sevastopoľ. Do začiatku leta Nemci odrazili sovietske protiútoky na Kerči a následne po ťažkých bojoch 4. júna 1942 obsadili aj Sevastopoľ.
Bitka o Stalingrad.
Po uvoľnení svojich síl vojská Osi napredovali a prekročili rieku Don, obsadili Rostov-na-Donu a tam sa ich sily rozdelili. Časť vojsk (Skupina armád B) na čele s 6. armádou postupovala východným smerom na Stalingrad a Astrachaň, časť (Skupina armád A) sa vydala na juh cez rovinatú step ku Kaukazu. Porážkami pri Charkove oslabená Červená armáda, ktorá v tej dobe navyše čelila nedostatku ťažkých zbraní, v dôsledku evakuácie jej zbrojného priemyslu na východ bola nútená ustupovať. Stalin vydal v tejto kritickej situácii rozkaz č. 227, známy ako: „"Ani krok späť!"“ O mesto Stalingrad sa v nasledujúcom období rozpútali tvrdé pouličné boje, jedny z najurputnejších bojov celej vojny. Nemecké sily bojujúce o mesto utrpeli ťažké straty, ktoré nacistické velenie pre nedostatok záloh nedokázalo nahradiť. Narastali aj problémy so zásobovaním. V dôsledku nedostatku vlastných síl bolo nemecké velenie nútené po oboch stranách svojej hlavnej útočnej sily – nemeckej 6. armády, nasadiť slabšie rumunské, maďarské a talianske armády. Zatiaľ čo sa nemecké velenie sústredilo na boje v meste, sovieti nepozorovane zozbierali dostatok techniky, materiálu ako aj ľudských rezerv a prešli v druhej polovici novembra 1942 na oslabených krídlach nepriateľských vojsk bojujúcich v Stalingrade do protiútoku (tzv. operácia Uran). Časti nemeckej 4. tankovej a celá 6. poľná armáda sa dostali v priebehu 4 dní do obkľúčenia. Po Göringovom uistení, že letectvo zvládne zásobovať oslabenú armádu, Hitler nariadil držať vybojované pozície za každú cenu. Pokusy maršala Mansteina prísť im počas Vianoc na pomoc z juhu (tzv. operácia Wintergewitter), boli za ťažkých strát na oboch stranách odrazené. Tým sa vytvorili predpoklady na zničenie asi dvadsiatich nemeckých divízií uväznených v stalingradskom kotli.
Tichomorie.
V bitke o Singapur a následnej kapitulácii britských vojakov 15. februára 1942 padol do japonských rúk britský prístav Singapur. Bolo zajatých 130 000 vojakov Britského spoločenstva, Japonci ich pri tom napadli s o polovicu menej mužmi. Jednalo sa o jednu z najväčších a najpotupnejších porážok Spojeného kráľovstva v dejinách. Japonci prenikali do Barmy, ktorej hlavné mesto Rangún bolo obsadené 9. marca 1942. Kapitulovala Jáva, vláda Holandskej Indie odišla do Austrálie. Japonské výsadkové jednotky dorazili na Novú Guineu a ich letectvo začalo ohrozovať pevninu Austrálie.
Dňa 18. apríla 1942 skupina 16 amerických strojov B-25 Mitchell vzlietla z lietadlovej lode USS Hornet a pod vedením plukovníka Jamesa Doolittla, nízkym letom preletela nad japonskú pevninu a zhodila bomby na Tokio, Nagoju, Kóbe, Jokohamu a Jokosuku. Jednalo sa o symbolický nálet, ktorý nespôsobili žiadne veľké škody. Japoncom ale ukázali odhodlanie bojovať, ako aj fakt, že Japonci sú doma zraniteľní. Napriek nepatrnému účinku mala operácia závažný strategický dôsledok. Japonci stiahli nezanedbateľnú časť svojich vzdušných síl na obranu Japonska, kde boli držané až do konca vojny. V máji sa medzi japonským a americkým námorníctvom odohrala bitka v Koralovom mori, v ktorej síce USA stratili lietadlovú loď USS Lexington, ale podarilo sa im odvrátiť vylodenie v Port Moresby a potopiť ľahkú lietadlovú loď Šóhó.
Bitka o Midway a Guadalcanal.
Zatiaľ čo nálet na Tokio v apríli 1942 mal skôr psychologický účinok, skutočným obratom vojny v Tichomorí sa stala bitka o Midway, ktorá sa uskutočnila medzi 4. a 7. júnom 1942. Japonsko stratilo 4 lietadlové lode a množstvo letcov, ktorých skúsenosti bolo ťažké nahradiť. Navyše počiatočná technická prevaha Japonska sa začala stávať minulosťou. V júli utrpeli Japonci svoju prvú pozemnú porážku na Port Moresby od austrálskych vojsk v zátoke Miline. Japonský odpor na Novej Guinei však pokračoval ešte dlho.
7. augusta sa americká námorná pechota vylodila na ostrove Guadalcanal. Tento ostrov východne od Novej Guinei v reťazci Šalamúnových ostrovov sa stal zaujímavým po tom, čo americká rozviedka zistila výstavbu japonského letiska. Toto letisko mohlo významne ohroziť americké zásobovacie trasy cez Pacifik do Austrálie a na Nový Zéland. Japonci začali s jeho stavbou práve pre to, že po bitke pri Midwayi stratili možnosť leteckého krytia. Prieliv severne od Guadalcanalu v priebehu doby získal nechvalnú prezývku „Železné dno“. Pozemné boje medzitým pokračovali do začiatku nasledujúceho roka.
Západný front a stredná Európa.
27. mája sa česko-slovenským parašutistom z výsadku Antropoid Jozefovi Gabčíkovi a Jánovi Kubišovi vydaril útok, pri ktorom zranili zastupujúceho ríšskeho protektora Čiech a Moravy Reinharda Heydricha, ktorý podľahol následkom zranení 4. júna. Nemecké jednotky začali po celom protektoráte perzekúcie. Podarilo sa im vypátrať a zlikvidovať aktérov útoku (vzali si vlastné životy pri obliehaní gestapom v kostole sv. Cyrila a Metoděje v Prahe). Na výstrahu, či za údajnú pomoc odboju boli tiež vypálené obce Lidice a Ležáky.
Vylodenie pri Dieppe.
19. augusta sa na francúzskom atlantickom pobreží vylodili Spojenecké (najmä kanadské a britské oddiely Commandos) vojská aby začali útok na Nemcami okupovaný prístav Dieppe. Nemci však boli pravdepodobne dopredu informovaní, čoskoro sa sformovali a protiútokom zlikvidovali alebo zajali väčšinu útočníkov. Spojenecké velenie neskôr zúročilo skúsenosti, ktoré pri boji získalo vo vyloďovacích operáciach Torch a Overlord .
Boje v Severnej Afrike.
Začiatkom roku 1942 boli spojenecké vojská natoľko oslabené, kvôli dlhým zásobovacím trasám, že sa Rommelovým Afrika-Korps podarilo uskutočniť 21. januára úspešný protiútok a zatlačiť ich späť, obsadiť Bengázi, po bitke pri Gazale obsadiť Tobruk s veľkými zásobami a opäť preniknúť až do Egypta. 11. júna Nemci s Talianmi obsadili Bír Hakím, ktorý bránili jednotky Slobodného Francúzska. V júli nasledovala prvá bitka pri El Alameine, v ktorej sa však podarilo Spojencom zastaviť Rommelov postup. Neskôr sa im pod velením generál-poručíka Montgomeryho podarilo v druhej bitke pri El Alameine od 23. októbra do 3. novembra preraziť zoslabnutými jednotkami Afrika-Korpsu a začať ich vytláčať do Tunisu.
8. novembra začali vojská Spojených štátov a Slobodných Francúzov operáciu Torch vylodením pri Casablace a Orane v Alžírsku. Po tom, čo Vichystické sily nekládli Spojencom takmer žiadny odpor, alebo sa s nimi priamo spojili, nariadil Hitler okupáciu Vichystického Francúzska. Nemecké a Talianske vojská sa však v Severnej Afrike ocitli v kliešťach a boli nútené sa začať sťahovať. Predtým však stihli uštedriť Američanom menšiu porážku v Kasserinskom priesmyku.
1943 – bod obratu.
Roosevelt a Churchill sa stretli 14. januára v Casablanke. 19. apríla vypuklo povstanie vo varšavskom gete. Začalo sa po tom, čo vyšla najavo skutočnosť, že sa Nemci pripravujú geto zlikvidovať. Chabo ozbrojení židovskí povstalci sa zúfalo bránili ešte niekoľko týždňov.
Východný front.
Nasledujúca zima na prelome rokov 1942 a 1943 spolu s vyčerpávajúcimi útokmi stalingradských obrancov nemeckú 6. armádu načisto unavila a vyhladovala. Z 22 divízií ktoré tvorilo vyše 300 000 tisíc mužov nezostala nažive ani tretina. Sovieti zajali asi 91 000 nemeckých a rumunských vojakov, vrátane poľného maršala Paulusa. 2. februára 1943 nemecký odpor v poslednom nemeckom ohnisku obrany v stalingradskom traktorovom závode ustal. Nemecké vojská spolu so svojimi spojencami boli nútené v dôsledku sovietskeho prielomu koncom roku 1942 rýchlo ustúpiť z južných oblastí ZSSR a Kaukazu najprv na Kubáň a neskôr na Krym, časť jednotiek ustupovala smerom k Rostovu, kde držala koridor pre ústup ostatných jednotiek, ktoré neboli celkom na juhu. Postupujúce sovietske jednotky ich ale zahnali ešte ďalej a nakrátko oslobodili dokonca aj Charkov. Sovietske velenie v tej dobe nadobudlo mylnú predstavu, že Nemci nebudú schopní straty na južnom fronte dostatočne rýchlo nahradiť, predpokladalo sa preto, že sa podarí dosiahnuť až Dneper. Boje zatiaľ pokračovali pri mestách Oriol, Kursk, Ržev. Situácia bola natoľko vážna, že Hitler sa po štyroch rokoch vojny rozhodol 13. januára pre totálnu mobilizáciu. Nemci však pozbierali sily a pri Charkove prešli do protiútoku a v tretej bitke o Charkov sa opäť zmocnili mesta. Ich postup však zastavilo nepriaznivé jarné počasie a odmäk. Pri Sokolove bola 8. marca 1943 nasadená aj česko-slovenská jednotka pod velením Ludvíka Svobodu.
Bitka pri Kursku.
Sovietske vojská vyčerpané po ťažkých bojoch sa začali okamžite zakopávať. Okolo mesta Kursk, ktoré v tejto oblasti zostalo v sovietskych rukách, sa vkliňoval do nemeckých pozícií na severe pod Oriolom a na juhu pri Belgorode, asi široký a hlboký úsek frontu, ktorý neskôr dostal názov Kurský oblúk. Nemecké velenie si Kurský oblúk vybralo za hlavný cieľ svojej letnej ofenzívy. Do oblasti boli sústredené najlepšie a najnovšie nemecké zbrane a skúsené jednotky. Prípravy sa však z nemeckej strany naťahovali, okrem iného aj v dôsledku omeškania dodávok nových tankov Panther. Sovieti vďaka špionáži o nemeckých prípravách dobre vedeli a svoje vojská v oblasti posilnili a kvalitne pripravili na nadchádzajúce obranné boje. Dôležitá bola príprava viacerých obranných línií, z ktorých prvé tri boli obsadené vojskom a ďalšie pripravené na zaujatie obrany v prípade nemeckého prielomu. 5. júla 1943 sa začal nemecký útok, ktorý však cez sovietsku obranu napredoval iba veľmi pomaly. Po sérii ťažkých tankových bitiek na obidvoch ohyboch oblúku, a najmä 12. júla v najväčšej tankovej bitke pri Prochorovke, však musel Hitler operáciu Citadela odvolať. Nemecké zlyhanie v tejto bitke bolo definitívnym bodom obratu vo vojne.
Následne na to tri sovietske fronty prešli do protiútoku a oslobodili 23. augusta Charkov, 8. septembra Stalino (dnes Doneck), 17. septembra Briansk, 23. septembra Poltavu a 25. septembra Homeľ a Smolensk. Nemci na juhu definitívne pod tlakom Sovietov opustili kubáňske predmostie a Novorossijsk a stiahli sa na Krym. 30. októbra na Ukrajine padlo do sovietskeho zajatia pri Melitopole 2000 slovenských vojakov. Postupom sovietskych vojsk cez Dneper zabránili Nemcom udržať sa na tejto výhodnej prírodnej prekážke a postupovali na Kyjev, ktorý oslobodili 6. novembra 1943. Stredný úsek sovietskeho frontu postupoval medzi riekami Berezina a Pripiať na Kremenčuk. Tu sa sovietska letná ofenzíva roku 1943 vyčerpala a zastavila.
Koncom novembra sa konala v spojencami a sovietmi okupovanom Iráne Teheránska konferencia, na nej sa už vodcovia koaličných mocností začali dohadovať o následnom rozdelení povojnovej Európy. Rokovalo sa tiež o otvorení nového frontu na západe. 12. decembra podpísalo Česko-Slovensko so Sovietskym zväzom zmluvu o priateľstve, vzájomnej pomoci a povojnovej spolupráci.
Taliansko a Sicília.
Porážka vojsk Osi v Tunisku v máji 1943 mala za následok kapituláciu štvrťmilióna nemeckých a hlavne talianskych vojakov. Verejná mienka v Taliansku tým nabrala ešte viac protivojnový kurz a nechuť pokračovať v boji na strane Nemecka. V období vrcholiacej bitky v Kurskom oblúku vykonali západní spojenci prvú väčšiu obojživelnú operáciu a konečne začali boj na európskej pevnine. Ich boj sa začal 10. júla na pobreží Sicílie. To Mussoliniho vláda nevydržala a 25. júla bol talianskym kráľom Mussolini odvolaný. Jeho nástupcom sa stal Pietro Badoglio, ktorý začal tajne rokovať so Spojencami o mieri. Na taliansku pevninu sa Spojenci vylodili 3. septembra. V priebehu 5-tich dní sa talianska armáda vzdala. Badoglio a kráľovská rodina prešli na juh krajiny k Spojencom, zanechajúc taliansku armádu bez rozkazov. To okamžite využili Nemci a podstatnú časť armády zabezpečili pred zbehnutím. Čoskoro na to južne od Ríma stabilizovali takzvanú Gustavovu líniu. Napriek tomu, že sa spojencom podarilo preraziť aj novú Gótsku líniu na severných svahoch Apenín, v predpolí Pádskej nížiny, nemecké vojská zabránili rozhodnejšiemu postupu Spojencov z Talianska po súši prakticky až do apríla 1945.
Tichomorie.
Vo februári sa skončili 6 mesiacov trvajúce boje o ostrov Guadalcanal. Zvyšky rozprášených japonských pozemných vojsk boli evakuované v noci na 8. februára. Víťazstvom pri Guadalcanale urobili americké pozemné sily prvý skutočný krok na ceste do Tokia. Od 20. do 23. novembra prebiehal boj o malý atol Tarawa na Gilbertových ostrovoch. Nikto neočakával, že by tento sotva niekoľko stoviek metrov široký ostrov mohli brániť silnejšie japonské sily. Na obsadenie ostrova vyslali Američania 300 mužov, z ktorých bitku prežilo iba 100. Japonci na atole boli nakoniec porazení, no ukázali, že „skákanie po ostrovoch“ bude Američanom trvať ešte dlho a ich straty ešte veľmi narastú.
Rok 1944.
Východný front.
Od januára sovietske vojská viedli útočné operácie po celej dĺžke frontu a vytláčali Nemcov ďalej na západ. Vo februári sa sovietskym vojskám podarilo obkľúčiť nemecké jednotky pri mestách Korsuň a Čerkassy. Na tom istom mieste, kde sami v roku 1941 utrpeli kruté porážky. Táto bitka bola typickým ozbrojeným stretnutím tej doby na východe, odohrala sa totiž počas rasputice, povestného obdobia, kedy nespevnené cesty v Sovietskom zväze nebývali zjazdné. Obidve strany si navzájom spôsobili značné straty. Podobne sa skončila aj bitka pri Kamenci Podolskom, kde 1. tanková armáda Hansa-Valentina Hubeho prišla o všetku ťažkú techniku a z obkľúčenia unikla s ťažkými stratami. Keďže tieto ťažké boje prebiehali hlavne v oblasti nemeckej Skupiny armád Juh (neskôr premenovanej na Skupinu armád Severná Ukrajina), domnievalo sa nemecké velenie, že hlavný letný útok sovietskych síl bude opäť nasmerovaný do tejto oblasti. Nemci sústredili väčšinu svojich záloh v oblasti skupiny armád Juh, Stredný úsek frontu v oblasti Bieloruska, ktorý bránilo do 1 milióna vojakov zostával mierne vysunutý na východ. 23. júna, tri roky po vpáde vojsk Osi do Sovietskeho zväzu, spustili Sovieti svoju najväčšiu a najlepšie pripravenú ofenzívu. Zasiahla celkom nepripravenú Skupinu armád Stred. Nemcov na mnohých úsekoch doslova paralyzoval, pohľad na tanky pohybujúce sa cez nepriechodné močiare po cestách vydláždených z drevenej guľatiny, rovno pred ich pozíciami. Porážka, ktorú Nemci utrpeli v priestoroch, kde pred niekoľkými rokmi rozdrvili chaoticky nasadzované sovietske jednotky sa dá považovať za druhý Stalingrad – 130 000 ich bolo zajatých ďalších vyše 300 000 padlo alebo bolo nezvestných. Z tohto neúspechu sa Wehrmacht už nikdy nespamätal.
V tej istej dobe ako boje v Bielorusku začali sovietske vojská prenikať do Fínska. 20. júna sa im podarilo obsadiť Viipuri. V priebehu mesiaca požiadalo Fínsko o separátny mier, ktorý bol uzavretý 25. augusta.
13. júla sa začala ľvovsko-sandomierzská ofenzíva, ktorá zanechala vo frontovej línii nemeckej skupiny armád Severná Ukrajina medzeru. Nemecká 1. tanková a maďarská 4. armáda boli nútené sa stiahnuť za Karpaty a zvyšok nemeckých vojsk pod vedením Josefa Harpeho za Vislu.
Povstania v strednej a východnej Európe.
Práve v tej dobe, poľská Armia Krajowa po dohodách s poľskou exilovou vládou v Londýne 1. augusta začala Varšavské povstanie. Poliaci však svoju činnosť nekoordinovali so sovietskymi vojskami, čo len prispelo k tomu aby Stalin ani nikto iný spomedzi Sovietov nevydal priamy rozkaz, na pomoc povstaniu. Povstanie bolo Nemcami zlikvidované 2. októbra po dvoch mesiacoch hrdinského odporu. O tom, že Červená armáda mala možnosť aspoň čiastočne povstaniu pomôcť nieto pochýb, takýto príkaz by však Stalin, ktorému existencia poľských antikomunistov prekážala v jeho plánoch, nikdy nevydal. Armia Krajowa bola orientovaná na Poľskú exilovú vládu v Londýne a jej vodcovia verili, že ak sa im podarí obsadiť hlavné mesto krajiny pred príchodom sovietskych síl, stúpne ich kredit pri nasledujúcom politickom boji o moc po vojne. Je však tiež pravdou, že sovietske vojská boli v tej dobe na konci svojich síl a ich zásobovacie línie sa ťahali územím, ktoré v posledných mesiacoch oslobodili. Jednotky boli vyčerpané a potrebovali doplnenie, ich vojenská technika opravu. Samotné sovietske vojenské plány totiž pôvodne počítali s prestávkou práve pred prekročením Visly pri Varšave a aj Rokossovskij, veliaci sovietskym vojskám na tomto úseku frontu, považoval možnosť pomoci povstalcom za veľmi oklieštenú, keďže od 30. júla na predvoje jeho vojsk zaútočil nemecký XXXIX. tankový zbor a v zápätí aj IV. tankový zbor SS.
29. augusta o 20. hodine vypuklo Slovenské národné povstanie aj toto povstanie sa udržalo v tyle nemeckých armád dva mesiace a po svojom potlačení 28. októbra 1944 časť obyvateľstva ďalej pokračovala v boji proti Nemcom v horách, až do celkového oslobodenia krajiny. Červená armáda na podnet česko-slovenskej exilovej vlády ako aj česko-slovenských komunistov v Moskve podporila povstanie leteckým plukom, brigádou výsadkárov a Karpatsko-duklianskou operáciou. Pokus prebojovať sa na pomoc povstaniu, pri ktorom sa podarilo Sovietskym vojskám preniknúť iba po Svidník stál Červenú armádu 19 000 padlých.
Povstania, ktoré boli úspešnejšie a pre Sovietsky zväz dôležitejšie sa odohrali v Rumunsku a Bulharsku. Armády týchto krajín sa potom pripojili k postupu Sovietov na Balkán a do Maďarska, kde sa na prelome rokov 1944 a 1945 rozpútali najprv ťažké boje o Budapešť a neskôr aj posledný nemecký protiútok na východnom fronte. Tieto boje zasiahli aj územie Slovenska.
Západný front.
Vylodenie v Normandii a postup k Rýnu.
6. júna sa na pobreží Normandie vylodili spojenecké vojská a otvorili západný front. Po bitkách pri Caen a St. Lo začali postupovať do francúzskeho vnútrozemia (operácia Cobra). V polovici augusta sa vylodili americké a francúzske vojská na juhu Francúzska (operácia Dragoon). 16.–20. augusta sa Britom a Američanom podarilo obkľúčiť a zajať 40 000 nemeckých vojakov pri Falaise. 25. augusta bol oslobodený Paríž. 3. septembra sa začalo v Antverpách protinemecké povstanie, západní Spojenci dosiahli nemecké hranice na sever od Trevíru 11. septembra. Koncom mesiaca následne uskutočnili riskantnú operáciu Market Garden, keď sa pokúsili obsadiť mosty cez Rýn z chodu. Tankové jednotky maršala Montgomeryho však nestihli prísť vlastným výsadkárom na pomoc dostatočne skoro. Útok nakoniec skončil neúspešne a najmä Briti v nej prišli o väčšinu elitných výsadkových jednotiek. Západný front sa však podstatne priblížil hraniciam Tretej ríše a dosiahol rieku Rýn. Spojenecké jednotky sa ju však neodvážili prekročiť z chodu a front sa na čas stabilizoval.
Atentát na Hitlera.
V dôsledku neúspechov na oboch frontoch, sa skupina nemeckých protinacisticky orientovaných dôstojníkov pokúsila o atentát na Hitlera a následný prevrat. 20. júla 1944 okolo 12:10 gróf Claus von Stauffenberg umiestnil bombu do miestnosti, v ktorej sa konala Hitlerova vojenská porada. Približne o 12:42 bomba explodovala, Hitler však bol len ľahko zranený. Vzbúrenci sa naďalej pokúšali o prebratie moci, čo sa im však nepodarilo. Väčšina vodcov sprisahania bola zakrátko popravená.
Bitka o Ardeny a postup na nemecké územie.
Nemci však neboli ešte na kolenách tak ako by sa to na prvý pohľad zdalo. V decembri naplánovali a uskutočnili prekvapivý útok do severovýchodného Francúzska a Belgicka cez Ardeny. Zhodou okolností však spojenci v oblasti držali len novosformované neskúsené jednotky, ktoré mali prilákať pozornosť Nemcov, zatiaľ čo sa bude útočiť na iných úsekoch frontu. To sa Američanom v konečnom dôsledku nevyplatilo. V oblasti Eifelu ich jednotky nevydržali nápor nemeckých tankov a dezorganizovane sa vzdávali alebo ustupovali. Niektoré ustupujúce obrnené jednotky a narýchlo vyslané jednotky 101. výsadkovej divízie sa opevnili v meste Bastonge a jeho blízkom okolí. Túto dôležitú križovatku 7 ciest, držali v obkľúčení niekoľko týždňov, odrážajúc pri tom početné nemecké útoky, až dokým začiatkom januára 1945 neboli nemecké útoky zastavené. Onedlho na to bolo Bastonge postupujúcimi Pattonovými tankmi z obkľúčenia vyslobodené.
Tichomorie.
Začiatkom roka Američania ukončili boje o Marshallove ostrovy. Ich ďalším cieľom bolo získať ostrovy, na ktorých by mohli vystavať letiská, tak aby sa už v ich dosahu nachádzala japonská pevnina. Pre ich bombardéry B-29 boli najvhodnejšie Mariánske ostrovy, hlavne Saipan, Tinian a Guam. 11. júna, americká vojenská flotila začala bombardovať Saipan, bránený 32 000 japonskými vojakmi. 15. júna sa tu vylodilo 77 000 vojakov námornej pechoty. Po menej než mesiaci bojov zlikvidovali odpor na ostrove 9. júla. V bitke vo Filipínskom mori sa Japonci pokúsili vzdorovať americkej prevahe, ale utrpeli ťažké straty na lodiach aj lietadlách. Ich flotila lietadlových lodí prakticky prestala existovať. Po strate Saipanu, sa japonská pevnina nachádzala v dosahu ťažkých bombardérov B-29. Japonský priemysel a mestá tak boli vystavené silným náletom amerického letectva.
Rok 1945.
Začiatkom roku 1945 nemecké vojnové hospodárstvo kolabovalo. Strategické nálety anglo-amerických leteckých síl mali síce menej výrazný dopad na výrobné kapacity, než by sa dalo očakávať (bolo to najmä kvôli masovému premiestneniu produkcie do podzemných tovární), účinok na dopravnú infraštruktúru bol však ničivý. Ešte významnejší bol ale postup Spojeneckých armád, ktorý Nemecko postupne pripravoval o zdroje surovín nevyhnutne potrebných na výrobu zbraní a ich súčastí. Prejavovalo sa to jednak klesajúcim objemom výroby ako aj nedostatočnou kvalitou výsledných produktov. Wehrmacht bol zreteľne oslabený a už nebol schopný zvládať veľkú časť úloh, ktoré mu Hitler zadával načisto bez ohľadu na realitu. V zbrani síce bolo asi 7,5 milióna mužov, ale ich výzbroj, zásobovanie a bojové skúsenosti boli neadekvátne v porovnaní s ich protivníkmi.
Medzi 4. a 11. februárom sa uskutočnila v čiernomorskom letovisku Jalta na Kryme, konferencia veľkej trojky: Roosevelta, Churchilla a Stalina. Rokovali o zosúladení vojenských akcií, povojnovom usporiadaní sveta, rozdelení Nemecka na okupačné zóny a mnohých ďalších otázkach. Stalin prisľúbil, že do troch mesiacov od skončenia vojny v Európe vypovie vojnu Japonsku.
Východný front.
V noci z 12. na 13. januára začali sovietske vojská Visliansko-oderskú operáciu, ktorá znamenala okrem ďalšej nemeckej porážky aj skok medzi týmito dvoma veľkými riekami. Pri ofenzíve sovietske jednotky na niektorých úsekoch postupovali rýchlosťou denne. Bola to približne rovnaká rýchlosť akou postupovali do sovietskeho vnútrozemia jednotky Osi v lete 1941. V priebehu bojov počiatkom marca boli útočiace sovietske vojská zastavené za Odrou na Seelowských výšinách, poslednej prirodzenej prekážke pred Berlínom. Chvíľu vyzerala situácia tak, že do Berlína sa dostanú západní Spojenci, ktorým už Tretia ríša prestávala klásť odpor, skôr ako jednotky Červenej armády. Stalin sa vtedy opäť ukázal ako bezohľadný diktátor, keď naliehal na svojich veliteľov, aby na mesto podnikli čelný útok a dobyli ho z propagandistických účelov ešte do 1. mája. Po prerazení nemeckej obrany na Odre sa rozpútala krvavá bitka o Berlín. Útok na samotné mesto zo všetkých strán sa začal 26. apríla. V januári sa začala tiež prvá bitka o Königsberg. Nemcom sa po niekoľkých týždňoch krvavých bojov podarilo sovietsky postup v rozsiahlom opevnenom priestore spomaliť. Generál Čerňachovskij následne nariadil zastaviť útočné operácie a preskupiť jednotky. Sovieti začali pripravovať druhý útok, 18. februára však Čerňachovskij padol pri nemeckom delostreleckom prepade. Velením bol následne poverený Vasilevskij. Nový útok, ktorý sa začal 6. apríla v priebehu 4 dní zničil alebo prinútil Nemcov, ktorí zostali v meste kapitulovať. Sovietske vojská bojovali aj na juhu, asistovali miestnym partizánom pri oslobodzovaní Juhoslávie. 13. apríla obsadili Viedeň.
25. apríla sa stretli Spojenecké – sovietske a anglo-americké vojská pri Torgau na Labe. 30. apríla počas bitky o Berlín spáchal Adolf Hitler, spolu s Evou Braunovou samovraždu vo svojom bunkri, len niekoľko hodín pred tým sa spolu oficiálne zosobášili. Za svojho nástupcu vymenoval Hitler veliteľa Kriegsmarine Karla Dönitza. Boje o mesto pokračovali ešte dva dni. Obzvlášť tvrdo sa bojovalo o Ríšsky snem. V noci, keď spáchal Hitler samovraždu, sa sovietski vojaci prebojovali na strechu budovy ríšskeho snemu a umiestnili tam sovietsku vlajku. Porazené nemecké vojská v Berlíne a Taliansku kapitulovali 2. mája. Na viacerých miestach obsadeného územia začali páchať sovietski vojaci násilnosti. Tie napokon ukončil až zásah NKVD a prísne exemplárne tresty pre previnilcov. Mnohí z vojakov sa chceli pomstiť Nemcom za zverstvá spáchané v Sovietskom zväze a túto činnosť v tichosti podporovali aj ich velitelia. Pre niektorých sovietskych vojakov bolo ukončenie vojny v Berlíne veľkým zadosťučinením, zavŕšili tak dlhú a krvavú cestu bojiskami východnej Európy, ktorá sa pre nich začala už počas „čierneho leta“ roku 1942 v ruinách Stalingradu.
Vojna sa ale ešte neskončila, v Prahe vypuklo 5. mája protinacistické povstanie a Červená armáda ešte musela zakročiť na území Česko-Slovenska, kde sa stále nachádzalo vyše pol milióna nemeckých vojakov, ktorí sa pokúšali prebiť k Prahe a na západ, aby sa vzdali do rúk anglo-amerických vojsk. V tejto oblasti sa bojovalo ešte aj 11. mája, keď sa nemecké uskupenie pod vedením K.F. von Pücklera-Burghausa pokúšalo prebiť k demarkačnej línii. Boje sa skončili nadránom 12. mája 1945 kapituláciou nemeckých vojsk pri Slivici a Milíne.
Západný front.
V dňoch 13. až 15. februára vykonalo britské a americké letectvo rozsiahle nálety na Drážďany. Mesto, preplnené utečencami pre ktorých neboli pripravené úkryty, sa počas noci zmenilo na trosky a pochovalo v ruinách najmenej 35 000 civilistov (hovorí sa, že Drážďany sa stali „mestom bez jedinej strechy“). O vojenskom význame náletov sa dodnes vedú spory.
1. januára sa na západnom fronte pokúsila Luftwaffe o jeden z najväčších útokov na spojenecké letectvo. Toho rána vzlietlo asi 900 nemeckých strojov, aby bombardovali letiská v Holandsku. Zničili pri tom na zemi asi 465 spojeneckých strojov, pričom sami prišli o 277 lietadiel a zahynulo tiež 237 letcov. Akcia pod krycím názvom operácia Bodenplatte sa tak celkovo nevydarila, pretože sa nemecké letectvo samé veľmi oslabilo.
14. januára americký XII. zbor a 2. britská armáda začali operáciu Blackcock s cieľom vyčistiť od nemeckých vojsk Roerský trojuholník. Nemci sprvu držali výbežok medzi riekami Mása a Roer južne od Roermondu. 27. januára boli z tejto oblasti nemecké vojská vytlačené. V dôsledku toho, že sovietske vojská v tej dobe dosiahli Odru, boli všetky nemecké zálohy nasadené na tento smer a tak mohli vojská západných spojencom rýchlo postupovať. Na čas situácia vyzerala tak, že sa dostanú do Berlína skôr ako sovietske jednotky. 7. marca sa Spojencom podarilo získať nepoškodený most cez Rýn pri Remagene, kadiaľ ich jednotky začali postup do nemeckého vnútrozemia. 11. apríla ich jednotky dosiahli rieku Labe a vybudovali si predmostie necelých od Berlína. Eisenhower, hlavný veliteľ spojeneckých vojsk v Európe podobne ako napríklad generál Bradley s útokom nesúhlasili. Ich sily sa im nezdali dostatočné na to aby obsadili Berlín, navyše by obsadené územie východne od rieky Labe museli prenechať Sovietom. Tieto faktory spolu s obavami rozviedky, že Nemci začnú v Alpách viesť partizánsku vojnu viedlo k zastaveniu útoku na východ a stočenie postupu juh do Bavorska a Rakúska.. Ako sa neskôr ukázalo, boli tieto obavy prehnané. V nasledujúcich aprílových dňoch sa rozpadla nemecká línia v severnom Taliansku, v tej istej dobe sovietske jednotky dokončovali obkľúčenie nemeckého hlavného mesta, pád Tretej ríše bol len otázkou času.
Nemeckí predstavitelia podpísali kapituláciu so západnými Spojencami 7. mája v Remeši, no vzhľadom na to, že nebol prítomný žiadny oficiálny vyšší predstaviteľ Sovietskeho zväzu, opakoval sa akt podpísania bezpodmienečnej kapitulácie ešte raz 8. mája. Za Nemecko kapituláciu podpísal maršal Wilhelm Keitel, Hans Georg von Freiburg, Hans Jürgen Stumpff, za ZSSR Georgij Žukov, za USA Carl A. Spaatz, za Spojené kráľovstvo Arthur Tedder, za Francúzsko Jean Marie de Lattre de Tassigny. 8. mája 1945 o 23:01 stredoeurópskeho času, kedy kapitulácia nadobudla platnosť, sa druhá svetová vojna v Európe oficiálne skončila. Tisícročná Tretia ríša po 12 rokoch prestala existovať.
Boje v Tichomorí.
Boje v Tichomorí pokračovali rovnakým tempom aj po porážke všetkých japonských spojencov v Európe. Japonskí najvyšší velitelia boli ochotní obetovať všetkých svojich vojakov, len aby oddialili pád Cisárstva. Boje o ostrovy Iwo Jima a Okinava ukázali, že Japonsko sa bude brániť doslova do posledného muža. Len na Iwo Jime stratili Američania v priebehu niekoľkých týždňov 6 000 padlých a 19 000 ranených, ich celkové straty však prekonali i počet zlikvidovaných Japoncov. Aj ďalšie pozemné stretnutia ako bitka o Okinawu, trvajúca tri mesiace, stáli Spojené štáty 12 000 mŕtvych. Japonci pri tom v bojoch využívali aj civilistov, vyzbrojených provizórnymi zbraňami. Mnohých iných vycvičili na samovražedné akcie tzv. „Kamikadze“.
1. apríla sa vydala na sebevražednú misiu k Okinave aj najväčšia japonská bojová loď Jamato. Do boja vyštartovala iba s palivom na cestu tam. 7. apríla 1945 bola po opakovaných amerických leteckých útokoch potopená v beznádejnom boji.
Počas piatich veľkých leteckých náletov na Tokio medzi 10. marcom a 25. májom 1945 bola takmer polovica mesta v ruinách.
Zraky Američanov sa zatiaľ upreli na japonskú pevninu. Vojenskí analytici odhadovali, že v prípade obojživelného výsadku, príde o život asi 150-500 000 Američanov a niekoľkonásobne viac Japoncov. Americký prezident Truman (Roosevelt zomrel 12. apríla) preto rozhodol o použití atómovej bomby. Jednu najprv zhodili 6. augusta na Hirošimu, zahynulo 80 000 obyvateľov mesta (na následky neskôr ďalších 60 000), no ani po tom Japonci neprejavili žiadnu ochotu rokovať o mieri. O tri dni 9. augusta zhodil bombardér B-29 ďalšiu atómovú bombu. Táto, podstatne silnejšia bomba, vybuchla nad mestom Nagasaki. Zlé počasie pri tom ochránilo pred skazou mesto Kokura, ktoré bolo pôvodne určené ako primárny cieľ náletu.
8. augusta 1945 vyhlásil vojnu Japonsku aj Sovietsky zväz. 9. augusta 1945 spustili proti japonským vojskám v Mandžusku, Kórey na Sachaline a Kurilských ostrovoch ofenzívu aj sovietske vojská. Asi milión mužov japonskej tzv. Kwantungskej (mandžuskej) armády sa vzdalo 15. augusta. Ťažké porážky Japonska na mori i na súši. Útoky atómovými bombami na japonské mestá ako aj drvivá porážka japonských vojsk Sovietmi viedli v Japonsku k pokusu o štátny prevrat. Cisár Hirohito 15. augusta pre mnohých nečakane vystúpil v rozhlasovom prejave pre široké masy, vysielanom po celej ríši, v ktorom oznámil kapituláciu Japonska Spojencom. Reakcia verejnosti na cisárov prejav bola rôzna. Väčšina Japoncov ho počúvala. Časť dôstojníckeho zboru armády a námorníctva zvolila radšej samovraždu pred ponižujúcou kapituláciou.
17. augusta vydal Hirohito krátky prejav o kapitulácii zameraný na armádu, námorníctvo a jej velenie, v ktorom žiadal aby zložili zbrane. Toho istého dňa nahradil vo funkcii premiéra Suzukiho cisárov strýko, princ Naruhiko Higašikuni.
Japonské sily stále bojovali proti Sovietom, ako aj Číňanom na ázijskej pevnine a zavedenie prímeria a kapitulačných podmienok bolo na japonskej strane ťažké. Posledný vzdušný súboj japonských stíhačiek proti americkým prieskumným strojom sa odohral 18. augusta. Sovietsky zväz pokračoval v boji až do začiatku septembra a obsadil Kurilské ostrovy.
Od 28. augusta začali postupne Spojenecké vojská okupovať aj Japonské ostrovy. MacArthur prišiel do Tokia 30. augusta.
2. septembra podpísali japonskí predstavitelia na americkej bojovej lodi USS Missouri v Tokijskom zálive bezpodmienečnú kapituláciu svojich vojsk. Za japonskú vládu ju podpísal minister zahraničných vecí Šigemicu, a za ozbrojené sily generál Umezu. Druhá svetová vojna sa tak po 6 rokoch krvavých bojov, aké svet dovtedy nepamätal, skončila.
Skrytý (domáci) front.
V priebehu vojny sa ukázalo, že veľmi významným prvkom vojnového úsilia bude priemyselná výroba. Spojenci sa spoliehali na priemyselnú silu Spojených štátov amerických, ktorá významnou mierou pomáhala zbrojiť Spojené kráľovstvo aj Sovietsky zväz. Nacistické Nemecko mobilizovalo svoj priemysel pomalšie. V marci 1942 začalo nacistické Nemecko pociťovať nedostatok pracovných síl, boli preto zorganizované nábory na prácu po celej okupovanej Európe. Veľa ľudí išlo dobrovoľne, boli to najmä Francúzi a Ukrajinci. No už v auguste sa aj tieto možnosti vyčerpali, preto bol vydaný rozkaz na deportácie – tzv. totálne nasadenie. Do roku 1944 sa podmienky týchto pracujúcich zhoršili natoľko, že sa prakticky nelíšili od podmienok v koncentračných táboroch. V Nemecku vtedy pracovalo asi 7,5 milióna cudzincov (1,3 milióna Francúzov, 1,7 milióna Poliakov, 2,8 milióna sovietskych občanov, z nich polovica ženy), skoro 2 milióny vojnových zajatcov a 700 000 väzňov z koncentračných táborov.
Kritická situácia v Sovietskom zväze krátko po napadnutí Nemeckom si tiež vyžiadala maximálne nasadenie celého obyvateľstva. Podarilo sa evakuovať časť priemyselných podnikov aj s kvalifikovanými robotníkmi z ohrozených oblastí v západnej časti krajiny mimo dosah nacistov hlavne na Ural, Sibír a do Kazachstanu, čo bol obrovský úspech. Sovietska priemyselná výroba v priebehu vojny, najmä po roku 1942 mohla, aj vďaka štedrej pomoci od západných Spojencov (Zákon o pôžičke a prenájme Lend-Lease), úspešne rásť a čoskoro predbehla aj samotné Nemecko. Sovietsky režim apeloval na národné a vlastenecké cítenie všetkých obyvateľov, ruku v ruke s tým však nasledovali tvrdé reštriktívne opatrenia. Robotníci a baníci spätí s vojenským priemyslom boli pokladaní za mobilizovaných, a podliehali vojenským súdom (napr. za 3 neskoré príchody do práce hrozili 3 roky nútených prác). Postupným povolávaním mužov na front tak prechádzalo veľa úloh v hospodárstve na ženy, mladistvých a starcov. Napriek všetkému, mnohí neváhali pracovať aj 14 hodín denne a pri tom žiť zo skromných prídelov potravín.
Vo viacerých krajinách prebiehali tiež zbierky peňazí, za ktoré sa zabezpečovala pomoc postihnutým vojnou, alebo sa dokonca nakupovali tanky či lietadlá.
Výsledky vojny.
Materiálne škody a obete vojny.
Druhá svetová vojna celkom zmazala rozdiely medzi zázemím a frontom. Najväčší vplyv na to malo masové nasadenie letectva, ktoré bombardovalo nie len nepriateľské továrne, ale aj domovy robotníkov ktorí v nich pracovali. Rovnako podstatné bolo aj bezohľadné správanie sa armád k civilistom na nepriateľskom území, ktoré bolo podporované z národnostného, rasového alebo triedneho hľadiska. Už prvé dni vojny priniesli útrapy kobercového bombardovania miest ako bola Varšava, Rotterdam či Londýn. Bombardovanie hlbokého zázemia však nemalo inak dostatočne vysoký účinok na vojenské úsilie jednotlivých strán. Za čiastočne úspešné možno považovať napádanie vojenského priemyslu. Jednotlivé krajiny sa proti tomu bránili po svojom. Výroba sa buď rozptýlila, premiestnila hlbšie za front, mimo dosahu nepriateľského letectva, alebo sa premiestnila do lepšie chránených podzemných priestorov.
Vojny sa zúčastnilo 61 štátov (ich obyvateľstvo tvorilo 80 % svetovej populácie). Vojna zasiahla všetky kontinenty s výnimkou Antarktídy a Južnej Ameriky. Priamo sa však bojovalo hlavne v Európe, Severnej Afrike, Atlantiku, Oceánii, Južnej a Juhovýchodnej Ázii. Vojenské operácie zasiahli územie 40 štátov. V armádach bojujúcich krajín slúžilo dovedna 110 miliónov ľudí. Suma celkových výdavkov na vojnu predstavovala 4 trilióny amerických dolárov. Celkové obete sa odhadujú na v rozmedzí od 50 do 62 miliónov, čo boli 2,5 % vtedajšej svetovej populácie. 37 miliónov z nich boli civilisti, zvyšnú menšiu časť tvorili padlí vojaci. Spojenci stratili 51 miliónov osôb, krajiny Osi naproti tomu 11 miliónov (straty krajín, ktoré prešli na stranu Spojencov sú zarátané medzi spojenecké straty).
Celkovo najväčšie straty utrpel Sovietsky zväz, ktorý stratil najmenej 26 miliónov občanov (do tohto počtu ZSSR započítali aj obete stalinského teroru na vlastných občanoch a občanoch obsadených území, ktoré sa po roku 1945 stali súčasťou ZSSR ). Asi 17 miliónov z nich boli civilisti. Celkovo prišla krajina o viac než 13 % obyvateľstva. Pri dovtedy najtvrdších bojoch aké boli zaznamenané, bolo iba v ZSSR vyše 100 miest a 70 000 dedín zrovnaných so zemou alebo veľmi ťažko poškodených či vypálených (časť zničených obcí majú na svedomí ustupujúci sovieti, ktorí postupovali podľa Stalinových príkazov). Bez prístrešia zostalo 25 miliónov sovietskych občanov. Materiálne škody predstavovali 2600 miliárd rubľov. Spomedzi sovietskych zväzových republík utrpeli najväčšie straty Pobaltské krajiny a Bielorusko. V týchto krajinách zahynula počas vojny približne 1/4 ich predvojnovej populácie. V percentuálnom prepočte ľudských strát dopadlo horšie ako ZSSR len Poľsko, ktoré stratilo 5,6 milióna obyvateľov, čo predstavovalo viac než 16 % obyvateľov krajiny. Spojené štáty stratili 418 000 vojakov. Veľká Británia stratila 450 400 obyvateľov, väčšina z nich boli vojaci. V Juhoslávii prišlo o život v dôsledku vojny asi 1 milión obyvateľov. Viac než polovica z nich boli civilisti. Francúzsko stratilo 562 000 obyvateľov, viac než polovica boli civilisti. Odhady strát Číny hovoria o 10 miliónoch, z troch štvrtín civilistov.
Nemecko ako jeden z hlavných agresorov prišlo asi o 7,5 milióna občanov, tri štvrtiny z nich boli vojaci. Veľa Nemcov však prišlo o život pri následných deportáciách z krajín východnej a strednej Európy. Asi pol milióna až milión zahynul neskôr v sovietskom zajatí. Japonsko stratilo 2,6 milióna obyvateľov. V Taliansku zahynulo počas vojny asi 450 000 ľudí, dve tretiny z nich boli vojaci. Rumunsko, ktorého vojaci boli najprv nasadení Nemcami na východnom fronte vo viacerých ťažkých bitkách, no v neskoršej fáze sa pripojilo k Spojencom a podieľalo sa na oslobodzovaní strednej Európy, stratilo 841 000 obyvateľov, prevažne vojakov.
Obete druhej svetovej vojny na území Česko-Slovenska.
Druhá svetová vojna zanechala citeľné straty na životoch aj v Česko-Slovensku. Podľa údajov z Vojenského historického ústavu predstavovali celkové straty na životoch asi 350 000 až 360 000 obyvateľov. Z toho v koncentračných táboroch zahynulo približne 235 000 osôb, z toho asi 149 000 židovského pôvodu. V Česku to bolo asi 78 000 a na Slovensku 71 000 osôb. Neskoršia dokumentácia uvádza pre Česko 92 000 deportovaných (z toho 79 000 mŕtvych), zo Slovenska bolo deportovaných 109 000 ľudí. Pri stanných právach bolo bez súdov popravených 10 000 osôb. Počet padlých príslušníkov vojenských a partizánskych jednotiek predstavuje asi 12 000 osôb. Pri leteckých náletoch zahynulo 7000 osôb. Bezprostredne po skončení vojny zahynulo na následky prežitého utrpenia asi 95 000 osôb. Počas vojny bolo umučených a zavraždených asi 15 000 detí, prevažne židovského pôvodu, ale aj z vypálených obcí. Nacistický vpád na Slovensko si vyžiadal viac ako 10 000 obetí, v Pražskom povstaní padlo asi 1600 bojovníkov. Na nútené práce do Nemecka a do nacistami okupovaných krajín bolo nasadených asi 500 000 osôb z bývalého Česko-Slovenska. (Zo Slovenska to boli najmä vojaci dvoch odzbrojených východoslovenských divízií a zaistení obyvatelia vypálených obcí). Pri represáliách a prenasledovaní partizánov bolo čiastočne alebo úplne vypálených 90 obcí v Česku a na Slovensku.
Masové vraždy a holokaust.
Na Európskom bojisku dosiahlo barbarstvo najväčší stupeň na východnom fronte. Na pacifickom bojisku predovšetkým počas bojov o Tichomorské ostrovy a v Číne. Najväčších vojnových zločinov sa dopustilo nacistické Nemecko a Japonsko. Spomedzi spojeneckých krajín to bol najmä Sovietsky zväz, ktorého predstaviteľov však po vojne nikto ani len oficiálne neobvinil. Mnohí pokladajú za veľké vojnové zločiny aj niektoré nálety na mestá uskutočnené spojeneckým letectvom (napr. Bombardovanie Drážďan, Tokia), či americké bombardovanie miest Hirošima a Nagasaki atómovými bombami.
Už v priebehu vojny sa objavovali správy o koncentračných a vyhladzovacích táboroch. Medzi nich patrila aj správa Vrbu a Wetzlera, slovenských židov, ktorí utiekli z Osvienčimu. Zodpovední politici v demokratických krajinách ani verejnosť však týmto správam nevenovala pozornosť alebo ich nepovažovala za dôveryhodné. Skutočnosť o koncentračných a vyhladzovacích táboroch vyšla najavo na sklonku vojny, keď boli takéto zariadenia odhalené v rôznych oblastiach Európy obsadenej nacistami. V týchto zariadeniach museli pre nacistov pracovať vojnoví zajatci, politickí väzni či rasovo prenasledovaní. Podmienky v nich boli zväčša otrasné. Väčšina väzňov zomierala od celkového vyčerpania z dlhodobej namáhavej práce, nedostatku potravín a kvôli zlému a krutému zaobchádzaniu. Tí, ktorých uznali nevhodných na manuálnu prácu ako malé deti vrátane nemluvniat, tehotné ženy a starí boli na mieste po príchode bez súdu masovo popravovaní, zastrelení, alebo likvidovaní v plynových komorách. Mŕtvym pred spopolnením vybíjali zlaté zuby. Získané prostriedky boli použité buď na osobné obohatenie samotných nacistov, alebo na financovanie vojnovej mašinérie. Osobné veci väzňov sa konfiškovali. Najväčšiu skupinu zlikvidovaných tvorili Židia, ktorí podľa Norimberského súdu tvorili vyše polovicu z asi 11 miliónov zavraždených. Celkovo, v dôsledku nacistického teroru, zahynulo 56 miliónov Židov. Ďalšími, ktorých sa rozhodli nacisti zlikvidovať boli obyvatelia východoeurópskych krajín, najmä Slovania, žijúci v okupovaných krajinách hlavne v ZSSR, Česku, Poľsku a Juhoslávii; ale aj osoby sociálne, národnostne či politicky neprijateľní pre nacistický režim. Išlo o duševne postihnutých, homosexuálov, Rómov či politických a duchovných nepriateľov ako komunisti, či predstavitelia odporu a demokracie v okupovaných krajinách. Jeden z najväčších táborov Majdanek s ešte činnými krematóriami bol oslbodený 24. júla 1944 pri poľskom Lubline. Najväčší nacistický vyhladzovací komplex pri Osvienčime, oslobodili sovietske vojská na sklonku vojny 27. januára 1945. V celom komplexe bolo podľa odhadov zavraždených okolo 1,1 milióna ľudí, ich popol bol rozsypaný po okolitej krajine.
Nacisti podnikli mnoho útokov voči civilnému obyvateľstvu, najmä v oblastiach, kde prebiehala intenzívna partizánska vojna (medzi mnohými napr. Chatyň v Bielorusku, Oradour-sur-Glane vo Francúzsku, Ostrý Grúň či Tokajík na Slovensku). V krajinách, kde prevažovalo slovanské obyvateľstvo ako bolo Poľsko, Juhoslávia, Česko-Slovensko, či západné oblasti ZSSR viedli utláčateľskú politiku, ktorá viedla k smrti tisícov civilistov od hladu, či v dôsledku krutého zaobchádzania. Podobnú brutálnu politiku viedlo Cisárske Japonsko počas vpádu do Číny. Krutú likvidáciu politickej opozície realizoval aj Sovietsky zväz pri obsadzovaní Pobaltských republík a vtedajšej východnej časti Poľska v úvodnej časti vojny. Po vyhnaní okupačných vojsk zo sovietskeho územia došlo k násilnému presídľovaniu viacerých národov ZSSR (Čečeni, Inguši, Krymskí Tatári), ktorých príslušníci boli kolektívne potrestaní za spoluprácu s Nememeckom.
Vojnoví zajatci.
Počas vojny v rokoch 1939 – 1945 sa do nepriateľského zajatia dostalo podľa niektorých odhadov celkovo až 35 miliónov osôb, z ktorých asi 5 miliónov zahynulo. Z hlavných účastníkov vojny 2 krajiny nepodpísali Haagske konvencie z roku 1899 a 1907 vymedzujúce práva vojnových zajatcov, boli to Japonsko a Sovietsky zväz. Medzinárodné dohovory mali zaručovať aby bolo o zajatcov postarané podobne ako o vlastných vojakov, mali však byť internovaní, mali dovolené viesť korešpondenciu s rodinou a smeli ich navštevovať pracovníci Červeného kríža. Na východnom fronte a pacifickom bojisku boli nepriateľskí ranení bežne ponechávaní svojmu osudu alebo rovno zastrelení. Branie zajatcov bolo miestami náhodné a často k nemu dochádzalo iba na výslovný rozkaz veliteľa. Zlé zaobchádzanie so zajatcami však nespôsobovala iba samotná zločinná politika, či nedodržiavanie medzinárodných dohovorov jednotlivými štátmi, ale aj objektívne príčiny. Viaceré bojujúce strany mali v niektorých fázach vojny problémy napríklad aj pre to, že ich internačné zariadenia neboli pripravené na prijatie obrovského množstva zajatcov. Niektoré krajiny, napr. Sovietsky zväz, mali počas vojny problémy so zásobovaním a nedokázali sa dostatočne postarať ani o vlastné jednotky.
Na západoeurópskych bojiskách sa väčšina krajín snažila dodržiavať medzinárodné dohody. Výnimkou boli najmä nemecké jednotky Waffen-SS, ktoré často žiadnych zajatcov nebrali (nepriateľských bojovníkov, ktorí sa dostali do ich rúk likvidovali). Nemci zajali za celú vojnu asi 2 milióny vojakov západných Spojencov (Francúzsko, Spojené kráľovstvo a USA), úmrtnosť v týchto zajateckých táboroch bola asi 3,5 až 4 %. Časť zajatcov bola nasadená na nútené práce, napriek všetkému bolo vraždenie zajatcov na západnom fronte skôr ojedinelé (napr. Malmédsky masaker). Spojenci zajali asi 8,25 milióna vojakov Osi, z nich asi 3,4 milióna po skončení vojny. Ku koncu vojny boli americké tábory s nemeckými zajatcami v Západnej Európe preplnené, a niekoľko desiatok tisíc zajatcov tu zomrelo v dôsledku podvýživy a chorôb.
Celkom iná situácia bola na východnom fronte. Sovietsky zväz konal na územiach obsadených podľa paktu Ribbentrop-Molotov v duchu stalinskej politiky, v priebehu roku 1940 tak napríklad došlo k masovým vraždám poľských zajatcov v Katyni. Po vpáde Nemecka do ZSSR dochádzalo k zločinom na oboch stranách, Sovietski vojnoví zajatci však boli vystavení brutálnemu správaniu Nemcov v dovtedy nevídanej miere. Z 45,3 miliónov sa konca vojny nedočkalo 2,8 – 3,6 milióna. Hlavnou príčinou bola zločinná politika nacistických politických a vojenských špičiek, ktoré vedome zapríčinili veľkú úmrtnosť zajatcov (až 57,5 %) najmä z ideologických a rasových príčin. Sovietski zajatci boli okrem nútenej práce, hladu a chorôb vystavení aj lekárskym či vojenským experimentom rôzneho druhu (pokusy s infikáciou smrteľných chorôb, testovanie jedovatých látok atď.). Vystavenie hladu a neľudské zaobchádzanie v zajatackých táboroch zároveň postavilo týchto zajatcov pred morálnu a existenčnú dilemu – smrť hladom alebo kolaborácia s nacistami. Veľké množstvo sovietskych zajatcov bolo rôznymi spôsobmi prinútených spolupracovať s nacistami, za čo boli po oslobodení tvrdo potrestaní sovietskymi orgánmi. Zlé zaobchádzanie so sovietskymi zajatcami potom bolo zároveň jednou z príčin toho, že repatriácia zajatých Nemcov a Rakúšanov sa začala až v roku 1947 a poslední z 2,6 až 3,5 milióna nemeckých vojnových zajatcov boli prepustení zo sovietskych pracovných táborov až po Stalinovej smrti v roku 1953. Sovietske zajatie neprežilo asi 474 967 až 1 milión nemeckých a rakúskych zajatcov (úmrtnosť 18 až 30 %).
Japonsko bolo rovnako známe pre zlé zaobchádzanie so zajatcami. Podmienky v jeho zajateckých táboroch boli výrazne závislé na správaní jednotlivých veliteľov. Japonci používali zajatcov nielen na nútenú prácu alebo zvrátené pokusy, v Číne využívali zajatcov ako živé terče pri výcviku útoku s bodákom. Úmrtnosť Spojeneckých zajatcov v japonských táboroch dosahovala 27 %.
Utečenci.
V máji a júni 1945 prebiehali v celej Európe veľké presuny obyvateľstva. Bývalí nacistickí väzni zo všetkých okupovaných krajín sa často po rokoch mohli vrátiť domov. No naopak i nemecké obyvateľstvo bolo vyháňané a vysťahovávané z oblastí, v ktorých žilo stovky rokov. Pri týchto deportáciách sa víťazné mocnosti dopustili mnohých zločinov.
Stalin si v tej dobe dal obzvlášť záležať na likvidácii a zaistení nepohodlných osôb. Podľa dohôd so západnými spojencami boli do ZSSR vrátení všetci jeho občania, ktorých na západe zaevidovali medzi utečencami. Niektorí z nich boli skutoční zločinci, či zradcovia, ktorí zapredali vlastnú krajinu a snažili sa zachrániť na západe. Veľa z nich však boli nevinní ľudia, ktorých okolnosti prinútili postaviť sa na nesprávnu stranu. Väčšina z nich bola odsúdená na mnohoročné nútené práce, niektorých popravili. Stalinova chorobná nedôvera však postihla aj dôstojníkov a vojakov Červenej armády, ktorí sa „nakazili západným kapitalizmom“. Tisíce z tých, ktorí priniesli slobodu podstatnej časti Európy, vyznamenaných Hrdinov Sovietskeho zväzu ale aj obyčajných frontových vojakov, či tých čo prežili peklo nemeckých koncentrákov, tak onedlho čakali nútené práce pre zmenu v Sovietskom zväze. Stalin sa rovnako rozhodol potrestať niektoré národy, ktoré upodozrieval z pomoci nacistom. Boli to najmä Čečeni a Krymskí Tatári. Státisíce z nich boli násilne deportovaní na Sibír, odkiaľ sa mohli vrátiť až po Stalinovej smrti.
Potrestanie vojnových zločinov.
Na území viacerých oslobodených krajín, vzali do rúk dočasnú vládu predstavitelia odboja. Tí často veľmi rýchlo súdili a popravovali zradcov a kolaborantov. Masové deportácie obyvateľstva sa stali bežným prvkom politiky a pôsobili spolu s vojnovými útrapami na celkový pokles právnej kultúry a vedomia spoločnosti. V krajinách východnej a strednej Európy vytvorili živnú pôdu pre rozmach novej „červenej“ totality.
Už v máji sa víťazné mocnosti v Londýne dohodli o tom, že budú súdiť vysokých nacistických predstaviteľov a nacizmus ako taký. 21. novembra 1945 sa začal v Norimbergu proces s nemeckými vojnovými zločincami. Medzi najvýznamnejších z nich patrili Göring, von Ribbentrop, Keitel či Kaltenbrunner. Význam procesu nespočíval v pomste a potrestaní zvyšných predstaviteľov nacizmu, ktorých sa podarilo Spojencom chytiť. Počas procesu sa podarilo podrobne zdokumentovať množstvo svedectiev o nacistických zločinoch, najmä rozsiahlom vyvražďovaní a etnických čistkách, a vytvoriť základ pre ich dôkladnejšie budúce prešetrenie. Vznikol tiež precedens do budúcna, že vedenie útočnej vojny je zločinom, ktoré nemôžu ostatné krajiny tolerovať. Zločiny nariadili, organizovali a vykonávali jednotlivci, ktorí sa nemôžu skrývať za svojich nadriadených alebo ospravedlňovať tým, že si plnili štátne povinnosti. Došlo tiež k odsúdeniu nacistickej strany a viacerých represívnych zložiek, hlavne Gestapa, SD a SS, ktoré boli vyhlásené za zločinecké organizácie. Po porážke Japonska nasledoval podobný proces s japonskými predstaviteľmi, označovaný ako Tokijský proces.
Víťazi a porazení.
Okrem iných geograficko-politických zmien, ktoré boli spojené najmä so zmenou hraníc Poľska, ktoré sa posunuli viac na západ. Východné Prusko bolo rozdelené medzi Sovietsky zväz a Poľsko. V Tichomorí získali Spojené štáty kontrolu nad viacerými ostrovmi. Podobne ZSSR obsadilo časť Kurilských ostrovov, jeho hranice sa posunuli až k Severnej Kórei. Česko-Slovensko bolo nútené prenechať Sovietskemu zväzu Zakarpatskú Ukrajinu. Oficiálne sa tak stalo podľa dohody z 29. júla 1945 podpísanej v Moskve. Boli obnovené hranice ZSSR, z roku 1940, čo zahrnovalo okupáciu Litvy, Lotyšska, Estónska, Moldavska ako aj oblastí, ktoré predtým patrili Poľsku.
Nové technológie.
Mnohé technológie, ktoré sa objavili alebo boli vyvinuté cez druhú svetovú vojnu sú dnes celkom bežné. Vojna prispela k vývoju nových zbraní a druhotne sa tieto technológie alebo ich súčasti dali využiť aj v civilnej sfére. Rozšírenie antibiotík prispelo k zníženiu úmrtnosti ranených a chorých vojakov. Vojna priniesla celkom nové typy zbraní ako sú: útočné pušky, balistické rakety, atómová bomba, riadené strely, raketové delostrelectvo atď. Mnohé iné vynálezy našli uplatnenie aj v civilnej sfére: laser, radar, helikoptéra, raketové, prúdové a turbovrtuľové motory, zariadenia pre nočné videnie, počítače, optické vlákna, elektronika, nové kovové zliatiny, plasty alebo penicilín. Mnohé technické vynálezy nacistického Nemecka, ktoré mohli oddialiť koniec vojny, prišli príliš neskoro, alebo neboli dokončené. Medzi tzv. Hitlerove ,superzbrane" patrili napríklad prúdové lietadlá He 162, Me 262 a Ar 234, raketové lietadlo Me 163, strely s plochou dráhou letu tzv. V-1 a prvé balistické rakety V-2.
Studená vojna.
Pre udržanie mieru sa Spojenci rozhodli vytvoriť Organizáciu spojených národov, ktorá začala oficiálne existovať 24. októbra 1945.
Napriek tomu, že bol Sovietsky zväz zoslabnutý vojnou, ktorá na jeho území spôsobila veľké škody, cítil sa Stalin silný ako nikdy predtým. Po skončení bojov tak mohol začať realizovať svoj plán na ovládnutie krajín vo svojej sfére vplyvu, na ktorej sa predtým dohodol so svojimi západnými spojencami. Začalo vychádzať najavo, že ani strašná vojna Stalina nezmenila, dočasné zlepšovanie vzťahov so západom sa stalo minulosťou. Arogantná činnosť komunistických organizácií v Sovietskym zväzom ovládaných krajinách pomaly ale isto smerovala k potláčaniu demokratických prúdov a nastoleniu diktatúr „Stalinského typu“. Odcudzeniu a dištancovaniu sa západných Spojencov od Sovietskeho zväzu už jasne nasvedčoval prejav Winstona Churchilla v USA z 5. marca 1946 a na to nasledujúci Stalinov prejav o týždeň neskôr. Svet isto spel k bipolarizmu a Studenej vojne.

</doc>
<doc id="7008" url="https://sk.wikipedia.org/wiki?curid=7008" title="GIMP">
GIMP

GIMP (GNU Image Manipulation Program) je slobodný nástroj na úpravu obrázkov z projektu GNU.
Špeciálne pre GIMP bola vyvinutá knižnica GTK+ (Gimp ToolKit). Dnes je GIMP považovaný za najlepší slobodný grafický nástroj na úpravu a tvorbu rastrovej grafiky.
S programom GIMP sa dá dnes stretnúť v prakticky akejkoľvek Linuxovej distribúcii. Verzia pre Windows sa dodáva napríklad v CD/DVD počítačových časopisoch.
Vlastnosti.
GIMP podporuje celý rad funkcií pre prácu s grafikou, okrem iného:

</doc>
<doc id="7009" url="https://sk.wikipedia.org/wiki?curid=7009" title="Mozilla Firefox">
Mozilla Firefox

Mozilla Firefox je grafický multiplatformový webový prehliadač, ktorý vyvíja Mozilla Foundation a stovky dobrovoľníkov. "Firefox" je anglické meno pre pandu červenú ("Ailurus fulgens"). Prehliadač je šírený ako slobodný softvér (pod licenciami , GPL a LGPL). Mozilla Firefox, na rozdiel od svojho predchodcu Mozilla Suite, s ktorým používa spoločné jadro, je čisto prehliadač webových stránok so zjednodušeným používateľským rozhraním bez vstavanej podpory pošty a ďalších modulov prítomných v Mozilla Suite. Verzia 1.0 bola vydaná 9. novembra 2004.
Medzi populárne vlastnosti Firefoxu patrí vstavané blokovanie vyskakovacích (pop-up) okien, prehliadanie v kartách (tabbed browsing) a systém rozširovania pomocou modulov s doplňujúcimi funkciami. Zámerom tvorcov bolo obsadenie 10 % trhu s prehliadačmi do konca roku 2005 .
História.
Dave Hyatt a Blake Ross začali pracovať na projekte ako na experimentálnej odnoži Mozilla Suite. Boli toho názoru, že požiadavky komerčného prehliadača Netscape, spolu s prílišným množstvom vlastností a volieb, majú za následok slabú použiteľnosť prehliadača. Vytvorili odľahčenú verziu prehliadača, sprvu s názvom "Phoenix". Momentálne je vedúcim vývoja Firefoxu Ben Goodger. Počas vývoja sa prehliadač premenoval na "Mozilla Firebird", až nakoniec dostal vo februári 2004 konečný názov "Mozilla Firefox".
Mozilla Firefox zachováva architektúru Mozilla Suite vrátane použitia XUL (user interface markup language) pre používateľské rozhranie. Používatelia môžu rozširovať schopnosti a vzhľad prehliadača pomocou tém a rozšírení. Tieto rozšírenia vyvolali obavy z bezpečnosti, a preto spolu s vydaním verzie 0.9 Mozilla Foundation spustila Mozilla Update, web obsahujúci témy a rozšírenia „schválené“ ako bezpečné.
Názov.
Projekt, ktorý poznáme pod názvom Firefox, vznikol ako experimentálna vetva všestrannej aplikácie Mozilla Suite nazvaná "m/b" (alebo "mozilla/browser"). Vo fáze, keď mal za sebou dostatočný vývoj, boli v septembri 2002 publikované na verejné testovanie binárne kódy pod názvom "Phoenix".
Názov "Phoenix" sa udržal len do 14. apríla 2003, kedy bol zmenený z dôvodu konfliktu s obchodnou značkou výrobcu BIOS-u, Phoenix Technologies (ktorý produkoval prehliadač založený na BIOS-e, nazývaný Phoenix FirstWare Connect). Nový názov "Firebird" vyvolával zmiešané reakcie, čiastočne preto, že rovnaký názov používal slobodný databázový softvér Firebird. Koncom apríla 2003 sa krátko používal názov "Firebird browser", potom sa Mozilla Foundation uzniesla na názve "Mozilla Firebird", aby sa vyhla zámene s databázovým serverom Firebird. Pokračujúci tlak zo strany komunity FLOSS si však vynútil ďalšiu zmenu. A tak sa 9. februára 2004 z Mozilla Firebird stal Mozilla Firefox (alebo skrátene Firefox).
Mozilla Foundation zvolila názov „Firefox“ pre jeho podobnosť z názvom „Firebird“, ale aj pre jeho jedinečnosť v počítačovom priemysle. Aby sa chránila pred ďalšími možnými zmenami názvu, spustila Mozilla Foundation v decembri 2003 proces registrácie názvu "Firefox" ako obchodnej značky na americkom Úrade pre patenty a obchodné známky. Pretože názov „Firefox“ už bol zaregistrovaný ako obchodná známka v Spojenom kráľovstve, Mozilla Foundation tu kúpila licenciu od vlastníka obchodnej značky.
Debian kvôli menu pod obchodnou značkou zvolil vlastné meno IceWeasel.
Skratky.
Populárnou, ale nesprávnou skratkou Firefoxu je FF/ Ff/ ff. Názov sa totiž neskladá z dvoch slov ("fire " a "fox", čo sa dá preložiť "ohnivá líška") ale jedným slovom "firefox", čo znamená "panda červená". Oficiálnou skratkou preto je "Fx" alebo "fx".
Značka a vizuálna identita.
Osvojenie si nových značiek vizuálnej identity je jedným z najviac viditeľných vylepšení Firefoxu oproti jeho predchádzajúcim verziám. Niekedy má človek pocit, že slobodný softvér často trpí kvôli zlému vzhľadu ikony a dizajnu používateľského rozhrania a nedostatkom výraznej vizuálnej identity. Takýto názor platil o raných vydaniach Firefoxu a jeho „racionálnom“ vizuálnom dizajne. Vydanie Firefoxu 0.8 vo februári 2004 predznamenalo úvod do nového značenia, vrátane nových ikon. Jon Hicks vytvoril ikonu pre Firefox 0.8 a novší.
Logo zobrazuje štylizovanú líšku, pretože Panda červená (na ktorú odkazuje pôvodný termín "Firefox") „nezodpovedala tomu správnemu obrazu“ Hicksa. Voľbu vyhralo špecifické logo, pretože pôsobí silným dojmom, ale súčasne s tým z neho „nekričí“ prehnané umenie.
Ikona Firefoxu sa ako obchodná známka používa na označenie oficiálneho vydania softvéru Firefox spoločnosťou Mozilla. Hoci Firefox používa softvér s otvoreným zdrojovým kódom, táto licencia sa nevzťahuje na dizajn. Preto distribútori softvéru rozširujúci upravené verzie Firefoxu nemôžu používať ikonu Firefoxu.
História.
Firefox 1.0.
Verzia 1.0 bola vydaná 9. novembra 2004. Koniec podpory bol ohlásený 13. apríla 2006 po vydaní verzie 1.0.8.
Firefox 1.5.
Verzia 1.5 postavená na novšom vykresľovacom jadre Gecko 1.8 bola vydaná 29. novembra 2005. Bol prepracovaný systém aktualizácií (umožňuje inkrementálne sťahovanie aktualizácií prehliadača). Pribudla podpora štandardu SVG, rozšírenie grafických možností JavaScriptu (podpora značky CANVAS), nový dialóg pre nastavenie prehliadača, priamu voľbu pre výmaz všetkých privátnych informácií, dialóg zobrazený pri chybe načítania stránky nahradila chybová stránka v okne prehliadača, bolo zrýchlené zobrazenie predchádzajúcej stránky. Ďalej bola vylepšená funkcia blokovania vyskakovacích okien a vylepšený bol systém ovládania pomocou klávesnice.
Opravná verzia 1.5.0.12 sa stala posledným vydaním z radu 1.5, ktorá po tomto vydaní prestala byť podporovaná.
Firefox 2.0.
Verzia 2.0 bola vydaná 24. októbra 2006. Posledná opravná verzia 2.0.0.20 z radu 2.0 bola uvoľnená 18. decembra 2008.
Firefox 3.0.
Najväčšou zmenou vo verzii 3.0 je zmena rendovacieho jadra programu. Firefox 3.0 je postavený na jadre "Gecko 1.9". Renderovacie jadro prinášajúce novú funkcionalitu a už nepodporuje operačné systémy Windows 95 , Windows 98 a Windows Millenium či staršie verzie Mac OS X. Zároveň ale vďaka nemu je Firefox 3.0 schopný prejsť testom Acid2.
Okrem rozšírenej správy záložiek a histórie, tzv "Places" je používateľské rozhranie Firefoxu 3.0 lepšie integrované do GUI hostiteľského Operačného systému. Podľa predbežného plánu malo k vydaniu verzie 3.0 dôjsť v novembri 2007, avšak v tomto termíne sa podarilo vydať beta verziu. Finálna verzia 3.0 vyšla 17. júna 2008. Mozilla ukončila podporu tejto rady 30. marca 2010 po vydaní aktualizácie 3.0.19.
Ďalšími zmenami vo verzii 3.0 sú:
Firefox 3.5.
Firefox 3.5 obsahuje najmä funkcie, ktoré sa sa z časových dôvodoch nepodarilo zapracovať do Firefoxu 3.0. Sú to napríklad vylepšenia SVG, niektoré selektory CSS, alebo podpora audio a video značiek zo špecifikácie HTML 5. Nová verzia bude umožňovať prepnutie do režimu "Súkromné prehliadanie" (Private Browsing) pri ktorom nebudú na počítači ukladané údaje (história, cookies či dáta zadané do formulárov). Zmenami prešla implementácia jazyka JavaScript, prínosom ktorých je zlepšenie výkonu webových aplikácií. Bola pridaná možnosť zdieľania polohy užívateľa (po odsúhlasení užívateľom). Ďalšími novými funkciami sú napríklad možnosť použitia fontov umiestnených na HTTP serveri, &lt;canvas&gt; text a vylepšená podpora korekcie farieb.
Vývoj verzie pôvodne označenej 3.1 sa oneskoril viac, ako sa očakávalo aj z dôvodu, že bolo implementovanej viac funkcionality, ako bolo pôvodne plánované. Preto bolo rozhodnuté verziu vydať ako 3.5. Posledná aktualizácia 3.5.19 vyšla 28. apríla 2011.
Firefox 3.6.
Pre vývoj verzie 3.6 bol naplánovaný kratší vývojový cyklus; vývoj sa sústredil najmä na dokončenie prehliadača Fennec určeného pre malé zariadenia, ktorý je vyvíjaný na spoločnom základe s prehliadačom Firefox. Finálnej verzia 3.6 bola sprístupnená 21. januára 2010. Okrem vylepšení v oblasti podpory štandardov či zvýšenia výkonu, nová verzia obsahuje aj nasledovné vylepšenia:
Mozilla nezvykle pridala funkcionalitu aj počas fázy údržby rady 3.6. V aktualizácii 3.6.4 implementovala beh vybratých zásuvných modulov (pluginov) vo vlastnom procese, čo prinieslo oddelenie stability prehliadača od stability týchto zásuvných modulov. Mozilla ukončila podporu pre túto verziu 23. apríla 2012 spolu s vydaním poslednej aktualizácie (3.6.28).. Dĺžkou podpory 27 mesiacov sa tak stala najdlhšie podporovanou verziou prehliadača.
Firefox 4.0.
Vydanie verzie 4.0 bolo pôvodne naplánované na koniec roku 2010, neskôr posunuté na začiatok roku 2011. V oblasti podpory štandardov sa vývoj sústredil na zlepšenie podpory HTML5 a CSS3. Novou je aj podpora technológie WebGL - podpore nového JavaScript API pre vytváranie 3D grafiky. Vývojári sa venovali zlepšovaniu výkonu aplikácie, najmä čo sa týka JavaScriptu, pričom sa pokúsili dostihnúť konkurenčné produkty. Rozsiahle zmeny sa uskutočnili aj v užívateľskom rozhraní. K ďalším vylepšeniam patrí použitie akcelerácie grafických kariet pri určitých operáciách, či zlepšenia v oblasti typografie. Verzia 4 je prvou nepodporujúcou protokol gopher, podpora tohto protokolu je možná pomocou rozšírenia.
Počas vývoja bolo uvolnených 5 alfa a 12 beta testovacích vydaní.
Vývoj v krátkych vývojových cykloch.
Počnúc verziou 5.0 bol vývojový cyklus prehliadača zmenený. Nové verzie sú vydávané častejšie a s menším počtom zmien. Od verzie 6.0 je interval medzi vydaniami stanovený na 6 týždňov .
Od verzie 5.0 bola vylepšená podpora štandardov, výkon aplikácie a v neposlednom rade znížená spotreba pamäte. V užívateľskom rozhraní aplikácie však došlo len ku kozmetickým zmenám . V užívateľskom rozhraní verzie 6.0 je najbadateľnejšou zmenou zvýraznenie domény v adresnom riadku a zmena vzhľadu identifikácie stránok. Vývojárom pribudol nový nástroj pre test JavaScriptu kódu "Scratchpad"..
Keďže krátky vývojový cyklus nie je vhodný pre všetkých používateľov Mozilla.org začala poskytovať aj verziu s predĺženou podporou . Prvou verziou s predĺženou podporou sa stala verzia 10, ktorá taktiež nahradí dovtedy udržovanú verziu 3.6.
Firefox 56.
Verzia 56 bola vydaná 8. augusta 2017. Bola v nej spustená funkcia Firefox Screenshots, ktorá umožňuje snímať obrazovku a ukladať obrázky na cloud alebo si ich stiahnuť. Je zároveň poslednou verziou, ktorá podporuje Android "Ice Cream Sandwich".
Firefox 57.
Verzia 57 bola vydaná 14. novembra 2017 pre počítače a Androidy s názvom Firefox Quantum. Portálom ZDNet bola označená ako návrat oproti dominantnému Google Chromu po rokoch klesajúceho podielu na trhu.  Obsahovala nový vzhľad prehliadaču "Photon", nové vykresľovacie jadro takmer dvakrát rýchlejšie ako dovtedy používané. Firefox 57 prestal podporovať doplnky založené na staršej technológii XUL. V ten istý deň, Mozilla oznámila, že Google bude predvolený vyhľadávač, namiesto Yahoo, ktorý bol predvoleným od 2014. Zároveň s verziou 57 bolo mierne zmenené aj logo prehliadača.
Firefox 58.
Verzia 58 bola vydaná 23. januára 2018. Vie rýchlejšie vykresľovať grafiku webovej stánky. Jeho časť beží mimo hlavné vlákno a proces prehliadača. Verzia 58 tiež podporuje: automatické dopĺňanie kreditných kariet, podpora prehrávania FLAC (Free Lossless Audio Codec). Vo Firefox Screenshots pribudla funkcia vkladania zachytených snímok obrazovky priamo do systémovej schránky (clipboard).
Firefox 100.
Jubilejná 100 verzia bola vydaná 3. mája 2022. Nová verzia prináša zaujímavú funkciu - obraz v obraze - pričom umožňuje zobrazovať titulky napr. vo videách YouTube a na webových stránkach, ktoré používajú formát WebVTT. Firefox podporuje video HDR.
Rozšírenie.
Prehliadač Mozilla Firefox bol vydaný v čase kedy mal medzi používateľmi dominantný podiel prehliadač Internet Explorer. Firefox získaval najmä týchto používateľov. V júni 2010 bol Firefox celosvetovo podľa štatistík Net Applications druhým najpoužívanejším prehliadačom s 23.81% používateľov (najpoužívanejším bol Internet Explorer s 60.32%).
Podľa odhadov organizácie Mozilla z marca 2010 používalo Firefox 350 miliónov používateľov..
V júli 2010 boli všetci zamestnanci IBM (okolo 400.000) požiadaní aby používali Firefox ako prednastavený prehliadač.

</doc>
<doc id="7010" url="https://sk.wikipedia.org/wiki?curid=7010" title="Mozilla Thunderbird">
Mozilla Thunderbird

Mozilla Thunderbird je slobodný multiplatformový poštový klient. Vyvíja ho Mozilla Foundation. Základom je myšlienka ako pri Mozilla Firefox vytvoriť jednoduchý a prehľadný program, ale s možnosťou nastavovania a flexibilného rozširovania. Verzia 1.0 bola uvoľnená 7. decembra 2004 a v priebehu 3 dní sa počet stiahnutí vyšplhal na 500 000 a okrúhly 1 000 000 za 10 dní od uvedenia.
História.
Samostatný poštový program, ktorý dnes poznáme pod názvom Thunderbird, pôvodne vzišiel z poštovej aplikácie Mozilla mail ako projekt odčlenenia e-mailového klienta z balíka Mozilla. Projekt vznikol pod kódovým označením Minotaur krátko po spustení projektu webového prehliadača Firefox, ktorý sa vtedy uvádzal pod kódovým označením Phoenix.
Záujem bol spočiatku minimálny, ale s úspechom prehliadača Mozilla Firefox sa zvýšil záujem aj o poštového klienta a práce na projekte Minotaur boli oživené pod novým názvom Thunderbird. Názov dostal podľa mytologického vtáka, ktorý bol podľa indiánskych mýtov nositeľom dobrých správ a jeho podobu asi poznáte z indiánskych totemov.
Vlastnosti.
Thunderbird podporuje protokoly POP a IMAP pre prístup k poštovým schránkam, dopĺňanie adries prostredníctvom LDAP adresára, ako aj čítanie a písanie e-mailov v HTML formáte. Obsahuje tiež RSS/Atom čítačku pre sledovanie syndikovaného obsahu.
Vďaka podpore ľudí z rôznych kútov sveta je Mozilla Thunderbird lokalizovaná do viac ako 30 jazykov.
Vďaka zabudovaniu bayesian spam filtra dokáže veľmi efektívne triediť nevyžiadané správy.
Rozšírenia dovoľujú pridať nové vlastnosti programu, ako napr. šifrovanie správ pomocou openPGP. Mozilla Thunderbird tiež podporuje zmenu vzhľadu za pomoci tzv. tém. Sú to jednoduché „balíky“ obsahujúce CSS a obrázky.
Rozšírenia a témy sa dajú nájsť na stránkach Mozilla Foundation.
Mozilla Thunderbird podporuje S/MIME, digitálne podpisovanie, šifrovanie správ a podporu pre certifikáty a zabezpečovacie zariadenia. Pre ďalšie zvýšenie bezpečnosti obsahuje voliteľnú možnosť zablokovania obrázkov nahrávaných zo vzdialeného zdroja a zakázanie JavaScriptu.
Thunderbird funguje na rôznych platformách, ako napr.:
Pre platformu Microsoft Windows existuje navyše modifikovaná verzia Portable Thunderbird, ktorú je možné nainštalovať na prenosné pamäťové médium (napr. USB kľúč) a používať ju na viacerých počítačoch.

</doc>
<doc id="7011" url="https://sk.wikipedia.org/wiki?curid=7011" title="Mozilla Sunbird">
Mozilla Sunbird

Mozilla Sunbird je slobodná (neplatená) multiplatformová kalendárová aplikácia vyvíjaná spoločnosťou Mozilla Foundation. 
Sunbird vznikol ako samostatná aplikácia po ukončení vývoja rozšírenia Mozilla Calendar. Spolu s ním bolo vyvíjané rozšírenie Lightning pre Mozilla Thunderbird s podobnou funkcionalitou a rovnakou verziou. Podobne ako napr. Mozilla Firefox alebo Mozilla Thunderbird je aj Sunbird založený na užívateľskom rozhraní XUL. Vývoj Sunbird bol ukončený verziou 1.0 beta1 a pokračuje len vývoj rozšírenia Lightning.

</doc>
<doc id="7012" url="https://sk.wikipedia.org/wiki?curid=7012" title="Cygwin">
Cygwin

Cygwin je kolekcia slobodného softvéru pôvodne vyvíjaná firmou Cygnus Solutions, ktorá dovoľuje rôznym verziám Microsoft Windows správať sa podobne ako UNIX-ové systémy.
Cygwin funguje hlavne ako portovací softvér, ktorý programy normálne bežiace v POSIX systémoch (napr. GNU/Linux, BSD a UNIX) dovoľuje spúšťať v operačných systémoch Microsoft Windows, kde sa tieto programy nanovo skompilujú. Programy portované Cygwinom fungujú najlepšie pod Windows NT, Windows XP a Windows Server 2003, ale niektoré fungujú aj pod Windows 95 a Windows 98.
"Cygwin" bol vytvorený firmou Cygnus Solutions, ale v súčasnosti pokračuje vo vývoji Red Hat.
Podobné možnosti poskytuje aj balík Services for Unix firmy Microsoft, ktorý je založený na Interixe.

</doc>
<doc id="7013" url="https://sk.wikipedia.org/wiki?curid=7013" title="Midnight Commander">
Midnight Commander

Midnight Commander (skrátene mc) je súborový manažér pre operačné systémy typu Unix a klon legendárneho DOS-ového súborového manažéru Norton Commander.
Program ponúka rozloženie do dvoch zvislých panelov. Umožňuje pripojenie k sieťovým priečinkom prostredníctvom FTP, SSH a Samby.

</doc>
<doc id="7014" url="https://sk.wikipedia.org/wiki?curid=7014" title="Celestia">
Celestia

Celestia je open source, 3D astronomický program pre Windows, Mac OS X, a Linux vytvorený Chrisom Laurelom.
Program umožňuje zobrazenie objektov v mierke od umelých satelitov po celé galaxie v troch rozmeroch pomocou OpenGL. Na rozdiel od väčšiny softvéru planetárií je užívateľovi umožnené slobodne cestovať vesmírom. Viac ako 10 GB dodatočného obsahu, ktorý je výsledkom práce malej, ale produktívnej komunity dopĺňa základný program.
NASA a ESA používali Celestiu na edukačné účely, ale pozor na zámenu s Celestia 2000, vlastným programom ESA.

</doc>
<doc id="7015" url="https://sk.wikipedia.org/wiki?curid=7015" title="PuTTY">
PuTTY

PuTTY je klient protokolov SSH, Telnet, rlogin, holého TCP a terminál pre spojenia cez sériový port. Pôvodne bol dostupný iba pre Windows v súčasnosti aj pre rôzne UNIXové platformy(ako aj niekoľko iných platforiem ako neoficiálny port). Pôvodne ho napísal a udržiava ho Simon Tatham. PuTTY je open source, napísaný pod MIT licenciou.
Aktuálna verzia (z apríla 2007) je 0.60. Oproti predošlej 0.59 prináša najmä opravy chýb. Verzia 0.59 priniesla niektoré nové vlastnosti ako možnosť spojenia cez COM sériový port, vylepšené kryptografické vlastnosti či niekoľko zlepšení používateľského rozhrania. Verzia 0.58 priniesla napríklad zlepšenú podporu Unicode pre medzinárodné znaky a písma sprava doľava alebo oboma smermi.
Pred 0.58 boli urobené tri následné verzie (0.55-0.57) opravujúce významné bezpečnostné diery predchádzajúcich verzií, niektoré umožňujúce kompromitáciu klienta ešte pred autentifikáciou servera.
Niektoré z vlastností PuTTY:
Vyjadrenie autora vo FAQ k významu názvu PuTTY:
""PuTTY" je názov populárneho SSH a Telnet klienta. Ľubovoľný iný význam je na pozorovateľovi. Povráva sa, že "PuTTY" je antonymom "getty", alebo že je to vec, ktorá robí Windows užitočným, alebo že je to plutóniový ďalekopis. Nie je možné aby sme takéto vyjadrenia komentovali."

</doc>
<doc id="7016" url="https://sk.wikipedia.org/wiki?curid=7016" title="Putty">
Putty



</doc>
<doc id="7017" url="https://sk.wikipedia.org/wiki?curid=7017" title="Links">
Links

Links je slobodný webový prehliadač v textovom režime so systémom menu. Je schopný zobraziť komplexné stránky (čiastočná podpora HTML 4.0 vrátane tabuliek a rámcov, podpora viacerých znakových sád), podporuje farebné a čiernobiele terminály, JavaScript a umožňuje horizontálne scrollovanie.

</doc>
<doc id="7020" url="https://sk.wikipedia.org/wiki?curid=7020" title="Jablko">
Jablko

Jablko je jedlý druh ovocia, je to plod jablone. Jablko je malvica. 
Zloženie jablka.
Priemerné čerstvé jablko pozostáva z 85 % z vody.

</doc>
<doc id="7022" url="https://sk.wikipedia.org/wiki?curid=7022" title="Paprika ročná">
Paprika ročná

Paprika ročná ("Capsicum annuum", synonymá "C. cerasiforme", "C. grossum", "C. longum") je druh rastliny z čeľade ľuľkovité ("Solanaceae"). Podľa niektorých názorov (teda v širšom zmysle) zahŕňa aj to, čo sa inde klasifikuje ako samostatné druhy paprika čínska a paprika kríčkovitá.
Paprika ročná je pôvodom zo Strednej Ameriky. Hojne sa pestuje na južnom Slovensku a Maďarsku.
Ako paprika sa označujú najmä jeho čerstvé alebo sušené (mleté) plody, ktoré sa používajú ako zelenina a korenina.
Zelenina.
Patrí medzi plodovú zeleninu. Ako čerstvá zelenina na konzumáciu za surova alebo v jedlách sa používajú kultivary zeleninovej papriky, napríklad:
Korenina.
Ako korenina v podobe červeného mletého prášku na korenenie, farbenie a ochucovanie jedál sa používajú kultivary koreninovej papriky

</doc>
<doc id="7024" url="https://sk.wikipedia.org/wiki?curid=7024" title="Dekabrista">
Dekabrista

Dekabristi (z rus. декабрь [vysl. ďekabr'] = december) boli šľachtickí revolucionári, predovšetkým dôstojníci ruskej armády, ktorí 14. decembra (26. decembra podľa gregoriánskeho kalendára) 1825, na námestí pred senátom a synodou v Petrohrade, odmietli prísahu novému cisárovi Mikulášovi I.. Tým vyjadrili protest proti autokratickému cárskemu režimu, poddanstvu, policajnej tyranii a cenzúre. Rebelskí dôstojníci slúžili v petrohradskom regimente a mali západné vzdelanie. Ich hlavní vodcovia boli obesení, niektorí degradovaní a približne 600 z nich odsúdených do vyhnanstva a na nútené práce na Sibír. Do vtedajšej relatívne málo kultivovanej oblasti doniesli ako zajatci kultúru a vzdelanie a sú tu dodnes uznávaní.
Dekabristi utvorili prvé, vedome proti cárskej autokracii nasmerované revolučné hnutie, ktorého programom bolo zrušenie poddanstva a politické zavedenie republiky resp. zväčša skôr konštitučnej monarchie, v ktorej by cár zastával úlohu podobnú anglickým kráľom.
Povstanie dekabristov.
Konflikt, ktorý vyvrcholil decembrovou vzburou, sa rodil už v období napoleonských vojen. Zrýchlil sa spoločenský život európskych národov, dovtedy málo pochopiteľné pojmy „vlasť“ a „národ“ sa stali životným vyznaním stredných vrstiev spoločnosti. Princíp nacionality, pre ktorý bola najvyššia morálna autorita právo ľudu-národa, bol ideovým protipólom monarchizmu, ktorého najvyššou autoritou bol panovník. 
V sociálno-ekonomickej situácii Ruska sa novodobý nacionalizmus nemohol stať vyznaním širokých más. Predstavy a názory, odmietajúce v mene vlasti a v záujme národa despociu a nevoľníctvo, sa obmedzili na úzku vrstvu inteligencie. K špecifickým tradíciám ruského vývoja patrilo, že sa najlepšie sily ruskej spoločnosti sústreďovali v armáde. Spoločenská kritika sa teda ozývala hlavne v dôstojníckych kruhoch, ktoré boli presvedčené, že armáda, ktorá ochránila Rusko zvonka, je povolaná, aby ho oslobodila aj zvnútra. Na začiatku 20. rokov mali tajné dekabristické organizácie niekoľko sto členov. Keď cár Alexander I. na svojej inšpekčnej ceste na juh krajiny v decembri 1825 náhle zomrel, bol to pre tajné spolky signál k povstaniu. Príhodnou situáciou pre povstanie bola okolnosť, že ani najvyšší štátni hodnostári nepoznali tajnú dohodu, podľa ktorej sa mal stať nástupcom trónu (proti tradícii) mladší z dvoch cárových bratov, Mikuláš. Po správe o smrti cára bolo obyvateľstvo i vojsko vedené zložiť prísahu vernosti Konštantínovi a vzápätí, keď došli tajné inštrukcie z Petrohradu, Mikulášovi. Vládny zmätok využili dekabristi k povstaniu. 14. decembra 1825 doviedli revoluční dôstojníci časť svojich plukov na Senátne námestie v Petrohrade, aby donútili Senát vyhlásiť ústavu a politické slobody. Vojenský veliteľ povstania, plukovník Trubeckoj, zlyhal a na Senátne námestie neprišiel. Medzi povstalcami zavládla bezradnosť a zmätok. Cár Mikuláš I. dal obkľúčiť vojsko niekoľkonásobnou presilou a povstanie delostreleckou paľbou krvavo potlačil. 
Vypočúvanie zatknutých dekabristov trvalo pol roka. Hlavní vodcovia povstania boli popravení.
Ďalších viac ako sto ľudí bolo poslaných do vyhnanstva na Sibír. V trestoch pre dekabristov bol cár neoblomný. Hŕstka tých, ktorí prežili, sa zo Sibíri mohli vrátiť až po smrti Mikuláša I., teda po 30 rokoch. 

</doc>
<doc id="7025" url="https://sk.wikipedia.org/wiki?curid=7025" title="Dekabristi">
Dekabristi



</doc>
<doc id="7027" url="https://sk.wikipedia.org/wiki?curid=7027" title="Manufaktúry">
Manufaktúry



</doc>
<doc id="7028" url="https://sk.wikipedia.org/wiki?curid=7028" title="Fetch">
Fetch

Fetch je druh vojenského robota slúžiaci na odmínovanie.
Na svete je obrovské množstvo mín, ktoré sú artefaktmi vojnových konfliktov. Zamínované sú rozľahlé územia, obývané civilným obyvateľstvom. Každoročne tisícky osôb prichádzajú o život alebo sú zmrzačené pri náhodných výbuchoch, ale aj pri cielenom odmínovaní. Pomôcť znížiť riziko, urýchliť odmínovanie a zautomatizovať túto činnosť možno použitím robotov. 
V roku 1996 vyvinula spoločnosť iRobot odmínovacieho robota pod názvom Fetch. V súčasnosti existuje jeho druhá verzia, Fetch II. Roboty sú konštruované tak, aby napriek svojej sofistikovanosti boli zhotoviteľné ľahko a s čo najnižšími nákladmi. Zaujímavosťou je, že pracujú v skupinách po štyroch. Skupina robotov je ovládaná diaľkovo operátorom. Ten vymedzuje územie, na ktorom operujú, a sleduje priebeh odmínovania. Samotný proces je však absolútne automatizovaný. Zariadenia si samy vyberajú trasy, po ktorých sa pohybujú, pričom svoje trajektórie zakresľujú do elektronickej mapy, ktorú vidia všetky roboty aj operátor. Cieľom je optimalizovať činnosť tak, aby prešli čo najkratšiu trasu, ale skontrolovali celé územie a neduplikovali navzájom svoju prácu.

</doc>
<doc id="7029" url="https://sk.wikipedia.org/wiki?curid=7029" title="Ariel (robot)">
Ariel (robot)

Ariel je druh vojenského robota.
Je to úplne autonómny robot pripomínajci kraba, ktorého vyvinula spoločnosť iRobot. Má šesť nôh, na ktorých sa pohybuje. Vďaka takejto konštrukcii je schopný prejsť aj po veľmi komplikovanom teréne na miesta, kam by sa kolesové alebo pásové vozidlá nedokázali dostať. Jeho hlavnou funkciou je vyhľadávanie mín na súši a najmä v mori a ich zneškodňovanie.
Stratégia skupín robotov, ktoré majú navzájom spolupracovať, je vyhľadať míny, uložiť ich na najvhodnejšie miesto, ktoré starostlivo vybrali vopred, utiahnuť sa do bezpečia a nechať míny vybuchnúť.
Robot je konštruovaný tak, aby bolo jedno, či pracuje v normálnej polohe alebo otočený „hore nohami“. Každá jeho noha má dva stupne voľnosti. Prenášať môže míny s maximálnou hmotnosťou a operovať môže až do hĺbky .

</doc>
<doc id="7030" url="https://sk.wikipedia.org/wiki?curid=7030" title="Bloodhound">
Bloodhound

Bloodhound je robot, ktorý patrí tak do kategórie medicínskych robotov, ako aj vojenských robotov. 
Vyvinula ho spoločnosť iRobot. Je postavený na tom istom podvozku ako PackBot. BloodHound je však poloautonómny robot. Spolupracuje s inteligentným oblečením vojakov a systémom GPS. Ak dôjde k zraneniu vojaka, jeho oblečenie to rozozná a zašle informáciu do medicínskeho centra a prijímač GPS určí jeho polohu. Následne sa zdravotníci rozhodnú, či je možné poslať za vojakom ľudí. Keby bola situácia príliš nebezpečná, vyslaný bude BloodHound. Robot sa autonómne dostane na miesto, kde leží zranený. Upozorní obsluhu na to, že dorazil, a v tomto bode prevezme jeho ovládanie lekár. Informácie o situácii získava prostredníctvom senzorov robota vrátane elektronického stetoskopu. Zistí rozsah poranení a poskytne pomocou robotických ramien a balíčka prvej pomoci nevyhnutné ošetrenie. Vďaka autonómii robota sa lekári nemusia zaoberať jeho riadením a môžu sa tak sústrediť iba na svoju prácu. 
BloodHound je súčasťou väčšieho projektu, ktorý zahŕňa aj robota určeného na evakuáciu ľudí a roboty schopné zaistiť zranených pred krížovou paľbou počas ošetrovania inými robotmi.

</doc>
<doc id="7033" url="https://sk.wikipedia.org/wiki?curid=7033" title="Trilobite">
Trilobite

Trilobite je prvý sériovo vyrábaný robotický vysávač.
Výskum prebiehal 12 rokov. Vyrobila ho švédska spoločnosť Electrolux a celá jeho výroba sídli vo švédskom meste Västervik. Prvýkrát bol prototyp tohto prístroja predvádzaný v roku 1997 v televíznom programe BBC Svet zajtrajška.
Trilobite je autonómne zariadenie, schopné vysávať rôzne typy povrchov v celom byte. Svoje meno získal na základe vzdialenej podobnosti s rovnomenným živočíchom, ktorý žil na dne oceánov približne pred 250 miliónmi rokov. Podobný je aj jeho životný štýl – trilobit totiž „vysával“ dno oceánu a tak si zabezpečoval svoju obživu.
Ovládanie je umožnené pomocou štyroch tlačidiel a LCD displeja. Prístroj má menu aj v slovenskom jazyku. Má niekoľko módov práce. Prvým je tzv. normálne vysávanie – vysávač najskôr zmapuje celú miestnosť, ktorú má povysávať, a potom už na základe výsledkov mapovania celú miestnosť povysáva. Druhým módom je tzv. rýchle vysávanie, keď vysávač mapuje miestnosť, ale počas mapovania súčasne aj vysáva. Po zmapovaní celej miestnosti je teda vlastne už aj povysávané. Tretí mód je tzv. lokálne vysávanie. Pri ňom sa vysávač pohybuje iba na určitej malej ploche (do jedného štvorcového metra). Tento mód je určený na lokálne čistenie, napríklad tam, kde sa používateľovi podarilo niečo rozsypať.
Celý prístroj sa len veľmi málo podobá na klasické vysávače. Bol navrhnutý na ocenenie ako dizajnový počin storočia. Má okrúhly tvar, pričom jeho priemer je a výška . Pohodlne sa vopchá tam, kde sa normálne vysáva len s ťažkosťami, napríklad pod posteľami, gaučom a pod. Jeho hmotnosť je , takže ide skutočne o kompaktný prístroj. Čas vysávania si určuje sám, no používateľ môže vnútiť prístroju akýkoľvek čas podľa svojho želania. 
Na to, aby sa vedel vysávač orientovať v priestore a zmapovať miestnosť, potrebuje senzory. Tými sú ultrazvukové vysielače a prijímače, ktoré sú umiestnené po obvode prístroja. Vysielajú do okolia zvuk s frekvenciou až 60 000 Hz, ktorý ľudské ucho nepočuje. Podľa času, ktorý uplynie medzi vyslaním signálu a prijatím jeho odrazu, odhadujú vzdialenosti jednotlivých predmetov. Samozrejme, môže sa stať, že keď sa v zmapovanej miestnosti niečo pohne, napríklad ak sa v nej nachádza človek, môže sa dostať vysávaču do cesty. Aby nedošlo k zrážke, robot neustále mapuje svoje okolie a je schopný prekážky rozoznať a včas sa im vyhnúť. Keby naozaj došlo k zrážke, prístroj je koncipovaný tak, aby jeho kryt bol pružný a nepoškodil nábytok alebo neublížil človeku. Maximálna rýchlosť, ktorou sa pohybuje po miestnosti, je približne za sekundu.
Aby sa nemohlo stať, že prístroj bude prechádzať z miestnosti do miestnosti alebo že spadne zo schodov, sú k nemu dodávané magnetické pásky, ktoré sa nenápadne nalepia pod koberec a takto vymedzia jeho pole pôsobnosti. Vysávač sa jednoducho na týchto páskach zastaví a ďalej nepôjde. Páska môže byť umiestnená až pod povrchom. Simuluje pre robota stenu. Ak na ňu narazí, poznamená si, že na tomto mieste je stena, a nepokúša sa ísť ďalej.
Trilobite má vlastné akumulátory, ktoré mu zabezpečujú energiu počas práce, takže je to vlastne bezdrôtový prístroj. Táto koncepcia je nevyhnutná, inak by hrozilo, že sa prístroj zamotá. Nabíjačka robota má tvar písmena L a je umiestnená v miestnosti pri stene. Robot vie, kde sa nachádza, a keď sa potrebuje dobiť, nájde si ju. Na jedno nabitie dokáže vysávať jednu hodinu a potom má ešte toľko energie, aby 15 minút mohol hľadať nabíjaciu stanicu. Zhruba dve hodiny trvá, kým sa znova nabije. Dobíjacia stanica má rozmery 38 × 13 × a hmotnosť . Výkon je maximálne 60 W a prívodná šnúra je dlhá maximálne . Keby vysávanie malo trvať dlhšie ako hodinu alebo by mu došla energia ešte počas vysávania, prístroj preruší svoju činnosť, pôjde sa nabiť a potom vysávanie dokončí. Možno ho nastaviť na vysávanie v rozmedzí 5 minút až jednej hodiny. Objem nádoby na prach je zhruba 1,2 litra. Jeho spotreba je 90 W a celková hlučnosť 75 dB.
Vysávač má aj bezpečnostné zábrany, ktoré zastavia vysávanie, keby sa pohyboval na vlhkom mieste alebo by sa zamotal do káblov.
Prístroj je v predaji od septembra 2002, a to aj na Slovensku. Je vhodný na používanie v domácnosti a dobre vykonáva svoju prácu. Poteší azda každého, pričom nie každý bude potešený jeho cenou, ktorá je zatiaľ pomerne vysoká, najmä v porovnaní s nasledujúcim modelom.

</doc>
<doc id="7034" url="https://sk.wikipedia.org/wiki?curid=7034" title="Roomba">
Roomba

Roomba je robotický vysávač spoločnosti iRobot.
Robot sa pri vysávaní pohybuje po izbe v špirálach, pričom začína v strede miestnosti, kam ho treba položiť. Ak pri svojom špirálovom pohybe narazí na stenu, pohybuje sa pozdĺž nej, kým neobíde miestnosť dookola. Keby sa pri pohybe robot dlhší čas nedostal k stene, vyskúša ju nájsť priamočiarym pohybom. Robot potom povysáva miestnosť popri stenách a následne v priamočiarych líniách križuje miestnosť, až kým nevyprší nastavený čas vysávania. Zvolí si takú trajektóriu pohybu, aby povysával danú miestnosť v maximálnej možnej miere.
Robot má špeciálny detektor, ktorý mu pomáha, aby nespadol zo schodov, a ďalší detektor sledujúci stenu, pozdĺž ktorej sa pohybuje. Miestnosť definuje ako priestor, ktorý je uzavretý stenami, zavretými dverami a schodmi. Tam, kde tieto prirodzené prekážky nestačia, existuje podobne ako v prípade Trilobitu zábrana, za ktorú sa robot pri vysávaní nepustí. Nazýva sa virtuálna stena a je to zariadenie, ktoré vysiela robotom detegovateľný lúč. Tento lúč mu zabráni, aby sa dostal na miesto za ním. Lúčom sa dá pokryť vzdialenosť zhruba štyri metre.
Podľa výrobcu je robot koncipovaný tak, aby bol schopný vysávať všetky najčastejšie povrchy v domácnosti, to znamená stredne nízke a nízke koberce, drevené podlahy, linoleum a dlažbu. Výška hláv, ktoré vysávajú, sa automaticky nastavuje pri prechode z jedného typu povrchu na druhý. Podobne ako Trilobite ani Roomba sa nesmie používať na vlhké povrchy. Nevie sa vyrovnať ani s papierikmi rozhádzanými po zemi alebo prívodnými šnúrami elektrických prístrojov, takže ich musí používateľ pred vysávaním odstrániť. Nesmú sa vysávať ani koberce, ktoré majú strapce. Veľký pozor treba dávať, ak izba, ktorú robot vysáva, má balkón, aby naň nezostali náhodou otvorené dvere. Robot by mohol z balkónu vypadnúť, čím by sa, samozrejme, zničil a mohol by spôsobiť úraz aj náhodným okoloidúcim. Ak by sa robot zakliesnil do prekážky a nemohol by sa ďalej pohybovať, upozorní na to majiteľa pípaním.
Na jedno nabitie dokáže Roomba vysávať od 180 minút na tvrdých povrchoch až do 120 minút na stredne vysokých kobercoch, čo znamená, že za tento čas dokáže povysávať dve až tri stredne veľké miestnosti. Ako zdroj energie sa používa NiMH akumulátor. Po úplnom vybití akumulátora trvá jeho nabitie 12 hodín pomocou štandardnej nabíjačky alebo 2 hodiny pomocou prídavnej rýchlonabíjačky.
Pred vysávaním je potrebné umiestniť vysávač do stredu miestnosti a stlačiť jedno z troch tlačidiel, označených ako S (small – malá miestnosť do 3 × 3,5 metra), M (medium – stredne veľká miestnosť – 4,2 × 4,8 metra) alebo L (large – veľká miestnosť, 4,5 × 6 metra). Pri prvom vysávaní musí byť robot pod dozorom, aby sa predišlo jeho zakliesneniu alebo ustrnutiu na jednom mieste, po prvom vysávaní už nie je dozor potrebný. Keď robot skončí vysávanie, periodickým pípaním na to upozorní majiteľa.
Roomba možno kúpiť za cenu 199,95 USD, čo predstavuje zhruba 4000 Sk.
Roomba Pro.
Romba Pro je modifikácia robota Roomba spoločnosť iRobot vytvorená v roku 2004.
Od predchádzajúcej striebornej verzie ho možno odlíšiť farbou, ktorá je modrá. Má rovnaké vlastnosti ako Roomba, pridáva možnosť vysávania na presne vymedzenom mieste s priemerom zhruba jeden meter, tzv. Spot cleaning. Pri ňom sa pohybuje robot v špirále a zabezpečí tak dokonalejšie vyčistenie tohto malého priestoru. Ďalšou novinkou je ovládanie pomocou diaľkového ovládača. Cena tohto modelu je 229 USD.
Romba Pro Elite.
Romba Pro Elite je robotický vysávač spoločnosti iRobot.
Pridáva k vlastnostiam predchádzajúceho modelu Roomba Pro možnosť vysávať naraz viacero miestností, čo predchádzajúce modely bez nutnosti nového mapovania priestoru nedokázali. Max cleaning, ako sa tento mód práce volá, vysáva až dovtedy, kým sa úplne nevybijú akumulátory. Tento model má bordovú farbu. Je to najdrahší model v ponuke spoločnosti iRobot s cenou 249 USD.

</doc>
<doc id="7035" url="https://sk.wikipedia.org/wiki?curid=7035" title="Roomba Pro">
Roomba Pro



</doc>
<doc id="7036" url="https://sk.wikipedia.org/wiki?curid=7036" title="Roomba Pro Elite">
Roomba Pro Elite



</doc>
<doc id="7037" url="https://sk.wikipedia.org/wiki?curid=7037" title="Kärcher RC-3000">
Kärcher RC-3000

RC-3000 je robotický vysávač spoločnosti Kärcher.
Tento robot s priemerom a výškou je určený na vysávanie v domácnostiach. Jeho navigácia je založená na náhodnom pohybe. Robot sa pohybuje priamočiaro, pokiaľ nenarazí na prekážku. Potom si náhodne zvolí uhol a v tomto novom smere sa znova pohne. Pre snímanie prekážok, resp. zamedzenie možnosti pádu napr. zo schodov, používa optické snímače. Pomocou interných snímačov posudzuje mieru znečistenia povrchu, ktorý sa pod ním nachádza, a rozhoduje o jednom zo štyroch módov vysávania. Prvý mód predstavuje normálne čistenie, robot prechádza po miestnosti náhodne a vysáva. Druhý mód predstavuje vysávanie jedného znečisteného miesta, robot po ňom prechádza nižšou rýchlosťou. Tretí mód umožňuje vysávanie silne znečisteného miesta. Robot po ňom jazdí dopredu a dozadu niekoľkokrát. Štvrtý mód predstavuje čistenie viacerých znečistených miest. V tom prípade sa robot po väčšej ploche snaží prechádzať hviezdicovitým spôsobom. RC-3000 umožňuje vysávať viacero izieb naraz. Robot sa dá prepnúť do módu tichej prevádzky, pri ktorom sa zníži jeho hlučnosť. Je to ideálne na vysávanie v noci.
Na jedno nabitie dokáže pracovať 60 minút, povysáva pri tom zhruba . Po uplynutí 20 minút od začiatku vysávania začne robot hľadať infračervený lúč, ktorý vysiela jeho základňová stanica. Ak ho nenájde do 60 minút, prestane vysávať a už iba hľadá základňu. Ak ju nájde, začne dobíjať akumulátory a súčasne vyprázdni svoje vrecko na nečistoty do zásobníka s objemom 2 l, ktorý je súčasťou základňovej stanice. Externý zásobník na nečistoty je to hlavné, čo ho odlišuje od ostatných modelov vysávačov. Zaujímavý je na tomto robotovi nabíjací čas, ktorý podľa materiálov spoločnosti Kärcher predstavuje iba 10 – 20 minút.
Cena tohto robota sa pohybuje na úrovni zhruba 65 000 Sk (stav 2004).

</doc>
<doc id="7040" url="https://sk.wikipedia.org/wiki?curid=7040" title="Roboking">
Roboking

Roboking je robotický vysávač spoločnosti LG.
Inteligentné roboty patria dnes k prioritám Južnej Kórey, a preto sa veľa domácich firiem snaží uviesť na trh svoju verziu domáceho robotického vysávača. 
Roboking je výrobok spoločnosti LG. Tá predstavila robotický vysávač už v roku 1992, no až od roku 2000 sa vývojom začala zaoberať intenzívne. Do výskumu v tejto oblasti vložila už 5 mil. USD. Na jeho vývoji sa podieľalo 30 výskumníkov a bolo podaných 65 patentov. Ďalších 35 patentov bude prihlásených a to zaokrúhli ich počet na rovných 100. Robot možno riadiť aj pomocou diaľkového ovládača. Dá sa nastaviť tichý chod, keď sa snaží čo najmenej vyrušovať ľudí svojou činnosťou. Na zisťovanie prekážok je robot vybavený 14 ultrazvukovými senzormi. Ďalšie infračervené senzory sú určené na obchádzanie prekážok. Cena robota je stanovená zhruba na 70 000 Sk.
LG sa chystá na serióznejší nástup tohto robota v roku 2005. V príprave je aj Roboking, ktorý bude mať zlepšené funkcie, ako je napríklad mapovanie miestnosti s tým, že si bude zaznamenávať všetky zmeny, ktoré nastali v rozložení nábytku a ďalších predmetov. Bude mať takisto nové bezpečnostné a sieťové funkcie.

</doc>
<doc id="7043" url="https://sk.wikipedia.org/wiki?curid=7043" title="Hitachi">
Hitachi

Hitachi Limited transkripciou: "Kabušiki gaiša Hitači seisakušo", v doslovnom preklade "Akciová spoločnosť Závod Hitači") je japonská spoločnosť so sídlom v Tokiu. Vyrába elektrické a elektronické komponenty a výrobky. Vznikla v roku 1910.
Táto spoločnosť pripravuje svoj model robotického vysávača.

</doc>
<doc id="7044" url="https://sk.wikipedia.org/wiki?curid=7044" title="Erwin Rommel">
Erwin Rommel

Erwin Johannes Eugen Rommel, prezývaný „Púštna líška“ (), (* 15. november 1891, Heidenheim an der Brenz, Nemecko – † 14. október 1944, Blaustein) bol nemecký poľný maršal považovaný za jedného z najlepších poľných taktikov druhej svetovej vojny.
Preslávil sa ako veliteľ tzv. Divízie duchov počas ťaženia vo Francúzsku v roku 1940 a najmä neskôr ako veliteľ Afrikakorpsu počas bojov v severnej Afrike. Po porážke týchto síl bol menovaný do funkcie inšpektora Atlantického valu, kde ako jeden z vyšších nemeckých veliteľov čelil invázii. Po neúspešnom atentáte na Hitlera v júli 1944 bol donútený spáchať samovraždu.
Detstvo.
Narodil sa v meste Heidenheim an der Brenz v Bádensko-Württembersku ako druhý syn riaditeľa gymnázia v Aalene Erwina Rommela († 1913) a dcéry významného württenberského politika Helene von Luz. Mal troch súrodencov Gerharda, Helene a Karla. Podľa vlastných údajov prežil obzvlášť príjemné detstvo, keďže sa každý deň mohol hrávať v rozľahlej rodinnej záhrade. Mladý Rommel sa pôvodne chcel stať leteckým inžinierom. Jeho otec mu však dal na výber iba dve možnosti, buď sa stane podľa jeho vzoru učiteľom, alebo dôstojníkom. Po skončení štúdia na reálnom gymnáziu vo Schwäbisch Gmünde v roku 1910 nastúpil ako kadet k miestnemu 6. württembergskému pěšiemu pluku kráľa Viliama I. vo Weingartene. Po troch mesiacoch bol povýšený na desiatnika a po ďalších šiestich na čatára. V marci 1911 odišiel študovať na dôstojnícku školu do Gdanska. O rok neskôr vojenskú školu (Kriegsschule) dokončil a bol povýšený do hodnosti poručíka. V priebehu svojho pôsobenia v Gdansku sa zoznámil so svojou budúcou ženou Luciou Mariou Mollinovou, s ktorou sa roku 1915 zasnúbil a o rok neskôr oženil. Okrem syna Manfreda (* 1928) – neskoršieho stuttgartského starostu – mal i nemanželskú dcéru Gertrud so svojou ďalšou, dvadsaťročnou láskou Walburgou Stemmer, čo dlho držal v tajnosti.
Prvá svetová vojna.
Na začiatku 1. svetovej vojny bol 2. augusta 1914 Rommelov pluk povolaný na západný front. Rommel však ešte niekoľko dní zostal v kasárňach, kde čakal na posily, ktoré sa k pluku pripojili až o niekoľko dní neskôr. 3. augusta povedal svojej sestre, že má nemanželskú dcéru a jej matke má byť v prípade jeho smrti vyplatená jeho poistka. Tiež ju požiadal, aby jej pomáhala, v prípade že by zahynul.
Rommel bojoval postupne na západnom fronte, v Rumunsku aj na talianskom fronte. Od začiatku prejavoval nekonvenčné vojenské myslenie a veľkú odvahu, za čo bol vyznamenaný železným krížom II. triedy. V septembri 1914 bol zranený na nohe, keď sa po tom čo mu došla munícia sám s bodákom vrhol na troch Francúzov.
Na konci roku 1916 bol prevelený k Württemberskému horskému práporu, ktorý bol súčasťou "Deutsches Alpen Korps" (Nemeckého alpského zboru), s ktorým bojoval na východnom fronte v oblasti Sedmohradska proti Rumunom. V máji 1917 bol prápor presunutý na taliansky front. Rommel sa v októbri 1917 počas bitky o Caporetto zúčastnil útoku na kľúčový bod talianskych pozícií, Monte Matajur, ktorý so svojimi mužmi aj napriek talianskej presile dobyl, pri čom zajal niekoľko tisíc Talianov. Za tento úspech mu bolo neskôr udelené vyznamenanie Pour le Mérite, ktoré nemecké velenie najprv omylom udelilo dôstojníkovi, ktorý dobyl iný vrchol.
V januári 1918 bol Rommel odvolaný z frontu a pridelený do štábnej funkcie na Generálnom veliteľstve zvláštneho nasadenia č. 64. 18. októbra 1918 bol povýšený do hodnosti kapitána..
Medzivojnové obdobie.
V armáde zostal aj po skončení vojny. Pôsobil v novo vytváranom Reichswehre, spočiatku ako veliteľ zabezpečovacej roty č. 32, ktorá bola nasadená pri nekrvavom potlačovaní ľavicových nepokojov v povojnovom Nemecku.
Od 1. januára 1921 do 1. októbra 1929 slúžil ako veliteľ streleckej roty v pechotnom pluku č. 13 v Stuttgarte. Od 1. októbra 1929 do 1. októbra 1933 pôsobil ako učiteľ pechotnej taktiky na pechotnej škole v Drážďanoch. Následne bol povýšený do hodnosti majora a stal sa veliteľom 3. horského práporu 17. pechotného pluku v Goslare. Tu sa 30. septembra 1934 po prvýkrát stretol s Adolfom Hitlerom, keď sa jeho prápor zúčastnil prehliadky pri príležitosti dožinkových slávností. Ich kontakt však neprekročil rámec služobného stretnutia hlavy štátu s dôstojníkom zastávajúcim pomerne nevýznamnú funkciu.
V roku 1935 bol povýšený na podplukovníka a 15. októbra sa stal učiteľom taktiky na pechotnej škole v Postupime. Vo februári 1937 bol okrem toho ríšskym ministerstvom vojny poverený funkciou styčného dôstojníka Wehrmachtu pri vedení organizácie Hitlerjugend, kde mal dohliadať na vojenský výcvik mládeže. V tom istom roku vydal knihu "„Infanterie greift an“" (Pechota útočí), v ktorej zhrnul svoje skúsenosti z pechotnej taktiky prvej svetovej vojny. Táto kniha získala pozornosť širokého okruhu čitateľov vrátane Adolfa Hitlera, ktorý začal Rommela poverovať občasnými úlohami zvláštnej povahy pri zaisťovaní svojej bezpečnosti, ako napr. v septembri 1937 pri zjazde NSDAP v Norimbergu, či v priebehu vstupu nemeckých vojsk do Rakúska, Sudet, Prahy a Memelu. V októbri 1938 bol na žiadosť von Schiracha odvolaný z funkcie styčného dôstojníka pri Hitlerjugend, lebo podľa názoru jeho vedenia nebol nacista a potlačoval nacistickú ideologickú výchovu v prospech vojenského výcviku.
Následne bol povýšený na plukovníka a medzi 10. novembrom 1938 a 22. augustom 1939 zastával funkciu veliteľa Vojenskej akadémie Márie Terézie vo Viedenskom Novom Meste v okupovanom Rakúsku (vtedy tzv." Ostmark"). 1. augusta bol povýšený do hodnosti generálmajora a 23. augusta bol opäť poverený vedením Vodcovho hlavného stanu (funkciu krátko zastával už v marci). Tu nadviazal viaceré kontakty s vtedajšími vedúcimi osobnosťami nemeckého politického života, napr. Josephom Goebbelsom.
Druhá svetová vojna.
Fall Gelb.
Pri vpáde do Francúzska v roku 1940 velil 7. tankovej divízii, ktorá si vďaka rýchlosti, nekompromisnosti svojho postupu a strachu vyvolávaného v radoch nepriateľa, vyslúžila prezývku "divízia duchov" (fr. "la division fantôme", nem. "Gespenster-Divisionen").
V Severnej Afrike.
Začiatkom roku 1941 Hitler zveril svojmu obľúbencovi velenie nad expedičnou formáciou posielanou do severnej Afriky („Nemecký africký zbor“, ). Zaujímavosťou je, že Rommel pripravoval svoje jednotky na operácie v púštnom teréne aj na Záhorských viatych pieskoch.
Brilantná taktická vyspelosť a improvizácia v mnohých bitkách proti britskej 8. armáde v prostredí severoafrickej púšte mu ešte zvýšili vojenský kredit. Nemeckí a talianski vojaci pod jeho vedením ako aj nepriatelia na britskej strane ho začali s rešpektom nazývať "púštnou líškou". Neskôr ho Hitler povýšil z generál-poručíka na poľného maršala, najmladšieho v nemeckej vojenskej histórii (vo veku 50 rokov). Rešpekt z Rommela bol taký veľký, že ofenzívu pri El Alamaine rozvinuli britské sily, práve za jeho neprítomnosti. Keď sa však vrátil, vybičoval svojich vojakov k takému tvrdému odporu, že niektorí britskí velitelia začali zvažovať prechod do dočasnej obrany, aby jednotky nabrali nové sily. Po vylodení amerických vojsk v Alžírsku velil pomerne úspešnému útoku cez priesmyk Kasserine, kde spôsobil Američanom ťažké straty. Zhoršujúcu situáciu na severoafrickom bojisku však už nemohol zvrátiť. V máji 1943 sústredil nemecké a talianske vojská okolo prístavov Bizerta a Tunis. V zhoršujúcej situácii odletel za Hitlerom a žiadal ho o stiahnutie jeho vojsk. Hitler to odmietol ale nedovolil mu vrátiť sa do Afriky. Tam ho mal zastúpiť Jürgen von Arnim, ktorý bol nakoniec so svojim vojskom zajatý. Celkovo Spojenci v oblasti Tuniska zajali 275 000 talianskych a nemeckých vojakov. Bolo to dosiaľ najväčšie množstvo vojakov Osi, ktoré sa v priebehu vojny vzdalo.
Taliansko.
Po tom čo bol Erwin Rommel určitú dobu menej pracovne vyťažený, poverili ho velením skupine armád E a prípravou obrany Grécka, pred prípadným útokom Spojencov. Neskôr v auguste 1943 velil novovytvorenej skupine armád B v severnom Taliansku. Talianske bojisko však nakoniec Hitler prenechal Albertovi Kesselringovi a Rommela vyslal 21. novembra do Francúzska, kde mal dohliadať na stavbu Atlantického valu, ktorý mal ochrániť hranice Tretej ríše, pred útokmi Spojencov.
Francúzsko.
5. novembra 1943 bol Rommel poverený úlohou dohliadať na budovanie obranného Atlantického valu. 15. novembra 1943 sa stal veliteľom skupiny armád B, ktorá v tej dobe zahŕňala 7. a 15. armádu očakávajúce spojeneckú inváziu na pobreží Francúzska. Pod jeho dohľadom došlo k výraznému zvýšeniu intenzity budovania opevnení. Rommel osobne vytvoril niekoľko druhov pobrežných zábran, zátarasov a mín, ktoré začali byť rozmiestňované na pobreží. Jeho práce však narážala na početné problémy a nedostatky v jednotkách, ktoré mali val budovať. Problémom bol aj nedostatok materiálu. Aj preto bol val pri spojeneckej invázii ešte ďaleko pred dokončením a neplnil svoju úlohu tak, ako sa predpokladalo.
Vo Francúzsku sa okrem iného prehĺbili spory Rommela s ďalšími vysokými dôstojníkmi nemeckej armády. Výrazne si nerozumel s vrchným veliteľom nemeckých vojsk vo Francúzsku, poľným maršalom Rundstedtom. Ich spory sa s časom naďalej prehlbovali. Rundstedt Rommelom pohŕdal a tvrdil o ňom, že nie je o nič viac než veliteľ divízie. Rommel bol Rundstedtom znechutený a považoval ho za zlomeného a vyčerpaného človeka, ktorý už iba čaká na porážku.
Ich spory vrcholili v období, kedy obaja prišli s diametrálne odlišnými predstavami toho, ako čeliť očakávanej spojeneckej invázii. Rundstedt a Leo Geyr von Schweppenburg navrhovali klasické schéma: koncentrácie hlavných tankových síl vo vnútrozemí, ktoré by po vylodení viedli energické protiútoky na spojenecké predmostia. Dôvodom pre tento postup bolo najmä to, že nechceli vystavovať svoje jednotky paľbe ťažkých hladinových lodí. Rommel však poukazoval na slabinu tejto taktiky, keďže aktivita spojeneckého letectva po vylodení znemožní akékoľvek denné presuny techniky. Obrnené jednotky, ktoré sa budú ponáhľať ku plážam budú značne oslabené útokmi spojeneckého letectva. Trval preto na umiestnení mobilných záloh čo najbližšie k plážam. Požadoval súčasne umiestenie mobilných záloh 6 – 8 tankových alebo mechanizovaných divízií v okolí Paríža. Tie mali v prípade rozsiahleho vylodenia Spojencov, po ústupe nemeckých vojsk od pobrežia uskutočniť protiofenzívu proti vylodeným spojeneckým silám. Túto zálohu mu OKW prisľúbilo, ale neposkytlo.
Medzi zástancami oboch teórií sa rozpútal boj a intrigy. Hitler nakoniec rozhodol pre pomerne nevhodný kompromis medzi oboma prístupmi a navyše obmedzil pravomoci Rundstedta aj Rommela pri disponovaní s jednotkami.
Vylodenie.
19. marca 1944 podpísal Rommel spolu s ostatnými poľnými maršalmi prehlásenie o vernosti vodcovi. Počas vylodenia 6. júna 1944 bol Rommel na návšteve svojej rodiny v zázemí. Nepredpokladal totiž nepriateľské vylodenie za zlého počasia, ktoré v tej dobe panovalo na Atlantickom pobreží. Počas úvodnej fázy bojov tak nevelil svojim jednotkám priamo. Pri jednej z ciest neďaleko frontu bol 17. júna 1944 jeho automobil napadnutý britskou stíhačkou. Rommel utrpel viaceré ťažké zranenia, okrem iného aj niekoľkonásobnú fraktúru lebky, poranenie oka a otras mozgu. Nie je celkom jasné, ktorý spojenecký pilot útok uskutočnil, za veľmi pravdepodobného z celého radu je považovaný Flight Lieutenant kanadského letectva Charles Fox. Niektoré zdroje uvádzajú ako možného útočníka aj francúzskeho letca Jacquesa Remlingera.
Atentát na Hitlera a smrť.
Počas Rommelovej liečby, po atentáte na Adolfa Hitlera, 20. júla 1944 bolo zistené, že náčelník štábu skupiny armád B generál Dr. Hans Speidel bol účastníkom sprisahania proti Hitlerovi, a počas výsluchu iného účastníka sprisahania, plk. Hofackera, na Gestape vyšlo najavo, že počas júla spolu raz hovorili o nutnosti politického riešenia vojny. Hitler, podporovaný vo svojich obavách tajomníkom NSDAP Bormannom nadobudol podozrenie, že účastníkom sprisahania bol aj Rommel. Nacisti však videli omnoho závažnejšie skutočnosť, že nepozoroval ani neoznámil skutočnosť, že jeho priamy podriadený generál Speidel je zapojený do odboja. Rommel sa snažil Speidela zachrániť pred trestným stíhaním a žiadal o osobné stretnutie s Hitlerom.
Hitler, presvedčený, že Rommel bol súčasťou príprav atentátu, mu namiesto toho poslal svojich pobočníkov, generálporučíka Wilhelma Burgdorfa a generálmajora Ernsta Maisela, ktorí mu dali na výber: buď bude súdený pre vlastizdardu a jeho rodina bude prenasledovaná, alebo spácha samovraždu. Aby zabránil negatívnym dopadom na svoju rodinu, v prípade že by bol odsúdený pre vlastizradu, spáchal 14. októbra 1944 samovraždu kyanidovou kapsulou. Oficiálne bol za príčinu smrti vyhlásený infarkt spôsobený následkami zranení zo 17. júla 1944. Následne bol zorganizovaný štátny pohreb a Rommel bol spopolnený, aby sa nemecká vláda vyhla prípadnému podozrenia z travičstva.

</doc>
<doc id="7050" url="https://sk.wikipedia.org/wiki?curid=7050" title="Chester Nimitz">
Chester Nimitz

Chester William Nimitz, Sr. (* 24. február 1885, Fredericksburg, Texas, USA – † 20. február 1966, San Francisco Bay, Kalifornia) bol americký admirál, v rokoch 19451947 najvyšší veliteľ amerického vojenského námorníctva.
Život.
Narodil sa v Fredericksburgu v americkom štáte Texas. V detstve ho veľmi ovplyvnil jeho starý otec, bývalý námorník. Pôvodne plánoval štúdium na Vojenskej akadémii Spojených štátov vo West Pointe, no v tej dobe sa na školu nemal šancu dostať. Preto sa rozhodol pre dráhu v námorníctve.
Námornú akadémiu v Annapolise absolvoval v roku 1905. Po službe na Filipínach bol v roku 1909 preradený k ponorkám. V roku 1912 sa stal veliteľom atlantickej ponorkovej flotily a o rok neskôr absolvoval stáž v Nemecku, kde sa venoval hlavne štúdiu naftových ponorkových motorov. Počas prvej svetovej vojny pôsobil v hlavnom štábe ponorkového loďstva.
Od roku 1941 bol najvyšším veliteľom tichomorskej flotily. V roku 1942 riadil vylodenie na Guadalcanal. V rokoch 19431944 bol veliteľom ďalších vyloďovacích operácií v Tichomorí.
V roku 1944 spolu s admirálmi Leahym a Kingom dosiahol najvyššiu námornícku hodnosť v amerických námorných silách: päťhviezdičkový (flotilový) admirál (angl. "Fleet Admiral"), ktorá v americkom vojenskom systéme de facto označovala veľkoadmirála. Po druhej svetovej vojne táto najvyššia hodnosť už nebola nikdy použitá.
V roku 1945 sa spolu s D. MacArthurom zúčastnil kapitulácie Japonska. V tomto roku tiež nahradil vo funkcii vrchného veliteľa americkej flotily (angl. "Commander in Chief of the US Fleet") Ernesta Kinga. Túto funkciu zastával do roku 1947, kedy odišiel do dôchodku.
V sedemdesiatych rokoch USA pomenovali na jeho počesť jednu z najlepšie navrhnutých a v súčasnosti najviac používaných tried lietadlových lodí: triedu Nimitz.
V populárnej kultúre.
V roku 1976 vo filme "Bitka o Midway" jeho postavu stvárnil americký herec Henry Fonda.

</doc>
<doc id="7054" url="https://sk.wikipedia.org/wiki?curid=7054" title="Základná jednotka počítača">
Základná jednotka počítača

Základná jednotka alebo zriedkavejšie ústredná jednotka (angl. "central unit", staršie [okrem 5. významu]: "mainframe") je termín z informatiky, ktorý má viacero významov, pričom prvé tri sú identické s anglickým CPU ("Central Processing Unit") : 
Ostatné zariadenia sa nazývajú periférne. Podľa významu základnej jednotky v kontexte predstavujú zvyšné vybavenie počítača. Takže základná jednotka + periférie = počítač.

</doc>
<doc id="7057" url="https://sk.wikipedia.org/wiki?curid=7057" title="Etruskovia">
Etruskovia

Etruskovia bol staroveký národ, ktorý žil na Apeninskom polostrove, na území historicky známom ako Etrúria, rozprestierajúcom sa najmä na území dnešného Toskánska. Ich moc dosiahla vrchol od konca 7. storočia pred Kr. do polovice 6. storočia pred Kr., keď sa zmocnili Ríma a iných území.
Pôvod.
Etruskovia nepatrili medzi indoeurópske národy a ich pôvod je až dodnes neznámy. Vo všeobecnosti prevládajú už od antiky tri názory o pôvode tohto kmeňa. Prvý z nich hovorí o ich maloázijskom, lýdskom pôvode, ako to spomína aj Hérodotos. Vlna tejto migrácie mohla prechádzať aj gréckym ostrovom Lemnos, dokladom čoho by mohol byť aj nález náhrobnej stély s nápisom veľmi podobným etruštine. Druhá teória, ktorú preferoval aj historik Dionysios z Halikarnasu, pracuje s ich domácim, autochtónnym vývojom. Tretia teória tvrdí, že prišli zo severu, možno z oblasti Raetie, čoho dôkazom je pre niektorých bádateľov veľmi podobné meno Rasenna, ktorým sa označovali samotní Etruskovia. Na základe lingvistických štúdií sa zistilo, že etruština a rétština boli veľmi príbuzné jazyky. V súčasnosti sa predpokladá, že každá z antických teórií o pôvode Etruskov je čiastočne pravdivá, teda išlo o presunutie rôznych elít a možno ich jazyka a ovplyvnenie pôvodného obyvateľstva.
Vývoj.
Etruskej kultúre prevládala od 11. do 8. stor. pred Kr. tzv. villanovská kultúra, ktorá sa kontinuálne transformovala do klasickej etruskej kultúry.
Koncom 8. storočia pred Kr. došlo k postupnej transformácii väčších etruských osád (Caere, Tarquinia, Vulci, Veje) na mestské štáty. Na konci 7. storočia pred Kr. sa objavujú Populonia, Rusellae, Volterra a ďalšie. Tieto mestské štáty sa vzájomne podobali jazykom, náboženstvom i charakterom vlády. Paradoxne nikdy nevytvorili spoločnú alianciu; naopak, vzájomne súperili a bojovali medzi sebou.
Od konca 7. storočia pred Kr. sa Etruskovia zmocnili Ríma, Kampánie, Mantovy a Spiny. V 6. storočí pred Kr. zaznamenali kultúrny rozkvet. Podľa legiend boli poslední traja králi Starovekého Ríma (v rokoch 616510 pred Kr.) Etruskovia. Symbolmi moci u Etruskov, ktoré prevzal Rím a používal ich počas celej existencie, bol zväzok prútov so zaťatou sekerou – fasces, kráľovské žezlo, kráľovský trón a tóga.
Roku 540 pred Kr. porazili spolu s Kartágincami Grékov v bitke pri Alalii. Roku 510 pred Kr. Rimania Etruskov vypudili z Ríma (čím sa začína obdobie Rímskej republiky).
V 5. storočí pred Kr. ustupovali zo severu prichádzajúcim Keltom. V 4. storočí pred Kr. sa ich mestá stali vazalmi Ríma a Etruskovia sa do konca 1. stor. pred Kr. romanizovali.
Spôsob života.
Pre Etruskov bola typická vysoká životná úroveň. Väčšinou boli vysokí, čiernovlasí, s ostrým profilom. Používali grécku abecedu, no ich jazyk, etruština, dodnes nie je rozlúštený (aj keď sa našlo veľké množstvo textov, doteraz sa nenašiel dostatočne dlhý text). Najdlhší nápis nájdený v etruštine je tzv. Plátená kniha (cca 1300 slov). Etruskovia svojich mŕtvych pochovávali v plátených plachtách s odkazmi. Vytvorili zväzok dvanástich miest, na čele ktorých stáli lukumoni (etruskí králi aj náboženskí vládcovia, ktorí však nemali absolútnu moc). Na správe štátu sa mohli zúčastňovať všetci slobodní občania, dokonca aj ženy. Vznikli kňazské kolégiá, kde sa viedli záznamy o udalostiach v Ríme, tzv. annales maximi. Ich náboženstvo bolo temné, podobne ako u Chetitov. Bohom obetovali krvavé obete v podobe zvierat. Najviac sa obetovalo pri pohrebe. Mŕtvym sa zhotovovali mohutné sarkofágy z mramoru a zobrazovala sa na nich podoba mŕtvych. Predmety v hroboch svedčia o veľmi rozvetvených medzinárodných kontaktoch. Niektoré hrobové predmety majú dokázaný fenický a egyptský pôvod. 
&lt;br&gt;Svoje domy si stavali z kameňa a tehál. Boli staviteľmi prvých oblúkov, ktoré využívali pri stavbe akvaduktov. Vynikali najmä svojim maliarskym umením. Etruskovia najprv nanášali farbu rovno na skalu, až potom začali robiť skutočné fresky. Používali na pálenie nádob alebo kalichov a iných domácich potrieb bucchero, ktoré sa používalo v keramikárstve.
Náboženstvo.
Etruské náboženstvo bolo predovšetkým polyteistické. Svet bohov tvoril u nich akúsi hierarchiu; na vrchole spočiatku stálo jedno božstvo, neskôr dvojica bohov: Tin alebo Tiania (boh blesku) a Turan (vládkyňa nad všetkým živým). Túto božskú dvojicu neskôr Etruskovia stotožnili s gréckym bohom Diom a bohyňou Afroditou alebo obdobne s rímskym Jupiterom a Venušou. Svojim bohom stavali Etruskovia asi od konca 7. storočia pred Kr. alebo od začiatku 6. storočia pred Kr. svätyne a chrámy.

</doc>
<doc id="7058" url="https://sk.wikipedia.org/wiki?curid=7058" title="Servius Tullius">
Servius Tullius

Servius Tullius bol podľa legiend šiesty etruský kráľ Starovekého Ríma v rokoch 578 pred Kr. – 534 pred Kr. 
Podľa tradície bol veľkým reformátorom. Podľa niektorých názorov zriadil aj senát, ktorý bol vlastne poradným orgánom pre kráľov (bol súčasťou štátnej moci), ale ten v skutočnosti existoval už pred príchodom Etruskov do Ríma. 
Rozšíril mesto Rím o Kvirinál, Viminál a Eskvilín a postavil múry a priekopy. Rozdelil mesto na 5 regiónov a krajinu na okresy ("tribui"). 
Bojoval s Etruskami (hlavne s Vejanmi (podľa mesta Veje/Veii)). Spolu s Latinmi dal postaviľ svätyňu Diany na vrchu Aventin v Ríme, čím bol Rím uznaný za vodcu Zväzu Latinov.
Nový politický systém (tzv. nová "ústava").
Je známy predovšetkým ako údajný autor novej, tzv. timokratickej, „ústavy“, ktorou sa odstránilo rodové zriadenie a vznikla triedna spoločnosť. Vplyv (rodovej) aristokracie nahradil vplyv majetných občanov („podnikateľov“, majiteľov nehnuteľností) bez ohľadu na pôvod. Podobná významná zmena sa v dejinách udiala na rôznych miestach ešte mnohokrát až do 20. stor.
Podľa ústavy existoval centuriálny snem (tiež: stotinový snem) a 5/6 majetkových tried obyvateľstva (I až V + proletári) podľa majetku. Rozdelenie obyvateľstva podľa majetku sa nazýva majetkový cenzus. Každá trieda mala iné práva a povinnosti podľa svojho majetku. Každá trieda mala toľko hlasov v sneme, koľko vojenských stotín (centúrií) musela postaviť. Stotina bola vojenská jednotka zložená zo 100 vojakov. Napríklad trieda I (najbohatší), musela postaviť 80+18 stotín jazdy. Keďže patricijovia vytvorili väčšinu centúrií, moc naďalej ostala v rukách najbohatších. Systém vychádzal pri tom zo Solónovej ústavy. Hovoríme, že Servius Tullius zaviedol cenzus a centuriálne zriadenie.
Servius Tullius aj administratívno-právne rozdelil štát na 4 mestské a 17 vidieckych obvodov, na tzv. "tribus" a zahrnul do nich všetkých obyvateľov, ktorí sa stali základnou jednotkou zhromaždení "comitia tributa".
Reforma Servia Tullia umožnila plebejcom zúčastňovať sa na ľudových zhromaždeniach. 
Treba poznamenať, že podľa viacerých autorov však centuriálny snem vznikol až v čase republiky.
Pozri aj.
Servius Tillius -rozdelil obyvateľstvo v Ríme do 5 skupín

</doc>
<doc id="7060" url="https://sk.wikipedia.org/wiki?curid=7060" title="Lucius Tarquinius Superbus">
Lucius Tarquinius Superbus

Lucius Tarquinius Superbus, po , bol podľa legiend v rokoch 534 pred Kr. – 510/509 pred Kr. tretí a posledný etruský kráľ Ríma. 
Svojho svokra, Servia Tullia, vraj dal zavraždiť, aby získal trón. 
Bol to pyšný, spurný, odpor vzbudzujúci panovník, ktorý nastolil krutovládu. V meste Rím rozšíril Jupiterov chrám, Circus Maximus a odvodňovacie kanály. Dobyl Gabii. Uzavrel zmluvu s Latinmi, spojenectvo s Hernikami a bojoval s Volskami (Suessa Pometia bolo dobyté) a so Sabinmi. Za jeho vlády vypukla vojna s Ardeou.
Keďže zneužíval svoje postavenie voči obyvateľom Ríma a nútil ich pracovať na výstavbe verejných budov, využili Rimania vojnu so susedným kmeňom a jeho rodinu roku 510/509 pred Kr. vyhnali z Ríma, čím sa v Ríme skončila doba kráľovstva, doba Etruskov a začalo sa obdobie republiky (res publica = vec verejná). Rimania vyhlásili kráľovský titul ("rex") za prekliaty a už nikdy ho nepoužili. Niektorí neskorší panovníci sa za kráľa vyhlásiť chceli, ale boli čoskoro zavraždení. Patril medzi nich aj Cézar, ale pre vzbury ľudu od toho upustil.

</doc>
<doc id="7061" url="https://sk.wikipedia.org/wiki?curid=7061" title="Kuiperov pás">
Kuiperov pás

Kuiperov pás alebo Edgeworthov–Kuiperov pás je oblasť v Slnečnej sústave, ktorá sa nachádza za dráhou Neptúna vo vzdialenosti 30 až 50 AU od Slnka.
Je pomenovaný po astronómovi Gerardovi Kuiperovi, ktorý v roku 1951 navrhol teóriu o pôvode niektorých komét v bližšej oblasti ako Oortov oblak. Táto oblasť bola na jeho počesť nazvaná Kuiperov pás. Pretože však podobnú teóriu vyslovil o viac ako desať rokov skôr aj írsky astronóm Kenneth Edgeworth v roku 1940, niekedy sa do názvu pridáva aj jeho meno.
V roku 2006 bolo známych viac ako 1000 telies patriacich do Kuiperovho pásu (20. augusta 2006 to bolo 1007 objektov, z ktorých definitívne označenie dostalo presne 100 telies). Často bývajú označované skratkou KBO (z angl. Kuiper Belt Objects). Objekty majú spravidla veľkosť iba niekoľko desiatok kilometrov, ale vyskytujú sa tu aj telesá s priemerom niekoľkých tisíc kilometrov. Z Kuiperovho pásu pochádzajú tiež niektoré kométy, väčšina ich však prilieta zo vzdialenejšieho Oortovho oblaku.
Vlastnosti a vznik Kuiperovho pásu.
Ide o viac-menej plochý disk, ktorý leží približne v rovine s ekliptikou a ktorý je vyplnený planétkami a kométami. Je to časť transneptúnskych telies. Počítačové simulácie ukazujú, že je silne ovplyvňovaný najmä gravitačnými silami Neptúnu a Jupitera. Počas formovania Slnečnej sústavy sa dráha Neptúna vplyvom gravitačných porúch spôsobených množstvom menších telies vo väčších vzdialenostiach postupne vzďaľovala od Slnka. Pritom boli podobné telesá "vyhodené" z oblasti pod približne 40 AU (čo je vnútorná hranica oblasti, v ktorej sa vyskytujú kubewana, obiehajúce po približne kruhových dráhach), s výnimkou dráh bližších k Slnku, ktoré sú v rezonancii 2:3 s Neptúnom. Tieto dráhy, podobné dráhe planétky Pluto, sú obsadené telesami nazývanými plutína. V Kuiperovom páse existujú aj ďalšie, menej početné skupiny telies pohybujúcich sa napríklad v rezonanciách 4:3 alebo 2:1 s Neptúnom. Predpokladá sa, že väčšina telies Kuiperovho pásu vznikla v priestore, kde sa nachádzajú aj teraz, aj keď nezanedbateľné množstvo z nich sa mohlo formovať aj v blízkosti Jupitera, odkiaľ mohli byť gravitačnými poruchami spôsobenými veľkými planétami vyhnané až za dráhu Neptúna. Naopak gravitačné poruchy spôsobené Neptúnom z času na čas vypudia niektoré teleso z oblasti Kuiperovho pásu do vnútorných častí Slnečnej sústavy a to sa premení na dlhoperiodickú kométu.
Vonkajšia hranica Kuiperovho pásu leží približne vo vzdialenosti okolo 50 AU od Slnka. V tejto oblasti prechádza do rozptýleného disku, ktorý neleží iba v rovine blízkej k ekliptike, ale siaha do väčších ekliptikálnych šírok, ako Kuiperov pás (dráhy týchto telies môžu mať značný sklon k ekliptike a je teda "rozptýlenejší", odtiaľ jeho názov) a v ktorom sa pohybujú telesá, súhrnne označované skratkou SDO (z angl. Scattered Disc Objects, teda "telesá rozptýleného disku"). Niektorí astronómovia však túto oblasť, ktorá siaha až približne do vzdialenosti 1 000 AU, považujú za časť Kuiperovho pásu a nazývajú ju "Kuiperov rozptýlený pás" a jeho telesa označujú SKBO (z angl. Scattered Kuiper Belt Objects, teda "telesá rozptýleného Kuiperovho pásu").
Odhady počtu telies Kuiperovho pásu.
Na základe optických pozorovaní sa predpokladá, že sa v Kuiperovom páse nachádza okolo 50 tisíc objektov väčších ako . V súčasnosti sa uskutočňuje prehliadka neba v rámci projektu "Taiwan–America Occultation Survey", ktorá by mala v dohľadnom čase zistiť počet objektov s priemerom väčším než v tejto časti Slnečnej sústavy.
Na základe pozorovaní krátkodobých prudkých poklesov intenzity röntgenového zdroja Scorpius X-1 astronomickou družicou Rossi X-ray Timing Explorer v trvaní 1 až 10 milisekúnd, spôsobovaných telesami v Kuiperovom páse, bol počet objektov s priemerom 10 až odhadnutý na 1015. Podľa matematických modelov frekvencie vzájomných zrážok, ktoré ich teoreticky rozdrobujú, by ich však malo byť iba 1010 až 1012 a to napriek tomu, že priemerná vzdialenosť dvoch telies s priemerom je asi iba 200 tisíc kilometrov, čo je v astronomickom meradle veľmi málo. Z diskrepancie medzi zisteným počtom a matematickým modelom vyplýva, že je potrebné zrevidovať naše názory na mechanizmus zrážok v Kuiperovom páse.
Vlastnosti telies Kuiperovho pásu.
Okrem Pluta a jeho mesiaca Cháronu bolo zatiaľ spektroskopicky preskúmaných iba veľmi málo telies Kuiperovho pásu. Aj tak možno povedať, že sú prevažne tvorené zmesou ľadu, teda tekutých látok v pevnom skupenstve, ako sú voda, oxid uhličitý, oxid uhoľnatý, metán a vyššie uhľovodíky a dusík. Okrem nich sú v ľade primiešané aj kremičitanové horniny v podobe prachu a malých úlomkov. Podiel tekutých látok je od 20 do 70 %. Na povrchu viacerých telies Kuiperovho pásu sa pôsobením radiácie fotolýzou vytvorila zmes vysokomolekulárnych organických látok, nazývaná tholin, ktorá im dáva slabo červenkastú farbu.
Spektroskopicky zistené zloženie KBO tak znovu podporilo teóriu, že sa tieto telesá veľmi podobajú jadrám komét, a že teda Kuiperov pás môže byť jedným zo zdrojov, odkiaľ prilietajú nové dlhoperiodické aj krátkoperiodické kométy.
Vďaka prevládajúcemu ľadovému povrchu má veľká časť KBO pomerne vysoké albedo, pohybujúce sa nad hodnotou 0,5. Zanedbanie tejto skutočnosti viedlo v minulosti k tomu, že odhady priemerov (rozmerov) niektorých príslušníkov KBO boli nadhodnotené. Napr. pri objekte Eris prvé odhady jeho priemeru sa pohybovali okolo , neskôr, na základe pozorovaní v infračervenej oblasti boli korigované na , ale na základe interpretácie snímok z Hubblovho vesmírneho ďalekohľadu (HST) sa zdá, že priemer bude ešte podstatne menší, okolo . To by však znamenalo, že albedo vo vizuálnej oblasti by dosahovalo mimoriadnej hodnoty najmenej 0,86.
Obežné dráhy objektov Kuiperovho pásu.
Aj keď rezonančné vplyvy Neptúna na telesá Kuiperovho pásu, tak ako naznačili počítačové simulácie, majú veľký vplyv na stabilitu ich dráh, viac ako dve tretiny KBO patria medzi kubewana, u ktorých doby obehu ležia medzi rezonanciami 2:3 a 1:2. Medzi kubewana síce patria aj ďalšie rezonancie, najmä 3:5 a 4:7, ale na frekvenciu výskytu KBO nemajú výrazný vplyv. Výrazné zvýšenie počtu telies sa ukazuje pri vnútornom okraji Kuiperovho pásu, rezonancie 2:3, kde sa nachádzajú plutína. Druhý okraj tvorí rezonancia 1:2, obsadená zatiaľ málo početnou skupinou telies nazývaných twotína.
Pôvodne predpoklady, že Kuiperov pás je tvorený výlučne telesami s dráhami s minimálnym sklonom k ekliptike, sa nepotvrdil. Ukazuje sa, že klasické objekty Kuiperovho pásu (kubewana) vytvárajú dve skupiny; pri štatistickej analýze sa ukazuje, že jedno maximum, veľmi výrazné, je pri sklone 4° k ekliptike, druhé, difúzne a s výrazne menším počtom zástupcov, leží medzi 30° a 40° sklonu. Podľa súčasných predstáv telesá s nízkym sklonom sú pôvodné; vznikali pri tvorbe telies Slnečnej sústavy za dráhou Neptúna, zatiaľ čo väčšina telies s vysokým sklonom bola do Kuiperovho pásu premiestnená z vnútorných častí Slnečnej sústavy gravitačnými poruchami Neptúna. Preto prvé z nich sa niekedy nazývajú "studené" KBO, zatiaľ čo druhé majú označenie "horúce" KBO.
To, že zatiaľ je známych viac KBO s malými sklonmi dráhy k ekliptike, môže byť dôsledkom výberového efektu, lebo hľadanie transneptúnskych telies sa zatiaľ sústreďuje takmer výlučne na oblasti v blízkosti ekliptiky.
Prehľad najjasnejších objektov Kuiperovho pásu.
V tabuľke sú uvedené objekty s absolútnou hviezdnou veľkosťou "M" &lt; 4,0.

</doc>
<doc id="7063" url="https://sk.wikipedia.org/wiki?curid=7063" title="KHR-1">
KHR-1

KHR-1 je humanoidný robot spoločnosti Kondo.
Japonská spoločnosť Kondo pripravila skladačku pre nadšencov, ktorí by si radi zostavili svojho humanoidného robota. Robot KHR-1 k nim dorazí poštou, úhľadne poukladaný vo forme jednotlivých súčiastok v škatuli. Cena skladačky nie je najnižšia, 1300 USD je v prepočte okolo 39 000 Sk.
Robot je vysoký a má hmotnosť . Servomotorov obsahuje KHR-1 presne 17. Ich nepárny počet súvisí s hlavou robota, ktorá je iba náznakovitá, tvorená telom servomotora. 
Motorčeky sú ovládané klasickým počítačom, pomocou pribaleného softvéru. Pre pripojenie robota k počítaču je použité rozhranie RS-232C. Súčasťou dodávky sú aj dva ovládače serv, každý z nich je schopný riadiť ich až 12.
Napájanie zabezpečuje NiCd batéria 6V, 600mA, nabíjačka je v cene skladačky. Robot nedisponuje žiadnou senzorikou.

</doc>
<doc id="7068" url="https://sk.wikipedia.org/wiki?curid=7068" title="Kliment Jefremovič Vorošilov">
Kliment Jefremovič Vorošilov

Kliment Jefremovič Vorošilov (; * 4. február 1881, Verchneje, Ruská ríša, dnes Ukrajina – † 2. december 1969, Moskva) bol maršal Sovietskeho zväzu a politický činiteľ.
Život.
Mladosť a raná kariéra.
Narodil sa 4. februára 1881 v dedinke Verchneje v Jekatеrinoslavskej gubernii (dnes Luhanská oblasť, Ukrajina) v rodine železničiara.
Už v roku 1903 sa priklonil k ruskému boľševizmu a v období pred revolúciou (1917) sa aktívne podieľal na revolučnej činnosti. Niekoľkokrát bol väznený a poslaný do vyhnanstva. Účastnil sa na činnosti komunistickej strany v Baku, Petrohrade a Caricyne.
Občianska vojna a vzostup.
Počas občianskej vojny bol v rokoch 1918-1920 významným veliteľom Červenej armády v oblasti Caricynu a spoločne s F.E. Dzeržinským bol spoluzakladateľom tajnej politickej polície Čeka. Po skončení občianskej vojny sa ako Stalinov blízky spolupracovník dostal do významných politických funkcií. Roku 1921 pomáhal tiež potlačiť povstanie námorníkov v Kronštadte. V rokoch 19251940 pôsobil ako komisár pre obranu ZSSR, od roku 1926 člen Politbyra, od roku 1937 Najvyššieho sovietu. Zásluhy z občianskej vojny, dobré vzťahy so Stalinom a politická angažovanosť mu roku 1935 vyniesli hodnosť maršala ZSSR. 
Pred druhou svetovou vojnou sa podieľal na reorganizácii armády. Tá spočívala v zmenách v generálnom štábe, mechanizácii pechoty či budovaní leteckých síl, čo ale nechával za seba robiť svojich zástupcov. V priebehu svojho pôsobenia v armáde uskutočňoval pravidelné čistky, pričom najbrutálnejšie boli v priebehu rokov 1936 až 1938. Jeho podpis sa tiež nachádza na rozkazoch prikazujúcich popravy poľských dôstojníkov v Katyni.
Druhá svetová vojna.
Počas vojny s Fínskom v 19391940 sa po prvýkrát prejavili dôsledky represií v dôstojníckom zbore ako aj Vorošilovovo nekompetentné vedenie armády. Pôvodnou prípravou plánu na vpád do Fínska bol poverený B. M. Šapošnikov. Jeho plán bol však národným komisariátom obrany zhodnotený ako pesimistický a vypracovaním nového plánu boli poverení Vorošilov a K. A. Mereckov. Plán útoku bol síce následne schválený, ale sovietsky postup za zbytočne krvavých strát stroskotal, za čo bol Vorošilov z funkcie odvolaný. Počas 2. svetovej vojny bol veliteľom Severozápadného frontu, neskôr Leningradského frontu, pričom aj v týchto funkciách si nepočínal dobre. Koncom októbra 1942 bol členom Hlavného stanu povereným organizáciou nových jednotiek. Presne o rok neskôr bol na čele partizánskeho hnutia a v máji 1943 bol menovaný predsedom Trofejného výboru, ktorého úlohou bolo riadenie a ekonomické využitie získanej koristi z území nepriateľa.
Povojnové obdobie.
Po vojne sa stal predsedom spojeneckej komisie v Maďarsku. Od roku 1953 rezignoval na vojenské posty a až do smrti zostal už len v štátnych (tým vlastne v straníckych) funkciách.
Rodinný život.
Vorošilovou ženou bola Golda Davidovna Gorbman (1887—1959). Národnosťou bola Židovka, pred svadbou sa však dala pokrstiť a prijala pravoslávie, zmenila si tiež krstné meno na Jekaterina. Ich manželstvo bolo bezdetné, vychovávali však siroty (syna a dcéru) M.V. Frunzeho Timura a Tatianu, adoptovali tiež syna Piotra (1914—1969).
Dielo.
"Obrana ZSSR" (1937) – viac než 700 strán úvah a pojednaní o Červenej armáde. Okrem niekoľkých málo častí knihy, ktoré namiesto neho napísali iní autori, nejde z vojenského hľadiska o príliš hodnotné dielo.

</doc>
<doc id="7069" url="https://sk.wikipedia.org/wiki?curid=7069" title="Kliment Vorošilov">
Kliment Vorošilov



</doc>
<doc id="7071" url="https://sk.wikipedia.org/wiki?curid=7071" title="Wilhelm Keitel">
Wilhelm Keitel

Wilhelm Bodewin Johann Gustav Keitel (* 22. september 1882, Helmschrode – † 16. október 1946, Norimberg) bol nemecký poľný maršal. Od roku 1939 náčelník nemeckého vrchného veliteľstva brannej moci (Oberkomando der Wehrmacht OKW), jeden z najvýznamnejších organizátorov nemeckej vojnovej mašinérie počas 2. svetovej vojny.
Život.
Mladosť a prvá svetová vojna.
Narodil sa 22. septembra 1882 na veľkostatku Helmschrode v pohorí Harz. Jeho predkovia boli veľkostatkári. Wilhelm Keitel študoval na gymnáziu v Göttingene, kde dosahoval priemerné výsledky. Spočiatku ho lákalo poľnohospodárstvo, lov a kone, až neskôr začal uvažovať o vojenskej kariére.
Do armády vstúpil v roku 1901 ako nižší dôstojník v 46. pruskom delostreleckom pluku. V jednotke slúžil aj Günther von Kluge, budúci poľný maršal, s ktorým však nikdy neudržiaval vzťahy na viac než profesionálnej úrovni. V prvej svetovej vojne bojoval na západnom fronte, kde bol v septembri 1914 ťažko ranený črepinou granátu do ruky. Po uzdravení vďaka svojim organizačným schopnostiam slúžil v generálnom štábe. Neskôr počas vojny sa vo Flandroch stretol a spriatelil s majorom von Blombergom,neskorším veliteľom nemeckej armády.
Medzivojnové obdobie.
Po vojne zostal slúžiť v Reichswehre, kde spočiatku v rámci jednotiek Freikorps strážil nemecko-poľské hranice. Neskôr slúžil v divíznom štábe a Hannoverskej jazdeckej škole. Začiatkom roku 1924 sa dostal na Ministerstvo obrany (Reichswehrministerium), kde pôsobil v neoficiálnom generálnom štábe Truppenamte, až do roku 1933, kedy sa k moci dostali nacisti. Počas viacerých služobných ciest sa dostal do ZSSR, kde naňho veľmi zapôsobila Červená armáda, ako aj samotná krajina. 1. októbra 1935 bol na odporúčanie Warnera von Fritscha vymenovaný za náčelníka veliteľstva ozbrojených síl Wehrmachtamtu.
Pôsobenie v OKW a druhá svetová vojna.
V roku 1937 bol Keitel povýšený na generála a po nacistami zinscenovaných aférach Wernera von Fritscha (obvineného z homosexuality) a Wernera von Blomberga (ktorý sa oženil s bývalou prostitútkou) na ministerstve obrany v nasledujúcom roku sa dostal do funkcie náčelníka generálneho štábu Wehrmachtu (OKW). V roku 1938 sa podieľal na improvizovanom vstupe nemeckých vojsk do Rakúska (tzv. Anšlus), v marci pripravoval spolu s ďalšími dôstojníkmi vojenské riešenie Sudetskej krízy, ktorá sa skončila rozdelením Československa v marci 1939 a obsadením Čiech a Moravy nemeckými jednotkami. 
Ako jeden z hlavných veliteľov nemeckých ozbrojených síl sa podieľal na vedení všetkých významných bojových operácií druhej svetovej vojny.
Podieľal sa na príprave nacistického útoku na Poľsko, krajiny Beneluxu a Francúzsko. Po dobytí Francúzska 22. júna 1940 podpísal v Compiengskom lese za nemeckú stranu bezpodmienečnú kapituláciu Francúzska. Následne bol povýšený do hodnosti poľného maršala. Povýšením bol zahanbený, pretože dobre vedel, že túto hodnosť získal za písacím stolom. Počas celej vojny vykonával iba úradné funkcie. Odhováral Hitlera od útoku na Francúzsko a spolu s ďalšími bol aj proti operácii Barbarossa. V obidvoch prípadoch následne navrhol Hitlerovi svoju rezignáciu, tá však bola v obidvoch prípadoch zamietnutá. 
V roku 1942 sa dostal do stretu s Hitlerom, pri odoslaní maršala Wilhelma Lista na „odpočinok“. Odvtedy sa však do výrazného sporu s Hitlerom nepustil. Podľa niektorých prameňov bol Keitel nacista a stál za všetkými Hitlerovými rozkazmi. Podľa iných skôr uznával cisárstvo, na svojom pracovnom stole mal vlastnoručne podpísanú fotografiu korunného princa Viliama, ktorého Hitler nenávidel. Postrádal však určitú hrdosť a duševnú prevahu nad nacistami, prečo sa radšej sústredil na svoju štábnu prácu. Inými nemeckými dôstojníkmi bol prezývaný "lakaitel" ("lakai" je po nemecky "lokaj"). 
Ako jeden z hlavných vykonávateľov Hitlerových rozkazov si plne uvedomoval viaceré vojnové zločiny, ktoré nemecké armády vykonávajú. Počas vojny súhlasil a sám podpísal mnohé rozkazy, ktoré sa priečili medzinárodnému právu a konvenciám, vrátane známeho komisárskeho rozkazu. V decembri 1941 podpísal rozkaz „Nacht und Nebel“ (nem. Noc a hmla), vďaka ktorému mohli byť nepriatelia nacistického režimu na okupovaných teritóriách zatknutí a popravení v tajnosti bez súdu. V dôsledku rozkazu zmizli bez stopy a boli zavraždené tisíce ľudí. Bez zaváhania dal Himmlerovi voľnú ruku v jednaní na okupovaných územiach ZSSR. Takisto vydal rozkaz na likvidáciu zajatých francúzskych letcov, ktorý bojovali v stíhacej jednotke Normandie-Niémen na východnom fronte, miesto toho aby boli považovaní za vojnových zajatcov, na ktorých sa vzťahujú Ženevské konvencie. V lete 1944 sa zúčastnil prenasledovania strojcov atentátu na Hitlera z 20. júla 1944. Po výbuchu bomby osobne vyviedol zraneného Hitlera z miestnosti.
Po Hitlerovej samovražde 30. apríla ho chcel Karl Dönitz nahradiť von Mansteinom, ale ten sa už v tej dobe vzdal Britom. V noci 8. mája 1945 podpísal Wilhelm Keitel spolu s Hansom von Freiburgom bezpodmienečnú kapituláciu Nemecka, čím ukončil boje druhej svetovej vojny v Európe. 13. mája 1945 bol zatknutý britskými jednotkami.
Norimberský proces.
Na Norimberskom tribunále proti vojnovým zločincom bol ako jeden z najvýznamnejších väzňov usvedčený z vojnových zločinov, pri čom sa mu nepodarilo zbaviť sa vlastnej zodpovednosti, keďže tvrdil, že iba vykonával Hitlerove rozkazy a cítil sa byť nevinným. Súd rozhodol o treste smrti obesením, napriek tomu, že sám si želal popravu zastrelením. Rozsudok bol vykonaný 16. októbra 1946.

</doc>
<doc id="7072" url="https://sk.wikipedia.org/wiki?curid=7072" title="Arne (robot)">
Arne (robot)

Arne je humanoidný robot ruskej spoločnosti New Era.
Názov robota je skratkou Antropomorphic Robot of New Era. Spoločnosť založená v St. Petersburgu sa vývojom humanoida zaoberá od roku 2001. Jeho zaujímavosťou je, že ako prvý humanoid má odlíšené mužské a ženské pohlavie, aj keď iba farbou povrchu. Modrý ARNE je muž, červená ARNEA je žena.
Roboty majú výšku , hmotnosť a disponujú 28 stupňami voľnosti. Dokážu chodiť, rozoznávajú prekážky a obídu ich. Zapamätajú si predmety v priestore, pričom rozlišujú ich farby. Dokážu rozoznať 40 rozličných príkazov zadaných ľudským hlasom a vykonať ich. Sú zaujímavé aj svojou jednoduchou konštrukciou, ktorá by mohla byť predpokladom pre ich nízku výrobnú cenu.

</doc>
<doc id="7073" url="https://sk.wikipedia.org/wiki?curid=7073" title="MS DanceR">
MS DanceR

MS DanceR je humanoidný robot schopný tancovať s ľudským partnerom.
Nejde o produkt Microsoftu, ako by sa na prvý pohľad mohlo zdať. MS DanceR znamená Mobile Smart Dance Robot a vyvíjajú ho na Tohoku university v Japonsku. Je to robot, ktorý dokáže predvídať ďalší krok tanečníka podľa tlaku na svoje rameno a boky. Dá sa teda po parkete viesť, sledujúc pohyby tanečného partnera.
Robot je vybavený počítačom, senzormi a batériou. Štyri kolesá mu umožňujú pohybovať sa akýmkoľvek smerom. Tancovať dokáže valčík, ktorého kroky má uložené v pamäti.

</doc>
<doc id="7074" url="https://sk.wikipedia.org/wiki?curid=7074" title="Priemyselný robot">
Priemyselný robot

Priemyselný robot je oficiálne definovaný ISO (8373:1994, Manipulačné priemyselné roboty – slovník) ako "automaticky riadený, programovateľný, viacúčelový manipulátor pre činnosť v troch alebo viacerých osiach". Pole priemyselnej robotiky je možné praktickejšie definovať ako štúdium, návrh a použitie robotických systémov na výrobu (odvodená definícia spoliehajúca sa na a priori definíciu "robota").
Prof. P. N. Beljanin ho definoval nasledovne:
Priemyselný robot je autonómne fungujúci stroj-automat, ktorý je určený k reprodukcii niektorých pohybových a duševných funkcií človeka pri výkone pomocných a základných výrobných operácií bez bezprostrednej účasti človeka a ktorý je na tento účel vybavený niektorými jeho schopnosťami (sluchom, zrakom, hmatom, pamäťou atď.), schopnosťou samoučenia, samoorganizácie a adaptácie, čiže prispôsobivosti sa danému prostrediu.

</doc>
<doc id="7075" url="https://sk.wikipedia.org/wiki?curid=7075" title="Generácie robotov">
Generácie robotov

Generácie robotov predstavujú rozdelenie robotov podľa miery ich inteligencie.
Pohľad na delenie robotov na generácie nie je v svetovej literatúre úplne jednotný, roboty možno rozdeliť do troch generácií, pričom možno definovať aj medzigenerácie.
1. Generácia – predstavujú ju roboty s programovým riadením. Program možno ľahko modifikovať, čím sa tieto roboty stávajú univerzálnejšími. V tejto generácii robotov ide hlavne o aplikácie umožňujúce uchopovať predmety a presúvať ich (pick and place – zdvihni a umiestni)
1.5 Generácia – prechod medzi prvou a druhou generáciou sa vyznačuje tým, že roboty prvej generácie sú vybavené aj senzormi a okrem jednoduchej manipulácie s predmetmi dokážu aj overiť výsledok svojej činnosti (make and test – urob a over)
2. Generácia – širšie sa v nej uplatňujú senzory a to tak na snímanie stavu okolia robota, ako aj senzory snímajúce jeho vnútorný stav. Robot je oveľa zložitejšie riadený a vyžaduje si riadiacu jednotku, ktorou je počítač. Môže byť vybavený koordinačným systémom oko-ruka
2.5 Generácia – v budúcnosti do nej budú zahrnuté roboty schopné komplexných perceptuálno-motorických funkcií
3. Generácia – inteligentné roboty, disponujú zložitejším riadiacim systémom na báze umelej inteligencie. Vyvinutá je tu schopnosť učenia a adaptácie.
Na jednotlivé generácie robotov nemožno hľadieť ako na epochy ich vývoja, kde jedna z nich vystrieda druhú a už vôbec nie, že sa to stane diskrétnymi skokmi. Jednotlivé generácie sa navzájom prekrývajú a pravdepodobne bude existovať vždy rozumný okruh aplikácií robotov nižších generácií, takže roboty rôznych generácií budú koexistovať.

</doc>
<doc id="7077" url="https://sk.wikipedia.org/wiki?curid=7077" title="Sobrance (mesto)">
Sobrance (mesto)



</doc>
<doc id="7078" url="https://sk.wikipedia.org/wiki?curid=7078" title="Sobrance">
Sobrance

Sobrance (maď. "Szobránc," nem". Sobranz)" sú okresné mesto v Košickom kraji.
Polohopis.
Mesto leží v severovýchodnej časti Východoslovenskej roviny, na Sobraneckom potoku. Od Košíc vedie k ukrajinskej hranici cez Sobrance cesta I/19, severným smerom vedie II/582. Michalovce ležia západne, Veľké Kapušany juhozápadne a Užhorod juhovýchodne.
Dejiny.
Archeologické vykopávky dosvedčujú osídlenie už v neolite. Prvá písomná zmienka pochádza z konca júla v roku 1284 (pod menom Vasaros Tyba). Druhá písomná zmienka je z 16. augusta 1334 (podľa niektorých je tento údaj mylný). Mestské práva boli udelené v roku 1351. Podľa Ferdinanda Uličného je prvá zmienka o Sobranciach až z roku 1409 a dôvodom pre vznik obce boli obchodné aktivity Tibavského panstva. Počas prvej Česko-slovenskej republiky a znovu od roku 1996 boli Sobrance okresným mestom. Počas druhej svetovej vojny boli v rokoch 19391945 anektované Maďarskom. Mesto a okolie sa stalo koncom roka 1944 na niekoľko mesiacov bojiskom a väčšina budov bola zničená či poškodená.
Kultúra a zaujímavosti.
Múzeá.
Gitarové múzeum.
V meste sa nachádza gitarové múzeum so zbierkou obsahujúcou vyše 1100 gitár, z ktorých okolo 250 je vystavených. Múzeum mapuje kompletný vývoj a výrobu elektrofonických gitár v Česko-Slovensku po druhej svetovej vojne. Založil ho Ján Ferko. Exponáty pochádzajú z obdobia rokov 1947 až 1989. Jedným zo zaujímavých exponátov je gitara Resonet Grazioso (Futurama III), model na akom hrával George Harrison, člen legendárnej skupiny Beatles z počiatkov jeho hudobnej kariéry, či gitara Petra Jandu zo skupiny Olympic.

</doc>
<doc id="7079" url="https://sk.wikipedia.org/wiki?curid=7079" title="Michal Hvorecký">
Michal Hvorecký

Mgr. Michal Hvorecký (* 29. december 1976, Bratislava) je slovenský spisovateľ a publicista.
Životopis.
Vyštudoval estetiku na Filozofickej fakulte Univerzity Konštantína Filozofa v Nitre. V rokoch 2000 až 2003 spoluorganizoval hudobný festival Wilsonic. Žije v slobodnom povolaní v Bratislave.
Tvorba.
Preklady jeho kníh vyšli v Nemecku, Taliansku, Poľsku a Česku. Pravidelne píše publicistiku pre rôzne denníky a časopisy, ako napríklad denník SME, alebo internetový portál Salon. Za svoje texty získal viacero literárnych ocenení a autorských štipendií: MuseumsQuartier vo Viedni, Literarisches Colloquim v Berlíne, Goetheho inštitút v Mníchove, International Writing Program v USA. Adaptáciu románu "Plyš" uviedlo pražské "Divadlo Na zábradlí", Divadlo Aréna v Bratislave a Schauspielhaus Hannover. 19. marca 2009 mala v Theater Forum v rakúskom Schwechate premiéru jeho prvá divadelná hra „Slovenský inštitút. Jedna komédia.“, napísaná v nemčine.

</doc>
<doc id="7083" url="https://sk.wikipedia.org/wiki?curid=7083" title="Zoznam kníh Biblie">
Zoznam kníh Biblie

Kánonický zoznam jednotlivých kníh Biblie (čiže spisov Biblie) je iný u židov, katolíkov, protestantov a pravoslávnych kresťanov, hoci sa do veľkej miery prekrýva. Židia tiež používajú iné poradie kníh ako kresťania. Dolu uvedená tabuľka porovnáva kánony uvedených náboženstiev.
Treba poznamenať, že zoznamy platné pre jednotlivé východné pravoslávne (=gréckopravoslávne/grécko-ortodoxné) a staroorientálne (napr. Kopti) cirkvi sa môžu trocha odlišovať od dolu uvedených. Zoznam uvedený pre tieto náboženstvá je vždy najširšou verziou, čiže ak čo i len jedna z východných cirkví knihu akceptuje, je v zozname zahrnutá. Knihy akceptované Katolíckou cirkvou sú vo východných kánonoch vždy zahrnuté.
Židovský kánon.
Židovský kánon bol prijatý na synode v Jamnii okolo r. 90 po Kr. Obsahuje 24 spisov (ktoré zahŕňajú 39 spisov z katolíckeho kánonu, ale niektoré z nich sú zlúčené) rozdelených na tóru (t. j. Zákon), nebiím (t. j. proroci) a ketubím (t. j. spisy).
Katolícky kánon.
Katolícky kánon inšpirovaných spisov bol definovaný na Tridentskom koncile 8. apríla 1546. Zoznam kníh Starého zákona spolu obsahoval 44 spisov ale Náreky, Kniha proroka Barucha (vrátane Jeremiášovho listu) sa v schválenom zozname pokladali za súčasť Knihy proroka Jeremiáša. Na Tridentskom koncile bol prijatý aj zoznam 27 kánonických spisov Nového zákona.
Protestantský kánon.
Protestantský kánon je pri Starom zákone v podstate totožný so židovským kánonom a líši sa od neho iba poradím jednotlivých kníh, ktorých je 39. Oproti katolíckemu kánonu v ňom chýbajú deuterokánonické spisy. Pre nový zákon je protestantský kánon totožný s katolíckym a obsahuje 27 kníh.
Prehľad kánonických kníh.
Poznámka: Skratka K./k. znamená Kniha/kniha
Knihy Nového zákona (Novej zmluvy).
Kresťania používajú nasledujúce knihy Nového zákona (rozdiely v poradí jednotlivých kníh pozri v článku "Nový zákon"):
Ďalšie knihy.
Etiópska ortodoxná cirkev a Eritrejská ortodoxná cirkev pridávajú k Starému a Novému zákonu ešte tieto knihy:

</doc>
<doc id="7088" url="https://sk.wikipedia.org/wiki?curid=7088" title="Lemvig">
Lemvig

Lemvig je názov jednej z najväčších obcí a zároveň mesta v Dánsku. Nachádza sa v severozápadnom Dánsku.
Obec má asi 18 500 obyvateľov na ploche 465 km², z toho 7 500 býva v meste Lemvig, ktoré sa nachádza pri Limfjorde (dán. "Limfjorden"). Asi 5 km južne od mesta je letisko Lemvig EKLV.

</doc>
<doc id="7093" url="https://sk.wikipedia.org/wiki?curid=7093" title="Nová zmluva">
Nová zmluva



</doc>
<doc id="7095" url="https://sk.wikipedia.org/wiki?curid=7095" title="Pentateuch">
Pentateuch

Pentateuch (gr. päťzvitková kniha) alebo Päť kníh Mojžišových alebo u židov Tóra je názov pre päť kníh Mojžišových v Starom zákone, ktoré tvoria jeho úplne prvú časť.
Názov "Tóra" (hebr. Príkaz, Zákon, Zozbierané) sa používa od babylonského exilu Židov, pretože knihy obsahujú zjavenie Božej vôle na vrchu Sinaj (2. k. Mojžišova 19 - 4. k. Mojžišova 10, 10).
Preklad do gréčtiny pochádza z 3. stor. pred Kr. (tzv. Septuaginta). Samaritáni si v 4. stor. pred Kr. po oddelení od Izraelitov Pentateuch ponechali ako jedinú svätú knihu.
Jednotlivé knihy.
Obsah je opísaný aj v hesle Starý zákon.
Autorstvo Pentateuchu.
Podľa samotného Starého zákona sa spomína Mojžiš ako autor len pre niektoré časti. Až Filón Alexandrijský a Jozef Flavius spomínajú Mojžiša ako autora celého Pentateuchu, čo potom prevzal aj Nový zákon (napr. Lukáš 24, 44) a napr. aj židovská tradícia. Už v staroveku bolo Mojžišovo autorstvo sporné, takisto v stredoveku (najmä u židovského učenca menom Abraham Ben Meir Ibn Esra), až napokon v čase osvietenstva došlo k popieraniu Mojžišovho autorstva (Hennig Bernhard Witter, Jean Astruc, J. G. Eichhorn, Baruch Spinoza).
Liberálny pohľad vrcholil v 19. storočí v prácach J. Wellhausena, keď sa tvrdilo, že Pentateuch je zbierkou pravdepodobne štyroch ústne tradovaných prameňov, ktoré boli spojené do jedného celku židovskými učencami niekedy po babylonskom zajatí. Voči tejto teórii bolo vznesených v 20. storočí viacero vážnych námietok a v súčasnosti je nanovo upravovaná.
Konzervatívni biblickí učenci zastávajú tradičný názor, že autorom Pentateuchu je Mojžiš, ale pripúšťajú niektoré neskoršie redakčné úpravy a doplnky.
Problematika je stále otvorená a výskum pokračuje.

</doc>
<doc id="7099" url="https://sk.wikipedia.org/wiki?curid=7099" title="Rajecké Teplice">
Rajecké Teplice

Rajecké Teplice () sú mesto ležiace v Žilinskom kraji. Počtom obyvateľov 4. najmenšie mesto na Slovensku. Prírodné termálne liečebné kúpele v tomto meste patria medzi najznámejšie a najpríťažlivejšie na Slovensku. Pod správu Rajeckých Teplíc spadá aj mestská časť Poluvsie.
Polohopis.
Kúpeľné mestečko leží v severnej časti Rajeckej kotliny, približne 10 km južne od Žiliny. Mestom vedie cesta I/64, vedúca zo Žiliny cez Rajec a Fačkov do Prievidze, ako aj železničná trať Žilina – Rajec.
Parky.
Súčasťou mesta a kúpeľov sú dva parky, jeden vo francúzskom štýle a druhý v anglickom.
Symboly obce.
V modrom štíte erbu je nad dvoma striebornými zvlnenými brvnami zlaté slnko striedavých lúčov. 
Po priznaní štatútu mesta v roku 1989 si Rajecké Teplice vytvorili nový mestský erb. Ten vychádza zo symboliky miestnych prameňov, charakterizovaných zvlnenými pásmi. Spolu so symbolom slnka i modrou farbou štítu sa vhodne evokuje myšlienka interakcie slnka, vody a vzduchu a ich liečivých účinkov. Mesto prijalo svoj erb 22. marca 1989. 
Vlajku mesta tvorí päť pozdĺžnych pruhov rovnakej šírky vo farbách žltej, modrej, bielej, modrej a žltej. Pomer strán je dva ku trom a je ukončená zástrihom, siahajúcim do jednej tretiny dĺžky listu vlajky.
Symboly mesta Rajecké Teplice sú zaevidované v Heraldickom registri Slovenskej republiky pod signatúrou R-2/1991. Symboly mesta sú zverejnené aj v knižnom vydaní Heraldického registra SR. 
Dejiny.
Podľa archeologických nálezov bola táto oblasť osídlená už v praveku. Prvá písomná zmienka však pochádza z roku 1376 v listine uhorského kráľa Ľudovíta Veľkého. Obec sa v písomných prameňoch od roku 1496 uvádza ako súčasť lietavského panstva a s ním ju postupne vlastnili Ján Zápoľský, Mikuláš Kostka, od roku 1558 František Thurzo a od roku 1585 jeho syn Juraj Thurzo. Ten tu dal v roku 1610 postaviť prvý "kúpeľný dom", kam pozýval priateľov a usporadúval aj rokovania. Dal upraviť okolie prameňov a obec zaznamenala rozmach. Po jeho smrti v roku 1616 boli jeho majetky rozdelené medzi štyroch dedičov.
Ďalšie oživenie prišlo až koncom 18. storočia, kedy boli kúpele obnovené. V 19. storočí sa však objavili ďalšie spory dedičov, v roku 1882 ich noví majitelia obnovili a ich popularita opäť stúpla, najmä po návšteve arcikniežaťa Karola Ľudovíta s manželkou a ďalšími príslušníkmi cisárskeho dvora vo Viedni. Na podnet nových majiteľov sa začalo aj so stavbou lokálnej železnice na trati Žilina – Rajec. V roku 1880 sa Rajecké Teplice stali znova súčasťou Konskej. Na začiatku 20. storočia sa kúpele dostali pod súdnu správu, do správcovstva ich dostal Ladislav Hauser, ale ich úpadok dovŕšila 1. svetová vojna. V roku 1919 ich odkúpil. Okrem iného začal výstavbu neogotického kostolíka, ktorý bol vysvätený v roku 1909. Od roku 1903 pôsobil v Rajeckých Tepliciach kúpeľný lekár Rudolf Flamm. 1. svetová vojna spôsobila úpadok kúpeľov a tým aj obce, ktorú navyše postihla v roku 1916 povodeň. Až v roku 1925 sa so zmenou majiteľa začalo s rekonštrukciou kúpeľov, a v 30. rokoch dostali kúpele postavením nových budov a hotela súčasnú podobu. Rozvoj napredoval aj za Slovenského štátu. V roku 1944 ich využívali Nemci a od vypuknutia SNP, do ktorého sa zapojili mnohí občania, neboli prístupné vôbec. V kuneradskom kaštieli mala sídlo II. partizánska brigáda M. R. Štefánika a Nemci ho vypálili. Nemecké vojská opustili obec až 1. mája 1945.
V roku 1951 sa obec opäť osamostatnila a v roku 1959 získava štatút kúpeľného miesta. Ďalšie obdobie je vcelku úspešné, k obci boli pripojené obce Stránske, Kunerad, Kamenná Poruba, Poluvsie a Konská.
8. februára 1989 získali Rajecké Teplice štatút mesta a okolité obce sa, okrem Poluvsia, osamostatnili. Štátny podnik Slovenské liečebné kúpele Rajecké Teplice bol 1. februára 1996 pretransformovaný na akciovú spoločnosť s časťami Prírodné liečebné kúpele Rajecké Teplice a Kúpeľná liečebňa Kunerad (v kaštieli).
Cestovný ruch.
Prírodné zaujímavosti.
Nachádza sa tu národná prírodná rezervácia Kozol, ktorá pomenúva rovnomenný vrch v juhovýchodnej časti katastra obce v pohorí Lúčanskej Malej Fatry. Rezervácia má rozlohu 91,58 hektára a je prístupná turistickým chodníkom.
Kúpele.
Ako hlavný balneoterapeutický prostriedok sa v kúpeľoch využívajú termálne pramene 38 °C teplej hydrouhličitanovo-vápenato-horečnatej liečivej vody bez ďalšej úpravy. Liečia sa tu funkčné aj degeneratívne choroby pohybovej sústavy v štádiu odznievania akútnych príznakov. S úspechom sa tu liečia i stavy po úrazoch alebo operáciách veľkých nosných kĺbov a chrbtice, vrátane operácií medzistavcovej platničky a operácií s použitím kĺbových náhrad. Z nervových chorôb sa v kúpeľoch liečia stavy po detskej obrne, nervovo-svalové degeneratívne ochorenia, hemiparézy a paraparézy cievneho pôvodu, chabé obrny okrem poúrazových, Parkinsonova choroba a niektoré choroby z povolania. V rámci komplexnej kúpeľnej liečby sa poskytujú vodoliečebné procedúry, masáže, celá paleta elektroliečebných procedúr, lokálna aplikácia parafínových zábalov, individuálna a skupinová telesná výchova, manipulačná liečba, plynové injekcie a podobne. V meste je v prevádzke zdravotné stredisko.
Šport.
V meste okrem kúpeľov a termálneho kúpaliska nájde návštevník aj fitnescentrum, tenisové kurty, minigolf, disk-golf či golfový park Rajec. Mestom prechádzajú aj viaceré cyklotrasy.
Osobnosti.
V Rajeckých Tepliciach desať rokov (1950 – 1960) žil na invalidnom dôchodku slovenský spisovateľ Štefan Letz. Časopisecky začínal v Mladom Slovensku a vo Vatre (1923). Debutoval zbierkou noviel Obyvatelia dvora (1927) a zaradil do nej aj hru Magdaléna, ktorú inscenovalo Slovenské národné divadlo. Po autorskej odmlke napísal zbierku noviel Eminent Dubovič (1954), Dobrodružstvo pod vežou (1958). Po smrti vyšli jeho Novely (1977). Spoločne s Jánom Smrekom sa o propagáciu pôvodnej slovenskej literatúry zaslúžil ako redaktor nakladateľstva Leopolda Mazáča v Prahe (1931 – 1939). Spoločne s Dobroslavom Chrobákom zostavili Slovenský literárny almanach.
Báseň o Rajeckých Tepliciach počas svojho kúpeľného pobytu napísala Ľudmila Podjavorinská.
V mestskej časti Rajeckých Teplíc Poluvsie sa narodil člen operácie Anthropoid Jozef Gabčík.
V Rajeckých Tepliciach žil aj zomrel slovenský rezbár a autor Slovenského betlehemu Jozef Pekara.

</doc>
<doc id="7100" url="https://sk.wikipedia.org/wiki?curid=7100" title="Sklené Teplice">
Sklené Teplice

Sklené Teplice sú obec na Slovensku v okrese Žiar nad Hronom.
Polohopis.
Sklené Teplice ležia v severozápadnej časti Štiavnických vrchov v údolí potoka Teplá medzi Hliníkom nad Hronom a Banskou Štiavnicou.
Na území obce vyvierajú termálne pramene s teplotou vody 28-53 °C. Alkalicko-sadrové minerálne pramene s jaskynným kúpeľom boli známe už v 16. storočí. Liečia sa tu choroby pohybového ústrojenstva a nervové choroby.

</doc>
<doc id="7101" url="https://sk.wikipedia.org/wiki?curid=7101" title="Sliač">
Sliač

Sliač (po nem. Sliač, zriedkavo aj "Sliatsch", po maď. Szliács) je kúpeľné mesto na Slovensku v okrese Zvolen. Známe je aj novozrekonštruovaným medzinárodným civilným a vojenským letiskom. Najvýznamnejšia pamiatka je gotický Kostol sv. Mikuláša v časti Hájniky zo začiatku 14. storočia. V časti Sampor v roku 2011 odkryli základy gotického kostolíka sv. Michala Archanjela.
Názov.
Meno Sliač súvisí so slovom "slatina" „minerálny prameň, kyselka“. 
Polohopis.
Sliač sa nachádza v centrálnej časti Zvolenskej kotliny, približne 4 km severne od centra Zvolena. Stredom mesta preteká rieka Hron, ktorá tu priberá niekoľko menších prítokov. Pokým mestské časti Hájniky a Rybáre ležia v rovinatom, málo zvlnenom území, Kúpele sa rozkladajú na východne ležiacom hrebeni. Mestom prechádza cesta I/69 od Kováčovej na Banskú Bystricu a dôležitá Železničná trať Zvolen – Vrútky, ktorá tu má zastávku.
Vodné toky.
Hron, Sielnický potok
Dejiny.
Územie Sliača bolo podľa archeologických nálezov osídlené pred viac ako dvomi tisícročiami pred Kr., no prvá písomná zmienka o Sliači pochádza až z roku 1243 (niektoré pramene uvádzajú rok 1244). Za čias panovania kráľa Bela IV. bolo mesto Zvolen povýšené na slobodné kráľovské mesto a pri opise jeho okolia a vytyčovaní hraníc chotára sa spomínajú aj minerálne pramene neďaleko mesta. Z tohto obdobia pochádza aj najstaršia pamiatka Sliača – kostol sv. Mikuláša, ktorý neskôr viac ráz prestavali.
Najstaršie sú osady "Hájniky" a "Rybáre". Išlo o osady hájnikov a rybárov Zvolenského hradu. História mesta bola od 17. storočia pevne spätá s kúpeľmi. Spoločne s nimi sa totiž rozvíjalo aj mesto, predovšetkým v 19. storočí a potom v rokoch 1927 až 1938. Pre mesto Sliač bolo významné aj obdobie počas SNP. Vtedy na Sliači vybudovali povstaleckú nemocnicu a neďaleko od mesta sa nachádzalo Letisko Tri Duby. Po 2. svetovej vojne prešlo mesto aj kúpele socialistickou prestavbou a bolo tu otvorené letisko, ktoré funguje dodnes. V roku 1959 vzniklo samotné mesto Sliač, zlúčením dovtedy samostatných obcí Hájniky, Rybáre a Sliač-kúpele. V roku 1979 bola k Sliači pričlenená aj samostatná obec Sampor.
Počas okupácie Československa sovietskymi vojskami (v rokoch 19681991) bolo na Sliači a v okolí umiestnených niekoľko objektov: „"rádiotechnická hláska, letecká kasáreň, garážový dvor Sielnica, muničný sklad Širiny, letisko Tri Duby, objekty Vlkanová, dielňa Dobrá Niva, objekty v katastrálnom území Hájniky a Bližná, dielňa Zvolen, sklady leteckých pohonných hmôt Vlkanová, zameriavač v katastrálnom území Badín."“
V júni 2016 prezident Kiska odhalil pamätník odsunu sovietskych vojsk, prvý svojho druhu na Slovensku. Pamätník sa nachádza na sídlisku, ktoré v rokoch 19681991 obývali sovietski dôstojníci. Oceľový pamätník má formu zástavkového označníka s cestovným poriadkom.
Kultúra a zaujímavosti.
Kino.
Pomníky.
Pomník obetiam 1. svetovej vojny, pomník obetiam 2. Svetovej vojny, pomník padlým letcom...
Šport.
basketbal, tenis, futbal, golf, lukostreľba , downhill, motokáry
Pravidelné podujatia.
Sliačske kultúrne leto, Beh sliačskym chotárom, Prechod sliačskym chotárom na bežkách
Hospodárstvo a infraštruktúra.
Doprava.
Železničná stanica sa nachádza neďaleko od bývalej budovy Grandhotela, v mestskej časti Rybáre. Sliač leží na dôležitej trati Zvolen – Vrútky.
Medzinárodné letisko.
V katastri Sliaču sa, spoločne so Sielnicou a Badínom, nachádza najväčšie letisko na strednom Slovensku, Letisko Sliač. Pod historickým názvom Tri Duby zohralo kľúčovú úlohu počas SNP. V súčasnosti ho využíva Taktické krídlo generálmajora Otta Smika Sliač. Po vyše dvojročnej rekonštrukcii ho 16. júna 2011 opäť sprístupnili aj pre civilnú dopravu. V rokoch 20212023 prebieha rekonštrukcia vojenskej základne, pre ktorú letisko v súčasnosti nefunguje pre osobnú leteckú dopravu.

</doc>
<doc id="7102" url="https://sk.wikipedia.org/wiki?curid=7102" title="Smrdáky">
Smrdáky

Smrdáky sú obec na Slovensku v okrese Senica. 
Polohopis.
Obec leží na západnom Slovensku v Záhorskej nížine, na úpätí Bielych Karpát, v nadmorskej výške 241 m n. m., v doline otvorenej na juh, ktorú na severozápade i severovýchode lemujú pahorky s ovocnými sadmi. Od okresného mesta Senica je obec vzdialená 7 km a od hlavného mesta Bratislavy asi 80 km.
Dejiny.
História obce je nerozlučne spätá s liečivými prameňmi nachádzajúcimi sa na jej území, ktoré ju urobili všeobecne známou, nielen na území Slovenska.
Podľa historických dokumentov sa osada kedysi volala po slovensky Nová Ves ("Villa Nova"). Terajšie meno dostala od zapáchajúcich minerálnych prameňov. Keď sa roľníci z príležitosti výročia jarmokov schádzali v susedných mestách, tých, čo prišli z Novej Vsi prezývali „Smrdáci“. Toto meno sa potom tak vžilo, že nahradilo predošlé meno osady.
Prvá písomná zmienka o kúpeľnom mieste v Smrdákoch bola uvedená v urbári z roku 1617. Vydal ho vtedajší zemepán Majtény-Novák. Slovenský polyhistor Matej Bel vo svojom známom diele Notitia Hungariae Novae Historicogeographia z roku 1740 spomína kúpeľnú dedinku Smrdáky a prvýkrát opisuje použitie minerálnej sírovodíkovej vody na liečebné účely. V roku 1763 úradný lekár Ján M. Gottmann pripravil rozbor smrdáckych vôd, v ktorom poznamenal, že v budúcnosti by v okolí týchto vôd mohli vzniknúť kúpele.
Veľmi významná je medicínska dizertačná práca hlavného lekára Jozefa Callasa Nagya o kúpeľoch Smrdáky (Thermarum Büdösköensium, 1840) posudzovaná na Viedenskej univerzite. Okrem chemického rozboru vôd, ktorý robil nitriansky lekárnik František Adolf Lang, sú v nej aj indikácie – zoznam chorôb, ktoré sa tu úspešne liečili už pred vznikom kúpeľnej inštitúcie. Na prvom mieste sa spomínajú rôzne kožné ochorenia, ako opar, herpes, lišaje a pod.
Kúpele.
Prvý kúpeľný dom v Smrdákoch postavil majiteľ pozemkov v okolí prameňov, nitriansky podžupan Jozef Vietoris, v rokoch 1832-33. K tomuto obdobiu sa datujú aj novodobé dejiny kúpeľov. Neskôr, v roku 1839 tiež zásluhou majiteľa J. Vietorisa, bola postavená impozantná budova kaštieľa pre jeho rodinu a vzácnych hostí. Po niekoľkých prestavbách slúži dodnes. Svojim klasicistickým portálom sa stal kaštieľ symbolom kúpeľov.
Jozef Vietoris sa staral aj o vybudovanie príjemného kúpeľného prostredia. Odvodnením močiara získal priestor pre park, do ktorého vysádzal vzácne dreviny. Kúpeľný park má dnes rozlohu 16 ha a je obľúbeným oddychovým miestom kúpeľných hostí. 
Liečenie chorôb.
Ich špecializáciou je predovšetkým liečba kožných ochorení v kombinácii s chorobami pohybového aparátu s využitím jedinečného prírodného bohatstva - sírovodíkovej minerálnej vody a sírneho bahna.
Osobitné postavenie a význam medzi slovenskými kúpeľmi dáva Smrdákom ich chloridovo-hydrouhličitanová, vápenatá, sírna, hypotonická liečivá minerálna voda. Jej najúčinnejšou zložkou je aktívna dvojmocná síra, obsiahnutá vo vode vo forme voľného a viazaného sírovodíka. Práve pre mimoriadne vysoký obsah sírovodíka (680 mg v litri) sa minerálna voda v Smrdákoch považuje za najkoncentrovanejšiu sírnu vodu na území Slovenska a strednej Európy. Z balneologického hľadiska má význam aj výskyt liečivého sírneho bahna, vyznačujúceho sa jemnou štruktúrou a bohatou presýtenosťou sírnou minerálnou vodou.

</doc>
<doc id="7103" url="https://sk.wikipedia.org/wiki?curid=7103" title="Štós">
Štós

Štós (v minulosti "Štos", , ) je obec na Slovensku v okrese Košice-okolie.
Polohopis.
Nachádza sa v údolí Štóskeho potoka, ľavostranného prítoku Bodvy, v južnej časti Volovských vrchov. Potok, pretekajúci obcou, vytvára hranicu medzi severne ležiacim podcelkom Kojšovská hoľa a južne situovanou Pipitkou. Obcou vedie cesta II/548 (Jasov – Smolník), na ktorú sú napojené i miestne komunikácie. Okresné a zároveň krajské mesto je vzdialené východným smerom, Rožňava leží západným a Gelnica severovýchodným smerom.
Vodné toky.
Pod Tupým vrchom pramení rieka Bodva.
Kultúra a zaujímavosti.
Kúpele.
Kúpele Štós sú klimatické kúpele nachádzajúce sa v miestnej časti a kúpeľnej osade Štós-kúpele.

</doc>
<doc id="7104" url="https://sk.wikipedia.org/wiki?curid=7104" title="Trenčianske Teplice">
Trenčianske Teplice

Trenčianske Teplice () sú kúpeľné mesto ležiace v Trenčianskom kraji.
Poloha.
Nachádza sa v údolí potoka Teplička medzi Trenčianskou Teplou a Omšením. Po asfaltovej ceste II/516 sa dá do mesta dostať z dvoch smerov - od Trenčianskej Teplej zo severozápadu a priesmykom Machnáč od Bánoviec nad Bebravou z južnej strany. Z Trenčianskej Teplej vedie do mesta Trenčianska elektrická železnica.
Vodné toky.
Cez Trenčianske Teplice tečie menší vodný tok Teplička.
Dejiny.
Podľa starej povesti liečivé pramene objavil chromý pastier pri hľadaní zatúlanej ovečky. Našiel malé jazierko s horúcou vodou, z ktorého sa šíril sírový zápach a po niekoľkých kúpeľoch v ňom sa uzdravil.
Miestne teplé pramene museli poznať už začiatkom nášho letopočtu germánske kmene Markomanov a Kvádov, ktoré tu žili. Poznali ich zrejme i rímske légie (nápis na trenčianskej hradnej skale z roku 179). Prvá písomná zmienka o prameňoch však pochádza až z roku 1247. Od 13. do 19. storočia patrilo územie Trenčianskych Teplíc s termálnymi prameňmi majiteľom Trenčianskeho hradu.
Najväčšiu zásluhu na rozvoji kúpeľov mala rodina llésházyovcov, ktorej patrili 241 rokov. V tom čase boli kúpele jednými z najvýznamnejších v Rakúsko-Uhorsku. V roku 1835 kúpil kúpele viedenský grécky finančník Georgios Sinas, ktorý ich prebudoval a zmodernizoval. Jeho syn Šimon dal postaviť hotel a rozšíril kúpeľný park, jeho dcéra Ifigénia nechala v roku 1888 pristaviť k zrkadlisku Sina najvzácnejšiu historickú pamiatku zachovanú dodnes, turecký kúpeľ Hammam v orientálnom maurskom slohu. Koncom 19. storočia začína v mestečku komplexná kúpeľná liečba. V roku 1909 boli kúpele predané maďarskej akciovej spoločnosti, no už v roku 1918 po prvej svetovej vojne sa majiteľom stala Československá akciová spoločnosť. Tá sa v roku 1995 pretransformovala na akciovú spoločnosť Kúpele Trenčianske Teplice, a.s., ktorá vlastní kúpele dodnes.
Kultúra a zaujímavosti.
Hlavne počas kúpeľnej sezóny ponúkajú Trenčianske Teplice pestrú paletu kultúrnych podujatí, akými sú napr. divadelné a tanečné predstavenia, koncerty vážnej, populárnej i tanečnej hudby, promenádne koncerty, filmové premietania či besedy.
Hudba.
Hudobné predstavenia sa odohrávajú v exteriéroch i interiéroch. Najvýznamnejšou kultúrnou stavbou je Kursalon Trenčianske Teplice s veľkou koncertnou sálou, kde sa odohrávajú koncerty takmer počas celého roka. 
Stavby.
V Trenčianskych Tepliciach sa nachádza viacero architektonicky významných stavieb, najmä z obdobia funkcionalizmu. Medzi najvýznamnejšie patrí Kúpalisko Zelená žaba, kúpalisko vytesané do skalného masívu vrchu Grófovec, Liečebný dom Machnáč architekta Jaromíra Krejcara, ktorý je zapísaný na vôbec prvom zozname kultúrnych pamiatok u nás. Z rovnakého obdobia pochádzajú aj budova pošty, železničnej stanice Trenčianskej elektrickej železnice či evanjelický kostol v Kúpeľnom parku. Orientálnym štýlom sa vyznačuje budova odpočívarne Hammam, ktorá je sprístupnená verejnosti počas pravidelných prehliadok. 
Pomníky.
V časti Kamenica sa nachádza pomník padlých amerických letcov, v Kúpeľnom parku sú zasa pamätníky obetí 1. a 2. svetovej vojny.
Parky.
V meste sa nachádza Kúpeľný park s rozlohou cca. 18 ha a so zastúpením flóry z celého sveta.
Šport.
Všestranné športové vyžitie, bežecké preteky - memoriál Ľ. Košeckého, Maratón Perly Karpát, Duatlon, Futbal-ženy 1. liga, muži 4. liga, osemročné súkromné športové gymnázium. V roku 2017 bola založená Slovenská asociácia Bandy.
Pravidelné podujatia.
Medzi pravidelné podujatia patria Hudobné leto- najstarší festival vážnej hudby v strednej Európe, Festival ľudových remesiel, zapaľovanie vatry zvrchovanosti a povstaleckej vatry, oslavy pri príležitostiach fašiangov, Memoriál Ľ.Košeckého a podobne. 
24-ročnú tradíciu má v Trenčianskych Tepliciach medzinárodný filmový festival. 23 rokov v meste vystupoval pod názvom Art Film Fest (dnes MFF Art Film, ten sa však v roku 2016 presunul do Košíc. Odvtedy sa organizuje v Trenčianskych Tepliciach International Film Festival (IFF), ktorý udeľuje ocenenie Umelcova misia. Jeho prvými laureátmi sa stali Chiara Mastroianni a Zdenka Studenková.
Hospodárstvo a infraštruktúra.
Dôležité firmy.
Najväčšou firmou v meste sú Kúpele Trenčianske Teplice, a.s.

</doc>
<doc id="7106" url="https://sk.wikipedia.org/wiki?curid=7106" title="Nový Smokovec">
Nový Smokovec

Nový Smokovec (, , ) tvorí juhozápadnú časť trojice Smokovcov pri Ceste slobody, na úbočí Slavkovského štítu.
Zakladateľom osady bol Dr. Mikuláš Sontág st. (18431899), ktorý si v roku 1875 prenajal od obce Veľký Slavkov 20 hektárov pozemkov v blízkosti dnešného Starého Smokovca, s cieľom vybudovať na tomto území prvé klimatické sanatórium vo Vysokých Tatrách.
Pri výkope základovej jamy objavili robotníci strieborniak s portrétom cisára Marca Aurelia. Na miesto nálezu prizvaný viedenský archeológ Ignác Spöttl odhalil na ľavom brehu Slavkovského potoka, pod Cestou slobody, veľmi produktívne metalurgické pracovisko, ktoré bolo činné na prelome kresťanského letopočtu. Stopy po príbytkoch sa síce nenašli, bola tu však relatívne dobre zachovaná taviaca pec kruhového pôdorysu, mohutná žulová nákova, grafitové kokily na odlievanie rudy a za ich pomoci odliate „pagáče“ kujného železa, veľké haldy nedostatočne vytavenej trosky a zásoba netavenej rudy. Zaujímavým nálezom bola železná plastika brodivého vtáka, ktorá sa v súčasnosti nachádza v múzeu TANAPu v Tatranskej Lomnici.
Výstavba osady.
Výstavba Nového Smokovca sa začala v roku 1875, no najstaršie sanatóriá dali do prevádzky 1. júla 1876 ako prvú špecializovanú liečebňu tuberkulózy v Uhorsku. Sontág zrejme považoval tento termín aj za dátum založenia Nového Smokovca, ako nasvedčuje mohutný žulový balvan pri rodinnej vile s vytesaným rokom 1876.
Nový Smokovec bol prvou tatranskou osadou, ktorá bola v prevádzke aj v zime. Predpokladaná prvá zimná sezóna 1881-82 sa pre obavy pacientov, a ich liečiteľov nekonala, ale počas nasledujúcej zimy zostali už obidve sanatóriá otvorené a pomerne dobre obsadené. 
Obe sanatóriá a v najbližších rokoch postavený kúpeľný dom a jedáleň pospájali krytým koridorom. Kolonáda ústila do zimnej záhrady (terajšieho kina "Kriváň"). Na začiatku 20. storočia mal Nový Smokovec 38 budov: 26 z nich vytváralo sanatórny komplex s hospodárskym príslušenstvom. Zachované zvyšky tohto zoskupenia tvoria budovy "Európa" a "Branisko". Obytný dom Sontágovcov slúži v súčasnosti cestovnému ruchu pod názvom "Vila Szontagh". Po smrti Mikuláša Sontága majetok a teda aj kúpele zdedil jeho syn Mikuláš Sontág ml.
Počas prvej svetovej vojny sa sontágovské sanatóriá premenili na vojenské lazarety. Súčasne sa začalo budovať aj nové veľké sanatórium účastinnej spoločnosti, ktoré otvorili roku 1925. Nazvali ho "Palace", ale keď ho prevzal a prestavoval Všeobecný penzijný ústav a po ďalšej reorganizácii Penzijný ústav súkromných úradníkov, zaviedli sa oficiálne názvy Sanatórium Všeobecného penzijného ústavu, resp. Sanatórium Penzijného ústavu súkromných úradníkov (PÚSÚ). V miestnom slangu sa ujalo a pretrváva označenie "Penzák".
Neskôr bola postavená nová ozdravovňa v priestorovej nadväznosti na starú liečebnú osadu. Po dostavbe na ňu preniesli roku 1933 názov jej premenovanej predchodkyne - Palace.
Popri všetkých týchto liečebných objektoch vyrástli v Novom Smokovci od 80. rokov 19. storočia aj viaceré vilky rôznych súkromníkov. Najväčšia z nich patrila pôvodne Telekiovcom a volali ju Szikra, t. j. "Iskra", podľa pseudonymu majiteľky, maďarskej spisovateľky Júlie Kende - Telekiovej. Po prvej svetovej vojne ju prevzala Legiobanka a premenovala ju na Sibír. Dnes sú v nej umiestnené predškolské zariadenia a názov Sibír prevzalo v miestnom slangu obytné sídlisko, ktoré sa od roku 1958 rozrástlo poniže pôvodnej nositeľky mena, na západnom okraji Nového Smokovca.
Krátko po vojne dali do prevádzky nový turistický hotel "Bystrina" a roku 1954 prvú tatranskú novostavbu odborárskej zotavovne s názvom Budovateľ, dnes Telekomunikácie. Pred lyžiarskymi majstrovstvami sveta 1970 postavili hotel "MS 70" a nový "hotel Park" dnes po rekonštrukcii "hotel Átrium", na mieste staršieho, demolovaného menovca z roku 1930. Niekdajšie rozhranie medzi Novým a Starým Smokovcom už celkom zaniklo.

</doc>
<doc id="7107" url="https://sk.wikipedia.org/wiki?curid=7107" title="Štrbské Pleso">
Štrbské Pleso

Štrbské Pleso (, , ) je jedna z troch miestnych častí obce Štrba (Štrba, Tatranská Štrba, Štrbské Pleso), v podhorí Vysokých Tatier. Katastrálne územie Štrbské Pleso čiastočne patrí aj mestu Vysoké Tatry.
Štrbské Pleso je významné centrum turizmu a zimných športov vo Vysokých Tatrách. Rozkladá sa na južnom brehu jazera Štrbské pleso v nadmorskej výške . Ide o najvyššie položenú turisticko-liečebnú osadu vo Vysokých Tatrách a stredisko vrcholového športu pre severské disciplíny.
Do katastrálneho územia Štrbské Pleso (v rámci mesta Vysoké Tatry) patria osady Podbanské (len časť, zvyšok patrí k obci Pribylina) a Vyšné Hágy. Osada Štrbské Pleso, podľa ktorej je toto katastrálne územie pomenované, bola rozhodnutím Najvyššieho súdu SR opäť pričlenená k obci Štrba.
História.
Prvé budovy.
Do polovice 13. storočia boli celé Tatry kráľovským majetkom. Komes českého pôvodu Bohumír, ktorý založil v roku 1263 Liptovský Ján dostal od kráľa Belo IV., okrem iných liptovských území, územie Važeckej, Furkotskej a Mlynickej doliny. Toto územie sa po stáročia stalo miestom, ktoré navštevovali pytliaci, lovci kamzíkov a svišťov, na východných svahoch Patrie dolovali meď benediktíni, potulovali sa tu hľadači pokladov, drevorubači, ktorí nemilosrdne stínali kosodrevinu a limby pre pokútnych producentov liečivých olejov a mastí a neskôr novodobí pionierski bádatelia a turisti. Pri plese sa pristavovali národovci štúrovského pokolenie, účastníci historických vychádzok na Kriváň. Neskorší Bohumírov (Bogomilov) pomaďarčený potomok Jozef Szentiványi (1817 – 1905), ktorého rodové sídlo bolo v Liptovskom Jáne niekoľko mesiacov po otvorení Košicko-bohumínskej železnice na úseku Žilina - Poprad (8. decembra 1871) postavil základy neskoršej osady Štrbské Pleso. Štrbské Pleso vlastnil a zveľaďoval až do roku 1901, kým ho nepredal uhorskému štátu. Jozef Szentiványi v roku 1872 a jeho liptovskí tesári pod vedením "Jána Zuskina" zo Štrby postavili na juhovýchodnom brehu plesa dva jednoduché prízemné zruby, ktoré svojim vzhľadom pripomínali vtedajšie horárne. Pretože nebol poľovníkom o rok neskôr (1873) prvú z nich sprístupnil verejnosti. Szentiványi, ktorý sa stal zakladateľom a mecénom Uhorského karpatského spolku daroval spolku stavebný pozemok neďaleko poľovníckej chaty a finančne prispel na výstavbu budovy, ktorú otvorili 2. augusta 1875. Na počesť štedrého mecenáša jej dali meno Jozefova chata (Józef-meneház) Poskytovala 40 lôžok, kúpeľne a sprchy, komoru, kuchyňu a miestnosť pre chatára. To bol okamih, ktorý sa považuje za zrod kúpeľníctva na Štrbskom Plese. Hosťom tu poskytovali kosodrevinové kúpele. Hostí privážali miestni fiakristi zo železničnej stanice Štrba. 
Jozef Szentiványi sa po prvých dvoch zruboch rozhodol postaviť ďalšie budovy. Projektoval ich architekt Gedeon Majunke. Ako prvá vyrástla roku 1877 Jazierka (Szigetlak). V roku 1879, keď už kapacitne nestačila Jozefova chata postavili samostatný reštauračný objekt. Ten v roku 1892 podstatne rozšírili. Pôvodnú poľovnícku chatu v roku 1882 nahradil dom Szentiványi-lak (neskôr premenovaný na Jánošík). V roku 1881 dokončili turistický dom "lacnejšej kategórie" a o rok neskôr postavili vilu Detvan, pôvodne Gőmőri-lak. Kúpeľný dom na východnom brehu s ohradenou plavárňou na plese začal slúžiť roku 1883. Potom pribudla kaviareň (1887) a vila Tivoli (dnes Marína) (1892). Administratívna budova kúpeľného riaditeľstva s bazárom a ďalšími ubytovacími miestnosťami bola dokončená roku 1896. Poniže plesa postavili ešte roku 1882 priestranné kočiarne, maštale a hostinec s pohotovostnou ubytovňou pre horských vodcov, kočišov a služobníctvo hostí. Szentiványi súhlasil, aby na jeho pozemkoch vyrástli tri rodinné vilky významných ľudí. V roku 1884 vila Gyulu Laszkáryho, neskoršia Popelka, v roku 1891 vila Pála Prónayho, neskorší Tuček a v roku 1890 letohrádok brata cisára Františka Jozefa I. arcivojvodu Karola Ľudovíta (1833 – 1896) a jeho manželky portugalskej princeznej Márie-Terézie (1855 – 1919), terajšie Solisko.
V roku 1901 Szentiványi predal osadu uhorskému štátu. V roku 1906 na Štrbskom Plese sprístupnili prvú časť Veľkého hotela (neskoršie Kriváň), ktorý postavila bruselská firma Wagons Lits Cook a v roku 1922 jeho druhú časť - liečebný dom Hviezdoslav. Počas prvej svetovej vojny sa sanatória premenili na vojenské lazarety. Po skončení vojny sa správy klimatických kúpeľov ujalo pražské ministerstvo verejného zdravotníctva a telesnej výchovy prostredníctvom celoštátneho podniku Štátne kúpele. V roku 1924 boli prepojené budovy Hviezdoslav a Kriváň do veľkého komplexu. V roku 1932 vyrástla hospodárska budova, štát prevzal do vlastníctva súkromné letohrádky. Klub československých turistov k stanici zubačky pristavil turistickú reštauráciu a nocľaháreň. Po druhej svetovej vojne a po znárodnení v roku 1948 výhradnú správu nad kúpeľmi prevzal štát. Kúpeľný komplex postupne chátral. Po novembri 1989, po nástupe trhového hospodárstva bola historická časť Štrbského Plesa sprivatizovaná a vznikli Kúpele Štrbské Pleso. Majoritným vlastníkom sa stala Vzájomná životná poisťovňa a 5 percent patrilo mestu Vysoké Tatry.Nakoniec kvôli zlému stavu boli kúpele zatvorené. V roku 2003 pripravil architekt Peter Černo novú štúdiu rekonštrukcie a stavby bývalého liečebného domu Hviezdoslav. Po rozsiahlej prestavbe bol celý objekt prebudovaný na dnešný luxusný päťhviezdičkový hotel, spoločnosti Kempinski. 
Nominácia Štrbského Plesa na dejisko Majstrovstiev sveta v klasických lyžiarskych disciplínach, ktoré sa mali uskutočniť v roku 1970 podnietila výstavbu nových objektov pre návštevníkov Štrbského Plesa, turistov a športovcov, ale aj pre obyvateľov tatranskej osady. Do zoznamu budúcich objektov boli zahrnuté lyžiarske stredisko s hotelom FIS, hotel Panoráma (bol dokončený v roku 1970), ubytovne Jedľa, Smrek, Zrub, budova spojov, verejné služby a zariadenia, autoparkovisko, rekonštrukcia Cesty Slobody a nové sídlisko pre obyvateľov v Tatranskej Štrbe. Na brehu plesa bol postavený hotel Patria. V roku 1976 bol dokončený nový liečebný komplex kúpeľov Helios, ktorý bol najvyššie položeným klimatickým liečebným domom na Slovensku. Po privatizácii v roku 1990 ešte nejaký čas poskytoval svoje služby ako Národné klimatické centrom pre liečbu respiračných ochorení, kam dochádzali pacienti za vychýrenými procedúrami aj zo zahraničia, ale po zmenách majiteľov v roku 2005 bol opustený a začal chátrať. Stratou týchto objektov zanikol kúpeľno-liečebný charakter Štrbského Plesa.
Nové Štrbské Pleso.
Nové Štrbské Pleso (, , ) je rekreačná osada pod Cestou slobody, na juhovýchod od Štrbského Plesa, vo výške Obidve osady postupne stavebne splývajú.
Roku 1897 kúpil banskobystrický architekt "Karol Móry" 75 katastrálnych jutár lesnatých pozemkov v štrbskom chotári. O tri roky neskôr vytvoril na mieste zanedbanej močariny vyťažením starého rašeliniska a čiastočným zahradením potoka Mlynica umelé jazierko, ktoré hneď zarybnil a na rozdiel od blízkeho, "odvekého" plesa nazval Novým Štrbským plesom. Roku 1905 postavil "Karol Móry" na brehu jazierka menší hotel a rozhľadňu. Išlo mu o vytvorenie lacnejšieho turistického zariadenia v bezprostrednej blízkosti mondénneho Štrbského Plesa, ktoré sa na začiatku nášho storočia stalo cenove neprístupné stredným spoločenským vrstvám, osobitne sa zaujímajúcim práve o oblasť Kriváňa a Mengusovskej doliny s Popradským plesom. Kým lokalite nepriznali charakter osady, hovorilo sa len jednoducho o Móryho hoteli (hotel Móry, Móry-szálloda). Zastávka na trati starej ozubnicovej železnice bola však už roku 1905 označená názvom Móry-telep, čiže Móryho osada. Ten sa sem-tam objavoval v tlači až do roku 1945, o to skôr, že až do znárodnenia patrila osada Karolovmu dedičovi, hudobnému skladateľovi "Jánovi Mórymu". Výstavba pokračovala v 30 rokoch vybudovaním dvoch hotelov penziónového charakteru. Vtedy sa už pre osadu oficiálne ujal názov Nové Štrbské Pleso. Móryho podniky prevzalo po druhej svetovej vojne Revolučné odborové hnutie a premenilo ich na zotavovňu. V rokoch pred lyžiarskymi majstrovstvami sveta 1970 v nich ubytovali stavebných robotníkov, ktorí pripravovali Štrbské Pleso na svetový šampionát. Nominácia Štrbského Plesa na dejisko Majstrovstiev sveta v klasických lyžiarskych disciplínach a požiadavky na odborársku rekreáciu vyriešili v priebehu 70-tych rokov 20. storočia vybudovanie novej odborárskej zotavovne na Novom Štrbskom Plese dnes (2014) Hotel *** SOREA TRIGAN Baník 
Štrbské pleso.
Názov plesa je odvodený od podtatranskej obce Štrba. Je to morénové jazero, ktoré vytvoril ustupujúci ľadovec. Po Veľkom Hincovom plese je druhou najväčšou vodnou plochou na slovenskej strane Vysokých Tatier. Zaberá plochu , objem jeho vôd je a miestami dosahuje hĺbku . Ako prvý ho definitívne zmapoval a zmeral roku 1875 budapeštiansky profesor Dionýz Dezső. 
Szentiványi využíval pleso na zábavu kúpeľných hostí- člnkovanie a rybolov. Ryby tu nasadil v roku 1860. Z plesa v zimných mesiacoch ťažili ľad. Už v zime 18721873 dodali niekoľko vagónov budapeštianskym reštauráciám, neskôr popradským a kežmarským mäsiarom, do poľského Vroclavu, ale aj na cisársky dvor do Viedne. Ľad dopravovali furmani a vlaky košicko-bohumínskej železnice. Posledná zásielka bola asi vo februári 1902 pre budapeštiansky pivovar. 
Chodníky a cesty.
Štrbské Pleso bolo prístupné prašnou hospodárskou cestou od železničnej stanice v Štrbe. Keď sa turisti a kúpeľní hostia chceli dostať do Starého Smokovca museli cestovať zo Štrby železnicou do Popradu ktorú v roku 1876 upravili na vozovku a prestavali v roku 1921. Uhorský karpatský spolok presadil vybudovanie transverzálnej cesty, spájajúcej tatranské osady od Štrbského Plesa po Tatranskú Kotlinu. V roku 1877 vznikol peší chodník medzi Štrbským Plesom a Starým Smokovcom, neskôr jazdecká cesta a v rokoch 1886-1889 vozovka široká štyri metre. Uhorský karpatský spolok vybudoval roku 1883 turistický chodník k Popradskému plesu a v roku 1885 chodník Važeckou dolinou na Kriváň s odbočkou do Furkotskej doliny. V roku 1899 prestavali starú prť v Mlynickej doline na chodník až po Pleso nad Skokom. V júli 1896 dali do prevádzky ozubnicovú železnicu zo Štrby na Štrbské Pleso. Dňa 13. augusta 1912 začala na Štrbské Pleso pravidelne premávať tatranská električka. Premávka ozubnicovej železnice bola ukončená v roku 1933, kedy bola nahradená autobusovou dopravou. Roku 1970 sa mali konať na Štrbskom Plese majstrovstvá sveta v lyžovaní. Okrem potrieb ubytovania a vybudovania športovísk vznikla požiadavka zabezpečenia dopravy. Táto skutočnosť oživila myšlienku znovuvybudovania ozubnicovej železnice. Idea bola zrealizovaná 7. mája 1968, kedy sa rozhodlo o vybudovaní elektrickej ozubnicovej železnice, ktorá mala okrem iného aj presunúť prúd turistov do Západných Tatier. A tak 12. februára 1970 železnicu odovzdali do prevádzky. 
Ubytovanie.
Na Štrbskom Plese sú dobré možnosti ubytovania a športu. V minulosti bolo významným kúpeľným mestečkom, no postupne kúpeľníctvo upadá a z liečebných domov sa po rekonštrukcii stávajú hotely.
Možnosti ubytovania sú rôznorodé, od dvojhviezdičkových turistických ubytovní, cez hotely strednej triedy (Penzión Pleso, Baník, Toliar, Litvor, FIS) až po luxusné hotely (Patria, Borovica, Grandhotel Kempinski). Záujemcovia sa môžu podstatne lacnejšie ubytovať aj v neďalekej Tatranskej Štrbe alebo v Štrbe.
Šport.
Štrbské Pleso je z hľadiska športu známe ako miesto, ktoré je využívané hlavne na lyžovanie, bežecké lyžovanie, skoky na lyžiach a letnú turistiku. Už roku 1900 sa na zmrznutej hladine plesa konali Majstrovstvá Európy v rýchlokorčuľovaní a roku 1925 šampionát starého kontinentu v ľadovom hokeji, ten však pre nepriaznivé počasie museli dokončiť v Starom Smokovci. Prvé lyžiarske skoky na Štrbskom Plese sa však neuskutočnili v tejto lokalite, ale niekoľko sto metrov nižšie na Novom Štrbskom Plese na kopci zvanom Klát v roku 1918. Vtedajší majiteľ Nového Štrbského Plesa Karol Móry dal postaviť zo snehu a za pomoci drevenej výdrevy skokanský mostík. Skokani sa zhromažďovali na vrchole kopca a po jednom sa spúšťali na mostík a zastavovali sa až na zamrznutej hladine Nového Štrbského Plesa. Tento malý mostík však už za pár rokov nestačil, a tak štrbskí tesári na základe projektu "Karla Jarolímka" vybudovali v Mlynickej doline väčší mostík, na ktorom v roku 1935 uskutočnili Preteky FIS, neskôr premenované na Majstrovstvá sveta v klasických lyžiarskych disciplínach. Snaha o získanie usporiadania ďalších Majstrovstiev sveta bola v roku 1966 impulzom na začiatok výstavby terajšieho skokanského areálu FIS, kde sa v roku 1970 uskutočnili Majstrovstvá sveta v klasických lyžiarskych disciplínach.
Tradične sa na Štrbskom Plese uskutočňovali súťaže o Tatranský pohár (od roku 1950) deväť svetových pohárov v skokoch na lyžiach, jedenásť svetových pohárov v severskej kombinácii, pätnásť Kontinentálnych pohárov v skokoch na lyžiach a sedem Kontinentálnych pohárov v severskej kombinácii. V rokoch 1987 a 1999 sa tu uskutočnila Svetová zimná univerziáda a mnohé iné medzinárodné lyžiarske preteky. 
Najzaujímavejšia je na Štrbskom Plese možnosť alpského lyžovania v Areáli FIS - na zjazdovkách InterSki, Esíčko, Furkota a Solisko (s 2 odpojiteľnymi sedačkovými lanovkami a 3 vlekmi; na zjazdovke InterSki je aj fixná trojsedačka určená pre skokanské mostíky). Ďalej má návštevník možnosť bežeckého lyžovania po dlhých tratiach v blízkom okolí. Je strediskom vrcholových športov pre severské disciplíny. Štrbské Pleso je východiskovým miestom pre mnoho atraktívnych letných aj zimných vysokohorských túr. Nachádzajú sa tu dva skokanské mostíky (HS-134 a HS-100). Na týchto mostíkoch sa v rokoch 2003 až 2008 neskákalo, lebo vlastník - Slovenský zväz telesnej kultúry - o ne prišiel v exekúcii. Neskôr ich získala spoločnosť 1. tatranská, od ktorej si skokanský areál prenajali bývalí banskobystrickí skokani Ján Jelenský a Dušan Caban. Sprevádzkovali mostík HS-100 a od leta 2008 spolu so Slovenskou lyžiarskou asociáciou zorganizovali niekoľko pretekov, vrátane Majstrovstiev sveta juniorov vo februári 2009. Štrbské Pleso sa tak stalo prvým strediskom na svete, ktoré hostilo juniorský svetový šampionát trikrát (1990, 2000, 2009). Na mostíkoch trénoval aj legendárny poľský skokan Adam Malysz. Zaujímavosťou boli zoskoky bungee-jumpingu z veže mostíka HS-134, ktoré si mohol záujemca vyskúšať v každom ročnom období. Veľký mostík (HS-134) je v súčasnosti (r. 2014) ponechaný svojmu osudu údajne ako "pamätník" konania MS 1970 v klasických lyžiarskych disciplínach (viď. informačná tabuľa pri areáli mostíkov).

</doc>
<doc id="7108" url="https://sk.wikipedia.org/wiki?curid=7108" title="Tatranské Matliare">
Tatranské Matliare

Tatranské Matliare (maď. Tátramatlárháza, Matlárháza, nem. Tatra-Matlarenau, poľ. Tatrzańskie Matlary) 
sú rekreačná osada a miestna časť mesta Vysoké Tatry. Nachádzajú sa pri Ceste slobody smerom na Ždiar. Od Tatranskej Lomnice je osada vzdialená len 1,5 km. Cez Tatranské Matliare preteká Skalnatý potok. Na území osady sú rekreačné zariadenia a hotely.
História.
Pôvod názvu Tatranské Matliare.
Neďaleko osady už 14. storočí stála pastierka usadlosť. Žili v nej tirolskí kolonisti. Do podhoria Vysokých Tatier prišli z tirolskej horskej usadlosti Matrei. Priviedol ich švagor prepošta Adolfa, Rüdiger (Rudgerus, Ruttger), ktorý sám pochádzal z tirolskej horskej usadlosti Matrei. V archíve mesta Kežmarok je listina z roku 1326, v ktorej sa táto malá horská osada spomína ako Martyrumfalua. Okolo roku 1360 osada zanikla. Nevie sa prečo. Pravdepodobne tu vypukol mor alebo ju zničil požiar. Zachoval sa však názov tejto oblasti: Matreirer laren - horské pasienky Matreičanov. Časom sa zabudlo na pôvodný názov a ten sa zdeformoval na Maklar, Mekler, Metler až sa postupne zmenil na Matlaren - po slovensky Matliare. Po postavení prvej budovy dostalo toto miesto maďarský názov Matlarháza - ( Matliarsky dom), poslovenčením potom vznikol názov Tatranské Matliare.
Rozvoj osady.
Pôvodne tieto pozemky okolo Skalnatého potoka, v chotári obce Huncovce, vlastnila rodina Berzeviczyová. Postupne sa ich majiteľmi stali ďalšie rodiny (Spóner, Székely, Okolicsányi, Szepesházy, Teoke, Szirmay, Loisch, Mattyasovszky). Komasáciou v roku 1840 a neskoršími reformami prešli v podstatnej časti do majetku obce Huncovce. Jeden z členov urbariátu Matej Loisch st., huncovský hospodár, postavil si v severovýchodnom cípe poľany súkromnú poľovnícku chatu, ktorú potom venoval svojej dcére Zuzane (1851 - 1929) a jej manželovi Júliusovi Székelymu. Bol to pravdepodobne svadobný dar. Po objavení Belianskej jaskyne (1881) sa v tejto oblasti začalo objavovať veľa turistov. Na východ od ich poľovníckej chaty vznikla nová osada - Tatranská Kotlina (1881). Matej Loisch usúdil, že priláka hostí a tak postavil neďaleko poľovníckej chaty v roku 1884 zrubovú vilu, v ktorej bolo 13 izieb. O rok neskoršie postavil Kúpeľný dom s tromi izbami. Boli v ňom plechové vane. Ponúkal kosodrevinové kúpele za 20 - 30 grajciarov. Osada začala byť populárna. Cez jej chotár viedol turistický chodník na Skalnaté pleso, do Doliny Bielej vody, k Zelenému plesu a do východnej časti Vysokých a Belianskych Tatier. Pod Kúpeľným domom vyrástol v roku 1889 27 izbový hotel Skalnatý potok. Osada bola otvorená v letnej sezóne od 20. júna do 15. októbra. V roku 1893 tu prenocovalo 267 turistov, ktorí sa tu zdržali viac ako jeden deň. V tom istom roku ňou prešlo 1129 peších turistov. Osada začala prosperovať. Matej Loisch v roku 1895 pribudoval k čelnej stene vily Loisch jedáleň a tak vznikol nový hotel Matlarháza szaló - Hotel Matlarenau. Pod hotelom Skalnatý potok postavil ďalší hotel - Tatra, ktorý mal 36 moderne zariadených, vykurovaných izieb, v ktorých mohli oddychovať hostia v zime. Hotel projektoval známy tatranský architekt Gedeon Majunke. Návštevníci sa osviežovali vodou z dvoch prameňov- Loischovo a Jánovho. Poľovníkom slúžil malý zrub - Poľovnícka vila. Bola to pôvodne huncovská obecná hájovňa. Vedľa cesty smerujúcej do Starého Smokovca postavil huncovský statkár Farkaš Székely vilu so 17 izbami, ktorá v roku 1902 zhorela. Na jej mieste neskôr postavili hotel Svišťovka. V roku 1892 už cez osadu viedla vozovka (Cesta slobody).
Osada v 20. storočí.
Po roku 1900 pre vysoký vek zakladateľa osady začala osada stagnovať. Ale už o deväť rokov neskôr začal v nej cestovný ruch ožívať. Vtedy tu synovec zakladateľa osady Július Putsch postavil hotel Svišťovka (Morgás - villa, Villa Ratzemberg). Bol to na tú dobu moderný hotel s vodovodom, ústredným kúrením a elektrinou. Mal 42 izieb. Osada bola veľmi obľúbená. Navštívil ju arciknieža Fridrich s manželkou Izabelou a deťmi. Pod vedením lekára Leopolda Strelingera sa tu od roku 1910 liečila Basedowova choroba, chudokrvnosť, nervové a črevné choroby. V rokoch 1915 - 1917 Rakúsko-Uhorská vojenská správa na západnej strane osady zriadila veľký vojenský lazaret s liečebňou TBC. Baraky slúžili vojakom, ktorí sa tu liečili až do konca 40. rokov. V roku 1918 sa tamojšia vojenská posádka zaslúžila o urovnanie hraničných sporov s Poľskom a na ustálení štátnej hranice vedúcej hrebeňom Tatier. Vojaci pomáhali pri stavbe Votrubovej chaty pod Predným Kopským sedlom. Usporadúvali lyžiarske kurzy. V roku 1915 sa stal riaditeľom kúpeľov profesor Arpád Forberger, rodák zo Spišskej Novej Vsi. Bol ním až do roku 1945. Od decembra 1920 do augusta 1921 sa v osade liečil na pľúcnu tuberkulózu spisovateľ Franz Kafka. Býval vo vile Tatra. Na jeho pamiatku 16. augusta 2001 tu odhalili pamätnú tabuľu s jeho portrétom. V barakovom tábore sa liečil v roku 1925 ako vojak spisovateľ Fraňo Kráľ. Tatranské Matliare navštevoval významný spišský maliar a historik Elemír Köszeghy - Winkler. Po prvej svetovej vojne, v roku 1920, postavili nad Cestou slobody tzv. Malú vilu.
Nad hotelom Svišťovka staviteľ Július Marcsán z Popradu postavil trojposchodovú budovu s hotelovo-liečebnou prevádzkou, ktorú spojili s hotelom Svišťovka. Tento komplex otvorili 16. septembra 1928. Potom tu pribudla turistická reštaurácia Vincenta Tardíka. Aj rodina Loischovcov sa postarala o nové zmeny. V roku 1937 asanovali hotel Svišťovka i jeho prístavbu z roku 1924 a na ich mieste postavili sanatórium Eplanade. 
Do prevádzky ho dali 1. júna 1938. Po roku 1945 bolo skonfiškované, pretože jeho majiteľmi boli spišskí Nemci. V predvojnovom období osadu predovšetkým navštevovali spišskí Nemci a maďarskí turisti a pacienti. Československá verejnosť sa osade vyhýbala. Po Druhej svetovej vojne vojenské baraky slúžili ako poľná nemocnica na doliečenie zranených vojakov. Keď v roku 1956 odovzdali do prevádzky Vojenský liečebný ústav pre choroby pľúcne v Novej Polianke, zrušili v Tatranských Matliaroch liečbu tuberkulózy a osada sa preorientovala na poskytovanie rekreačných služieb a liečbu niektorých druhov chudokrvnosti, neurasténie, respiračných chorôb. Osadu rád navštevoval prezident Ludvík Svoboda, oddychoval tu aj niekoľkonásobný olympijský víťaz Emil Zátopek. Po zrušení liečby tuberkulózy boli štyri najstaršie hrazdené budovy zbúrané. V rokoch 1982 - 1986 na mieste bývalých vojenských barakov postavili veľkokapacitné odborárske zotavovne Metalurg a Hutník. 

</doc>
<doc id="7109" url="https://sk.wikipedia.org/wiki?curid=7109" title="Batizovce">
Batizovce

Batizovce je obec na Slovensku v okrese Poprad. V súčasnosti je starostom Gabriel Bodnár. Stred obce má nadmorskú výšku 750 m.
Názvy obce.
Obec postupne niesla názvy Chetene (1264), Batizfalva (1286), Batis Villa (1773), Botsdorf (1786) a od roku 1808 sa nazýva Batizovce.
Poloha.
Leží v Popradskej kotline priamo pod Vysokými Tatrami, v nadmorskej výške Obcou preteká Batizovský potok. Batizovce sú lokalizované na cestnej spojnici Svit (1,5 km na juh) - Tatranská Polianka (6 km na sever). Obec ďalej susedí s Mengusovcami a Štôlou na západe, Gerlachovom na severe a Popradom na východe.
Batizovce ležia na rovine, ktorá sa rozprestiera na južnom úpätí Vysokých Tatier. Na juhu sa nachádza Babia hora, prvý výbežok Nízkych Tatier. Batizovský chotár má výmeru 1451 ha a rozkladá sa v nadmorskej výške 715 – 860 m. Stred obce má nadmorskú výšku 750 m.
Dejiny.
Prvá písomná zmienka k územiu obce pochádza z roku 1264. V tomto roku daroval kráľ Belo IV. Batyzovi les "Chetene" - Cetina, ležiaci pod Tatrami medzi Červeným potokom a Popradom. Batyz - zakladateľ Batizoviec, bol členom významného šľachtického rodu z Markušoviec - Mariášovci.
Obyvateľstvo.
Podľa Sčítania obyvateľov, domov a bytov 2011 bývalo v obci 2 322 obyvateľov, z toho 1 103 mužov a 1 219 žien. Najpočetnejšia národnosť bola slovenská, ku ktorej sa hlásilo 1 984 obyvateľov, ďalej 71 k rómskej a 16 ku českej. 
Čo sa týka náboženstva, väčšina obyvateľov, 1 183 (50,9%), sa hlási ku Rímskokatolíckej cirkvi, 543 (23,4%) obyvateľov sa hlási k Evanjelickej cirkvi augsburského vyznania, 50 obyvateľov ku Kresťanským zborom a 36 ku Gréckokatolíckej cirkvi. Bez vyznania je 190 obyvateľov a vyznanie neuviedlo 279 občanov.
Súčasnosť.
Dominantami tejto podtatranskej obce sú evanjelický kostol (z roku 1791) a neskororománsky kostol postavený v polovici 13. storočia. 
Na juhozápade obce sa nachádzajú ložiská štrkopieskov. Intenzívna ťažba začala po roku 1930 a podnik Štrkopiesky funguje dodnes. Na mieste ťažby dnes nájdete zatopené umelé jazerá - bagrovisko.
V obci fungujú viaceré ubytovacie zariadenia, slúžiace pre turistov navštevujúcich podtatranský región.
Doprava.
Cez juh katastra Batizoviec prechádza diaľnica D1, pričom najbližšie diaľničné výjazdy sú Mengusovce a Poprad-Západ.
Batizovce majú pravidelné autobusové spojenie so Svitom, Gerlachovom a Popradom. Niekedy Batizovce mali aj železničnú stanicu, ktorú v súčasnosti vlastní Svit. 

</doc>
<doc id="7111" url="https://sk.wikipedia.org/wiki?curid=7111" title="Latinčina">
Latinčina

Latinčina (zastarano alebo hovorovo [alebo po česky]: "latina"; lat. "lingua latina" = latinský jazyk) je italický jazyk, bývalý štátny jazyk Rímskej ríše a jazyk vzdelancov v stredoveku. Dnes je mŕtvy v tom zmysle, že nie je dorozumievacím prostriedkom nijakého etnika. Je iba úradným jazykom Vatikánu. Používa sa aj v biológii, medicíne a práve.
Názov je odvodený od talianskej oblasti Latium (dnes Lazio), ktorú pôvodne obývali italickí Latinovia (lat. Latini).
Funkcia.
Od 3. stor. pred Kr. až do zániku Západorímskej ríše (476 po Kr.) resp. do 6. stor. po Kr. v Byzantskej ríši (Východorímskej ríši) bola latinčina, čiastočne popri gréčtine, vládnucim spisovným jazykom republiky resp. cisárstva. V Byzantskej ríši ju potom vystriedala gréčtina, ale na tomto území sa fakticky už aj predtým používala hlavne gréčtina. V severozápadnej Afrike v 8. stor. po Kr. latinčinu, bežne používanú od roku 146 pred Kr., nahradila arabčina. 
Z ľudovej (vulgárnej) latinčiny ("lingua romana rustica, sermo vulgaris"), čiže reči nižších spoločenských vrstiev a rímskych kolonistov v provinciách, sa vyvinuli dnešné románske jazyky (taliančina, francúzština, španielčina, katalánčina, portugalčina, rumunčina a iné). 
Od 4. stor. sa presadzovala ako liturgický jazyk v západnom kresťanstve a dodnes zostala oficiálnym a (v súčasnosti aj popri iných jazykoch, no do Druhého vatikánskeho koncilu jediným) liturgickým jazykom rímskokatolíckej cirkvi a úradným jazykom Vatikánu. 
V stredoveku fungovala ako medzinárodný jazyk (ako dnes angličtina). V 16. stor. ju začali vytláčať národné jazyky. Ako vyučovací a vedecký jazyk sa však udržala po celej Európe aj v novoveku najmenej až do 18. stor. 
V Uhorsku (a teda aj u nás) sa latinčina – najmä kvôli mnohonárodnostnému charakteru štátu – používala ako jazyk štátnej správy od počiatku až do 40. rokov 19. stor. a ako literárny jazyk až do 18. stor. 
Ústup vyučovania latinčiny ako jazyka zo škôl začal až po druhej svetovej vojne, no napr. na Slovensku oveľa viac ako v západnej Európe. 
Ešte aj dnes je prameňom pre vedeckú terminológiu (napr. v biológii, práve, medicíne, chémii, astronómii, školstve), ale napr. aj v oblasti rodných mien. Aj mnohé novotvary sú – aspoň sčasti – latinské (napr. sanatórium, supravodič), i keď často aj chybne vytvorené (napr. exponát by správne mal znieť "expositum"). Latinské výpožičky možno nájsť vo všetkých európskych jazykoch (napr. v angličtine je údajne až 80% slov priamo či nepriamo – napr. cez francúzštinu – latinského pôvodu), a to aj v keltských jazykoch a baskičtine, ako aj v berberských jazykoch severnej Afriky. Najmenej latinských slov je v slovanských jazykoch a gréčtine. Latinčina má vysoký podiel na slovnej zásobe niektorých umelých jazykov. 
Latinské písmo používa dnes asi 3540% ľudstva.
Forma zapisovania.
Keďže voskové tabuľky boli malé a papyrus bol drahý, písalo sa pôvodne takzvaným "scriptio continua" (plynulým písmom) bez medzier a malých písmen. Príklad:
 AUREAPRIMASATAESTAETASQUAEVINDICENULLO
 SPONTESUASINELEGEFIDEMRECTUMQUECOLEBAT
 POENAMETUSQUEABERANTNECVERBAMINANTIAFIXO
 AERELEGEBANTURNECSUPPLEXTURBATIMEBAT
 IUDICISORASUISEDERANTSINEVINDICETUTI
 NONDUMCAESASUISPEREGRINUMUTVISERETORBEM
 MONTIBUSINLIQUIDASPINUSDESCENDERATUNDAS
 NULLAQUEMORTALESPRAETERSUALITORANORANT
 NONDUMPRAECIPITESCINGEBANTOPPIDAFOSSAE
 NONTUBADIRECTINONAERISCORNUAFLEXI
 NONGALEAENONENSISERANTSINEMILITISUSU
 MOLLIASECURAEPERAGEBANTOTIAGENTES
Dnešný prepis:
Aurea prima sata est aetas, quae vindice nullo,
sponte sua, sine lege fidem rectumque colebat.
Poena metusque aberant nec verba minantia fixo
aere ligabantur, nec supplex turba timebat
iudicis ora sui, sed erant sine vindice tuti.
Nondum caesa suis, peregrinum ut viseret orbem,
montibus in liquidas pinus descenderat undas,
nullaque mortales praeter sua litora norant.
Nondum praecipites cingebant oppida fossae,
non tuba directi, non aeris cornua flexi,
non galeae, non ensis erant: sine militis usu
mollia securae peragebant otia gentes.
"Citát z Ovídiových Premien: Stvorenie"
Hoci v mnohých nápisoch už zvetrávaním zanikli alebo boli vynechané, Rimania často značili aj dĺžky samohlások, a to presne tak ako v dnešnej slovenčine, čiže pomocou znaku ´ (napr. Á). V dnešných slovníkoch a podobne sa naopak dĺžky latinských samohlások zapisujú pomocou makrónu, čiže pomocou znaku ¯ (napr. Ā).
Dejiny.
"Pozri aj: Staroveký Rím"
Predliterárne obdobie (7. stor. – 240 pred Kr.).
Do 4. stor. pred Kr. latinčinou hovorili Latinovia, obyvatelia Latia, pri dolnom toku rieky Tiber. Centrom Latia bol Rím. Najstarší latinský text pochádza zo 7. stor. pred Kr. (nápis: "Manios med fhefhaked Numasioi" = Manios ma urobil pre Numasia). Z predliterárneho obdobia sa zachovali len úlomky (nápisy, neskoršie citáty). Prízvuk sa ustálil na prvej slabike. 
Medzi 5. a 3. stor. pred Kr. sa jazyk tak rýchlo menil, že staršie texty prestali byť zrozumiteľné.
Okrem vlastnej slovnej zásoby (napr. filius = syn) latinčina prebrala slová z etruštiny (histrio = herec), oskičtiny a iných susedných jazykov, najmä však z gréčtiny, a to najmä po roku 265 pred Kr. (pozri ďalej). 
Rimania, hlavný kmeň Latinov, si časom podmanili celú Itáliu. Okolo roku 265 pred Kr. dobyli aj grécke kolónie v Itálii, čím latinčina získala mnoho gréckych prvkov (napr. "machina" = stroj, "essentia" = esencia).
Starolatinské literárne obdobie (240 – 100 pred Kr.).
V jazyku existovalo veľa alternatívnych tvarov (napr. "divus" aj "deus") a používali sa najmä jednoduché vety. Dvojhlásky „oi“ a „eu/ou“ sa zmenili na „u“, hláska „s“ medzi samohláskami sa zmenila na „r“. 
Klasické obdobie (Zlaté obdobie) (100 pred Kr. – 14 po Kr.).
V 1. stor. pred Kr. sa s rozvojom prózy fakticky kodifikovali pravidlá a vycibrila sa slovná zásoba. Došlo k normovaniu jazyka, čiže k odstráneniu alternatívnych tvarov, používali sa súvetia a ustálili sa gramatické pravidlá. Prízvuk sa ustálil na poslednej slabike (ak je dlhá) resp. na predpredposlednej (v iných prípadoch). 
Vrcholnými predstaviteľmi vtedajšej latinskej prózy a hlavnými „kodifikátormi“ boli Cicero a Caesar. 
Ľudový jazyk bol však dosť odlišný od literárneho jazyka. Preto hovoríme, že (neľudová) latinčina bola už od 1. stor. pred Kr. mŕtvym jazykom (v hore uvedenom zmysle). Ako úradný a diplomatický jazyk sa však v Rímskej ríši používala aj naďalej.
Poklasické obdobie (Strieborné obdobie) (14 – 120).
Prvky básnického jazyka prenikli do prózy. Vulgarizmy a provincializmy prenikli do celej latinčiny. 
V prvých storočiach po Kr. sa spolu s rozširovaním moci Rimanov rozšírila aj latinčina do západnej a južnej Európy a do dnešného Rumunska, na Balkán a do severnej Afriky a stala sa tam všade úradným a spisovným jazykom.
Archaizujúce obdobie (120 – 200).
Preberali sa znova slová z predklasického obdobia.
Neskoroantické obdobie (200 – 600).
Literárna latinčina sa značne vzdialila od ľudovej (tzv. vulgárnej) latinčiny a ľudová latinčina získala prevahu. No boli aj kresťanskí spisovatelia, ktorí používali ľudovú latinčinu (aj pri prekladoch Biblie). Došlo aj k výrazným zmenám vo výslovnosti, napríklad od roku 400 sa „c“ pred e/i vyslovovalo ako [c] a nie už ako [k] (napr. Cicero [cicero] predtým [kikero]). V neprízvučných slabikách mizli samohlásky (napr. merula –&gt; merla) a zanikalo koncové -m (napr. olim → oli). V syntaxe došlo k nahradeniu pádov genitív, datív a ablatív tvarmi s predložkami „de“, „ab“ a „ad“ a podobne sa aj iné syntetické tvary nahradili analytickými.
Stredoveké obdobie (600 – 1300).
Stredoveká latinčina nadviazala na neskoroantickú spisovnú latinčinu, prebrala však aj nelatinské slová z národných jazykov a vytvorila nové slová (napr. compassio – súcit).
Novoveké obdobie (Moderné obdobie; od 1300).
Toto je latinčina používaná dnes prinajmenšom rímskokatolíckou cirkvou a v celej Európe aspoň do 18. stor. Vznikla síce z renesančnej snahy prekonať obdobie „úpadku“ stredoveku, napriek tomu si zachovala mnohé črty, ktoré pribudli v stredovekom období (napr. dlhú dobu písanie e namiesto ae a oe, zámenu zámien suus, eius). S vývojom civilizácie samozrejme pribudli mnohé neologizmy, v poslednej dobe najmä vďaka úsiliu katolíckej cirkvi (napr. dnes "pilula anticonceptiva" = antikoncepčná tabletka, "instrumentum televisorium" = televízor, "textus televisificus" = teletext či "tabula subrotata" = skejbord)
Gramatika.
Prvé opísanie gramatiky pochádza z 1. stor. pred Kr.. Klasickú gramatiku latinčiny napísal v 4. stor. po Kr. Donatus (tzv. Donátova gramatika).
Latinské prebásnené hymny Gorazda Zvonického.
Jeden z veľkých znalcov latinského i slovenského rýmu, metriky a verša bol prekladateľ a básnik Gorazd Zvonický. 
Za jeho najväčší prekladateľský prínos môžeme pokladať breviárové hymny, ktoré prebásnil z latinského originálu. Vyšli v troch zväzkoch pod názvom "Hymny na posvätenie času". Prvý a druhý zväzok vyšiel v roku 1975 a tretí o rok neskôr (1976).

</doc>
<doc id="7114" url="https://sk.wikipedia.org/wiki?curid=7114" title="Chalcedón">
Chalcedón

 "Pre článok o ekumenickom koncile, pozri Chalcedónsky koncil"
Chalcedón je mikrokryštalická vláknitá modifikácia oxidu kremičitého (SiO2, chemické zloženie SiO2 ~ 100 %, prímesi Fe, Al, Mg, Ca, Ni, Cr), mineralogicky odroda kremeňa. Zvyčajne sa nachádza v obličkovitej forme. Jeho farba je veľmi premenlivá. Môže byť biely, modrý, červený, zelený hnedý aj čierny. Vryp má biely. Poznáme niekoľko odrôd chalcedónu: , achát - odrodu s koncentrickými rôznofarebnými vrstvičkami, zelený chryzopras a ďalšie. Býva priehľadný až nepriehľadný, so skleným až matným leskom.
Chalcedón je jedným z najstarších známych drahokamov na svete. Meno dostal podľa starogréckeho mesta Chalkedon, kde boli v tej dobe najznámejšie náleziská tohoto drahého kameňa. Okrem toho aj samotné grécke slovo "„chalkedon“" znamená drahokam.
Vznik.
Farebné pásy na vyleštených rezoch prezrádzajú ich geologickú minulosť. Vznikali v dobách, keď sa ochladzovali horúce podzemné vulkanické vody, v ktorých sa zrážali kremičitany a ukladali do jednotlivých vrstiev. Vzniká v dutinách hornín rozličných typov, najmä v lávach. Veľká časť chalcedónu sa tvorí pri relatívne nízkych teplotách kryštalizáciou roztokov bohatých na oxid kremičitý. Môže však vznikať aj ako produkt dehydratácie opálu.
Odrody.
Rôzne zafarbené chalcedóny majú medzi mineralógmi svoje vlastné pomenovania:
Podľa zafarbenia a priebehu vrstiev dostali i rôzne odrody achátu svoje vlastné mená - např. ónyx je prúžkovaný čierno a bielo, sardonyx má prúžky červenohnedé a biele. 
Výskyt.
Najväčšie náleziská sú v Brazílii, Indii, na Madagaskare a v Južnej Afrike. Vyskytuje sa aj v Nemecku, Rakúsku a Česku.

</doc>
<doc id="7115" url="https://sk.wikipedia.org/wiki?curid=7115" title="Tóra">
Tóra

Tóra (hebr. zákon, príkaz, ukazovateľ, zozbierané) je výraz pre:
Názvy.
Tora sa nazýva tiež "Torat Moše" - Mojžišov zákon, alebo "Chamiša chumšei Tora" - päť pätín (častí) Tóry či skrátene "Chumaš" - päť, pätina (plurál "chumašim").
Tóra v širšom poňatí tohto slova sa skladá z dvoch navzájom prepojených častí:
Pod písanou Tórou rozumieme hebrejskú Bibliu (v kresťanskom poňatí Starý zákon). Hebrejský zákon zahŕňa tri základné časti:
Hebrejské sväté písmo sa najbežnejšie označuje slovom "Tanach". Je to akronym vytvorený z počiatočných písmen hebrejských slov označujúcich tieto tri časti. Najväčšiu úctu v Tanachu požíva práve Tóra. Jej ustanovenia, ktoré podľa tradície odovzdal Boh Mojžišovi na hore Sinaj, tvoria nemenné východisko židovskej náuky a životnej praxe. Mimoriadne postavenie Tóry jej určuje najčestnejšie miesto v synagogálnej liturgii.
Z Tóry sa číta predovšetkým v sobotu, pondelok a štvrtok, potom pri novoluní, sviatkoch a pôstoch. Náboženské zvyklosti predpisujú, aby sa celý Pentateuch prebral v priebehu jedného roka. Celá kniha je preto rozdelená na 54 oddielov - "sidier", ktoré sa postupne čítajú na šabaty. Celý cyklus sa začína a končí jesenným sviatkom "Simchat Tóra".
Sefer tora.
Pri verejnej bohoslužbe sa Tóra prednáša z pergamenového zvitku nazývaného "Sefer tora", ktorý tvorí dlhý pás pergamenu navinutý na dvoch tyčiach. Hebrejský text je písaný ručne podľa prísnych predpisov, bez značiek pre samohlásky a akcenty. Predstavuje presný odpis kánonického znenia, ktorý vždy anonymne - bez uvedenia miesta či dátumu vzniku - vyhotovuje nábožensky a odborne kvalifikovaný pisár - "sofer". Ten zvyčajne píše aj krátke úseky textu tóry na schránky pre modlitebné remienky ("tfilin") a schránky domáceho požehnania ("mezuza").
Chumaš.
Na sledovanie textu a pri domácom štúdiu veriaci používajú tlačené vydanie Tóry, ktoré sa nazýva "Chumaš". Tieto knihy nie sú posvätné a nepoužívajú sa pri liturgii.
Aron kodeš.
Zvitky Tóry, najcennejší a najdôležitejší predmet v synagóge, sú uložené v svätostánku ("Aron ha kodeš", alebo "Aron kodeš"), ktorý bol pôvodne prenosnou schránkou. V stredoveku dostal podobu vysokej skrine voľne pristavenej alebo vstavanej do východnej steny synagógy. Vďaka tejto podobe sa svätostánok stal vďačným objektom umeleckej výzdoby. Dodatočne k nej pribudla dvojitá doska Desatora, umiestnená na vrchol tympanónu alebo horné zakončenie schránky. Niekedy je podopieraná párom zvieracích figúr, zvyčajne levov. Zvitky Tóry sa do svätostánku ukladajú v „oblečení“ a s ozdobami, ktoré zvýrazňujú význam Tóry a úctu, ktorá sa jej preukazuje.

</doc>
<doc id="7116" url="https://sk.wikipedia.org/wiki?curid=7116" title="Päť kníh Mojžišových">
Päť kníh Mojžišových



</doc>
<doc id="7118" url="https://sk.wikipedia.org/wiki?curid=7118" title="Kniha sudcov">
Kniha sudcov

Kniha sudcov alebo Sudcovia (skratka "Sdc" alebo "Sud") je jedna z kníh Starého zákona. Je pomenovaná podľa 12 hlavných postáv, ktorých úlohou bolo oslobodiť izraelský národ a viesť ľud v mene Božom.
Členenie sudcov.
Sudcovia sa členia na veľkých a malých: 
Malí sudcovia sú v Knihe sudcov spomínaní iba pomerne stručne.
Sudcovia pôsobili asi medzi r. 1200 – 1000 pred Kr.
Obsah Knihy sudcov.
Jozue z knihy Jozue neustanovil svojho nástupcu. Keď vymreli všetci, čo sa pamätali na Božie zázraky v púšti, ľahko sa Izraeliti začali priateliť s pohanmi a odvrátili sa od Boha. Ten ich potrestal útlakom iných národov. Keď sa spamätali kajali sa, Jahve (Boh) im poslal sudcov, ktorí ich mali oslobodiť. Obdobie sudcov trvalo skoro 400 rokov (asi 1400 – 1050 pred Kr.) a bolo jedným z najtemnejších období v histórii Izraela.
Kniha sudcov obsahuje aj príbeh zaujatia vlasti (Sdc 1,1 – 2,5), príbeh o pokuse Abimelecha o vytvorenie štátu (Sdc 9) a príbeh rodu Danovho (Dánovho) (Sdc 17 – 18) a Benjamínovho (Sdc 19 – 21).
Medzi literárne druhy, ktoré kniha obsahuje patria zoznamy, historické rozprávania, poetické state (napr. Deborina pieseň), stará tradícia o jednotlivých kmeňoch a pod.

</doc>
<doc id="7120" url="https://sk.wikipedia.org/wiki?curid=7120" title="Kniha Rút">
Kniha Rút

Kniha Rút alebo Rút (skratka "Rút" alebo "Rut") je jednou z kníh Starého zákona (časti Biblie).
Zaradenie.
Táto kniha je jedna z mála kníh Biblie, ktoré majú dvojité zaradenie. Radí sa k historickým knihám za knihu Sudcov a niekedy sa tiež sa radí k Ketuvim. V knihe sa silno prejavuje zámer poskytnutia poučenia pomocou poukázania na konanie vzorových postáv.
Knihu Židia čítali na sviatok Týždňov.
Obsah.
Kniha obsahuje špeciálne príbeh matky Noemi, jej nevlastnej dcéry Rút a Rútinho manžela Booza (Boáza). Elímelech z Júdovho kmeňa utiekol spolu s manželkou Noemi pred hladom do Moabu. Jeho synovia sa tu oženili. Po smrti muža a synov sa Noémi vrátila do Betlehema, jedna z jej neviest ju odprevadila a ostala s ňou. Keď Rút zbierala na poli klasy na obživu zapáčila sa majiteľovi poľa, Boozovi. Keďže Booz bol Elímelechov príbuzný, vzal si Rút (povinnosť levirátneho manželstva). Narodilo sa im dieťa, ktoré podľa rodokmeňa uvedeného na konci knihy je pradedom kráľa Dávida.
Dozvedáme sa teda, že Dávid je pravnukom Rút a Booza. Autor tu vlastne humoristicky podal, že významný kráľ Dávid je vlastne potomok cudzinky - Moabitky.
Kniha chce ukázať, že Boh požehnáva aj pohanku, ktorá sa priznáva k židovskej viere. V Matúšovom evanjeliu sa Rút z tejto knihy spomína v rodokmeni Ježiša.
Význam.
Existuje viacero názorov, čo bolo zámerom knihy Rút:

</doc>
<doc id="7122" url="https://sk.wikipedia.org/wiki?curid=7122" title="Knihy Samuelove">
Knihy Samuelove

Knihy Samuelove (skratky "1 Sam", "2 Sam" alebo "1S", "2S") sú dve knihy Starého zákona. Tieto 2 knihy opisujú dejiny Izraela od vytvorenia kráľovstva až do konca Dávidovej vlády. Vo Vulgáte boli knihy pomenované "Prvá kniha kráľov" a "Druhá kniha kráľov"; pričom terajšie Knihy kráľov boli označené ako "Tretia kniha kráľov" a "Štvrtá kniha kráľov".
Pôvodne to bola jedna kniha, dnes sa však člení na dve časti. Židia pripisujú tieto knihy Samuelovi, ale pri konci sa hovorí aj o veciach, ktoré sa stali až po jeho smrti.
V knihe sa nachádza materiál pochádzajúci z rôznych prameňov čo spôsobuje niektoré nezrovnalosti v texte.
Prehľad tém.
Kniha celkovo obsahuje:
Prvá kniha Samuelova.
"Prvá časť" (1 Sam 1-7) hovorí o príprave zriadenia kráľovstva, o narodení Samuela, jeho výchove v chráme u veľkňaza Héliho (Eliho) a o jeho povolaní až po víťazstvo nad Filištíncami. Samuel je postava z dejín Izraela v 11. stor. pred Kr. Bol synom Elkánu a jeho ženy Anny z Rámy (Ramy). Jeho matka ho zasvätila službe svätyni v Šíle (Sile) (1 Sam 1-3). Nebol síce sudcom, ale mal vraj prorocké a kňazské vlastnosti a vlastnosti sudcu Izraela.
"Druhá časť" (1 Sam 8-12) pojednáva o zavedení inštitúcie kráľovstva, ktoré nasledovalo po období Sudcov. Ľud chcel kráľa. Samuel odmietol so slovami, že nad Izraelom vládne Boh, ale pomazal z Božej vôle Šaula (Saula).
"Tretia časť" (1 Sam 13 - 2 Sam 2,7) je príbehom, prvého kráľa, Šaula (Saula) a zoznamuje s vzťahom medzi Šaulom (Saulom) a Dávidom. Šaul (Saul) sa niekoľkokrát za život spreneveril Bohu, a preto ešte za jeho života poslal Boh Samuela, aby pomazal Dávida. Dávid sa stal na istý čas Šaulovým zbrojnošom i „zaháňačom“ zlej nálady. Po porážke Goliáša v ňom však Šaul (Saul) začali vidieť hrozbu a Dávid sa musel 7 rokov ukrývať na púšti. Stal sa zbojníkom a dokonca uzavrel dočasné prímerie s Filištíncami. V boji proti Filištíncom zomreli Šaulovi traja synovia a on sa prepichol vlastným mečom.
Druhá kniha Samuelova.
Tretia časť sa končí v Druhej knihe Samuelovej smútkom za Šaulom a Jonatánom a tým ako Dávid oplakal ich smrť v žalospeve.
"Štvrtá časť" (2 Sam 2,8-24,25) hovorí o Dávidovom kráľovstve až po jeho posledné roky (1013-973 pred Kr.). Šaul bol z kmeňa Benjamín na severe a Dávid z kmeňa Júdu na juhu. Vládol v Hebrone, ale svoje sídlo čoskoro preniesol aj s archou zmluvy do Jeruzalema, aby sa priblížil severným kmeňom.
Cieľom Samuelových kníh je odvodiť inštitúciu kráľovstva od Božej vôle, zdôvodniť odmietnutie Šaula (Saula) a predstaviť Dávida ako ideálneho kráľa aj keď nebol taký ideálny.

</doc>
<doc id="7123" url="https://sk.wikipedia.org/wiki?curid=7123" title="Samuel">
Samuel

Samuel môže byť:

</doc>
<doc id="7125" url="https://sk.wikipedia.org/wiki?curid=7125" title="Šalamún (biblická postava)">
Šalamún (biblická postava)

Šalamún (hebr.: שלמה), syn kráľa Dávida a manželky Uriáša, ktorú Dávid zneuctil, Betsabe, bol kráľom zjednoteného Izraelského kráľovstva. Vládol približne v rokoch 970 - 931 pred Kr. (podľa Williama F. Albrighta v rokoch 962 – 922 pred Kr.) po tom čo ho ešte žijúci kráľ Dávid (jeho otec) ustanovil za kráľa, namiesto jeho staršieho brata Adoniaša (porov. 1Kr 1). Za jeho vlády dosiahlo kráľovstvo najväčší územný a hospodársky rozmach, Podľa Biblie jeho syn a nástupca Roboám po jeho smrti prijal tvrdú politiku voči severným kmeňom, čo nakoniec viedlo k roztržke medzi nastupujúcim kráľom a poddanými (porov. Kr 1 12). Poddaní totiž žiadali uľahčenie služby, do ktorej ich povolal Šalamún, avšak Šalamúnov nástupca nesúhlasil. Preto sa kráľovstvo rozpadlo na Izraelské kráľovstvo na severe a Judské kráľovstvo na juhu. Po rozdelení biblické rozprávanie zobrazuje jeho patrilineárnych potomkov, ktorí vládnu len nad Judskom. Poddaní totiž žiadali uľahčenie služby, do ktorej ich povolal Šalamún, avšak Šalamúnov nástupca nesúhlasil. Šalamún tiež nechal v Jeruzaleme vystavať chrám, ktorý bol až do svojho zničenia Babylončanmi v roku 586 pred Kr. strediskom židovského náboženstva. Šalamúnovu vládu popisuje biblická Prvá Kniha Kráľov a Druhá kniha kroník.
Podľa biblického rozprávania bol Šalamún známy svojou múdrosťou, ktorú prišla obdivovať aj kráľovná zo Sáby (1 Kráľ 10). V židovskej tradícii je považovaný za autora troch biblických kníh: knihy Prísloví, knihy Kohelet (Kazateľ) a Piesne piesní. Podľa Biblie napísal až 3 000 prísloví a zložil 1 005 piesní. Moderná textová kritika Šalamúnovo autorstvo spochybňuje.
Šalamún obchodoval po súši i po mori s ďalekými krajinami, napríklad s týrskym kráľom Chíramom, ktorý mu dodával cédrové a cyprusové drevo na stavbu Jeruzalemského chrámu. 
Mierové vzťahy s okolitými štátmi budoval Šalamún na rozsiahlych dynastických manželstvách. Šalamún mal 700 manželiek a 300 vedľajších žien. Oženil sa napríklad s Naamou, dcérou egyptského faraóna. Podľa Biblie sa na sklonku života odvrátil od Božích ciest a jeho pohanské ženy ho zviedli k modloslužbe. Na žiadosť pohanských manželiek budoval pre cudzích bohov výšiny, háje a chrámy, kde ich spolu uctievali. Podľa Biblie previedol aj svojho syna cez oheň (obetoval svojho syna Molochovi). Šalamún zomrel vo veku 80 rokov a bol pochovaný v meste Dávidovom na vrchu Sión. Po jeho smrti kraľoval v Judsku jeho syn Rechabeám (Roboam), v severnom kráľovstve sa stal kráľom Jeroboam.

</doc>
<doc id="7127" url="https://sk.wikipedia.org/wiki?curid=7127" title="Judsko">
Judsko

Judsko (-slovenský kodifikovaný tvar) alebo Júdsko alebo Judea (hebr. "Jehúdá", v modernej hebrejčine: "Jehuda"; po grécky: Ἰουδαία – Ioudaia/Iúdaia; po latinsky: Iudaea) môže byť:
Treba dodať, že v Novom zákone sa často Judsko (Judea) spomína v protiklade s mestom Jeruzalem, čiže termín Judsko (Judea) podľa týchto textov nezahŕňal svoje centrálne mesto.
Názov.
Názov Judea (Judsko) dostala podľa izraelitského kmeňa Júda (hebr. takisto "Jehúdá"), ktorý sa tu (na „hore Júda“) usadil od 13. storočia pred Kr. Ako Júda sa označuje aj územie obývané týmto kmeňom a Judské kráľovstvo.
Dejiny.
Júda a Judské kráľovstvo.
Kmeň Júda bol jeden z 12 izraelských kmeňov, ktoré podľa Biblie prišli do Palestíny z Egypta (pravdepodobne v 15. alebo 13. stor. pred Kr.).
Koncom 11. storočia pred Kr. vzniklo spojením územia kmeňa Júda (nazývaného Júda) a územia ostatných izraelských kmeňov (nazývaného Izrael) na krátky čas tzv. Judsko-izraelské kráľovstvo. Významným sa kmeň Júda stal voľbou Dávida za kráľa tohto kráľovstva.
Judsko-izraelské kráľovstvo sa za vlády Šalamúnovho syna v roku 925/926 pred Kr. znova rozpadlo na dve tradičné územia (tentoraz v podobe kráľovstiev) – na Judské kráľovstvo (=Judejské kráľovstvo, južné kráľovstvo, Kráľovstvo Judsko) a Izraelské kráľovstvo (=severné kráľovstvo). Zatiaľ čo Izraelské kráľovstvo v roku 722 pred Kr. dobyla Asýria, Judské kráľovstvo prekvitalo pod vedením dávidovskej dynastie a pripojilo si aj niektoré územia na severe (kmeň Benjamína).
Roku 587 pred Kr. bolo územie Júda dobyté Novobabylonskou ríšou a nastalo tzv. babylonské zajatie obyvateľstva územia Júda. Už koncom toho istého storočia sa územie Júda však stalo provinciou Perzskej ríše.
Judsko po babylonskom zajatí.
V rámci perzskej provincie Kýrovým ediktom z roku 538 pred Kr. Židia hneď od začiatku opäť získali slobodu a mohli sa vrátiť do vlasti. Prví Židia sa vrátili pod vedením Zorobábela (Zerubábela). Keďže navrátilci patrili prevažne ku kmeňu Júda, resp. žili na území kmeňa Júda, nazývali sa odvtedy po hebrejsky jehudim &gt; po grécky Ioudaioi &gt; po latinsky Iudaei &gt; po nemecky Juden (z niektorých z týchto výrazov priamo či sprostredkovane pravdepodobne pochádza aj slovenské slovo Židia).
V roku 332 pred Kr. územie dobyl Alexander Veľký. Jeho nástupcovia sa o územie dlho sporili, V roku 320 pripadlo Egyptu pred Kr., v roku 198 pred Kr. Sýrii. Židovské povstanie v 2. stor. pred Kr. viedlo viedlo k nezávislosti Judska v podobe tzv. Hasmoneovského kráľovstva (142 pred Kr. – 6 po Kr). V roku 63 pred Kr. sa Judsko stalo vazalom Rímskej ríše. Do tohto obdobia spadá aj "kráľ" Herodes Veľký (40/37 – 4 pred Kr.), za ktorého vlády v Judsku sa podľa Biblie narodil Ježiš Kristus.
Rímska provincia.
V roku 6 po Kr. bola vytvorená rímska provincia Jud(a)ea, ktorá trvala do roku 132/135 po Kr.

</doc>
<doc id="7128" url="https://sk.wikipedia.org/wiki?curid=7128" title="Knihy kráľov">
Knihy kráľov

Knihy kráľov (skratky "1 Kr", "2 Kr" alebo "1Krľ", "2Krľ") sú dve knihy Starého zákona. 
Tieto knihy pokračujú tam, kde skončili Knihy Samuelove. Opisujú teda dejiny Izraela od smrti Dávida (965/964 pred Kr. ) až po prepustenie judského kráľa Joachina (Jehohachina) babylonským kráľom z väzenia (561 pred Kr.). Sú prisudzované Jeremiášovi, ktorý zažil posledné udalosti.
Prameňom textu boli kráľovské kanály, zoznamy, prorocké legendy a menšie dejepisné diela. Rozdelenie na dve časti pochádza zo Septuaginty.
Iné názvy.
Pôvodne išlo o jednu spoločnú knihu, ktorá sa po hebrejsky volala Melachim (doslova "Králi"), čo sa zvykne prekladať ako Kniha kráľov. 
Vo Vulgáte sa Knihy kráľov neoznačujú ako Prvá a Druhá kniha, ale ako Tretia a Štvrtá kniha kráľov (pretože názov Prvá a Druhá kniha kráľov sa používa pre Knihy Samuelove).
Obsah.
Prvá kniha kráľov.
"Prvá časť" (1 Kr 1-11) opisuje Dávidove posledné opatrenia, jeho smrť a pohreb a podrobne opisuje vládu Šalamúna (970-931 pred Kr.).
"Druhá časť" (1 Kr 12 - 2 Kr 17) pojednáva o rozpade ríše na Júdu a Izrael za panovania Roboama a Jeroboama a paralelne podáva dejiny oboch kráľovstiev až po pád Samárie (721 pred Kr., hlavné mesto Izraela, t. j. vtedy severnej časti územia Izraelitov). Po Šalamúnovej smrti vládol jeho syn Roboam. Ten odmietol znížiť dane, a preto musel utiecť z Jeruzalema. Severná časť sa odtrhla a zvolila si za kráľa Jeroboama (Jeroboáma). Keďže chrám aj s archou zmluvy bol v Jeruzaleme (hlavné mesto Judska, južná časť), dal postaviť chrám v Beteli (Bételi) a v Dane (Dáne). Tu uctievali Jahveho v podobe zlatého teľaťa. Proti čomu rázne vystúpili proroci, najmä Amos a Ozeáš. 
Druhá kniha kráľov.
Druhá časť pokračuje v Druhej knihe kráľov nanebovzatím Eliáša a začiatkom pôsobenia Elizea.
"Tretia časť" (2 Kr 18-25) opisuje históriu posledných kráľov Judska až po zánik kráľovstva, do začiatku babylonského zajatia (587 pred Kr.). V tomto období vládli aj dvaja bezbožní králi (Manasses (Manassé, Manase) a Amon). Po nich nasledoval Joziáš (Josiáš), ktorý našiel knihu Deuteronómium v Jeruzalemskom chráme.
Králi sú v knihách predstavovaní podľa istej spoločnej schémy. Jej hlavným bodom sú náboženské postoje jednotlivých kráľov. Dejiny sa v knihách kráľov nepodávajú v modernom slova zmysle ale najmä ako dejiny spásy. Ako príčinu rozdelenia kráľovstva a vyhnanstva predstavujú nevernosť národa.

</doc>
<doc id="7129" url="https://sk.wikipedia.org/wiki?curid=7129" title="Knihy kroník">
Knihy kroník

Knihy kroník alebo Knihy kronické alebo Knihy Paralipomenon (skratky "1 Krn"/"2 Krn", "1Kron"/"2Kron") sú dve knihy Starého zákona. Vznikli v 4. stor. pred Kr. pôvodne ako jedna kniha. Pri preklade do gréčtiny v Septuaginte boli rozdelené na dve knihy. Spolu s knihami Ezdráš a Nehemiáš tvoria podľa svojej koncepcie jednotné dejepisné dielo (tzv. kronistické). Knihy Ezdráš a Nehemiáš boli preto pravdepodobne vyčlenené až neskôr. Autor Kníh kroník je stotožňovaný s autorom Knihy Ezdrášovej a Knihy Nehemiášovej.
Pomenovanie Kroniky pochádza od Hieronymovho pomenovania týchto kníh: "Kronika celej božskej histórie" (Chronicon totius divinae historiae).
Sú podobné Deuteronómiu. Tiež je to také zhrnutie histórie. Obsah v podstate sa opisuje obdobie od Adama a Evy až po babylonský exil.
Knihy Kroník sú dejepisné knihy ale majú iný štýl ako Knihy Samuelove a Knihy kráľov. Chcú nájsť ponaučenie z chýb minulosti. Ich obsah je paralelný s obsahom Kníh kráľov, ale Knihy kráľov sú skôr morálnym zákonom. Pri posudzovaní každého kráľa je normou jeho vzťah k Jahveho kultu. Pochvalne sa vyjadruje o Dávidovi a Šalamúnovi, ako staviteľovi chrámu. V knihách sa zdôrazňuje Božie pôsobenie v dejinách izraelského národa. Králi sú v Knihách kroník hodnotení podľa ich vzťahu k náboženskému kultu.
Prvá kniha kroník.
V prvých deviatich hlavách/kapitolách (1 Krn 1-9) sú uvedené rodokmene. Po krátkom náčrte Šaulovej (Saulovej) vlády (1 Krn 10) prechádza k podrobnému objasňovaniu a idealizovaniu Dávidovho panovania.
Druhá kniha kroník.
V druhej knihe Kroník (2 Krn 1-9) sa opisuje a idealizuje pôsobenie Šalamúna.
Záverečná časť (2 Krn 10-35) zhŕňa dejiny kráľov Judska a vyzdvihuje vládu Jozafata (Jósafáša), Ezechiáša a Joziáša (Josiáša) za ich kultové reformy.

</doc>
<doc id="7131" url="https://sk.wikipedia.org/wiki?curid=7131" title="Ernest King">
Ernest King

Ernest Joseph King (* 23. november 1878, Lorain, Ohio, USA – † 25. jún 1956, Portsmouth, New Hampshire) bol americký admirál, ktorý sa významne podieľal na amerických úspechoch počas 2. svetovej vojny.
Život.
Narodil sa v meste Lorain v štáte Ohio. Námornú akadémiu v Annapolise absolvoval v roku 1901 (4/67). Zúčastnil sa španielsko-americkej vojny ako člen posádky lode USS San Francisco.
Pred prvou svetovou vojnou zastával rôzne funkcie v hladinovom loďstve, no od roku 1919 začal plniť úlohy v rámci ponorkového loďstva.
V roku 1926, bol poverený velením záložnej lietadlovej lode USS Wright, pričom plnil ďalšie funkcie pobočníka na štábe námorných leteckých síl Atlantickej flotily. V januári 1927 začal letecký kurz. Neskôr od mája 1927 pokračoval vo velení lodi Wright. V roku 1929 bol poverený velením leteckej základne v Norfolku v štáte Virgínia. Od júna 1930 bol kapitánom lode USS Lexington a na tomto poste zotrval 2 roky. Medzi rokmi 1932 navštevoval vojenskú univerzitu na Rhode Islande 1933, po jej absolvovaní bol povýšený na kontradmirála a ako propagátor letectva poverený vedením zvláštnej komisie pre letectvo. Medzi rokmi 1936 a 1940 velil viacerým leteckým jednotkám. V roku 1938 získal hodnosť viceadmirála.
Vo februári 1941 bol povýšený do hodnosti admirála a poverený velením Atlantickej flotily. 30. decembra 1941 po japonskom útoku na Pearl Harbor sa stal veliteľom celého amerického vojenského loďstva. Od 18. marca 1942 nahradil admirála Starka vo funkcii veliteľa námorných operácií. Na začiatku amerického angažovania v druhej svetovej vojne, bol proti angažovaniu amerického námorníctva na ochrane konvojov smerujúcich do Veľkej Británie. Túto úlohu podľa neho malo zabezpečovať britské námorníctvo. Rovnako bol i proti zavedeniu taktiky námorných konvojov, čo spoločne s neefektívnou činnosťou americkej pobrežnej stráže, ktorá mala bojovať proti nemeckým ponorkám spôsobilo ťažké straty na dopravných lodiach. Po tom čo však boli konvoje v máji zavedené, straty amerických lodí sa rapídne znížili. 
Napriek tomu, že bol Ernest King veľmi inteligentný a schopný veliteľ mnohé jeho rozhodnutia, ktoré počas vojny vydal boli mnohými považované za nesprávne, či kontroverzné. 
Po japonskej porážke v bitke o Midway, viedol spor so štábom pre koordináciu spojeneckých vojsk, ktorý presadzoval sústrediť tlak na nacistické Nemecko, King s týmito názormi nesúhlasil a presadzoval útok na Guadalcanal. Jeho argumenty nakoniec kompetentní uznali a operácia sa nakoniec rozbehla, pričom vyústila do veľkej japonskej porážky, v ktorej Japonské cisárstvo prvýkrát za celú vojnu stratilo nejaké územie.
17. decembra 1944 spolu s admirálmi Leahym a Nimitzom dosiahol najvyššiu námornícku hodnosť v amerických námorných silách: päťhviezdičkový (flotilový) admirál (angl. "Fleet Admiral"). Do výslužby odišiel 15. decembra 1945.
Zomrel v námornej nemocnici v Portsmouthe.

</doc>
<doc id="7132" url="https://sk.wikipedia.org/wiki?curid=7132" title="Zubná pasta">
Zubná pasta

Zubné pasty, prášky a gély sú prípravky používané na čistenie zubov. Na zuby sú aplikované zubnou kefkou.
Zloženie a funkcia.
Zubná pasta je priemerne tvorená z troch štvrtín vodou, jednu pätinu tvoria brúsne látky a najmenšiu časť tvoria tenzidy, farbivá a fluoridy. Zubná pasta by mala mať dva hlavné účinky:
Abrazíva.
Z kozmetického hľadiska sú dôležité brúsne látky, ktoré čistia a leštia povrch zubu. Podľa druhu môžu rôzne pasty obsahovať 15 až 55% abrazív.
Používané abrazíva:
Brúsny účinok závisí od tvaru, veľkosti, tvrdosti a počtu abrazívnych častíc. Ďalej závisí od čistiacej techniky a sily, ktorá je použitá pri čistení zubov.
Abrazívna účinnosť jednotlivých pást sa určuje pomocou merania obrusovania rádioaktívne značenej zuboviny alebo skloviny. Hodnoty sa potom označujú zkratkou RDA ("relative dentin adbrasion") alebo REA ("relative enamel abrasion"). Bežné pasty majú RDA okolo 70, detské 60 a zubné pasty na citlivé zuby pod 40.
Tenzidy.
Tenzidy znižujú povrchové napätie a majú schopnosť priľnávať na povrchy. Medzi najčastejšie používané patria laurylsulfát sodný a aminfluorid. Laurylsulfát má tiež peniacu funkciu. Vďaka pene sa pasta ľahšie udržuje pri čistení v ústach. Kvôli zlej chuti niektorých tenzidov je potrebné pridávať silné príchute na ich zamaskovanie.
Fluoridy.
Liečebný a preventívny účinok v zubnej paste má hlavne fluór, ktorý sa tu nachádza vo forme fluoridov. Zvyšujú odolnosť skloviny voči zníženému pH. Ich najdôležitejší účinok zubnej pasty je ochrana zubov pred zubným kazom a ochrana sliznice úst pred zápalom. Obsah fluóru je dôležitý pri prevencii zubného kazu. V zubnej paste je obsiahnutý v rôznych zlúčeninách, najčastejšie ako fluorid sodný (NaF), monofluórfosforečnan (MFP) alebo amínfluorid (AmF). Najúčinnejšia forma je amínfluorid, pretože sa ako jediný viaže na mäkké tkanivá a pôsobí dlhšie.
Prírodné zubné pasty.
Výrobcovia prírodnej kozmetiky považujú pri umývaní zubov za najdôležitejšie odstránenie zvyškov potravy zo zubov bez výrazného zásahu do mikroflóry ústnej dutiny. Preto ich zubné pasty neobsahujú tenzidy v podobe laurylsulfátu (sodium laurylsulphat, SLS) ani jemnejšieho sodium laurethsulphatu (SLES).
Výrobcovia.
Najznámejší výrobcovia:

</doc>
<doc id="7133" url="https://sk.wikipedia.org/wiki?curid=7133" title="Hozelec">
Hozelec

Hozelec (, , do roku 1927 "Hozolec") je obec na Slovensku v okrese Poprad. 
Prvá písomná zmienka je z roku 1243. V obci stál stredoveký kostol datovaný do 13. storočia, z ktorého sa zachovalo už len niekoľko architektonických článkov a náhrobných kameňov uložených v areáli súčasného kostola.
V roku 1908 sa do miestneho kaštieľa nasťahovalo poľské obyvateľstvo zo Zakopaného. V roku 1910 mohli tvoriť až tretinu obyvateľstva. Poľskú identitu si však neudržali a postupne sa plne asimilovali do miestnej komunity. Aj v súčasnosti kaštieľ volajú miestni obyvatelia „Poľský dvor“ a napriek jeho zlému technickému stavu, je chránenou pamiatkou.

</doc>
<doc id="7136" url="https://sk.wikipedia.org/wiki?curid=7136" title="KSČ">
KSČ



</doc>
<doc id="7139" url="https://sk.wikipedia.org/wiki?curid=7139" title="Komunistická strana Česko-Slovenska">
Komunistická strana Česko-Slovenska

Komunistická strana Česko-Slovenska (skratka KSČS), do marca 1990 Komunistická strana Československa (skratka KSČ) bola komunistická politická strana (resp. od 4. novembra 1990 až do jej zániku 7. apríla 1992 federáciou dvoch politických strán) v Česko-Slovensku v rokoch 1921 až 1992. Na Slovensku v rokoch 1945 – 48 bola KSS formálne samostatnou politickou stranou aj keď Kominterna uznávala za jedinú predstaviteľku komunistov v okupovanom Česko-Slovensku (resp. v Protektoráte Čechy a Morava a Slovenskej republike) jedine Komunistickú stranu Československa. Od roku 1948 bola KSČ na území Slovenska reprezentovaná aj Komunistickou stranou Slovenska (KSS) vedenou Ústredným výborom KSS.
Hlásila sa k ideám marxizmu-leninizmu. Od svojho vzniku bola členom Komunistickej internacionály (Kominterna), ktorá podľa sovietskeho vzoru viedla „triedny boj“ proti buržoázii. Po februárovom prevrate 1948 zmonopolizovala moc v štáte a pretvorila ČSR na totalitný štát. Komunistický režim v Československu (Česko-Slovensko v rokoch 1948 až 1989) trval do roku 1989. Vedúca úloha KSČ bola zakotvená v Ústave ČSSR z 11. júla 1960 v článku 4., ktorý bol zrušený 4. decembra 1989 počas prebiehajúcej Nežnej revolúcie. Podľazákona o nemorálnosti a protiprávnosti komunistického systému (č. 125/1996 Z. z. ) boli KSČ a KSS zločinnými a odsúdeniahodnými organizáciami, ktorých činnosť smerovala k potláčaniu ľudských práv a slobôd.
Dejiny.
Vznik.
Vznikla v roku 1921 odštiepením sa ľavicovej frakcie Česko-slovenskej sociálnodemokratickej strany (robotníckej) (ČSSD). Priamym dôvodom bol generálny štrajk v decembri 1920, ktorý bol dôsledkom obsadenia sídla ľavičiarov (Lidový dům) políciou.
Ustanovujúci zjazd sa konal 14. - 16. mája 1921 v Prahe. Vlastný zjazd (15. a 16. mája), predchádzala porada výkonného výboru ČSSD a voľba predsedníctva zjazdu. Na zjazde sa zúčastnilo 569 delegátov, ktorí zastupovali okolo 350 tisíc ľavicových sociálnych demokratov. Nový výkonný výbor na svojej schôdzi 16. mája 1921 zvolil za predsedu Václava Šturca, za podpredsedov Bohumíra Šmerala a Václava Bolena. Počas zjazdu strana prijala 21 podmienok na vstup do Komunistickej internacionály (Kominterna). Žiadosť o vstup bola vybavená kladne na kongrese Kominterny v júni a júli 1921. Zjazd znamenal vytvorenie komunistickej strany, ktorej súčasťou ale zatiaľ boli len etnicky slovenské, české a rusínskej ľavicové frakcie ČSSD. Zjednotenie nemeckých, maďarských, poľských a židovských komunistických strán vykonal až zlučovací zjazd KSČ v novembri 1921. Až vtedy došlo k vytvoreniu celoštátnej komunistickej strany.
V čase svojho vzniku v roku 1921 (počas trvania 1. ČSR) bola KSČ v absolútnych aj relatívnych číslach jednou z najväčších komunistických strán na svete (druhá najväčšia po ZSSR). 
Boľševizácia.
V parlamentných voľbách v roku 1925 skončila na druhom mieste s 934 223 hlasmi a 41 mandátmi. V roku 1925 v nej bol vyhlásený proces „boľševizácie“, čo znamenalo upevnenie závislosti na Komunistickej internacionále a ZSSR. Dôvodom "boľševizácie" bol boj medzi jednotlivými názorovými skupinami. Prvá vlna vylučovania z KSČ nastala už po kongrese Kominterny v Moskve v roku 1924. V roku 1925 prepukla takzvaná Bubníkova aféra, pri ktorej bol zo strany vylúčený pražský tajomník Josef Bubník, pretože pre neho bola miera poslušnosti voči Moskve neprijateľná. Stranu potom viedol Bohumil Jílek ale stále silnejšiu pozíciu získavali tzv. „Karlínski chlapci“ Ján Šverma, Václav Kopecký, Rudolf Slánský, Josef Guttmann vedení Klementom Gottwaldom. Od dovtedajších lídrov KSČ výrazne líšili ako vekom, tak aj povahovým založením ("ostrí hoši"). Všetci sa narodili na prelome storočia, a keď do strany vstupovali, mali menej ako tridsať. Nemali už sociálnodemokratickú skúsenosť a ich predstavy o nutnosti meniť svet boli ešte ďaleko radikálnejšie ako u ich predchodcov. Často mali slabé sociálne a rodinné zázemie - typicky Gottwald - a karlínsky (pražská štvrť) sekretariát KSČ sa im stal prakticky domovom.
Piaty zjazd KSČ v roku februári 1929 sa odohral už úplne v ich réžii a tým bola boľševizácie KSČ dokonaná. V straníckej historiografii to bol ikonický moment, pretože vedenie prevzal Klement Gottwald. Z KSČ odišla väčšina zakladajúcich členov, napriek tomu strana získala v nasledujúcich októbrových parlamentných voľbách v roku 1929 753 220 hlasov a skončila celkovo štvrtá s 30 mandátmi. 
Svoju pozíciu, čo do počtu mandátov, si podržala aj vo voľbách v roku 1935, kedy pre ňu hlasovalo 849 495 voličov.
KSČ a 2. svetová vojna.
Počas nacistickej okupácie Česka a prvej Slovenskej republiky bola strana v ilegalite. Najvyšší funkcionári sa vysťahovali do ZSSR (Moskvy). Po napadnutí ZSSR (1941) a jeho vstupu do vojny sa KSČ stala významnou silou domáceho aj zahraničného protinacistického odboja. Počas vojny zahynulo približne 30 000 čs. komunistov. Jan Šverma ako zástupca moskovského vedenia KSČ sa zúčastnil SNP a pri ústupe zahynul počas prechodu cez Chabenec. Ako jediný poslanec predvojnového Národného zhromaždenia položil svoj život v aktívnom boji proti fašizmu.
KSČ ako významná odbojová sila, podporovaná Sovietskym zväzom, sa po jeho víťazstve vo vojne v roku 1945 stala súčasťou Národného frontu a vlády oslobodeného Československa. Vo vláde mala zvýšené zastúpenie, aj preto lebo ako autonómna politická strana sa formálne od KSČ osamostatnila Komunistická strana Slovenska (KSS) a viaceré predvojnové strany boli zakázané. V rokoch 1945 – 48 bola KSS formálne samostatnou politickou stranou. V tomto období KSČ a KSS postupne obsadzovali kľúčové miesta v štruktúrach štátu. 
Povojnová KSČ.
V roku 1946, v obnovenej ČSR, zvíťazila v Česku vo voľbách do Národného zhromaždenia a líder komunistov Klement Gottwald sa stal predsedom československej vlády. (KSS získala na Slovensku len 30,37 % hlasov a celoštátne 6,89 %.) Vo februári 1948 sa KSČ ujala neobmedzenej vlády v Česko-Slovensku. Nastalo obdobie komunistickej totality (19481989) charakterizované porušovaním ľudských práv, hospodárskym zaostávaním voči nekomunistickým krajinám, propagovaním tzv. vedeckého ateizmu a silným vplyvom Sovietskeho zväzu na politiku štátu.
Slovenská časť KSČ tvorila od roku 1948 už len (územnú) organizačnú zložku s ponechaným názvom Komunistická strana Slovenska; ekvivalent v Česku spočiatku neexistoval. Až 31. marca 1990 bol vytvorený pod názvom Komunistická strana Čech a Moravy (KSČM). Na 18. zjazde KSČS bola strana - bez zmeny názvu - transformovaná na „federáciu“ strán (voľné spojenie s niektorými spoločnými orgánmi) Komunistická strana Čech a Moravy a Komunistická strana Slovenska (čoskoro premenovaná na Komunistická strana Slovenska - Strana demokratickej ľavice a od februára 1991 na Strana demokratickej ľavice - SDĽ). K 7. aprílu 1992 SDĽ vystúpila z KSČS a KSČS tým zanikla.
Členstvo, orgány.
Členom strany sa stal kandidát KSČ, ktorý počas dvoch rokov preukazoval „politickú vyspelosť a ideologickú vernosť“, podal si prihlášku a našiel troch ručiteľov, členov strany aspoň 3 roky, ktorí ho poznajú aspoň jeden rok z pracovnej alebo spoločenskej činnosti. Vstup do KSČ sa počítal od dňa prijatia prihlášky za "kandidáta", členstvo v KSČ sa počítalo od dňa, keď členská schôdza základnej organizácie (ZO) KSČ kandidáta prijala za člena (po jeho „zhodnotení“ za jeho účasti, schválením dvojtretinovou väčšinou a potvrdení nadriadenou organizáciou KSČ - obvodný, mestský výbor). Mladí kandidáti (do veku 35 rokov) bývali členmi Socialistického zväzu mládeže, starší podávali prihlášku za kandidáta priamo na ZO KSČ zvyčajne z podnetu niektorého z jej členov.
Komunistická strana bola organizovaná hierarchicky. Straníci volili na zjazdoch a konferenciách členov a kandidátov ústredného výboru a kontrolných orgánov. Tí volili členov a kandidátov predsedníctva ústredného výboru, tajomníkov a členov sekretariátu ÚV ako aj generálneho tajomníka. Zjazdy popri voľbe straníckych orgánov hodnotili činnosť strany za predchádzajúce obdobie a vytyčovali ciele do budúcnosti. Funkcionári ÚV KSS sa medzi voľbami schádzali na plenárnych zasadnutiach.
Ústav pamäti národa v spolupráci so Slovenským národným archívom v prvej etape zverejnil štruktúru orgánov strany, zoznamy zjazdov a mená najvyšších funkcionárov od roku 1945.
Zjazdy KSČ.
"Pozri aj zjazdy na Komunistická strana Slovenska" 
Najvyšší funkcionári KSČ.
Pozri aj funkcionári na Komunistická strana Slovenska a Ústredný výbor Komunistickej strany Slovenska
Články o politikoch Komunistickej strany Česko-Slovenska sú uvedené v kategórii .
Zdroj: ÚPN
Súvisiace politické strany.
V Česku je pokračovateľkou KSČS Komunistická strana Čiech a Moravy.
Na Slovensku bola právnou pokračovateľkou Strana demokratickej ľavice, ktorá bola v roku 2004 pohltená stranou SMER - sociálna demokracia. Okrem toho sa slovenskí členovia verní marxizmu-leninizmu ešte v marci roku 1991 odštiepili od SDĽ (teda aj od KSČS) a založili dve nové strany – Zväz komunistov Slovenska a Komunistickú stranu Slovenska – 91, ktoré v roku 1992 splynuli v novú Komunistickú stranu Slovenska.

</doc>
<doc id="7142" url="https://sk.wikipedia.org/wiki?curid=7142" title="IRobot">
IRobot

iRobot je technologická firma, ktorú založili v roku 1990 americkí inžinieri Rodney Brooks, Colin Angle a Helen Greiner na univerzite Massachusetts Institute of Technology. V spolupráci s profesorom Dr. Brooksom sa rozhodli vytvoriť prvé roboty, ktoré mali slúžiť na vojenskú obranu a sondovanie vesmíru.
Spoločnosť iRobot sa za 25 rokov vypracovala na top firmu v oblasti robotiky. Roboty, ktoré vznikli pod jej logom, odhalili tajomstvá egyptských pyramíd v Gíze či skúmali oblasti zasiahnuté ropnou škvrnou v Mexickom zálive. Okrem toho dokázali, že roboty majú byť vyvíjané na to, aby pomáhali a nie škodili.
Dnes sa funkcie týchto moderných robotov najviac uplatňujú v domácnostiach, firmách i nemocniciach. K domácim produktom spoločnosti patrí niekoľko typov robotického vysávača Roomba, robotický mop Braava a ďalšie príslušenstvo.
História.
Od roku 1990 predala táto spoločnosť už 15 miliónov kusov robotov po celom svete. Poprednú pozíciu v robotickom priemysle jej zabezpečuje viac ako 500 špičkových inžinierov, odborníkov a technikov. Firma má zaregistrovaných viac ako 1000 patentov. V roku 2014 presiahol jej obrat 557 miliónov dolárov.
Ocenenia.
2005
2009
2012
2013
2014
2016
2017
Produkty.
Ponuka firmy je zameraná na robotické vysávače a mopy. Robotické vysávače a mopy vyčistia podlahy a koberce bez asistencie človeka. Ich malá veľkosť a okrúhly tvar sú prispôsobené na čistenie rôznych povrchov domácnosti. Dokážu sa vyhnúť všetkým prekážkam v byte a efektívne sa orientovať v priestore. Filozofiou značky iRobot je, aby boli roboty jednoduché na používanie a vysoko výkonné.
Roomba – séria 600.
Je prvým typom robotického vysávača firmy. Má trojstupňový systém vysávania, obsluhuje sa stlačením iba jedného tlačidla a vďaka svojej navigácii Roomba 600 nespadne napríklad ani zo schodov.
Roomba – séria 700.
Vďaka dvojitému AeroVac filtru a funkcii Dirt Detect 2. generácie povysáva všetky nečistoty, prach aj jemné čiastočky. Vysávanie je možné naplánovať aj na celý týždeň. Druhá generácia robotického vysávača Roomba je ešte šetrnejšia k nábytku a stenám.
Roomba – séria 800.
Sací výkon vysávača Roomba 800 je až o 50 % vyšší ako pri predchádzajúcich modeloch, a to vďaka prepracovanému výkonnému systému AeroForce. Okrem toho zabraňuje namotávaniu dlhých vlasov na hlavné kefy robota, čím sa minimalizuje jeho údržba.
Roomba – séria 900.
Najnovším modelom robotických vysávačov je Roomba 900, ktorá spája všetky predošlé funkcie do najvýkonnejšieho typu vysávača tejto série. Vďaka navigácii s vizuálnou lokalizáciou pomocou kamery povysáva celú domácnosť. Prispôsobí sa prekážkam, na znečistených kobercoch zvýši výkon až 10-násobne. Vysávanie sa dá zapnúť cez mobilnú aplikáciu.
Robotické mopy Braava.
Sú určené na čistenie ťažšie dostupných plôch kuchýň, kúpeľní či toaliet. Na výber sú v ponuke 2 robotické mopy – Braava jet, ktorá očistí menšie plochy, a Braava série 300, vhodná pre upratovanie rozmerovo väčších miestností.

</doc>
<doc id="7144" url="https://sk.wikipedia.org/wiki?curid=7144" title="Toshitada Doi">
Toshitada Doi

Toshitada Doi je viceprezidentom Sony Digital Creatures Laboratory.
Je hlavným konštruktérom známych robotov série Aibo a humanoidného robota SDR-4x a QRIO.

</doc>
<doc id="7145" url="https://sk.wikipedia.org/wiki?curid=7145" title="Hans Moravec">
Hans Moravec

Hans Moravec (* 30. november 1948, Kautzen, Rakúsko) je kanadský vedec zaoberajúci sa robotikou.
Pôsobí na Carnegie Mellon University. Okrem iného vyvinul technológie strojového videnia a determinácie regiónov záujmu – Regions Of Interest, ROI, v scéne. Vo svojej knihe "Mind Children" sa zaoberá predpoveďou budúcnosti umelého života.

</doc>
<doc id="7146" url="https://sk.wikipedia.org/wiki?curid=7146" title="Cynthia Breazeal">
Cynthia Breazeal

Cynthia Breazeal (* 15. november 1967, Albuquerque, Nové Mexiko, USA) je americká vedecká pracovníčka zaoberajúca sa robotikou.
V rámci svojej doktorandskej práce vyvinula sociabilného robota pod názvom "Kismet". V súčasnosti (2004) vedie vývoj sociabilných robotov. Okrem iného vyvinula aj planetárne mikro-rovery, expresívnu robotickú tvár a torzo humanoidného robota.

</doc>
<doc id="7147" url="https://sk.wikipedia.org/wiki?curid=7147" title="Rodney Brooks">
Rodney Brooks

Rodney A. Brooks (* 30. december 1954, Adelaide) je v súčasnosti (2004) riaditeľom MIT Computer Science and Artificial Intelligence Laboratory a Fujitsu Professor of Computer Science. Je aj vo vedení známej spoločnosti iRobot Corp.
V súčasnosti sa venuje výskumu v oblasti inteligentných robotov, ktoré operujú v neštruktúrovanom prostredí a pochopeniu ľudskej inteligencie prostredníctvom stavby humanoidných robotov.

</doc>
<doc id="7150" url="https://sk.wikipedia.org/wiki?curid=7150" title="Masahiro Mori">
Masahiro Mori

Masahiro Mori (; * 12. február 1927, prefektúra Mie, Japonsko† 12. január 2025) bol japonský robotik, známy svojimi pionierskymi experimentami týkajúcimi sa emočných odpovedí ľudí na nie humánne entity ako aj svojimi náhľadmi na náboženstvo a robotiku.
V 1974, Mori publikoval "The Buddha in the Robot: a Robot Engineer's Thoughts on Science and Religion". V tomto diele diskutoval metafyzické dôsledky robotiky. 
V 1978, pôsobil na fakulte Tokijského technologického inštitútu. Mori pomocou experimentov zistil náklonnosť ľudí k robotom s mechanickým vzhľadom a naopak averziu voči robotom, ktorých vzhľad bol takmer ľudský.
V 1988, Mori založil prvú celonárodnú súťaž v stavbe robotov v Japonsku a v neskorších rokoch sa zaoberal ich propagáciou.
Bol prezidentom "Mukta Research Institute", založenom v Tokiu s cieľom propagovať jeho náhľady na náboženstvo a roboty.

</doc>
<doc id="7151" url="https://sk.wikipedia.org/wiki?curid=7151" title="Rodney A. Brooks">
Rodney A. Brooks



</doc>
<doc id="7153" url="https://sk.wikipedia.org/wiki?curid=7153" title="Národná ulica (Žilina)">
Národná ulica (Žilina)

Národná ulica (bývalá Masarykova ulica, ľudovo "Masaryčka") je ulica v Žiline. 
Je dlhá asi a je súčasťou pešej zóny v centre mesta. Z pohľadu počtu ľudí je najfrekventovanejšou ulicou v meste. Začína pri železničnej stanici, s ktorou je spojená podchodom, a končí pri námestí A. Hlinku. Sídlia tu viaceré firmy, reštaurácie a obchody.
Dejiny.
Ulica vznikla počas výstavby železničnej stanice na Košicko-bohumínskej železnici, na jej prepojenie so starým mestom. Po vybudovaní Považskej železnice z Bratislavy a Trenčína v roku 1883 sa z mesta stal významný dopravný uzol, čo podnietilo rozvoj priemyslu a obchodu. Prvé domy tu boli vybudované v roku 1895, po čom nasledoval rýchly rozvoj tejto časti mesta. V čase sprevádzkovania Rajeckej železnice v roku 1899 patrila Žilina už k významným centrám horného Uhorska a Národná ulica sa stala frekventovaným korzom mesta. Pokým v roku 1900 malo mesto 5 000 obyvateľov, o 11 rokov neskôr to už bolo 11 000, prevažne slovenských obyvateľov. 
Na Národnej ulici sídlila od roku 1919 aj Šrobárova vláda, ktorá bola neskôr presunutá do Bratislavy. Až do 60. rokov bola ulica prejazdná pre dopravu, pričom južným okrajom cez Námestie Andreja Hlinku viedla hlavná cesta na Bratislavu i Čadcu. 
V roku 2013 prebehla rozsiahla rekonštrukcia ulice. Ulica získala nové líniové odvodnenie, dlažbu, mobiliár a osvetlenie.

</doc>
<doc id="7154" url="https://sk.wikipedia.org/wiki?curid=7154" title="Hviezdoslavova ulica">
Hviezdoslavova ulica

Hviezdoslavova ulica je ulica:

</doc>
<doc id="7155" url="https://sk.wikipedia.org/wiki?curid=7155" title="Hájik (Žilina)">
Hájik (Žilina)

Hájik je v poradí štvrté žilinské sídlisko postavené západne od centra mesta. Rozkladá sa na prírodnej terase nad Závodím, odkiaľ je malebný výhľad na mesto a pohorie Malá Fatra. Je jednou z mestských častí Žiliny a samostatná Rímskokatolícka farnosť Žilina-Hájik. Ulice sú pomenované prevažne po významných slovenských osobnostiach: Segnerova, Stodolova, Jedlíkova, Kempelenova, Mikovíniho, Petzvalova, Mateja Bela. Jura Hronca a ďalších. 
Výstavba panelového sídliska sa začala v roku 1987. Sídlisko môžeme rozdeliť na staršiu časť "Hájik I" a novšiu časť "Hájik II", kde výstavbu zabezpečuje mesto Žilina. V roku 2007 bola bytová výstavba ukončená. Na sídlisku býva 7504 (stav k 30.4.2023) obyvateľov. Súčasťou sídliska je aj obytný súbor rodinných domov "Hájik – juh", ako aj individuálne postavené rodinné domy.
Na sídlisku je základná škola, materská škola, nákupné stredisko (najnovšie aj OD Tesco), obchody, pošta, veľkogaráže a Kostol Božieho milosrdenstva. V roku 2002 bola na Hájiku vybudovaná trolejbusová doprava, ktorá ho spája s centrom a ostatnými mestskými časťami.
Na priečelí základnej školy je umiestená pamätná tabuľa s reliéfom plukovníka Georgesa Barazera de Lannuriena, veliteľa skupiny francúzskych bojovníkov v SNP od akademického sochára Štefana Pelikána. Na sídlisku je umiestený aj Pamätník slovenských parašutistov, ktorí na tomto mieste v roku 1943 pred prezidentom Slovenskej republiky uskutočnili prvý hromadný zoskok 19-tich vojenských parašutistov pod vedením npr. Juraja Meška. 
O sídlisku Hájik bol natočený zaujímavý filmový dokument "Životné podmienky a problémy mladých ľudí na sídliskách", ktorý pripravilo žilinské združenie Kumakokra v rámci kampane Ministerstva školstva SR s názvom "Každý iný", všetci rovní.

</doc>
<doc id="7156" url="https://sk.wikipedia.org/wiki?curid=7156" title="Snina">
Snina

Snina (rusín. "Снина", ) je mesto ležiace v Prešovskom kraji neďaleko hraníc s Ukrajinou. V minulosti Snina patrila pod okres Humenné.
Polohopis.
Je to najvýchodnejšie zemplínske mesto, nachádzajúce sa na sútoku riek Pčolinka a Cirocha. Je obkolesené pohoriami Laborecká vrchovina, Bukovské vrchy a Vihorlatské vrchy. Na západe sa otvára do Cirošskej doliny. Je východiskom do Chránenej krajinnej oblasti Vihorlat, ktorá je sopečného pôvodu, a do Národného parku Poloniny, ktorý je od roku 1993 spolu s priľahlými územiami Ukrajiny a Poľska súčasťou medzinárodnej biosférickej rezervácie Východné Karpaty vyhlásenej organizáciou UNESCO na ochranu pralesovitých spoločenstiev. Mesto Snina je hospodárskym a správnym centrom regiónu, v ktorom spolu s ďalšími 33 obcami žije na rozlohe 37 451 obyvateľov.
Mestom vedie železničná trať Humenné – Stakčín, ako aj cesta I/74, ktorú tu križuje II/567 na Medzilaborce. Humenné je vzdialené západne, Medzilaborce severne a na hraničný prechod Ubľa je to juhovýchodným smerom.
Časti mesta.
Bramhora, Brehy, Centrum, Daľkov, Majer, Mier, Sídl. Komenského, Sídlisko I, Sídlisko II, Tabla
Symboly obce.
Mestský erb je prevzatý z historickej pečate z 19. storočia a znázorňuje hámor, t. j. žľab, vodné koleso s konštrukciou, kladivo a nákovu. Farby erbu sú: štít zelený, koleso s konštrukciou zlaté, žľab, nákova a kladivo strieborné. Vzácnosťou schváleného erbu mesta Snina je skutočnosť, že takýto zamestnanecký symbol je medzi mestskými erbami ojedinelý a je cenným obohatením doterajšieho celoštátneho súpisu mestských erbov. Autorom grafického návrhu mestského erbu je Dezider Barta.
Dejiny.
Prvá písomná zmienka pochádza z roku 1317, v ďalšej z roku 1343 sa Snina spomína ako súčasť majetku Drugetovcov. Ďalšou dochovanou písomnosťou bola darovacia listina uhorského kráľa Ľudovíta Veľkého zo 7. januára 1347. V 15. storočí sa Snina rozrástla a dosiahla určité mestské výsady. V tom čase malo sídlo okolo 130 obyvateľov a patrilo medzi väčšie v danom regióne. V roku 1487 sa tu spomína kláštor baziliánov. V 16. storočí Snina vystupovala ako oppidum. 
Po smrti Žigmunda II. Drugeta sninské panstvo pripadlo jeho dcére Kláre, vydatej za grófa Petra Zichyho. Koncom 18. storočia sa vlastníkom panstva stala grófka Terézia Wan Dernáthová a jej piati synovia. V roku 1781 dala postaviť nový murovaný kaštieľ namiesto starého dreveného. V roku 1799 jej synovia predali veľkostatok podnikateľovi Jozefovi Rhollovi zo známej holandskej rodiny, ktorá už od 16. storočia podnikala v baníctve a hutníctve na Gemeri a Spiši. V roku 1809 objavil v Jozefovej doline (pomenovaná pravdepodobne po ňom) na upätí Vihorlatského pohoria ložiská železnej rudy a založil železiarsky závod, kde spracovával aj dovážanú rudu. V roku 1840 je Rholl známy ako majiteľ jednej vysokej pece, troch skujňovacích vyhní a niekoľkých hámrov na výrobu železiarskych polotovarov. V roku 1841 postavil aj zlievareň, kde bola uliata socha Herkula, ktorá sa dodnes nachádza na nádvorí kaštieľa v Snine.
V roku 1873 železiareň zanikla a zamestnanci sa preorientovali na pálenie dreveného uhlia z okolitých bukových lesov. Posledné drevené uhlie sa tu vypálilo v roku 1946. Jozef Rholl založil aj usadlosť Rhollove Hámre, ktorá sa neskoršie volala Sninské Hámre (dnešná obec Zemplínske Hámre). Po Rhollovcoch ostala v Snine ešte kaplnka na sninskom cintoríne.
Výpis z monografie bývalej Zemplínskej župy (1903 – 1905). Snina (str. 112, maď. Szinna): "„Malá obec v dolinke Cirochy. Je sídlom Sninského okresu, obvodného notariátu a toho času aj sídlom humenského rímskokatolíckeho dekanského obvodu. Má 507 domov a 2750 vo väčšine rím.-katolíckych obyvateľov. Má vlastný poštový úrad a telegrafický úrad, železničnú stanicu v Humennom. Kaštieľ, v ktorom býva zať terajšieho majiteľa gróf Schaumburg-Lippe, je zriadený s veľkopanským pohodlím a stojí v krásnom parku, ku ktorému patrí aj zoologická obora (vadaskert). V parku pred kaštieľom nad vodometom stojí zo železa uliata socha Herkula, ktorého v roku 1841 zhotovili v železiarni v Jozefovej doline, patriacej k tejto obci. Tunajší rímsko-kat. kostol bol postavený v roku 1736. V obci, ktorá je sídlom hlavného slúžneho, je štátna škola, žandárska a finančná kasáreň, úverové družstvo a parný mlyn. V katastrálnom území chotára je mohutný skalný útvar Sninský kameň, ktorý zďaleka vyzerá ako mohutný hrad.“"
V rokoch 1909 až 1912 bola postavená železničná trať Humenné – Snina – Stakčín. Veľká bieda vyhnala veľa obyvateľov do cudziny, najmä do Ameriky. Snina mala v roku 1910 pri sčítaní ľudu 2 939 obyvateľov, pričom v cudzine žilo 466 vysťahovalcov. V roku 1912 bola v Snine postavená drevená píla, ktorá zamestnala 140 pracovníkov. Prvá svetová vojna ešte viac prehĺbila úpadok mesta. Obrat nastal počas Československej republiky (1918 – 1938), keď sa podarilo podstatne znížiť negramotnosť obyvateľstva. V roku 1926 však Sninu postihla rozsiahla povodeň na riečke Pčolinka, ktorá strhla železničný most. Celá vtedajšia obývaná časť (okrem časti Daľkov) bola zaplavená do úrovne okien domov. V roku 1932 Červený kríž zriadil v Snine poradňu pre matky s deťmi.
Obyvateľstvo.
V roku 1567 vznikol najstarší súpis port zo Sniny. Napočítalo sa 22 a pol porty, z toho na majetkoch Štefana, Mikuláša a Gašpara Drugeta 19 port a na majetkoch Františka Drugeta 3 a pol porty.
Náboženské zloženie obyvateľstva:
Šport.
Športová činnosť v meste Snina sa rozvíja individuálne aj účelovo, pričom tu funguje mnoho športových klubov organizujúcich športovcov, napr. futbalový MFK Snina, hokejový, tenisový, turistický, jazdecký, šermiarsky, stolnotenisový, šachový, lyžiarsky, 2 zápasnícke a 3 volejbalové.
Na území mesta a v RO Sninské rybníky sa nachádzajú tieto športové zariadenia:
Milovníci zimných športov môžu využiť lyžiarske vleky v Parihuzovciach ( od Sniny) alebo vlek v Uliči ( od Sniny).
Hospodárstvo a infraštruktúra.
V okrese Snina sa nachádza vodná nádrž Starina, ktorá zásobuje vodou viacero miest východného Slovenska.
Školstvo.
V súčasnosti sa v Snine nachádza 6 základných a 5 stredných škôl.

</doc>
<doc id="7157" url="https://sk.wikipedia.org/wiki?curid=7157" title="WebLog">
WebLog



</doc>
<doc id="7158" url="https://sk.wikipedia.org/wiki?curid=7158" title="Historik">
Historik

Historik je odborník v historickej vede, človek, ktorý sa zaoberá históriou, dejinnými súvislosťami historických javov a ich vplyvom na vtedajšiu spoločnosť i súčasnosť.
V čase osvietenstva vznikla kritické historické metódy, čím sa historici posunuli z úrovne kronikárov a „uchovávačov pamätí“ na vedcov využívajúcich vedecké metódy pri posudzovaní prameňov a pod. V 20. storočí sa v historickej obci už presadil pozitivistický prístup k skúmaniu dejín, využívanie rôznych historických metód (sonda, analýza, komparácia atď.). Prvým takýmto slovenským historikom bol Daniel Rapant. V súčasnosti sa trend západnej historiografie zameriava na skúmanie každodenného života ľudí v minulosti, čím poukazuje na psychologické a sociologické faktory historických javov.

</doc>
<doc id="7168" url="https://sk.wikipedia.org/wiki?curid=7168" title="Národný park Poloniny">
Národný park Poloniny

Národný park Poloniny je národný park na Slovensku na hraniciach s Poľskom a Ukrajinou v Poloninách Bukovských vrchoch. S týmto územím susedia Bieszczadzki Park Narodowy v Poľsku a s Užanským národným parkom () na Ukrajine. Národný park Poloniny bol vyhlásený 1. októbra 1997 na ploche s ochranným pásmom .
Poloha.
Park leží v okrese Snina v Prešovskom kraji. Je to najvýchodnejšia časť Slovenska a patrí medzi najredšie osídlené. Najvyšší vrch sa volá Kremenec () a nachádza sa na mieste, kde sa stretávajú hranice Ukrajiny, Slovenska a Poľska.
Chránené územia.
V správe NP sa nachádzajú tieto máloplošné chránené územia:
Biológia a ekológia.
80 percent parku tvoria lesy kde prevládajú bukové porasty. Medzi nimi sú aj pralesy, ktorých najväčšia koncentrácia je práve v Národnom parku Poloniny. Významné percento plochy parku zaberajú lúky na hlavnom hrebeni Bukovských vrchov nazývané poloniny. Mnohé druhy organizmov žijúcich v parku sú endemity. V Poloninách sa vyskytuje viac než 800 druhov machu a 100 druhov lišajníkov. Rastlinstvo sa vyznačuje prítomnosťou východokarpatských druhov. Na poloninách rastú starček sírovožltý, fialka dácka, čermeľ Herbichov, hadomor ružový, v lesoch iskerník karpatský, čemerica purpurová, hrachor hladký a veľa iných rastlín. V národnom parku sa vyskytuje 5 981 známych druhov bezstavovcov a 294 druhov stavovcov. Z obojživelníkov tu žijú všetky druhy mlokov, z plazov aj najväčší had užovka stromová. V roku 2004 tu bolo privezené malé stádo zubra hrivnatého. V roku 2016 stádo zubrov počíta asi 25 jedincov, pričom na územie Slovenska migrujú aj jedinci a čriedy z Poľska.
Turistický ruch.
Národný park je otvorený celoročne. V zime láka bežkárov, v lete turistov. Okrem niekoľko horských chodníkov je tu tiež niekoľko drevených kostolov prevažne z 18. storočia, ktoré sa stali vyhľadávané.
UNESCO.
Niektoré časti národného parku Poloniny – pralesy Stužica, Havešová a Rožok boli v roku 2007 zapísané do zoznamu Svetového dedičstva UNESCO. Národný park je zároveň súčasťou Biosférickej rezervácie Východné Karpaty.

</doc>
<doc id="7169" url="https://sk.wikipedia.org/wiki?curid=7169" title="Národný park">
Národný park

Národný park je rozsiahlejšie územie, spravidla s výmerou nad 1 000 ha, prevažne s ekosystémami podstatne nezmenenými ľudskou činnosťou alebo v jedinečnej a prirodzenej krajinnej štruktúre, tvoriace nadregionálne biocentrá a najvýznamnejšie prírodné dedičstvo, v ktorom je ochrana prírody nadradená nad ostatné činnosti.
Na Slovensku je "národný park" (skratka NP) jedna so zákonom stanovených kategórií chránených území.
Dejiny.
Myšlienka zriadiť národný park bola prvýkrát vyslovená začiatkom 19. storočia. V roku 1810 anglický básnik William Wordsworth popísal Jazernú oblasť (Lake District) v severozápadnom Anglicku ako "„druh národného majetku, na ktorý má právo a v ktorom má majetkovú účasť každý, kto má oči na to, aby videl, a srdce na to, aby sa radoval“". Maliara Georga Catlina počas ciest po Americkom západe trápila budúcnosť Indiánov, ktorých stretol, a prírodných krás, ktoré videl. V roku 1832 napísal, že by ich možno mohol uchovať:
"nejaký rozsiahly štátny ochranný program… vo veľkolepom parku ... Parku národa, v ktorom bude človek i zver, v celej divokosti a nedotknuteľnosti ich prirodzenej krásy!"
K prvému pokusu vlády o zriadenie takto chráneného územia došlo v Spojených štátoch amerických, keď prezident Abraham Lincoln 30. júna 1864 podpísal zákon, ktorým sa postupuje Yosemite Valley a Mariposký háj (Mariposa Grove) sekvojovcov obrovských (jadro budúceho svetoznámeho Yosemitského národného parku) štátu Kalifornia:
"Vyššie uvedený Štát prijme tento postupovaný majetok za výslovných podmienok, že sa areál bude používať na verejné použitie, ako výletné miesto a na rekreáciu, a že bude naveky nescudziteľným."
Ale vízia národného parku v Yosemite ešte nebola dokončená a bolo potrebné úsilie Johna Muira, aby priniesla ovocie. Yosemity sa stali národným parkom až 1. októbra 1890.
V roku 1872 bol založený Yellowstonský národný park ako prvý skutočný národný park sveta. Nasledujúc yellowstonskú myšlienku postupne nasledovali iné národné parky v rôznych krajinách. Kráľovský národný park v Austrálii bol založený v roku 1879 južne od Sydney. Národný park Banff v Kanade (neskôr známy ako Národný park Rocky Mountain) sa stal prvým kanadským parkom v roku 1887. Nový Zéland mal svoj prvý národný park v roku 1887. Prvý národný park v Európe bol založený v roku 1910 vo Švédsku. Národné parky sa po celom svete zakladali najmä po Druhej svetovej vojne.
Národné parky vo svete.
Národné parky sa zvyčajne zakladajú na miestach civilizáciou len málo dotknutých a často majú oblasti s ojedinelou flórou, faunou a ekosystémom (najmä s ohrozenými druhmi), biodiverzitou alebo nezvyčajnými geologickými vlastnosťami. Zriedkavo sa národné parky zriaďujú v civilizovaných oblastiach s cieľom vrátiť oblasť do pôvodného stavu tak ako je to len možné. 
V niektorých krajinách ako napríklad v Anglicku a Walese, oblasti označené ako národný park nemajú divokú prírodu, ani nie sú v štátnom vlastníctve, a môžu tam byť do značnej miery zastúpené aj sídla a obrábaná pôda, ktoré sú často neoddeliteľnou súčasťou krajiny. 
Väčšina národných parkov plní dvojakú úlohu, záchranu divočiny a tiež slúžia ako centrá turistiky. Zvládnutie potencionálnych konfliktov medzi týmito dvoma úlohami môže byť problematické najmä ak sa z príjmu z turistiky financuje údržba národného parku. Parky tiež slúžia ako rezerva prírodných zdrojov ako dreva, minerálov a iných hodnotných surovín. Zvládnutie konfliktu medzi dopytom po využívaní týchto zdrojov a prípadnou škodou, ktorá by tak mohla vzniknúť, je často veľkou výzvou pri riadení národných parkov. V národných parkoch často dochádza k ilegálnemu výrubu a iným zneužitiam, niekedy z dôvodu korupcie v politike.
Niektoré krajiny tiež zakladajú národné parky na lokalitách so zvláštnym kultúrnym, vedeckým alebo historickým významom, alebo ako špeciálne subjekty svojej sústavy národných parkov. Iné zas na zachovanie historických lokalít používajú iný systém. Niektoré z týchto lokalít dostali od organizácie UNESCO označenie Súčasť svetového kultúrneho dedičstva.
V mnohých krajinách môžu byť za správu parkov zodpovedné miestne samosprávy. Napriek tomu sa niektoré z nich niekedy nazývajú „národné“ parky.
Národné parky na Slovensku.
Národný park je podľa § 19 zák. 543/2002 Z. z. definovaný ako: 
"Rozsiahlejšie územie, spravidla s výmerou nad 1000 ha, prevažne s ekosystémami podstatne nezmenenými ľudskou činnosťou alebo v jedinečnej a prirodzenej krajinnej štruktúre, tvoriace nadregionálne biocentrá a najvýznamnejšie prírodný dedičstvo, v ktorom je ochrane prírody nadradená nad ostatné činnosti."
Národné parky na Slovensku majú 3. stupeň ochrany.

</doc>
<doc id="7170" url="https://sk.wikipedia.org/wiki?curid=7170" title="Výška">
Výška

Výška môže byť:

</doc>
<doc id="7171" url="https://sk.wikipedia.org/wiki?curid=7171" title="Zemepisná šírka">
Zemepisná šírka

Zemepisná šírka alebo geografická šírka je jedna z geografických súradníc, pomocou ktorej určujeme matematickú polohu miesta na Zemi. Je to uhlová vzdialenosť meraná od rovníka. Udáva sa v stupňoch od 90° južnej zemepisnej šírky (j. z. š. / j. g. š.) po 90° severnej zemepisnej šírky (s. z. š. / s.g.š.). Body s rovnakou zemepisnou šírkou tvoria kružnicu zvanú rovnobežka.
1° z. š. ≈ 111 km

</doc>
<doc id="7172" url="https://sk.wikipedia.org/wiki?curid=7172" title="Zemepisná dĺžka">
Zemepisná dĺžka

Zemepisná dĺžka je uhlová vzdialenosť medzi Greenwichským poludníkom a poludníkom prechádzajúcim cez daný bod. Udáva sa v stupňoch od 180° západnej zemepisnej dĺžky (z.z.d) po 180° východnej zemepisnej dĺžky (v.z.d.) alebo v hodinách od -12 hod po +12 hod. Vyjadruje teda východo-západné súradnice.
1 hodina ≈ 15° z.d.

</doc>
<doc id="7173" url="https://sk.wikipedia.org/wiki?curid=7173" title="Poludník">
Poludník

Poludník alebo (geografický) meridián je polkružnica, ktorá spája body s rovnakou zemepisnou dĺžkou. Poludník spája severný a južný pól a prechádza kolmo na rovnobežky.
Na jednom poludníku je na všetkých zemepisných šírkach slnko naraz najvyššie nad obzorom, teda na jednej zemepisnej dĺžke je všade v rovnakom čase poludnie, z čoho pochádza aj názov "poludník". Poludník je teda priamo spätý s časovým pásmom.
Nultý poludník prechádza hvezdárňou Greenwich neďaleko Londýna. Rozdeľuje Zem na západnú a východnú pologuľu. Poludníkom 180° (s určitými výnimkami) naopak prechádza dátumová hranica, ktorej prekročenie spôsobí prechod do časového pásma nasledujúceho alebo predchádzajúceho dňa.

</doc>
<doc id="7174" url="https://sk.wikipedia.org/wiki?curid=7174" title="Ludwig von Mises">
Ludwig von Mises

Ludwig Heinrich Edler von Mises, zväčša len Ludwig von Mises (* 29. september 1881, Ľvov – † 10. október 1973, New York) bol dôležitý rakúsky ekonóm s významným vplyvom na moderné libertariánske smery. Je považovaný za jednu z kľúčových osobností rakúskej ekonomickej školy. Bol výrazným zástancom libertarianizmu. Na ekonómiu nahliadal nie ako na vedu samú o sebe, ale ako na súčasť vedných disciplín a nazýval ich praxeológiou. Axióm z ktorého vychádzal "Človek koná a jeho konanie je účelné" (človek sa snaží zlepšiť situáciu na lepšiu než je tá východisková) má byť potvrdením racionality ľudského konania.
Život.
Plným menom Ludwig Heinrich Edler von Mises sa narodil v Ľvove (po ukrajinsky Львів) na Ukrajine, ktorá bola toho času súčasťou Rakúsko-Uhorska rodičom Arthurovi von Mises a Adele von Mises, dievčenským menom Adele Landau. Jeho otec pracoval ako inžiner na železnici a ako štátny úradník. Ludwig bol ešte dieťa, keď sa rodina presťahovala do Viedne. V roku 1892 začal študovať na viedenskom Akademickom gymnáziu ("Akademisches Gymnasium"), kde získal humanistické vzdelanie. Začal sa zaujímať o históriu a politiku. Po absolutóriu v roku 1900 pokračoval ďalej v štúdiu práva a politiky na Viedenskej univerzite. Neskôr na Viedenskej Univerzite aj učil – v rokoch 1913 až 1934. Okrem toho pôsobil aj ako hlavný ekonomický poradca rakúskej vlády. Začiatkom roku 1938 sa oženil s Grete (alebo Margit) Herzfeld Sereny, bývalou herečkou. Je pochovaný na Ferncliff Cemetery v New Yorku.
Kariéra.
Na začiatku štúdia bol etatistom. Pokiaľ nejaké sociálne-politické opatrenie neviedlo k žiadanému úspechu, mohlo to byť spôsobené iba tým, že nebolo dostatočne radikálne. Jeho prvým učiteľom bol ekonomický historik, stúpenec historickej školy Carl Grünberg. Prvé pochybnosti sa u neho začali objavovať pri prieskume viedenského trhu s bytmi. Prišiel k záveru, že nepriaznivé podmienky bývania majú svoj pôvod v daňových zákonoch, ktoré znemožňujú podnikateľskú činnosť v oblasti výstavby domov.
Na začiatku svojej kariéry sa Mises venoval predovšetkým teórii peňazí. Odmietol tzv. kvantitatívnu teóriu peňazí, podľa ktorej zásahy do peňažnej zásoby ekonomiky nemajú vplyv na reálne ekonomické veličiny (koncept neutrality peňazí). Naopak, Ludwig von Mises bol presvedčený o tom, že peniaze majú výrazné štrukturálne dopady na ekonomiku krajiny. Pritom sa opieral o nasledujúcu úvahu: pri zmene množstva peňazí v obehu dochádza k zmenám vo výške úrokových sadzieb na finančnom trhu. Výkyvy v úrokových sadzbách však podnikateľské subjekty mýlia. Firmy prispôsobujú produkciu zmenám na finančných trhoch, ale ich reakcie sú založené na chybnom vnímaní novej situácie a to v konečnom dôsledku vedie k cyklickým výkyvom hospodárstva. Peniaze takto majú schopnosť ovplyvňovať reálne výsledky ekonomiky, a teda nemožno hovoriť o ich neutralite.
Bol jedným z mála ekonómov, ktorí sa nenechali oklamať hospodárskym optimizmom 20. rokov 20. storočia. Bol presvedčený o neudržateľnosti situácie a predvídal veľkú hospodársku krízu ktorá vypukla v roku 1929. V 30. rokoch bol čoraz skeptickejší ku kapitalizmu v Európe.
Koncom 30. rokov, po celosvetovej ekonomickej kríze (depresii) bolo Rakúsko ohrozované nacistickým prevzatím. Hayek už v roku 1931 na naliehanie Misesa opustil krajinu a odišiel do Londýna. Mises opustil krajinu v roku 1934 a odišiel do Ženevy, kde učil a publikoval na International Institute for Graduate Studies pokým neemigroval do Spojených Štátov. Poznajúc Misesa ako zarytého nepriateľa národného socializmu, nacisti skonfiškovali Misesove práce z jeho bytu a skrývali ich počas trvania vojny. Paradoxne to boli Misesove myšlienky šíriace sa prostrednítvom práce Roepkeho a štátnika Ludwiga Erharda, ktoré viedli v Nemecku k povojnovým ekonomickým reformám a obnoveniu krajiny. Potom v roku 1992 rakúski archivári objavili Misesove ukradnuté viedenské práce v novootvorenom archíve v Moskve.
Zatiaľ čo v Ženeve napísal svoje majstrovské dielo „Nationalokonomie“, po príchode do Spojených Štátov ho zrevidoval a rozšíril do diela Human Action, ktoré vyšlo v roku 1949. Jeho študent Murray N. Rothbard to nazval: „Misesovým najväčším úspechom a jedno z najepších produktov ľudskej mysle v 20. storočí“. Vznik tejto práce bol kľúčový pre celú históriu rakúskej ekonomickej školy a zostala prácou, ktorá definuje rakúsku školu. Napriek tomu nebola dobre prijatá odbornými ekonomickými kruhmi, ktoré už prevažne inklinovali ku keynesiánstvu.
Hoci Mises nikdy nezastával akademický post, ktorý by si zaslúžil, vytvoril okolo seba skupinu študentov na New York University tak ako tomu bolo vo Viedni. Ešte predtým ako Mises emigroval sa stal novinár Henry Hazlitt Misesovým popredným zástancom, recenzoval jeho knihu v New York Times, v Newsweek a spopularizoval jeho myšlienky v takých klasikách ako Economics in One Lesson (Ekonómia v jednej lekcii). Teraz Hazlitt prispieva vlastným dielom k rakúskej škole. Napísal podrobnú kritiku Keynesovej „General Theory“ (Všeobecnej teórie), obhajoval práce J.B.Saya a vrátil jeho myšlienky do centra pozornosti rakúskej makroekonomickej teórie. Nasledoval príklad Misesa v nekompromisnom dodržiavaní zásad, čoho dôsledkom bolo jeho vyhodenie zo 4 prestížnym pozícií v žurnalistickom svete.
 české vydanie: "Liberalismus". Praha : Liberální institut : Centrum liberálních studií : Ekopress, 1998
 české vydanie: "Byrokracie". Praha : Liberální institut, 2002.

</doc>
<doc id="7182" url="https://sk.wikipedia.org/wiki?curid=7182" title="Štát (Spojené štáty)">
Štát (Spojené štáty)

Štát (v americkej angličtine "state") je jedna z 50 najvyšších administratívnych jednotiek Spojených štátov amerických, ktoré spolu s federálnym dištriktom Kolumbia, atolom Palmyra a prípadne indiánskymi rezerváciami tvoria vlastné Spojené štáty americké. 
Sú to tieto štáty:
Pri podpísaní americkej Deklarácie nezávislosti sa Únia skladala z 13 zakladajúcich štátov, ktoré boli dovtedy britskými kolóniami. Počet štátov sa potom rozrástol pri expanzii na západ, dobytím či nákupom nových území americkou vládou a delením existujúcich štátov. 

</doc>
<doc id="7186" url="https://sk.wikipedia.org/wiki?curid=7186" title="Game design">
Game design

Game design (doslova návrh/navrhovanie/návrhárstvo hier) sa zaoberá navrhovaním (väčšinou počítačových) hier od prvej myšlienky hry cez vytvorenie témy, príbehu a pravidiel až po detailný „game design document“.
Možno ho kategorizovať ako vedný odbor aj ako umenie – to je predmetom mnohých debát, ktoré však podstatu game designu neovplyvňujú.
Z pohľadu dokumentácie ide o funkčný návrh (functional design), ale do práce návrhára hier (game designer) môže patriť aj vytvorenie technického návrhu (technical design).

</doc>
<doc id="7189" url="https://sk.wikipedia.org/wiki?curid=7189" title="Zub">
Zub

Zub () je tvrdá anatomická štruktúra, ktorá sa nachádza v ústnej dutine väčšiny stavovcov. Funkcia zubov je spracovanie potravy, tvorba reči a zvukov a formovanie tváre.
Zuby živočíchov.
Pravé a nepravé zuby.
Nepravé zuby nemajú špecifické tvrdé časti, sú to rohovinové útvary z epitelu a nachádzajú sa v ústnej jamke kruhoústych rýb ("Cyclostomata", napríklad mihuľa), u lariev obojživelníkov a v ústnej dutine niektorých korytnačiek (napríklad kožatka veľká – "Dermochelys coriacea"). Žaby z čeľade skokanovité (lat. "Ranidae") majú na spodnej čeľusti kostené výrastky. Samce ich majú väčšie ako samice.
Pravé zuby sú tvorené sklovinou a zubovinou a majú zubnú dreň s cievami a nervami (napr. zuby človeka).
Rôzne tvary zubov.
Zuby drsnokožcov a obojživelníkov majú jeden tvar (izodontný chrup). U plazov sú prítomné už čiastočne odlišné zuby (napr. u krokodílov sú zuby podobné očným). Zvláštnu formu tvoria jedové zuby hadov, ktoré majú buď kanál vo vnútri, alebo žliabok na vnútornej strane.
Cicavce majú menší počet zubov ako ostatné živočíchy a ich tvar je prispôsobený funkcii (heterodontný chrup). Existujú tiež veľmi špecializované tvary, ktoré sa nachádzajú len u niekoľkých druhov. Napríklad hlodavce (lat. "Rodentia") majú rezáky premenené na hlodacie zuby. Ich opotrebúvanie stimuluje trvalý rast do dĺžky. Očné zuby mäsožravcov (lat. "Carnivora") slúžia ako úchopové zuby. U iných zvierat majú očné zuby rôzne veľkosti u oboch pohlaví a sú sekundárnym pohlavným znakom.
Zuby človeka.
Človeku sa v priebehu života vymenia dva typy zubov. V detstve vyrastajú mliečne zuby (lat. "dentes decidui"), ktoré sa nahradia trvalými (lat. "dentes permanentes"). Ide preto o difyodontný chrup.
Trvalé zuby.
Dospelý človek má 32 trvalých zubov. 8 rezákov (lat. "dens incisivus"), 4 očné zuby (lat. "dens caninus"), 8 črenových zubov (lat. "dens premolaris") a 12 stoličiek (lat. "dens molaris"). Trvalé zuby sa prerezávajú od 6. do 14. (druhé stoličky) až 21. (tretie stoličky) roku.
Mliečne zuby.
Dieťa má 20 mliečnych zubov. Je to 8 rezákov a 4 očné zuby, črenové zuby sa v mliečnom chrupe nenachádzajú, namiesto nich je 8 mliečnych stoličiek. Mliečne zuby sú v porovnaní so stálymi menšie, majú tenšie korene a svetlejšiu, namodravú farbu. Prvé zuby sa začnú prerezávať medzi 5. a 8. mesiacom. Všetky mliečne zuby sú prítomné vo veku 2 a pol až 3 rokov.
Odchýlky počtu zubov.
Celkový počet zubov u jednotlivcov kolíše. Veľmi často sa nevytvorí niektorá zo stoličiek (hlavne zuby múdrosti), bočné horné rezáky alebo dolné druhé črenové zuby. Naopak, niekedy sa vyskytujú nadpočetné zuby, napríklad prostredný horný rezák (mesiodens) alebo štvrté stoličky (distomolár a paramolár). Tieto odchýlky sa nazývajú: hypodoncia, keď chýba konkrétny zub, oligodoncia pri chýbaní skupiny zubov a hyperodoncia pri nadpočetnom zube. Anodoncia je veľmi vzácna vrodená bezzubosť.
Stavba zubu.
Anatómia zubu.
Zub sa skladá z korunky (lat. "corona dentis") a jedného alebo viacerých koreňov (lat. "radix dentis"). Sú spojené v krčku (lat. "cervix dentis"). Vo vnútri sa nachádza dutina (lat. "cavitas dentis"), ktorú vypĺňa zubná dreň (lat. "pulpa dentis"). Tá je tvorená nervami, cievami a väzivovým tkanivom.
Tvrdé zubné tkanivá.
Povrch korunky zuba tvorí sklovina (lat. "enamelum", grec. "email"). Je to najtvrdšia hmota v ľudskom tele. Pod ňou sa nachádza zubovina (lat. "dentinum"), ktorá je o niečo mäkšia a tvorí najväčšiu časť zuba. Na povrchu koreňa sa nachádza zubný cement (lat. "cementum").

</doc>
<doc id="7190" url="https://sk.wikipedia.org/wiki?curid=7190" title="Győr">
Győr

Győr (, , , ) je mesto v severozápadnom Maďarsku. Nachádza sa 110 km západne od Budapešti, 65 km juhovýchodne od Bratislavy a 10 km od slovenských hraníc. Je správnym mestom župy Rábsko-mošonsko-šopronskej župy. Mesto malo zhruba do polovice 19. storočia prevažne nemeckých obyvateľov, dnes má rozlohu 17 461 ha a žije tu 132 034 obyvateľov (1. januára 2019), čím je šiestym najväčším maďarským mestom. Od roku 1009 je sídlom Rábskej diecézy. Rábom preteká rieka Ráb a južne od mesta vedie európska cesta E60.
História.
Doba pred príchodom Maďarov.
Okolie dnešného mesta bolo osídlené už od praveku. Archeologické nálezy vrátane pevnosti sú početné aj pre obdobie ríše rímskej. Prvými zdokumentovanými obyvateľmi tu boli Kelti, ktorí mesto pomenovali "Arrabona", z čoho sa vyvinul časom aj slovenský názov Ráb. V 6. storočí územie osídlili Slovania, ktorí tu v 8. storočí koexistovali s Longobardmi a s Frankami, prichádzajúcimi z juhu. Ich komunity napadli Avari. Slovanský živel stále prevládal, aj medzi rokmi 880 a 894, kedy bolo územie súčasťou Veľkomoravskej ríše. 
Kočovní Maďari sem vtrhli na prelome 9. a 10. storočia, osídlili a opravili opustenú rímsku pevnosť, najprv tu stavali stany, neskôr aj domy. V 13. storočí Győr ťažko zničili vpády Mongolov a útok českých vojsk v roku 1271.
Stredovek.
O ďalších 300 rokov neskôr, keď na vtedajšie Uhorské kráľovstvo zaútočili Turci a postupovali úspešne krajinou na sever, rozhodol sa miestny vojenský veliteľ Kristóf Lambert mesto pred Osmanmi zničiť, aby im nepadlo do rúk. Od tejto doby je turecký názov pre Győr "Janik Kala" - spálené mesto. Po oslobodení krajiny od tureckej nadvlády bolo znovu vybudované, a to za pomoci severotalianskych architektov v renesančnom a barokovom štýle; zo starého mesta sa zachovalo len rozloženie ulíc. 
Novovek.
Vďaka svojej výhodnej polohe na križovatke obchodných ciest medzi dvoma centrami Rakúska, Viedňou a Budapešťou (vtedy Budínom), a zásluhou rozvoja náboženstva, remesiel a kultúry mesto prosperovalo. Roku 1627 prišli jezuiti, ktorí okrem kostola a kláštora založili školu a nastolili rekatolizáciu mesta. V roku 1743 Győr získal od cisárovnej Márie Terézie štatút slobodného kráľovského mesta. Sľubný rast spomalili tereziánske vojny o sliezske dedičstvo a zastavili ho napoleonské vojny. Rozhodujúci bol rozvoj strojárskeho priemyslu. V meste sídlil výrobca lokomotív a inej techniky, firma Rába. Výstavba železnice presunula dopravu medzi Viedňou a Budapešťou ďalej od mesta, a tak Győr nakoniec stratil na význame.
20. storočia.
Počas druhej svetovej vojny, keď nacisti obsadili Maďarsko, začali sa organizovať deportácie Židov. Tí, podľa sčítania ľudu z roku 1910, do tej doby predstavovali 12,6 % miestnej populácie. 13. mája 1944 tu nacisti zriadili geto. 11. a 14. júna potom boli vypravené dva vlaky, ktoré odviezli Židov z mesta i okolitých obcí do koncentračného tábora Auschwitz - Birkenau v Poľsku, čo bol najväčší nemecký vyhladzovací tábor. Počas týchto dvoch dní bolo deportovaných celkovo 5635 osôb a takmer všetci z nich zahynuli vo vyhladzovacom tábore, alebo ešte cestou v uzavretých nákladných vagónoch vlaku. Niektorým Židom bolo umožnené zostať, tí však boli zmasakrovaní 26. marca 1945, len niekoľko hodín pred oslobodením spojeneckou armádou.
V marci 1945 bol Győr tri dni bombardovaný spojeneckými lietadlami, čím zo 6000 budov v meste zostalo iba cca 200 budov, akoby zázrakom práve v historickom centre mesta. Po 2. svetovej vojne sa začala obnova mesta aj výstavbou nových, panelových sídlisk, no historické centrum pozvoľna chátralo. V meste sa vyrábali železničné vagóny, (rovnaké alebo podobné vagóny sa vyrábali aj pred vojnou a tie prevážali maďarských Židov (cca 490 tis.) do Auschwitz - Birkenau), ďalej nákladné automobily a autobusy značky Ikarus. Od 90. rokov minulého storočia, sa postupne začalo s opravami historického stredu mesta. Győr je privádzačom M 19 napojený na diaľnicu M1 spájajúcu Viedeň s Budapešťou, E575 vedúca po štátnej ceste 14 mesto spája so Slovenskom. 
Ekonomika mesta.
V Győri sídli pobočka Audi AG (Audi Hungaria Motor Kft.), ktorá tu prevádzkuje rozľahlú továreň, otvorenú v roku 1994. Vyrábajú sa tu športové vozidlá Audi TT, A3 Cabriolet, A3 Limousine a takisto množstvo typov benzínových motorov. 
Šport.
Hlavným športovým klubom v Győri je Győri ETO Sport Club, ktorý má mnoho športových odvetví. Obľúbená je najmä hádzaná. V Győri je aj ženský hádzanársky klub, no tunajší šport sa preslávil hlavne svojím futbalovým klubom Győri ETO FC.

</doc>
<doc id="7191" url="https://sk.wikipedia.org/wiki?curid=7191" title="Maďari">
Maďari

Maďari sú národ prevažne žijúci v dnešnom Maďarsku. Jazykovo patria medzi uralskú jazykovú skupinu, ktorú väčšinou tvoria ugrofínske jazyky. Významnú menšinu tvoria Maďari najmä v Rumunsku, na Slovensku, na Ukrajine, v Srbsku, Chorvátsku, Rakúsku a v Severnej Amerike. 
Ako národ(nosť) sa sformovali (ich etnogenéza prebehla) po príchode do Karpatskej kotliny v poslednej tretine 10. a prvej polovici 11. storočia, preto je predtým správne hovoriť o starých Maďaroch alebo Uhroch.
Genetika.
Z genetického hľadiska tvoria u dnešných Maďarov mongoloidné (t. j. východoeuroázijské) genetické znaky len 5 % respektíve 1,7 %, pričom zvyšné percentá sú zhodné s ostatným európskym obyvateľstvom. Stredoeurópske slovanské národy majú zväčša podiel mongoloidných znakov medzi 1 – 2 %. To málo mongoloidných génov, ktoré Maďari majú, patrí k severnej mongoloidnej skupine (ku ktorej patria aj Japonci), ktorej pôvod je na Sibíri, pravdepodobne pri Bajkale.
Etnonymum.
Slovo Maďar pochádza z názvu vedúceho zo staromaďarských kmeňov nazývaného „Megyer“. Slováci ich kedysi nazývali aj Uhrovia, Uhri (zo slova Ugor) – toto slovo sa však často vzťahovalo aj na všetkých obyvateľov Uhorska. Slovo Uhor možno pochádza z turkického slova Onogur, pretože starí Maďari boli v 6. storočí susedmi Onogurskej ríše, ktorej vedúci kmeň sa volal Onogurovia, čo znamená „desať kmeňov“.
"Pozri aj: maďarčina"
Jazykové vplyvy.
Dnešné základné slová v maďarskom jazyku sú podobné slovám ostatných ugorských jazykov chantyjčiny a mansijčiny (Ugorské jazyky – maďarčina, chantyjčina a mansijčina – sú súčasťou ugrofínskej skupiny jazykov – patrí sem aj fínčina a estónčina). Ďalšia časť slov je iránskeho a turkického pôvodu (do Karpatskej kotliny napríklad tiahli spolu s turkickými kmeňmi). Veľkú časť slovnej zásoby z oblasti náboženstva, správy štátu, usadlého spôsobu života a mnohé slová z poľnohospodárstva prebrali od Slovanov po zániku Veľkej Moravy roku 907. Až v 10. a 11. storočí u Maďarov dochádza k postupnému prechodu od kočovníctva k usadlému spôsobu života a k miešaniu s pôvodným slovanským a valaským obyvateľstvom. S tým súviselo aj rozširovanie slovnej zásoby. Početné sú aj výpožičky z latinčiny a nemčiny. V súčasnosti sa snažia nepreberať slová z cudzích jazykov. Latinčina sa v Uhorsku používala ako úradný jazyk až do 40. rokov 19. storočia. Prvé akademické pravidlá maďarského pravopisu vyšli roku 1832. Roku 1844 sa maďarčina stala úradným jazykom Uhorska namiesto latinčiny.
Charakteristika.
Maďari sú veľmi vlastenecký národ. Sú hrdí na svoju vlasť, jazyk, pôvod a národné dejiny. Ctia svojich predkov a národné tradície.
Maďari v iných štátoch.
Maďari v Rumunsku.
Západné časti Rumunska boli kedysi súčasťou Uhorska. Ide najmä o Sedmohradsko a časť Banátu. Práve v týchto oblastiach žije najpočetnejšia maďarská menšina v Európe. 
Väčšina Maďarov v Rumunsku sú prevažne rímski katolíci (okolo 50 %), ale početne sú zastúpení aj príslušníci reformovanej cirkvi (okolo 37 %) Zvyšok tvoria evanjelici a grécki katolíci, prípadne pravoslávni a príslušníci menších protestantských cirkví (baptisti, unitári a pod.). 
Najviac Maďarov žije na území žúp Harghita (až 84,6 %), Covasna (až 75,2 %) a Mureș (okolo 44,1 %) v centrálnom Sedmohradsku. Veľa Maďarov žije aj v župách Bihar, Timiș, Cluj, Satu Mare. Kultúrnym centrom Maďarov v na rumunskom území je Kluž ("Cluj").
Maďarov v Rumunsku možno rozdeliť na tri skupiny:
Maďari v Srbsku.
V Srbsku žijú Maďari jeho severnej časti, ktorú voláme Vojvodina. Počet obyvateľov maďarskej národnosti v tejto oblasti však klesá. Prispieva k tomu odchod Maďarov do zahraničia, ale aj nízka natalita. Celkovo žije v Srbsku 3, 91 % obyvateľov maďarskej národnosti. Vo Vojvodine je to 14, 28 % obyvateľov. Najviac Maďarov žije v oblasti mesta Subotica, ale aj v okolí miest Kanjiža, Bačka Topola, Senta a Bečej. Maďari v tejto oblasti vyznávajú najmä rímskokatolícke náboženstvo, menej je reformovaných. V Srbsku je maďarčina spolu s jazykmi ostatných menšín úradným jazykom.
Maďari na Ukrajine.
Maďarská menšina žije aj na území Ukrajiny (0,32 % obyvateľov krajiny). Prevažná väčšina Maďarov na Ukrajine je sústredená v Zakarpatskej oblasti (). Tvoria tu 12,1 % obyvateľstva. V minulosti bola táto oblasť až do roku 1918 súčasťou Rakúsko-Uhorska, po rozpade Rakúsko-uhorska, na krátky čas oslobodili zakarpatie vojaci ZUNR a Huculský povstalci, v rokoch 1919 až 1939 súčasťou Česko-Slovenskej republiky (ako Podkarpatská Rus). V roku 1939 nakrátko existovala samostatná Karpatská Ukrajina, ktorú ešte v tom istom týždni obsadilo Maďarsko a v roku 1945 bola pripojená k ZSSR. Aj v tejto oblasti žijú Maďari najmä v jeho južnej časti pri hraniciach s Maďarskom, najmä v okrese Berehovo. V meste Berehovo sídli maďarské ľudové divadlo. Podobne ako na Slovensku, aj v Zakarpatskej oblasti žijú Maďari prevažne na vidieku. Zakarpatskí Maďari sú prevažne členovia reformovanej cirkvi a čiastočne rímskokatolíckej cirkvi. Malá časť vyznáva aj gréckokatolícke náboženstvo.
Maďari na Slovensku.
Na území Slovenska žije podľa posledného sčítania obyvateľstva z roku 2011 8,5 % obyvateľov maďarskej národnosti. Žijú prevažne v južnej oblasti štátu pri hraniciach s Maďarskom. Najviac Maďarov žije v okresoch Dunajská Streda (cca. 83 %) a Komárno (cca. 64 %). Mesto Komárno je aj kultúrnym centrom maďarskej menšiny na území Slovenska. Sídli tu Jókaiho divadlo a Univerzita J. Selyeho. Veľa Maďarov žije aj v južných častiach okresov Nové Zámky (hl. Štúrovo), Levice, Galanta, Šaľa, Rimavská Sobota, Lučenec, Veľký Krtíš, Revúca, Rožňava, Košice-okolie, Trebišov. Veľmi malé skupiny Maďarov žijú aj v Košiciach (4.750 obyvateľov z celkového počtu cca 240.000), Bratislave a v okolí Nitry. Maďari na Slovensku sú prevažne rímskokatolíci (asi dve tretiny), zvyšok sú prevažne kalvinisti. Malé skupiny tvoria aj Gréckokatolíci a evanjelici a. v. 
Slovenskí Maďari majú vlastnú politickú stranu (Strana maďarskej komunity ), periodiká, divadlá, médiá a podobne (napr. Szabad ujság).
Maďari v Chorvátsku.
V Chorvátsku žije 0,37 % obyvateľov maďarskej národnosti. Chorvátsko bolo až do roku 1918 kráľovstvom v personálnej únii s Uhorskom. Žijú najmä pri hraniciach s Maďarskom pri rieke Dráva a dedinách okolo mesta Osijek. Sú prevažne rímski katolíci a majú svoje spolky a kultúrnu autonómiu.
Maďari v Slovinsku.
Na území Slovinska žije asi 11 000 Maďarov v kraji Prekmurje (medzi riekou Murou a hranicami s Maďarskom). Táto oblasť bola na rozdiel od ostatného územia Slovinska, ktoré bolo do roku 1918 súčasťou Rakúska (podobne ako Čechy), súčasťou Uhorska. Hlavnými centrami Maďarov sú mestečká Lendava a Murska Sobota. Tunajší Maďari sú prevažne rímski katolíci.
Maďari v Rakúsku.
Na území Rakúska žije asi 0.2 % obyvateľov maďarskej národnosti. Žijú prevažne na území spolkovej krajiny Burgenland, ktorá bola do konca prvej svetovej vojny súčasťou Uhorského kráľovstva (Maďarska). Majú tu svoje kultúrne spolky, časopisy a školstvo. Časť Maďarov žije aj v hlavnom meste Viedeň, ktorá bola centrom Rakúsko-Uhorska. Nábožensky sú prevažne rímski katolíci, ale časť aj evanjelici a. v.

</doc>
<doc id="7192" url="https://sk.wikipedia.org/wiki?curid=7192" title="Starí Maďari">
Starí Maďari

Starí Maďari (iné názvy: Uhri, Pramaďari) je názov kočovného kmeňového zväzu s pôvodnou vlasťou pravdepodobne v oblasti Kaukazu. 
Ich najbližšími príbuznými sú malé národy Mansovia (zastarano: Vogulovia) a Chantovia (zastarano: Ostiaci), žijúce na východ od Uralu na západnej Sibíri pri rieke Ob, kde majú vlastný autonómny okruh Chantyjsko-Mansijsko.
Legendy o údajnej súvislosti Maďarov so Sumermi a Hunmi väčšina vedcov odmieta. V stredoveku si však často ľudia omylom mysleli, že Maďari sú potomkovia Hunov a/alebo Avarov, pretože mali rovnaký kočovnícky a koristnícky spôsob života.
Po príchode do Karpatskej kotliny v počte asi 100 000/200 000/250 000 osôb sa podľa jedného z ich kmeňov - Megyer/Meďer - začali nazývať Maďari.
Etymológia.
Meno Uhor pochádza zo slovanskej skomoleniny "og(ъ)r-" (bulharo-turkické Ogɘr/Ugɘr) z názvu bulharsko-avarského kmeňového zväzu Onogurov, čo znamená „desať šípov“, prenesene desať spojených kmeňov. Počiatočné H- na začiatku slova v niektorých jazykoch (, , ) vzniklo z uvedenej zámeny s Hunmi. V záznamoch podľa Historického slovníka slovenského jazyka nájdeme aj výraz "Vhruw" ako pomenovanie Uhrov: "krajina welmy byla prenasleduwana od Gotuw, potem Hunuw aneb Vhruw; Hunnus, Hungarus: Uher, Hungari, Hunni; což to za národ jest ten či slovánsky, či slavánský národ? Slišal i čítal jsem dosťi o zemi téjto a odtúď znám, že zďe vselikí lidé bívajú, jazikuv všelijakích, najvíc Uhruv (:od kterích sa aj kraj prezívá:), potem Slavákuv a i Nemcuv".
Ungaria Magna.
V Uhorsku v etnicky maďarskej spoločnosti existovalo povedomie o pravlasti, z ktorej staromaďarské kmene odišli pri sťahovaní sa do Panónie, a v ktorej časť Maďarov ostala. V rokoch 12351236 dominikánsky mních brat Julián hľadal na východe pravlasť starých Maďarov a priniesol správy o maďarsky hovoriacich kmeňoch. Tieto východomaďarské kmene žili neďaleko od rieky Volga, veďla Bulharsko volžsko-kamskej ríši. Po vpáde Mongolskej ríši sa však väčšina Východomaďarov zmizla, a preživší sa zlúčili s Baškírmi.

</doc>
<doc id="7194" url="https://sk.wikipedia.org/wiki?curid=7194" title="Arpád">
Arpád

Arpád alebo Árpád (maď. len "Árpád") (* cca 850  † po roku 900) bol náčelník („vojvoda“) hlavného staromaďarského kmeňa – kmeňa Maďarov a zakladateľ dynastie Arpádovcov, ktorá vládla Uhorsku od čias Arpáda až do roku 1301. Bol synom Almoša.
Všetky podrobnosti o ňom sú v dôsledku nespoľahlivosti uhorských stredovekých kroník, často písaných na objednávku Arpádovcov, sporné.
Život.
Podľa nespoľahlivých stredovekých kroník ho okolo roku 887 (ale v skutočnosti asi skôr roku 895) v Etelköze (z maď. Medziriečie, t. j. južná Ukrajina) sedem staromaďarských kmeňov na 20 rokov zvolilo – keďže bol náčelníkom jedného z nich, kmeňa Maďar (Megyer) – za svojho spoločného náčelníka (knieža – maď. "fejedelem") a vraj zomrel roku 907. Takto staromaďarské kmene prijali meno najväčšieho kmeňa Maďar, a odvtedy sa nazývajú Maďari.
O Arpádovi legendy tiež hovoria, že pred rokom 900 usporiadal prvé zhromaždenie (maď. szer) spolu so 40 inými staromaďarskými náčelníkmi a vodcami.
Starí Maďari po niekoľkých lúpežných výpravách po roku 864 spoza Karpát do Východofranskej ríše (Nemecka) (napr. v roku 894 na objednávku moravského panovníka Svätopluka I.) zozadu tlačení kmeňmi Pečenehov, údajne pod vedením Arpáda definitívne prekročili Karpaty a v roku 896 sa usadili niekde na hornom Potisí. Podľa rôznych údajov ich bolo asi 100 000250 000. Odtiaľ znova podnikali početné lúpežné výpravy tentoraz po celej kontinentálnej Európe. Roku 900/901 sa z jednej výpravy už nevrátili k Tise ale usadili sa pri Balatone, čím zároveň definitívne zničili slovanské Blatenské kniežatstvo. O ich ďalších dejinách pozri Uhorsko.
Potomstvo.
Jeho deťmi boli pravdepodobne:

</doc>
<doc id="7196" url="https://sk.wikipedia.org/wiki?curid=7196" title="Arpádovci">
Arpádovci

Arpádovci alebo Árpádovci bol pôvodne najmocnejší náčelnícky rod staromaďarského kmeňového zväzu (asi 8801 000), neskôr vládnuci rod Uhorska (10001301). Založil ho Gejza. Z dynastie pochádzalo celkovo 24 uhorských kráľov. Čakatelia na trón z rodu Arpádovcov (budúci králi) boli aj vládcami Nitrianskeho pohraničného kniežatstva na území Slovenska v rámci Uhorska v rokoch 10461108 a rôzni Arpádovci boli s prestávkami kniežatami Nitrianska už aj v rokoch 9551046. Niekoľkí Arpádovci boli tiež kniežatami južného pohraničného vojvodstva (zhruba severné Chorvátsko) v 11. a 12. storočí.
Dejiny rodu Arpádovcov.
Staromaďarské kmene sa na prelome 9. a 10. storočia usadili v Panónskej kotline. Živili sa rabovaním okolitých území a viacerí panovníci ich využívali aj ako žoldnierov. Približne v roku 907 (bitky pri Bratislave) každopádne starí Maďari zničili ústrednú moc Veľkej Moravy, v 20. rokoch 10. storočia dobyli južnú časť Nitrianska (zhruba Podunajská nížina a časť severného stredného Maďarska). Súčasne pokračovali výboje do Európy - Rakúska, Nemecka, Talianska. Zlom nastal v roku 955 po bitke pri rieke Lech. Veľká väčšina náčelníkov aj bojovníkov bola na mieste zabitá a preživší bojovníci sa vrátili na pôvodné táboriská v Panónii, kde sa natrvalo usadili.
Po tomto období vystúpili do popredia potomkovia legendárneho Arpáda, ktorí sa bitky nezúčastnili. Vládcovia po smrti Arpáda (presnejšie po r. 900 (?907) – 955) sú sporní (pozri nižšie). Arpádov pravnuk / Zoltánov vnuk kmeňový náčelník Gejza I. (972997) prijal s celou rodinou krst a vytvoril pred rokom 970 v dnešnom (severo)západnom Maďarsku a Burgenlande kniežatstvo. 
Gejza a jeho brat Michal zanechali výbojný spôsob života a začali spolupracovať so slovanskými rodmi, prijali kresťanstvo a miestny spôsob života. Zapojili sa do delenia Veľkej Moravy. Za svoju moc vďačia podpore slovanských rodov a pričinili sa o potlačenie staromaďarských náčelníkov. Neskôr delenie Veľkej Moravy skončilo vytvorením  uhorského,  poľského  a českého kráľovstva ( tri prúty kráľa Svätopluka ).
Gejzov syn Štefan I. bol v roku 1000 menovaný za kráľa (vznik Uhorského kráľovstva) a do roku 1006 si podmanil aj staromaďarské kmene na okolitých územiach. Stal sa prvým kráľom, ktorý bol kanonizovaný (podrobnosti pozri v článku Štefan I.) a zakladateľom arpádovskej kráľovskej dynastie. Mladším členom rodu boli prideľované kniežatstvá - Nitrianske a Biharské.
Gejza a jeho syn Štefan I. sa spojil s veľmožmi Huntom a Poznanom. Štefan I. sa oženil s dcérou bavorského kniežaťa Henricha Svárlivého, ktorý bol spojencom českého kniežaťa Boleslava II a poľského kniežaťa Meška I. Predovšetkým ich pomocou sa podarilo Štefanovi poraziť odpor Kopáňa  a staromaďarských náčelníkov.
Michal, Gejzov brat, bol pokrstený pravdepodobne spolu so svojim bratom ešte ako nezletilý. Jeho pohanské meno nie je známe. Michal sa oženil s príbuznou bulharského cára. Jeho syn Ladislav Lysý sa oženil s Premyslavou dcérou Vladimíra I. veľkého kniežaťa kyjevského. Ich syn Domoslav sa stal uhorským panovníkom. Ďalší Michalov syn  Vazul ( Vasil) mal synov Ondreja I. a Bela I. Ondrej sa oženil s Anastáziou, dcérou kniežaťa Jaroslava I. Múdreho a  Belo oženil s Rychézou dcérou poľského kniežaťa Meška II. Nasledujúcich 20 panovníkov Uhorska bolo ich potomkami.
Vnútrodynastické spory.
Nástupnícka politika určovala, že vládcom sa stáva najstarší žijúci potomok rodu (tzv. "seniorát"), čo viedlo k vnútrodynastickým sporom a občianskym vojnám v Uhorsku v prípade, že aktuálne vládnuci panovník túto politiku nerešpektoval a chcel presadiť iného kandidáta na trón, či v prípade, keď sa objavili iní pretendenti na uhorský trón. Tieto konflikty sa navonok prejavovali aj ako boje medzi centrálnou kráľovskou mocou a údelnými kniežatstvami - Nitrianskym, Biharským. Takýmito konfliktami boli:
Arpádovci vymreli roku 1301.

</doc>
<doc id="7199" url="https://sk.wikipedia.org/wiki?curid=7199" title="Eutyfron">
Eutyfron

Eutyfron alebo Euthyfrón (po grécky Euthyfrón) je jeden zo skorých dialógov Platóna. Dialóg napísal v 4. storočí pred n.l. a odohráva sa v roku 399 pred n.l. 
Charakteristika.
Základné členenie.
Na prvý pohľad sa text zdá byť nerozčlenený. Dialóg medzi dvoma vystupujúcimi postavami, Sokratom a Eutyfronom, plynie na prvý pohľad bez výrazných zlomov. Nachádza sa tu však veľa kľúčových miest. 
Prvá časť textu sa týka predstavenia dvoch vystupujúcich osôb čitateľovi, vysvetlenia dôvodu ich stretnutia, čiže objasnenia príčiny podania žalôb. 
V druhom úseku dialógu sa dozvedáme, že Sokrates chce, aby ho Eutyfronom poučil o tom, čo je to zbožnosť. Ich rozhovor sa najprv týka len toho, či všetci bohovia považujú tie isté veci za hriešne. Ďalším kľúčovým miestom je Sokratovo rozoberanie Eutyfronovej definície, že čo je bohom milé, to je zbožné. Zo Sokratových úvah vyplýva záver, že zbožné a bohumilé sa od seba odlišuje. 
Vo štvrtom oddieli dialógu zaznie konečná definícia Eutyfrona: „Zbožné je tá časť spravodlivého, ktorá sa týka starostlivosti venovanej bohom.“ Sokrates ho však chcel doviesť k tomu, že do definície zbožnosti patrí pojem dobra. Posledný úsek dialógu je veľmi podstatný a rozhodujúci. Eutyfron si znova namýšľa, že to, čo je bohom milé, je zbožné. Sokrates chce znova od začiatku skúmať, čo je zbožné, no Eutyfron odíde.
Obsah.
V tomto dialógu o zbožnosti sa rozprávajú Sokrates, človek, ktorý bol odsúdený a usmrtený pre bezbožnosť a Eutyfron, v čase Sokrata v Aténach známy veštec, ktorý sa považuje za znalca božského práva.
Dialóg Eutyfron sa odohráva pri úradovni archonta kráľa, kde sa podávali žaloby z dôvodu porušovania náboženstva. Sokrates sa tu ocitá z dôvodu žaloby, že zavádza nových bohov a kazí mládež, ktorú naň podal Melétos. Eutyfron je tu naopak v pozícii žalujúceho -- žaluje svojho vlastného otca, že zavinil smrť človeka a tým sa dopustil zločinu proti zbožnosti. Robotník Eutyfronovho otca zabil v rozzúrenosti sluhu, za čo ho spútali a vrhli do jamy. Skôr, ako sa Eutyfronov otec dozvedel od vykladača božského práva, čo sa s ním má ďalej robiť, nádenník zomrel. Eutyfron sa teraz obáva poškvrnenia a bojí sa, že ho bohovia potrestajú.
Pred nami sa rozvíja dialóg, ktorý sa zdá byť iba slovnou hračkou. Sokrates sa však snaží doviesť Eutyfrona k úvahám o zmýšľaní bohov ohľadom hriešnych skutkov, o tom, že každý boh má iný názor na nejaký čin človeka. Bohov prirovnáva k ľuďom –- niekto môže vidieť stíhanie Eutyfronovho otca ako vec spravodlivú, iný naopak, Eutyfron však rozmýšľa ináč –- všetci bohovia považujú skutok jeho otca za hriešny. Potom chce Sokrates poznať aspekt, ktorý je príčinou toho, že veci hriešne sú hriešne. Uvádza veľa príkladov, cez ktoré dospieva k tomu, že zbožné je milované preto, že je zbožné, ale nie je pravda, že by niečo bolo zbožné preto, že je od boha milované. Zatiaľ čo definícia, ktorá sa týka bohumilého, podľa Sokrata znie: „Pretože je milované od bohov, práve týmto milovaním je bohumilé, a nie je milované preto, že je bohumilé.“ Z týchto dvoch formulácií logicky vyplýva záver, že zbožné a bohumilé sú pojmy, ktoré sa od seba po obsahovej stránke veľmi líšia. Na základe niekoľkých veršov, ktoré Sokrates prednesie, a na základe Sokratom pokladaných otázok spolu s Eutyfronom zisťujeme, že zbožné je časť spravodlivého, ktorá sa týka starostlivosti venovanej bohom. Starostlivosť o bohov prirovná starostlivosti otrokov o svojich pánov a zbožnosť opisuje ako znalosť prosenia a dávania bohom darov ako sú česť, pocta a zaľúbenie. Na Sokratovu otázku, aké je hlavné dielo bohov, ktoré vykonávajú cez naše služby Eutyfron nedokáže odpovedať. Podľa Sokrata bol už pri jadre veci, ale odklonil sa. Eutyfron si znova namýšľa, že to, čo je bohom milé, je zbožné. Sokrates prirovnáva Eutyfrona k Daidalovi a tvrdí, že jeho myšlienky dookola obchádzajú kruh. Eutyfron odíde a Sokrates ľutuje, že od neho nezískal poučenie, ktoré by mohol použiť na svoju obhajobu proti Melétovi. 
Sokratova dialektická metóda.
Zaujímavé sú niektoré v dialógu použité rysy Sokratovej dialektickej metódy.
Charakteristická je napríklad irónia. Platónov Sokrates sa ponižuje a vychvaľuje iných, predstiera, že sa v predmetu diskusie vôbec nevyzná a prosí svojho druha, aby ho poučil. Chce sa stať Eutyfronovým žiakom v otázke zbožnosti. Sokratova irónia je skrytý výsmech nad tými, kto si nahovárajú že sú „všepoznajúci“.
Ďalšou dialektickou metódou je indukcia, pomocou ktorej sa snaží Sokrates vymedziť zbožnosť. Vychádza z príkladov ľudského chovania s ktorými sa stretávame v bežnom živote, vyberá spoločné podstatné rysy. Táto metóda umožňuje prejsť od jednotlivých prípadov k všeobecným vymedzeniam, pomocou rozboru a porovnávania jednotlivých znakov zbožnosti stanoviť všeobecné, usúdiť z konkrétnych prípadov všeobecné vymedzenie zbožnosti.
Ďalej je zaujímavý Sokratov postup „dotieravých otázok“, pomocou ktorého vyvracia všetky tvrdenia Eutyfrona a nakoniec ho nimi zasiahne v jeho pýche. 
Dialektika, čiže správne vedenie rozhovoru, tu slúži ako sprostredkovateľ na poznávanie ideí. Uskutočňovanie dobra je účelom zbožného konania, založeného na ozajstnom vedení o podstate zbožnosti.

</doc>
<doc id="7203" url="https://sk.wikipedia.org/wiki?curid=7203" title="Mark Tilden">
Mark Tilden

Mark Tilden je fyzik zaoberajúci sa konštrukciou robotov.
Narodil sa v Anglicku, neskôr sa presťahoval do Kanady. Začínal na University of Waterloo, neskôr pracoval v Los Alamos National Laboratory, USA. Asi najznámejšie sú jeho BEAM roboty. 
V súčasnosti pracuje pre spoločnosť Wow-Wee Toys. Vytvoril pre ňu biomorfné roboty pod názvom B.I.O. bugs a v súčasnosti mimoriadne populárny robot RoboSapien. Ako technický konzultant sa podieľal na príprave scén s robotom vo filme Tomb Raider.

</doc>
<doc id="7204" url="https://sk.wikipedia.org/wiki?curid=7204" title="Metrov nad morom">
Metrov nad morom

Skratka m n. m. znamená „metrov nad morom“ a používa sa na označenie nadmorskej výšky vyjadrenej v metroch. Keďže prvé písmeno "m" v skratke je označenie jednotky SI, píše sa bez bodky.

</doc>
<doc id="7205" url="https://sk.wikipedia.org/wiki?curid=7205" title="Biomorfný robot">
Biomorfný robot

Biomorfný robot je robot, ktorého konštruktéri sa nechali inšpirovať biologickými systémami.
Najznámejším tvorcom týchto robotov je Mark W. Tilden, ktorý zrealizoval v praxi myšlienku Rodneyho Brooksa, o odstránení modelu sveta z konštrukcie robota. Tilden vytvoril jednoduché roboty označované ako BEAM.

</doc>
<doc id="7207" url="https://sk.wikipedia.org/wiki?curid=7207" title="BEAM">
BEAM

BEAM je akronymom pre Biology, Electronics, Aesthetics, Mechanics.
BEAM je typ robotov, ktoré nie sú riadené mikroprocesorom, ich charakter je analógový. Majú rôzny tvar, najčastejšia je forma hmyzu. Aj pri svojej jednoduchej konštrukcii, keď sú zostavené z niekoľkých súčiastok, dokážu preukazovať prekvapivo komplexné formy správania sa. Ich autorom je Mark Tilden.

</doc>
<doc id="7208" url="https://sk.wikipedia.org/wiki?curid=7208" title="Ondrej Madoš">
Ondrej Madoš

Ondrej Madoš (* 17. február 1918, Poniky † 9. jún 1972, Banská Bystrica) bol drevorezbár.
Životopis.
Po skončení ľudovej školy začal pracovať na salaši. Ako vojak slovenskej armády sa v roku 1944 zapojil do SNP. Celý život pracoval na salaši ako bača. Popri zamestnaní vyrezával píšťalky, fujary, črpáky, formy na oštiepky, valašky a pastierske palice. Vynikal aj ako rozprávač, zberateľ ľudových piesní a muzikant. Bol spolupracovníkom ÚĽUV-u. Vynikal aj ako rozprávač, zberateľ a interpret ľudových piesní a muzikant. Účinkoval v súbore Poničan, vystupoval na folklórnom festivale vo Východnej, Detve a Strážnici, kde hral na fujare a spieval. Spolupracoval s Čs. rozhlasom v Bratislave a televíziou. Okrem iného účinkoval v pásme "Ponická svadba", zúčastnil sa na nahrávke platne "Hudci a speváci spod Poľany", ktorá vyšla v roku 1971. Účinkoval vo filme "Rodná Zem". Pre zlatý fond čs. rozhlasu pripravil a naspieval asi 50 nahrávok ľudových piesní. Časť jeho práce je v SNM v Bratislave, v Etnografickom ústave SNM v Martine a v Stredoslovenskom múzeu v Banskej Bystrici.
Tvorba.
Tvorba rezbára Ondreja Madoša pramení z pôvodne výsostne úžitkovej výroby, ktorá časom prerástla do samostatnej voľnej plastiky, pričom vyhľadával svetské motívy. Vyrezával píšťalky, fujary, črpáky stredoslovenského typu s plastickou výzdobou ucha, formy na oštiepky, valašky a pastierske palice. Neskôr osamostatnil figurálne motívy z črpákov a pozdvihol ich na voľné plastiky, ktoré vynikali netradičnou formou vyjadrenia a realistickosťou. Ovládal aj techniky charakteristické pre kov, gravírovanie a intarziu.

</doc>
<doc id="7214" url="https://sk.wikipedia.org/wiki?curid=7214" title="Liptovský Mikuláš">
Liptovský Mikuláš

Liptovský Mikuláš (v minulosti do roku 1952 ; , , maď. Liptószentmiklós) je okresné mesto na severe Slovenska, centrum stredného Liptova (centrom dolného Liptova je Ružomberok a centrom horného Liptova je Liptovský Hrádok).
Polohopis.
Mesto Liptovský Mikuláš leží v centrálnej časti geomorfologického podcelku Liptovská kotlina a je obklopené pohoriami Západné Tatry na severe, Nízke Tatry na juhu a Chočské vrchy na severozápade. Mesto sa rozprestiera prevažne na pravom brehu rieky Váh, priamo pri jeho vtoku do vodnej nádrže Liptovská Mara. Mesto je rozložené v rovnobežkovom smere (východ – západ), centrum mesta leží v nadmorskej výške (je teda 10. najvyššie položeným mestom na Slovensku). Je sídlom okresu Liptovský Mikuláš, prirodzeným centrom regiónu stredný Liptov a zároveň najľudnatejším sídlom Liptova. Z hľadiska počtu obyvateľov je na 21. mieste medzi mestami na Slovensku (r. 2016), kým z hľadiska hustoty zaľudnenia na 47. mieste (448,74 obyv./km²).
Katastrálne územie.
Katastrálne územie mesta zaberá plochu a je súborom jedenástich katastrálnych území: Benice, Bodice, Demänová, Iľanovo, Liptovská Ondrašová, Liptovský Mikuláš, Okoličné, Palúdzka, Ploštín, Ráztoky a Svätý Štefan. Medzi mestami Slovenska mu z hľadiska veľkosti katastrálneho územia patrí 28. miesto.
Katastrálne územie Benice v západnej časti mesta zaberá mestské časti Benice, Andice a tiež katastrálne územie zaniknutej osady Čemice. Katastrálne územie Ráztoky v severozápadnej časti mesta je územím zaniknutej rovnomennej obce a v súčasnosti sa tu nachádza Aquapark Tatralandia. Katastrálne územie Liptovská Ondrašová tiež v severozápadnej časti mesta zahŕňa rovnomennú mestskú časť a od katastrálneho územia južnejšie ležiacej Palúdzky ho oddeľuje rieka Váh. Katastrálne územie vlastného mesta Liptovský Mikuláš sa nachádza v centrálnej časti celého územia a zahŕňa obvody Staré mesto a Nábrežie. Južnejšie ležia tri katastrálne územia mestských častí Iľanovo (pričom katastrálne územie vytvára úzky klin smerujúci ďaleko na juh do Nízkych Tatier), susedného Ploštína a tiež Demänovej. V juhozápadnej časti územia mesta sa nachádza katastrálne územie bývalej obce Bodice. Napokon vo východnej časti mesta leží katastrálne územie Okoličné, na území ktorého ležia mestské časti Okoličné, Stošice, Vitálišovce a taktiež sídlisko Podbreziny. Súčasťou mesta je aj katastrálne územie Svätý Štefan (vzniklo oddelením z katastrálneho územia Okoličné, v minulosti označované ako Okoličné II), ktoré však územne nesúvisí so zvyškom územia a je obklopené katastrálnymi územiami obcí Smrečany, Žiar, Veterná Poruba, Liptovský Ondrej, Konská a Jamník. Okrem týchto obcí susedí mesto ešte s katastrálnym územím 9 obcí: Trstené, Bobrovec, Liptovský Trnovec, Galovany, Svätý Kríž, Pavčina Lehota, Demänovská Dolina, Závažná Poruba, Beňadiková a Liptovský Ján.
Vodné plochy.
Najväčšou vodnou plochou v meste je Liptovská Mara, ktorej východná časť je súčasťou katastrálneho územia mesta. Na brehu priehrady, medzi priehradou a železničnou traťou, sa nachádzajú tri štrkoviská, dve západne od Palúdzky a jedno severne od Beníc. Okrem toho tesne za východnou katastrálnou hranicou, južne od Stošíc na pravom brehu Váhu, ležia dva rybníky, ktoré sú hojne využívané obyvateľmi východnej časti mesta v lete (rybolov) i v zime (korčuľovanie).
Časti mesta.
Podľa štatútu mesta je Liptovský Mikuláš tvorený 16 mestskými časťami: Andice, Benice, Bodice, Demänová, Iľanovo, Liptovská Ondrašová, Okoličné, Palúdzka, Ploštín, Podbreziny, Ráztoky, Staré Mesto, Stošice, Svätý Štefan, Vitálišovce a Vrbica-Nábrežie. Podľa ÚGK SR je Liptovský Mikuláš tvorený 12 časťami mesta: Andice, Benice, Bodice, Demänová, Iľanovo, Liptovský Mikuláš, Palúdzka, Liptovská Ondrašová, Okoličné, Stošice, Vitálišovce, Ploštín
V Liptovskom Mikuláši existujú nasledujúce menšie územia: 
Zdroj: Evidencia MsÚ Liptovský Mikuláš k 30. 6. 2022
Dejiny.
Prvá písomná zmienka o meste je z roku 1286. Mesto nesie názov po svojom patrónovi svätom Mikulášovi. Mesto vtedy tvoril len rímskokatolícky kostol a pár domov okolo neho. V prvej polovici 14. storočia mal Liptovský Mikuláš významné obchodné postavenie, od roku 1424 mal výsadu organizovať trhy dvakrát ročne. Od roku 1677, kedy sa mesto stalo aj sídlom okresu, bol sídlom Liptovskej stolice, neskôr župy. V meste zasadali okresné stretnutia a súdy. V roku 1713 tu bol odsúdený a popravený legendárny slovenský zbojník Juraj Jánošík. V roku 1848 tu boli podpísané tzv. Žiadosti slovenského národa. 1. mája 1918 sa tu uskutočnila v budove Čierneho orla robotnícka manifestácia. V roku 1923 bolo k vtedajšiemu Liptovskému Svätému Mikulášu pripojené susedné mestečko Vrbica, ktoré s ním už úplne územne splynulo. Cez druhú svetovú vojnu bolo mesto počas bojov na začiatku roku 1945 zhnité v priebehu tzv. bitky o Liptovský Mikuláš. V 60. a 70. rokoch sa súčasťou mesta stali ďalšie dovtedy samostatné obce.
Obyvateľstvo.
V meste žijú prevažne obyvatelia slovenskej národnosti. Počet príslušníkov iných národnostných menšín je veľmi nízky. Po náboženskej stránke majú veľké zastúpenie príslušníci evanjelickej cirkvi a. v. Mesto bolo dôležitým centrom protestantizmu na severnom Slovensku a rekatolizácia v tomto regióne nebola veľmi úspešná. Preto je aj dnes okolie Liptovského Mikuláša charakteristické početným zastúpením evanjelikov a. v. V súčasnosti sa dominantným vierovyznaním stáva katolícke.
Národnostné a jazykové zloženie obyvateľstva.
Sčítanie 2021
Kultúra a zaujímavosti.
Parky.
V meste absentuje centrálny mestský park na väčšej ploche. Parkmi menších rozmerov sú Park M. R. Martákovej pri svetelnej križovatke na Rachmaninovom námestí, Park Martina Rázusa pri mestskom úrade s pamätníkom Martina Rázusa, Park mládeže (Rohonciho záhrada) za OC Centrál, Park Spomienok medzi Štúrovou, Bottovou a Jilemnického ulicou, dva parky na pravom brehu Váhu: Park Margity Dobrovičovej na Nábreží 4. apríla a Park Ivana Laučíka na Nábreží Dr. Aurela Stodolu, Galerijná záhrada na Tranovského ulici (pri Galérii P. M. Bohúňa). Ďalšími plochami parkového charakteru sú nepomenované parky pri autobusovej stanici (na rohu Hurbanovej a Štefánikovej ulice), parky pri kaštieli Vranovo a na Parkovej ulici v Palúdzke, park pri kaštieli v Okoličnom (dnes súkromný pozemok), park v Demänovej (medzi Demänovskou cestou a ulicami Mládeže a P. J. Kerna) a iné.
Doprava.
Mesto leží na hlavnej železničnej trati č. 180 Žilina – Košice. Južnou časťou mesta prechádza diaľnica D1 a mesto sa nachádza na križovatke ciest I/18 a II/584. Najbližšie letiská sú v Poprade a v Žiline. Na území mesta slúži motoristom 5 čerpacích staníc a ďalšie dve na zemný plyn. V septembri 2010 bol v meste odovzdaný do užívania prvý kruhový objazd na mieste dovtedy najviac dopravne vyťaženej svetelnej križovatky pri hoteli Jánošík. V súčasnosti je v meste 7 križovatiek riadených svetelnou signalizáciou: na diaľničnom privádzači pri obchodných domoch Tesco a Kaufland, na križovatke diaľničný privádzač – Garbiarska – Jánošíkovo nábrežie (pri bývalom obchodnom dome Hypernova), na križovatke Garbiarska – Hollého a na Rachmaninovom námestí (križovatka ul. 1. mája – kpt. Nálepku/J. Janošku), križovatka Garbiarska – Kollárova, ako aj križovatka Hollého – M. Martinčeka/Moyzesova z dôvodu regulácie dopravy od/k bývalému obchodnému domu Hypernova.
Železničná doprava.
Mesto leží na hlavnom železničnom ťahu Žilina – Košice, na železničnej trati č. 180, ktorá je dvojkoľajná a elektrifikovaná. Trať obchádza mesto zo západu a severu (severne od trate ležia mestské časti Liptovská Ondrašová, Podbreziny, Vitálišovce a Stošice). Na miestnej železničnej stanici zastavuje okrem osobných vlakov, regionálnych rýchlikov a rýchlikov taktiež vlaky kategórie REX, EC, EN, SC a RJ. Okrem štátneho dopravcu Železničnej spoločnosti Slovensko tu zastavujú tiež EC vlaky súkromného dopravcu LEO Express na trase Praha – Košice a vlaky dopravcu RegioJet na trase Bratislava – Košice a Praha – Košice. Liptovský Mikuláš má priame spojenie do Bratislavy, Košíc, Humenného, Čadce a Prahy. Na železničnej zastávke "Okoličné" zastavujú všetky osobné vlaky. Zastávka slúži predovšetkým obyvateľom okolitých mestských častí Okoličné a Podbreziny.
Mestská hromadná doprava.
Autobusová stanica sa nachádza v tesnej blízkosti železničnej stanice na Štefánikovej ulici. Je rozdelená na dva nástupné ostrovčeky so 16 nástupnými stanovišťami a dvomi stanovišťami na vystupovanie. Súčasťou celého areálu stanice je aj parkovisko, stanovište taxi, čerpacia stanica a budova autobusového dopravcu ARRIVA Liorbus.
V meste premáva MHD so 14 linkami (k 30. 5. 2020):
Plány.
V rámci schváleného Generelu dopravy a Územného plánu mesta je naplánovaná preložka štátnej cesty č. 18, ktorá bude viesť súbežne s diaľnicou a mesto obíde z juhu (tzv. "Južná komunikácia"), podobne je schválená aj preložka železničnej trate, pričom na uvoľnenom mieste sa ráta s vybudovaním cestnej komunikácie, ktorá obíde mesto zo západu (prepojenie ciest I/18 a II/584, tzv. "Západná komunikácia") a severu (prepojenie cesty II/584 so Žiarskou ulicou, tzv. "Severná komunikácia"), jej súčasťou bude aj nový most cez Váh. Železničná trať bude viesť južným okrajom mesta v koridore súbežne s diaľnicou, pričom nová železničná stanica (a autobusová stanica) vyrastie v predĺžení súčasnej Vrlíkovej ulice. Taktiež bude zrušená železničná zastávka Okoličné, mestská časť bude obsluhovaná novou železničnou zastávkou Závažná Poruba.
Cestovný ruch.
Liptovský Mikuláš je významným strediskom cestovného ruchu. Je prirodzeným východiskom do Nízkych Tatier (Demänovská dolina), ale aj do Západných Tatier a Chočských vrchov. V meste je viacero ubytovacích zariadení, hotely Jánošík, Elan, Palazzo, Villa Bianca v centre mesta, hotel Bocian v Palúdzke, hotel Pyramída v Liptovskej Ondrašovej, hotely Cestár a Stavoindustria na Ulici 1. mája (tzv. Textilka), hotel Lodenica na Nábreží, Športhotel Tatran na Podbrezinách, viaceré penzióny a priváty prevažne v mestských častiach, atď. Stravovacie zariadenia reprezentujú reštaurácie Liptovská izba, Atlas, Gurmán, Rotunda, Route 66, Ohnivý drak, Soda club (Bellova ul.) a v lokalite Kamenné pole prevádzka rýchleho občerstvenia McDonald’s. Na katastrálnom území mesta sa nachádza Aquapark Tatralandia v lokalite Ráztoky.
Priemysel.
V meste je zastúpený priemysel kožiarsky s dlhoročnou tradíciou (Kožiarske závody), v minulosti bolo 7 továrni rozmiestnených po meste, ale už nefungujú približne od roku 1999. A ešte tu sú: potravinársky (St. Nicolaus, Liptovská mliekareň), strojársky (Liptovské strojárne – HACO) najvyšší komín v meste z výškou 120 metrov, elektrotechnický (VEREX-ELTO), drevospracujúci (Linapo) i stavebných hmôt (tehelňa v Liptovskej Ondrašovej). Spoločnosť Quiltex vyrába antialergické posteľné prikrývky. Poľnonákup Liptov sa zaoberá spracovaním a predajom osív, sadív a krmív. Do r. 2009 tu existoval aj obuvnícky priemysel reprezentovaný firmou Gabor.
Priemyselný park sa nachádza na ľavom brehu Váhu, pri ceste z Okoličného do Závažnej Poruby. Hlavným podnikom je Swedwood Slovakia. Na priemyselnú zástavbu bola zároveň vyhradená plocha aj v priestore medzi pravým brehom Váhu a cestou č. 18, od Okoličného až k Uhorskej Vsi.
V roku 2006 bol zlikvidovaný areál bývalého závodu Maytex (v minulosti najväčší podnik v meste), na jeho mieste vznikli menšie prevádzky. Podobná situácia je s podnikom Glejona v Palúdzke, kde má vyrásť obytná štvrť. Súčasným trendom v meste je vytláčanie priemyselných podnikov do okrajových častí a do priemyselného parku. V posledných rokoch došlo k postupnému prebudovaniu areálov bývalých podnikov na obchodné i obytné účely (napr. na mieste jednej z prevádzok Kožiarskych závodov na Garbiarskej ulici vzniklo nákupné centrum Nicolaus Shopping Center).
Obchod.
Nákupné centrá.
Nicolaus Shopping Center je nákupné centrum v Liptovskom Mikuláši. Bolo to prvé nákupné centrum v meste. Nachádza sa v centre mesta na Garbiarskej ulici pri hlavnom cestnom ťahu Žilina – Poprad. Pôdorys nákupného centra má tvar písmena „U“ otvoreného ku Garbiarskej ulici a obklopuje parkovisko v jeho vnútri. Jeho súčasťou je supermarket Billa, Tatrabanka, reštaurácia Onur kebab, lekáreň a viaceré značkové obchodné prevádzky (napr. predajňa s obuvou Gabor, predajňa s hračkami a iné). Okrem obchodných prevádzok sú v komplexe aj kancelárske priestory, ambulancia lekára, pizzéria a podobne.
Nákupné centrum RGB (predtým Liptov a Idea) je obchodné centrum v Liptovskom Mikuláši. Bolo otvorené v roku 2009. Je lokalizované na okraji mesta pri diaľničnom privádzači na ulici Kamenné pole, oproti obchodnému domu Kaufland. Bolo postavené pri hypermarkete Tesco, vedľa stoja obchodné domy Nay, Decodom Mekury Market, SIKO kupeľne, Mcdonalds, Intersport, Reštaurácia Veža, samoobslušná umyvárka, KIK atď. V dvojpodlažnej budove sú lokalizované viaceré značkové predajne, napr. predajňa obuvi spoločnosti Baťa a CCC, obchod s hračkami Dráčik, prevádzka odevnej značky Just play, ale tiež pobočka mBank, bankomat Slovenskej sporiteľne, detský kútik Handy-Dandy, drogéria dm, Pepco, Orión, predajňa turistických / lyžiarských oblečení North Finder, predajňa elektrospotrebičov Planeo Elektro atď. V pasáži susediaceho hypermarketu Tesco sa nachádza napr. lekáreň a pošta (PSČ 031 06). Pri obchodnom centre stojí aj čerpacia stanica Tesco. K nákupnému centru premáva linka č. 14 miestnej MHD. Od 6. decembra 2013 je súčasťou nákupného centra aj Multikino Golden Apple Cinema.
Jasná Shopping City je obchodné centrum v Liptovskom Mikuláši. Stojí na Garbiarskej ulici v centre mesta. Prvá etapa obchodného centra bola dokončená v auguste 2008, má výmeru , z čoho je určených na prenájom. Súčasťou je 90 miest na parkovanie. V budove obchodného centra sídlia pobočky bánk Slovenská sporiteľňa a VÚB. a zopár obchodov. Prvá časť vyrástla na mieste bývalého evanjelického gymnázia, ktorého budova bola zakomponovaná do obchodného centra. Druhá časť mala byť vybudovaná na území asanovaného podniku Liptov (bývalý výrobca nábytku) a tzv. Domu zeleniny a okrem obchodnej bude mať tiež zábavnú funkciu. V súčasnosti (r. 2016) sa od tohto zámeru z dôvodu nedostatku financií nateraz upustilo.
STOP.SHOP bol otvorený v novembri 2010. Bol vybudovaný na mieste časti schátraného areálu nábytkárskeho podniku LINAPO na ulici 1. mája na východnom okraji centra mesta. Na ploche cca ponúka svoje služby vyše 40 obchodných prevádzok, vrátene supermarketu Tempo, značkových predajní s oblečením (C&amp;A, New Yorker, GATE, Takko, KiK,), dvoch kaviarní, jednej cukrárne, reštaurácie (Pizza Bongiorno, Majo s food, Vietrice, Big kebab), športové obchody (A3 Sport, EXI sports a Sportisimo), lekárňa (Benu), Poštová banka, kníhkupectvo Panta Rhei a ostatné: Buble tea, Orange, Tedi, predajňa hračiek All Toys, fitnes centrum, 5D kino, kvetinárstvo Victoria a mnohých iných.
OC Central (predtým Dom služieb) je obchodné centrum na Námestí mieru vedľa budovy Prioru. Začiatkom roka 2016 mesto predalo Dom služieb súkromnej spoločnosti, ktorá ho zrekonštruovala a na treťom podlaží postavila loftové byty. Na jar v roku 2016 sa začala rekonštruovať až do roku 2017. Súčasne je tu viacero obchodných a služby poskytujúcich prevádzok: informačné centrum mesta Liptovský Mikuláš, supermarket COOP Jednota, drogéria Teta, lekáreň, elektotechnika mobil online, reštaurácia THAI food sushi bar, fitness centrum Arny Club, obchod so zdravou výživou BioTopka a iné.
OC Verimex je malé OC v mestskej časti Podbreziny. Vedľa Verimexu je futbalový klub MFK Tatran Liptovský Mikuláš, železničná zastávka Okoličné a niekoľko bytoviek. Vo Verimexe sa nachádzala supermarket CBA Verex, stávková kancelária, predajňa tabaku, predajňa krmív pre zvieratá, obchod so zdravou výživou a ČSOB banka.
Retail Park Liptovský Mikuláš je nákupné centrum na kamennom poli, medzi Mercury Marketom a RGB Liptov. Postavené bolo koncom roku 2017. Je to prízemné nákupné centrum s okolo 30 obchodnými prevádzkami (napr. H&amp;M, Reserved, Trespass, Gate, Sportisimo, Teta a ďalšie) a cca 150 parkovacími miestami.
Občianska vybavenosť.
Mesto je sídlom pobočiek 8 bánk s hustou sieťou bankomatov. Slovenská pošta zabezpečuje poštové služby prostredníctvom piatich pôšt (1 – hlavná pošta, 3 – Nábrežie, 4 – Podbreziny, 5 – Liptovská Ondrašová, 6 – Kamenné pole, pasáž Tesco).
Na Jánošíkovom nábreží je pôvodná budova polikliniky (v súčasnosti sa jednotlivé ambulancie presúvajú do susednej súkromnej budovy bývalej Stavoindustrie na Jilemnického ulici) a v Palúdzke sa nachádza nemocnica s moderným chirurgickým pavilónom. Zdravotnícke služby dopĺňa sieť lekární (Ambra, Apia, Avicena, BENU, Dr. Max, Máj, Podbreziny, Pri Bille, Sabadilla, Schneider, Slnko, Sunpharma, Tilia a ďalšie).
Mnohé služby sú koncentrované v Dome služieb na Námestí mieru, ktorý bol v roku 2020 výrazne obnovený. V centre mesta stojí najstarší obchodný dom – Prior-Stred, okrem toho v meste vyrástli viaceré supermarkety a hypermarkety Billa (jeden na Garbiarskej ulici ako súčasť obchodného centra Nicolaus, druhý na sídlisku Podbreziny je súčasťou obchodného centra Verimex a tretí v budove Prioru), Tempo (Jednota) v nákupnom centre Stop.Shop, Kaufland, Lidl. Pred vstupom do mesta (od diaľnice) je nákupné centrum Liptov s hypermarketom Tesco, multikinom Golden Apple Cinema, špecializovanými obchodnými domami Nay a Decodom a reštauráciou rýchleho občerstvenia McDonald's v lokalite Kamenné pole (diaľničný privádzač). Na Garbiarskej ulici bola koncom roka 2008 dokončená prvá časť obchodného centra Jasná Shopping City, kým na konci r. 2010 bolo otvorené plošne najväčšie obchodné centrum Stop.Shop v areáli bývalej nábytkárskej fabriky na Ulici 1. mája. V auguste 2016 ukončil svoju prevádzku v meste hypermarket Hypernova.
V meste sídli Rádio Liptov.
Ochrana prírody.
Na katastrálnom území mesta sa nachádzajú tri chránené územia. Všetky ležia v južnej časti mesta v ochrannom pásme NAPANT-u. Prvým je chránený areál Bodický rybník s ochranou lúčnych a brehových porastov podhorskej krajiny na brehoch Demänovky. Druhým je prírodná rezervácia Jelšie, predmetom ochrany je súvislý komplex porastov jelše lepkavej ako najväčšieho zachovaného areálu tejto dreviny v Liptovskej kotline. Tretím je chránený areál Demänovská slatina, kde predmetom ochrany sú slatinné biotopy európskeho významu.
V severnej časti mesta existoval tiež chránený areál Háj Nicovô s porastom smreka obyčajného v okolí miestneho pamätníka. Od 1. 12. 2001 bol zrušený z dôvodu zániku predmetu ochrany.
Mestské časti Andice, Benice, Bodice, Demänová, Iľanovo a Ploštín ležia v ochrannom pásme NAPANT-u, hranica prechádza po štátnej ceste I/18 a diaľnici D1.
Šport.
V Liptovskom Mikuláši stojí zimný štadión, kde hráva svoje domáce zápasy. Tipsport ligový klub MHk 32 Liptovský Mikuláš. Miestny futbalový klub MFK Tatran AOS Liptovský Mikuláš hrá od sezóny 2009/2010 v prvej futbalovej lige. V meste sa tiež nachádza najstarší areál vodného slalomu na Slovensku, Areál vodného slalomu Ondreja Cibáka na Váhu na južnom okraji mesta, kde sa v dňoch 14.-17. júna 2007 uskutočnili Majstrovstvá Európy vo vodnom slalome seniorov. V meste sídli aj kanoistický klub KTK Dukla Liptovský Mikuláš, z ktorého už vzišlo viacero úspešných športovcov.

</doc>
<doc id="7217" url="https://sk.wikipedia.org/wiki?curid=7217" title="Walter Tevis">
Walter Tevis

Walter Stone Tevis (* 28. február 1928, San Francisco, Kalifornia, USA- † 8. august 1984, New York, New York) bol americký spisovateľ.
Životopis.
Jeho otec, rodák z Madison County, sa spolu s rodinou vrátil naspäť zo San Francisca, keď mal Walter 10rokov. Mladý Walter však musel ostať v San Franciscu, kde ho hospitalizovali kvôli reumatickej horúčke. K rodine sa vrátil o rok neskôr. Navštevoval Ashlandskú školu v Lexingtone, čo považoval za bolestnú skúsenosť. Neskôr chodil na Morton Junior High School a Henry Clay High School.
Počas druhej svetovej vojny slúžil dva roky v námorníctve ako pomocný tesár. Maturoval na Model High School v Richmonde (1945). Po maturite študoval na Univerzite Kentucky, kde získal stupne A.B. (s poviedkou o biliarde) a M.A z angličtiny. To odštartovalo jeho kariéru učiteľa. Vyučoval angličtinu na niekoľkých stredných školách v Kentucky (Science Hill, Hawesville, Irvine a Carlisle). Takisto pôsobil na Univerzite Kentucky, Souther Connecticut State College. V rokoch 1965 až 1978 bol profesorom na Ohio univerzite v Aténach, kde bol študentmi zvolený za jedného z najobľúbenejších.
Po úspechoch jeho prvých románov sa z Waltera Tevisa stal alkoholik. To spôsobilo takmer 17 ročnú prestávku v jeho tvorbe. S alkoholom skončil v roku 1975. Posledné roky svojho života strávil ako spisovateľ v New Yorku, kde sa presťahoval v roku 1978. 
Zomrel na rakovinu pľúc v roku 1984. Je pochovaný v Richmonde.
Ocenenia a nominácie.
V roku 1980 bol za román "Mockingbird" nominovaný na cenu Nebula v kategórii najlepší román.

</doc>
<doc id="7220" url="https://sk.wikipedia.org/wiki?curid=7220" title="Takeshi Kitano">
Takeshi Kitano



</doc>
<doc id="7221" url="https://sk.wikipedia.org/wiki?curid=7221" title="Friendly Robotics">
Friendly Robotics

Friendly Robotics je izraelská spoločnosť zaoberajúca sa výrobou domácich robotov.
V roku 1995 založili spoločnosť Udi Peless a Shai Abramson pod názvom Friendly Machines, neskôr ju premenovali na Friendly Robotics. Medzi výrobky tejto spoločnosti patrí robotická kosačka RoboMower s typovým označením RL550, RL580 a RL1000. Novším produktom je robotický vysávač Friendly Vac RV400. Spoločnosť má aktuálne zastúpenie v 16 krajinách sveta, ktorými sú Anglicko, Austrália, Belgicko, Cyprus, Dánsko, Holandsko, Írsko, Izrael, Južná Afrika, Kanada, Nemecko, Nový Zéland, Singapur, Taliansko, Trinidad a Tobago, USA.

</doc>
<doc id="7224" url="https://sk.wikipedia.org/wiki?curid=7224" title="Jozue (prorok)">
Jozue (prorok)

Jozue alebo Jozua alebo Iosua alebo Jošua (alebo zriedkavo "Ježiš"; Hebr: יְהוֹשֻׁעַ, Tiberiadská výsl.: jə.ho.ˈʃu.aʕ, Izraelská výsl.: Yəhoshúa (z hebr. "Pán/Hospodin je pomoc")) je jednak historicky známy bojovník a jednak jedna z biblických postáv Starého zákona a hlavný hrdina starozákonnej Knihy Jozue. Pravdepodobne žil v neskorej dobe bronzovej okolo r. 1200 pred Kr.
Meno.
Pôvodom hebrejské meno יהושע (Jošua) s častou variáciou hebrejského písmena Vav (ו) nasledujúce po Shin (ש), umožňuje chybné čítanie a výslovnosť tohto mena, ako je יְהוֹשֵׁעַ (Jošea), pôvodne jeho meno bolo Hošea (pred zmenou po Mojžišovom odporúčaní na Jošua). Napriektomu, použitie vlastného spôsobu čítania bolo pravopisnou inováciou. A aj keď požívanie dvoch Vav je dobre osvedčené pri יְהוֹשׁוּעַ (napríklad Deuteronómium 3,21), tradičný pravopis odporúča vyhýbať sa druhému Vav, ako príliš rušivému pri výslovnosti Jošua. Meno Jošua v hebrejčine znamená "Hospodin (Jahve) je spása", "Hospodin vysloboditeľ" alebo, "Hospodin záchranca" z hebrejského základu ישע, "záchrániť", "byť oslobodený" alebo, "byť zvíťaziaci".
Život.
Jozue bol efraimitský vojnový hrdina, ktorého sláva začala v 12. stor. pred Kr. pri obsadzovaní územia Kanaánu. Jozue sa spomína sa už pri putovaní Izraelitov po púšti v Knihe Exodus. Pôvodné meno Oziáš mu Mojžiš zmenil na Jozue. Vodcom vyvoleného národa sa stal ako 85-ročný. Zomrel ako 110-ročný a bol pochovaný v Timnatsare.
Kniha Jozue.
V knihe sa opisuje dobytie a rozdelenie zasľúbenej zeme. Boh v nej plní prísľuby, ktoré dal vyvolenému národu.
Jozue v umení.
Gréckokatolícka a pravoslávna cirkev si Jozueho pripomínajú 1. septembra.

</doc>
<doc id="7226" url="https://sk.wikipedia.org/wiki?curid=7226" title="Deuteronómium">
Deuteronómium

Deuteronómium (iné názvy: Kniha Deuteronómium, (Kniha) Deuteronomium, Piata Mojžišova kniha, Piata kniha Mojžišova; gr. Δευτερονόμιον - Deuteronomion - "druhý zákon"; skratka spravidla "Dt" alebo "5M"), po hebrejsky "Dvarim" alebo "Devarim" (דברים, doslova "Slová"), je piata kniha Tóry (Pentateuchu) a hebrejskej Biblie (židovského Tanachu a kresťanského Starého zákona). Vznikla v Izraeli pred rokom 621 pred Kr.. Názov má znamenať opakovanie zákona po druhýkrát a nie druhý zákon (v poradí).
Kniha obsahuje zhrnutie Božieho zaobchádzania s Izraelcami od ich vyjdenia z egyptského otroctva, Mojžišove napomenutia Izraelitom a jeho posledné organizačné pokyny pred ich vstupom do Kanaánu.
Za jej autora je tradične považovaný Mojžiš, keďže celá kniha je koncipovaná ako zbierka Mojžišových rečí k Izraelcom, ktoré mal na konci štyridsaťročného putovania po púšti. 
Podľa liberálnych teórií vzniku Pentateuchu táto kniha pôvodne nepatrila k Pentateuchu, ale ku knihám historickým, ktoré nasledujú po nej. Až neskôr sa stala zakončením kníh Zákona a úvodom do šiestich nasledujúcich historických kníh, medzi ktorými má strategickú polohu.
Biblickí vedci sa domnievajú, že Deuteronómium je práve tou knihou, ktorú našiel kňaz Chilkija v Jeruzalemskom chráme, a na základe ktorej začala Joziášova náboženská reforma (2 Kr 22,8).
V Novom zákone sa Ježiš často odvoláva na predpisy z tejto knihy (napr. Mt 4,4.7.10; Mk 12,28-30 atď.).
Obsah.
Skladá sa z niekoľkých častí, ktoré na seba voľne nadväzujú. Izraeliti sa nachádzajú na Moábskej pláni, tesne pred riekou Jordán, ktorá ich oddeľuje od Kanaánu. V podstate všetci sú nová generácia, ktorá priamo nezažila egyptské otroctvo a Božie spásne skutky na počiatku ich putovania. Mojžiš stručne opakuje udalosti posledných 40 rokov od vyjdenia z Egypta a zdôrazňuje Božie milosrdenstvo a opateru. Opakuje a vysvetľuje aj zmluvu, ktorej sa stali účastní a povinnosť dodržiavať Božie zákony a právne predpisy. Kniha predpovedá upadnutie Izraelcov do modlárstva a následný Boží trest. Následne však ubezpečuje o pretrvávajúcej Božej ochote odpustiť tým, ktorí to oľutujú a zmenia sa. V závere knihy Mojžiš umiera a jeho nástupcom sa stáva Jozue.
Historicita.
Názory na vznik a autorstvo tejto knihy sa podobne ako pri iných knihách Pentateuchu (a biblických knihách celkovo) výrazne líšia. Všetci uznávajú, že kniha, ak aj vznikla veľmi skoro a väčšina jej materiálu pochádza naozaj priamo od Mojžiša, neskôr musela byť doplnená o niektoré pasáže. Myslí sa najmä záverečná pasáž informujúca o Mojžišovej smrti a niektoré vysvetľujúce poznámky uprostred textu.
Konzervatívni biblickí vedci aj v súčasnosti presadzujú názor, že kniha svojím štýlom, obsahom i celkovou koncepciou zodpovedá vzniku vo veľmi skorej dobe a pochádza od Mojžiša. V jeho dobe bolo písmo všeobecne známe a rozšírené. On sám mal výborné vzdelanie, ktoré získal v mladosti v Egypte ako člen faraónovej rodiny, keď sa pripravoval na predpokladanú štátnickú a diplomatickú kariéru. V knihe sa výslovne pri viacerých príležitostiach uvádza, že Mojžiš zapisoval rôzne udalosti a Božie slová. Neboli teda prenechané len ľudskej pamäti a ústnemu tradovaniu. Je veľmi pravdepodobné, že celý Pentateuch opatrovali starší Izraeliti (kňazi?), ktorí ostali verní Jahvemu i v dobách náboženského úpadku a rozšírenia polyteizmu a modlárstva.
Liberálni biblickí vedci nadväzujú aj dnes na teórie vzniku Pentateuchu, ktoré k vrcholu doviedol v 19. storočí Julius Wellhausen. Tieto teórie vznikli na základe niekoľkých pozorovaní a predpokladov, napríklad, že v knihách sa vyskytujú rôzne opakovania alebo protirečenia, že v Mojžišovej dobe nebolo známe písmo, že Božie meno sa vyskytuje v niekoľkých verziách (Jahve, Elohim), že príbehy boli tradované ústne a len postupne spájané, že predpoveď upadnutia Izraelcov do modlárstva v závere knihy, nie je predpoveď, ale len neskôr zaznamenaná historická udalosť židovskými učencami, ktorí sa snažili povzniesť národ k dodržiavaniu Božieho zákona.
Podľa týchto teórií vytvorenie tohto spisu zabralo 2 storočia. Prvá časť bola napísaná v 8. stor. pred Kr. v Severnom kráľovstve (tj. Izraelskom), v 7. stor. pred Kr. sa pokračovalo v Južnom a posledná časť bola napísaná v 6. stor. pred Kr. v babylonskom zajatí (exile) Izraelitov.
Prvá, základná čiastka (Dt 12-25) bola podľa liberálnych teórií vzniku Pentateuchu po páde Samárie a Severného kráľovstva prenesená do Južného (tj. Júdskeho) a uložená do Jeruzalemského chrámu. Za vlády dvoch bezbožných kráľov (Manasses (Menaše) a Amon) sa na spis zabudlo. Tento bol objavený roku 622 pred Kr., v osemnástom roku panovania kráľa Joziáša pri oprave chrámu a stal sa základom náboženskej reformy tohto kráľa.
Za jadro knihy Deuteronómium a súčasne jej najstaršiu časť považujú 12.-25. kapitolu (Dt 12-25). Tie obsahujú zákon (Deuteronomický zákon), a preto sa na ne kladie najväčší dôraz. Ide najmä o kultové, kráľovské a vojenské zákony. Kniha bola potom doplnená o tzv. exortatívne (povzbudzujúce) čiastky, ktoré sú blízko pri zákone. Sú to kapitoly 6.-11. (Dt 6-11) a 26.-28. (Dt 26-28). Tzv. vonkajšia časť, 1.-5. a 29.-34. kapitola (Dt 1-5 a Dt 29-34) zachytáva históriu židovstva od okamihu odchodu z Chórebu v podaní Mojžišovej predsmrtnej reči.
Deuteronómium a aj iné aj iné knihy Starého zákona (Jozue, Kniha Sudcov, 1. - 2. kniha Samuelova, 1. - 2. kniha Kráľovská) sú pripisované tzv. deuteronomistickej škole. Táto pisárska škola asi pôsobila počas babylonského exilu a tesne po ňom. Za svoj základ brala deuteronomický zákonník a na jeho základe popisuje dejiny izraelského národa.
Problematika je i dnes stále otvorená a intenzívne skúmaná.
Teológia.
Deutoronómium svojím obsahom a umiestnením v Starom zákone pripomína križovatku - sem vyúsťujú prvé štyri knihy a potom z nej vychádzajú knihy nasledujúce.
V knihe vystupuje do popredia 5 hlavných tém, ktoré sa opakujú ako refrén, a to:
Popri nich sú tu aj vedľajšie témy ako vyvolenie, zmluva, požehnania a zlorečenia atď.
Tieto témy sú vysvetlené v niekoľkých základných bodoch:
Mojžišove reči k Izraelcom sú však skôr vyučujúce než právnické. Veľmi silne sa snaží poukázať na Božiu iniciatívnu a láskavú starostlivosť v každej chvíli ich putovania. Pripomína povinnosť poučovať o Božej láske preukázanej v minulosti a jeho právnych predpisoch svoje deti. Prikazuje napísať Božie zákony a predpisy na brány, aby boli všeobecne známe a každú chvíľu boli na očiach. Vymenúva požehnania pre tých, ktorí budú dodržiavať Božia prikázania a tresty pre tých, ktorí budú žiť zle.
V závere knihy predpovedá na základe Božieho oznámenia upadnutie Izraelcov do modlárstva a ich rozptýlenie do cudzích krajín. Oznamuje ale aj Božiu milosť, keď ich Boh očistí od ich neprávostí a opäť zhromaždí do krajiny, ktorú sľúbil ich otcom.

</doc>
<doc id="7227" url="https://sk.wikipedia.org/wiki?curid=7227" title="Genesis">
Genesis

Genesis (lat. genesis &lt; starogr. genesis = stvorenie) môže byť:

</doc>
<doc id="7228" url="https://sk.wikipedia.org/wiki?curid=7228" title="Genezis">
Genezis

Genezis (iné názvy: Kniha Genezis, (Kniha) Genesis, Kniha pôvodu, Kniha stvorenia; Prvá Mojžišova kniha, Prvá kniha Mojžišova; Be-rešit, Berešit, Beréšít; skratka "Gn" alebo "1M"; o názvoch pozri aj nižšie) je prvá kniha Tóry (Pentateuchu) a hebrejskej Biblie (židovského Tanachu a kresťanského Starého zákona).
Názov.
Názvy v slovenských vydaniach Biblie:
Podľa Encylopaedie Beliany je (Kniha) Genezis/Genesis/Kniha stvorenia/Kniha pôvodu názov Prvej knihy Mojžišovej používaný v Septuaginte a vo všeobecnej biblickej vede.
Po hebrejsky sa kniha volá בראשית – "Be-rešit", "Berešit", "B’rešit", čo doslova znamená „Na začiatku“/„Na počiatku“, t. j. prvé slová Biblie.
Grécky názov "Genesis" doslova znamená zrod, stvorenie, príčina, počiatok, zdroj, pôvod.
Charakteristika.
Genezis obsahuje prvú fázu dejín ľudstva. Neopisuje ju však spôsobom moderného vnímania dejín, ale podáva ich ako prvú fázu dejín spásy. Kniha je historicko-náboženské dielo. Jej cieľom je poukázať na to, že Boh mal od počiatku sveta a človeka určitý spasiteľný plán. Kresťania v knihe nachádzajú mnoho predobrazov Krista ako sú napr. Adam, Melchisedek, Izák, Ábel a pod.
Stará tradícia pripisovala autorstvo knihy Mojžišovi. Na základe výsledkov biblickej kritiky bolo vytvorených niekoľko teórií vzniku Pentateuchu (a teda aj knihy Genezis), o ktorých sa dodnes vedú diskusie.
Autorstvo a datovanie.
Za autora knihy bol tradične považovaný Mojžiš. Starý zákon však výslovne hovorí o Mojžišovom autorstve len na niektorých miestach (napríklad Deut 31:9, Deut 31:24 – 26). V knihe Genezis sa takéto tvrdenie ani raz nevyskytuje. Až Filón Alexandrijský a Jozef Flavius (1.storočie n.l.) spomínajú Mojžiša ako autora celého Pentateuchu. Potom to prevzal aj Nový zákon (napr. Lukáš 24, 44) a napr. aj židovská tradícia (Babylonský Talmud).
Liberálny pohľad.
Začal ním v stredoveku židovský učenec Abraham Ben Meir Ibn Esra (1092 – 1167), ktorý spochybňoval Mojžišovo autorstvo. Kládol otázky: Ako môže písať o vlastnej smrti? Prečo o svojej dobe hovorí „kedysi“? V časoch renesancie Mojžišovo autorstvo spochybňovali Baruch Spinoza, Thomas Hobbes a Richard Simon. Poukazovali na protirečenia v texte, opakovanie rovnakého textu na viacerých miestach a rôzne nekonzistencie v textoch, ktoré vyzerali akoby boli zložené z rôznych predlôh. Uznávali Mojžišovo autorstvo podstatných častí textu, ale tvrdili, že text bol upravovaný až do Ezdrášovej doby.
Francúzsky dvorný lekár Jean Astruc mal hebrejský text Genezis. V ňom sa na rôznych miestach vyskytovali dve formy Božieho mena: Elohim a J-H-W-H. Preto predpokladal, že predlohou pre súčasný text Genezis boli dva pramene. Ich autori používali rôzne Božie meno. Ďalší učenci hlavne Eichhorn, Gottfried, De Wette a Wellhausen sa podrobne zaoberali ďalšími detailami v texte. Tak vznikla známa teória dokumentov. Pomocou nej sa vysvetľujú mnohé nezrovnalosti v texte. Tvrdí, že Genezis sa skladá zo 4 prameňov. Označujú sa Elohista, Jahvista, Deuteronomista a Kňazský kódex. Tvrdí, že tieto pramene boli postupne napísané, skladané a upravované mnohými pisármi a kňazmi počas dlhých stáročí až približne medzi 10. – 2. storočím pred Kr. vznikla dnešná Genezis. Zároveň z nej priamo vyplýva, že z historického a faktického hľadiska je Genezis nespoľahlivá. Vylučuje Mojžišovo autorstvo a na Genezis pozerá ako na zbierku rôznych tradícií.
&lt;br&gt;Najpopulárnejšia bola táto teória v 19. storočí, v súčasnosti je voči nej veľa námietok. Vychádzala v podstate len z analýzy textu Genezis. Nebola preverená archeologickými nálezmi ani porovnaním s inými starovekými dokumentmi, lebo úroveň archeológie to v tej dobe ešte neumožňovala. Rozpory medzi učencami vznikajú pri prideľovaní jednotlivých častí textu jednotlivým prameňom. Takmer každý bádateľ ich priraďuje inak. Niekedy sa priraďujú aj jednotlivé polverše alebo dokonca slová. Je otázne, nakoľko je takáto analýza spoľahlivá. Aj v samotných prameňoch sa stále nachádzajú rôzne nezrovnalosti. Nasadenie tejto metodiky na iné texty (napríklad Korán) sa ukázalo nepoužiteľné. Ak na Genezis pracovali toľkí redaktori po stáročia, ako je možné, že ju neočistili od jasných protirečení a dubletov. Každé slovo Genezis bolo toľkokrát skúmané, že len špecialisti si dokážu udržať prehľad o aktuálnom stave výskumu. V súčasnosti je medzi liberálnymi vedcami zhoda len v tom, že Genezis sa skladá z viacerých prameňov. Z akých, kto ich napísal, kto spojil a kedy je nejasné.
Konzervatívny pohľad.
Zastávajú ho najmä archeológovia a znalci iných starovekých textov. 
Najznámejšia je teória tabuliek navrhnutá P. J. Wisemanom. Text Genezis je možné rozdeliť na 12 častí. Hranicou medzi nimi je veta „…toto je rodopis…“; hebr. תוֹלְדוֹת tóledót, „rodopis“, „rodová kniha“, "história", "príbeh". P. J. Wiseman po archeologických vykopávkach a porovnaní s inými starovekými textami tvrdí:
Podopiera to nasledovnými argumentmi:
Ďalší autor – Josh McDowell, detailne rozoberá liberálnu teóriu dokumentov a systematicky sa pokúša vyvrátiť jej tvrdenia. Tvrdí, že nie sú dôvody neveriť, že bola spísaná Mojžišom v dobe Exodu z Egypta.
Zmiešaný izraelsko-nemecký tím vedcov podrobil text Genezis počítačovej analýze. Vedúci tímu Y. T. Radday referoval, že autorom jej textu je jeden človek.
Veľmi obsiahly komentár napísal Gordon Wenham. Podrobne sa zaoberá štruktúrou a historicitou jednotlivých častí Genezis. Mnohé často uvádzané protirečenia v texte Genezis považuje za zdanlivé. Jej text treba brať ako rozprávačský, nie právnický. V 1. kapitole je dovolené jesť ľuďom každú bylinu. V 2. kapitole im je zakázané jesť zo stromu poznania dobrého a zlého. Nemusí ísť o rozpor. Prvá kapitola je písaná zo širšieho pohľadu (etapy stvorenia), druhá kapitola sa zameriava na detaily o prvých ľuďoch. Opakovania niektorých častí textov vysvetľuje ako bežný rys hebrejského jazyka.
Profesor B. Waltke sa zameral na obsahovú štruktúru Genezis. Rozdelil prvých 11 kapitol nasledovne:
Je presvedčený, že kniha je zostavená podľa určitého plánu. Postupne sa opakujú tie isté motívy. Profesor B. Waltke tvrdí, že ju teda určite písal jediný autor, celú naraz a neporušená sa zachovala dodnes.
Historicita knihy Genezis.
Ide o jednu z najkontroverznejších kníh svetovej civilizácie. Je podrobne vedecky skúmaná už niekoľko storočí. Názory na ňu sa líšili a líšia. Je to hlavne preto, že jej obsah je veľmi neobvyklý, zvlášť v prvých 11 kapitolách. Už od doby osvietenstva bola snaha vysvetľovať príbehy nie realisticky, ale mýticky. Hlavne v 19. storočí sa staroveké dokumenty vysvetľovali (napríklad aj Ilias a Odyseu – Trójsku vojnu) ako bájky a legendy, ktoré nepodávajú reálnu históriu. Preto hlavne liberálni teológovia vyzdvihovali predovšetkým filozofickú hĺbku textov Genezis a nespájali ju s reálnymi udalosťami. Pokrok archeológie priniesol výraznú zmenu. Kým prvých 11 kapitol ostáva stále predmetov sporov, všetky príbehy o patriarchoch možno považovať za zasadené do reálneho historického pozadia. Detaily v textoch zodpovedajú tomu čo sa dnes vie o starovekej Mezopotámii a Egypte. Potvrdili ich nielen archeologické vykopávky, ale aj rozlúštené staroveké dokumenty.
Štruktúra.
Knihu je možné rozčleniť niekoľkými spôsobmi. 
Zároveň sa konzervatívni aj liberálni vedci vo všeobecnosti zhodujú, že veta „toto je rodopis...“ tvorí základný rámec knihy. 
Niekedy sa po nej vyskytujú aj rodokmene, ale nie je to pravidlo. Jej všeobecnou funkciou je:
Teória P. J. Wisemana túto vetu považuje za Mojžišov odkaz na príslušnú tabuľku, z ktorej čerpal údaje pri zostavovaní Genezis.
Obsah.
Stvorenie.
V Knihe Genezis je opísané ako Boh stvoril svet za šesť dní – v šiestich časových rozpätiach alebo fázach (svetlo – nebesá – zem, voda, rastliny – nebeské telesá – morská zver a vtáky – ľudia a suchozemská zver), a potom oddychoval.
Adam a Eva.
Boh stvoril Adama ("človek"), prvého človeka, zo zeme („Adama“) a ubytoval ho v rajskej záhrade. Aby nebol osamelý, stvoril z jeho rebra Evu, prvú ženu. Vzbura voči Bohu, pri ktorej Adam a Eva jedia zo zakázaného „stromu poznania dobra a zla“ (pred čím ich Boh varoval), má za následok ich vyhnanie z raja. Boh totiž nechcel aby jedli aj zo susedného stromu života.
Kain a Ábel.
Narodia sa Kain a Ábel, prvé dve deti Adama a Evy. Kain zabije svojho brata a je vyhnaný, ale Boh ho označkuje, aby ho ľudia (ktorých pôvod sa však neuvádza) kvôli jeho previneniu nezabili. Kain, potom ako sa mu narodil syn Henoch (Enoch), založí prvé mesto.
Noe.
Príbeh sa začína útržkovitou poznámkou o Božích synoch. V tom čase boli na zemi obri, ktorí mali s ľudskými dcérami deti. V knihe Genezis je uvedené, že pred potopou sa ľudia dožívali aj vyše 900 rokov, boli však hriešni. Boh sa rozhodne ich zničiť potopou, zachráni však Noema s rodinou, ktorý si na tento účel postaví loď (Noemova archa), kam vezme aj pár z každého druhu zvieraťa. Hoci Boh potom zistí, že aj Noemova rodina je hriešna, sľúbi už nikdy nezničiť ľudstvo potopou.
Babylonská veža.
Najprv sa opisujú národy, ktoré sú potomkami Noema, a potom zrazu nasleduje opis stavby Babylonskej veže (Bawel; Gn 11,1 – 9). Ľudia sa vzbúria proti Bohu a za trest sú roztrúsení po Zemi a ich jazyky zmätené, čo má byť vysvetlením existencie početných jazykov sveta.
Abram a Sára.
Kočovníka Abrama z Uru (neskôr nazývaný Abrahám) zavolá Boh do krajiny Kanaán, ktorá je krajinou jemu a jeho potomkom prisľúbenou. Sprevádza ho manželka Sarai (Sáraj, neskôr nazývaná Sára) a jeho rodina spolu s jeho synovcom Lotom s rodinou. Aby sa zabránilo konfliktom o pastviny, rozdelia sa Abrahám a Lot, pričom Lot presídli do údolia Sodomy.
Sodoma a Gomora.
Abramovi sa zjavia traja anjeli a oznámia mu, že napriek ich vysokému veku budú mať so Sarai do roka syna. Navyše informujú o pláne Boha zničiť hriešne mestá Sodoma a Gomora. Abram prosí Boha o nezabitie nevinných, ale Boh zachráni len Lota s rodinou. Lotova žena sa pri úteku obzrie a pri pohľade na miesto skazy sa zmení na soľný stĺp. Lotove dcéry, asi v domnení, že bolo zničené celé ľudstvo, porodia s ich otcom deti, ktoré sa stanú otcami kmeňov Amon (Ammon) a Moab.
Izmael a Izák.
Zo strachu, že nebudú mať dieťa, nechá Sarai (Sáraj) Abrama splodiť dieťa so svojou slúžkou Agar (Hagar). Dieťa dostalo meno Izmael. Keďže sa Agar (Hagar) po narodení Izmaela povýšila nad Sarai – Abrahámovu ženu, začala ju Sarai trápiť a Agar (Hagar) utiekla do púšte. Tam ju našiel Pánov anjel a povedal jej, že sa má vrátiť späť a pokoriť sa pred svojou pani. Boh napomína Abrama a Sarai (Sáraj) pre neveru a uzavrie s nimi zmluvu, podľa ktorého sa premenujú na Abrahám a Sára a musí sa vykonať obriezka všetkých mužských potomkov na znak potvrdenia.
Sára potom predsa len porodila syna Izáka. Izmael sa stal praotcom Arabov. Boh potom skúša Abrahámovu vieru tým, že požaduje, aby obetoval svojho syna, no Abrahám obstojí. Izák sa stal právoplatným dedičom Abrahámových zasľúbení, stal sa otcom Jakuba (pozri nižšie), ktorý neskôr prijal meno Izrael. Izrael mal 12 synov, z ktorých pochádza 12 kmeňov Izraela.
Jakub a Ezau.
Izák sa ožení s Rebekou a majú dvojičky: Ezaua (Ezava), ktorý sa stane lovcom, a Jakuba (Jakoba), ktorý sa stane kočovníkom. Nasleduje príbeh o práve prvorodeného, ktoré si Jakub kúpi od Ezaua za šošovicové jedlo. Keď Jakub ľsťou získa ešte aj požehnanie Izáka, poradí mu matka, aby utiekol a unikol Ezauovmu hnevu. U brata svojej matky sa potom ožení s oboma jeho dcérami (Ráchel a Lia, resp. Lea). S oboma ženami a ich dvomi slúžkami mal potom dvanásť synov (Ruben, Simeon, Lévi/Levi, Júda/Juda, Dan, Neftali/Naftali, Gad, Aser/Ašer, Isachar, Zabulon/Zebulon, Jozef a Benjamín) a dcéru menom Dina.
Po Jakubovom návrate k jeho rodičom sa jednej noci ocitne v súboji so záhadnou bytosťou (interpretovaná buď ako Boh, anjel, alebo ako človek). Jakub vyhrá a prinúti protivníka, aby ho požehnal. Tento mu nato dá aj nové meno „Izrael“ (=bojujúci s Bohom).
Jozef a bratia.
Jozef je Jakubov najobľúbenejší syn a často udáva svojich bratov u otca, za čo ho títo nenávidia. Predajú ho ako otroka karaváne tiahnúcej do Egypta, ale Jakubovi povedia, že ho zabila divá zver.
Jozefa v Egypte predajú za otroka dvorskému úradníkovi faraóna. Jeho manželka nechá Jozefa s falošnými obvineniami uvrhnúť do väzenia, keď odmieta s ňou spať. Vďaka svojej schopnosti vykladať sny sa však Jozef oslobodí a stane sa vplyvným mužom Egypta. Potom, čo správne predpovie 7 bohatých a 7 suchých rokov v Egypte a krajinu zachráni pred hladomorom prípravou plánu na tvorbu zásob, má istú pozíciu vezíra.
Pretože jeho rodina v Kanáane trpí spomínaným suchom a chce v Egypte kupovať obilie, podarí sa mu priviesť ju k sebe do Egypta. Zmieri sa so svojimi bratmi a podarí sa mu ešte sa rozlúčiť so svojim umierajúcim otcom. Celá Jakubova (Izraelova) rodina (asi 70 ľudí) sa presťahovala do Egypta. Kniha Genezis sa končí správou o Jozefovej smrti.
Teológia.
Genezis je kľúčová kniha nielen pre pochopenie Pentateuchu, ale celej Biblie. Práve v prvých 11 kapitolách, ktoré sú najkontroverznejšie, sú uvedené všetky podstatné zápletky; v ďalších knihách Biblie sú už len riešené. Postupne uvádza, že Stvoriteľom a preto vlastníkom a Pánom celého vesmíru je Boh. Vysvetľuje pôvod človeka a zmysel jeho existencie. Uvádza porušenie prvotnej dokonalosti prírody a celého ľudstva ako dôsledok neposlušnosti (hriechu) prvého ľudského páru. Uvádza Boží sľub, že príde Vykupiteľ (protoevanjelium). Zdôrazňuje Božiu lásku k ľuďom napriek ich pádu.
Kapitoly 12 – 50 obsahujú pradejiny izraelského národa. Zároveň ide o začiatok Božieho plánu záchrany ľudstva. Potomok Abraháma sa stane požehnaním pre všetky národy. Bude to Vykupiteľ ľudstva, ktorého Boh prisľúbil už v raji.
Najstaršie kresťanské komentáre a homílie vznikali na opis stvorenia.

</doc>
<doc id="7241" url="https://sk.wikipedia.org/wiki?curid=7241" title="Zubná kefka">
Zubná kefka

Zubná kefka je nástroj používaný so zubnou pastou na čistenie zubov. Hlavná funkcia je prevencia zubného kazu a zápalov ďasien. Oba tieto deje sú spôsobené zubným povlakom, ktorý sa odstraňuje zubnou kefkou.
História.
Prvého predchodcu zubnej kefky používali Sumeri, datuje sa do obdobia okolo roku 3000 pred Kr. Tieto špáradlá zo zlata používali Asýrčania, Babylončania a starí Číňania. Starí Egypťania používali ako zubnú kefku drevenú paličku na žutie. Bol to kúsok tenkej vetvičky, ktorý bol na konci rozstrapkaný. Prvý patent na výrobu zubnej kefky, takej ako poznáme dnes, zaevidovali v roku 1857 v USA. Vlákna sa najprv vyrábali zo zvieracích štetín, nylonové sa začali používať od roku 1938. Vynálezcom bola firma DuPont.
Ideálna kefka.
Ideálna kefka má umelé vlákna z nylonu, ktoré sú husto osadené na veľmi krátkej pracovnej časti, nie dlhšej ako 2,5 cm. Vlákna sú mäkké alebo „super“ mäkké a na konci zaoblené. Zastrihnuté sú narovno. Pracovná časť je pevne spojená s rukoväťou, nie ohybne. Vlákna nie sú ohnuté do strany, ani po dlhšom používaní. Kefka sa dá ľahko otestovať bruškom prsta. Lepšie kefky sú na dotyk jemnejšie.
Kefku treba pravidelne vymeniť za novú, typicky každé 3 mesiace.
Použitie.
Zubný hygienik môže v rámci pravidelnej prehliadky poučiť pacienta o správnej metóde čistenia zubov. Kefka by mala byť používaná nielen na čistenie zubov, ale aj ďasien. Kefku treba priložiť na hranicu medzi zubom a ďasnom s vláknami otočenými kolmo na plochu zubu. Následne sa vykonávajú krúživé pohyby jemným tlakom. Takýmto spôsobom sa umyje vnútorná (jazyková) aj vonkajšia
(lícna) strana zubu. Krúživými pohybmi sa umyje aj vrchná strana zubu.
Ideálne je pohybovať kefkou len od ďasien k zubom, obzvlášť pri chorých ďasnách alebo
citlivých zuboch. Z vrchnej strany len od zadných zubov k predným. Krúživé pohyby sú ale preferované väčšinou pacientov pretože sú ľahšie a rýchlejšie.

</doc>
<doc id="7244" url="https://sk.wikipedia.org/wiki?curid=7244" title="M n. m.">
M n. m.



</doc>
<doc id="7248" url="https://sk.wikipedia.org/wiki?curid=7248" title="Košice">
Košice

Košice (iné názvy pozri kapitolu Názov) sú metropolou východného Slovenska a s takmer 230 000 obyvateľmi druhým najľudnatejším mestom na Slovensku. Mesto je súčasťou Košickej aglomerácie s 367 000 obyvateľmi a Košicko-prešovskej aglomerácie, ktorá s 555 800 obyvateľmi patrí medzi najväčšie urbanizované oblasti na Slovensku.
V roku 2013 sa Košice stali Európskym hlavným mestom kultúry. Od roku 2016 nesú titul Európske mesto športu, od toho istého roku sa tu koná prestížny medzinárodný filmový festival MFF Art Film. Prostredníctvom podpory rozvoja kreatívneho priemyslu a informačných technológií sa Košice zaradili do Siete kreatívnych miest UNESCO v roku 2017, kedy im bol priznaný štatút "UNESCO Creative City of Media Arts". Košice v roku 2019 získali taktiež titul "Európske hlavné mesto dobrovoľníctva 2019". Ocenenie udeľuje "Európske dobrovoľnícke centrum" so sídlom v Bruseli. Košice sa tak stali historicky prvým mestom z krajín strednej a východnej Európy a po Barcelone, Lisabone, Londýne, Sligu a Aarhuse šiestym európskym mestom, ktoré získalo toto prestížne ocenenie.
Košice sú centrom celého východného Slovenska a sídlom regionálnej samosprávy – Košického samosprávneho kraja. Sú významným centrom politického, hospodárskeho, kultúrneho a cirkevného života, sídlom Košickej rímskokatolíckej arcidiecézy, Košickej gréckokatolíckej eparchie, Michalovsko-košickej pravoslávnej eparchie a Ústavného súdu SR. Zároveň sú významným univerzitným centrom (sídlom troch univerzít a jednej vysokej školy, ako aj fakúlt a detašovaných pracovísk iných slovenských vysokých škôl) a ôsmich ústavov Slovenskej akadémie vied.
Mesto je strediskom významných kultúrnych inštitúcií s celoslovenskou a regionálnou pôsobnosťou, medzi ktoré patria Národné divadlo Košice, Štátna filharmónia Košice, Slovenské technické múzeum, Východoslovenské múzeum, Východoslovenská galéria a Štátna vedecká knižnica v Košiciach. Mesto má pestrú národnostnú skladbu, najväčšiu menšinu na území mesta tvorí maďarská menšina (takmer 3 % podľa kvalifikovaného odhadu Štatistického úradu SR) a rómska menšina s podielom takmer 2 %.
Mesto hrá rolu v dopravnom prepojení východ – západ, kde tvorí spojnicu medzi východnou a strednou Európou na jednej strane a Ukrajinou a Ruskom na druhej strane prostredníctvom širokorozchodnej železničnej trate. Košické medzinárodné letisko sprostredkúva letecké spojenie so západnou a stredovýchodnou Európou pre spádovú oblasť východného Slovenska. V meste je zastúpený hutnícky a strojársky priemysel, umiestnená je tu skupina firiem informačných a telekomunikačných technológií, ktorá je združená v klastri Košice IT Valley.
Odrazom bohatej histórie mesta je jeho centrum s početnými pamiatkami gotickej, barokovej, klasicistickej a historizujúcej architektúry, ktoré tvorí najväčšiu mestskú pamiatkovú rezerváciu na Slovensku (). Jej najvýznamnejšou dominantou je rozlohou najväčšia sakrálna stavba na Slovensku – gotická katedrála Dóm svätej Alžbety. Hlavná ulica, lemovaná palácovými a meštianskymi domami s reštauráciami, butikmi a kaviarňami, je promenádnym korzom mesta.
Geografia.
Mesto leží vo východnej časti Slovenska v Košickom kraji, v blízkosti hraníc s Maďarskom (), Ukrajinou () a Poľskom () na križovatke historických obchodných ciest. Od hlavného mesta Bratislavy je vzdialené asi .
Mesto sa rozprestiera na oboch brehoch rieky Hornád v geografickom styku severného výbežku Východopanónskej panvy – Košickej kotliny a karpatského pohoria Slovenské rudohorie, ktoré mesto ohraničuje na severozápade masívom Čiernej hory a Volovských vrchov. Z východu ho obklopuje hradba Slanských vrchov sopečného pôvodu.
Centrum mesta leží v nadmorskej výške 208 metrov, najvyšším bodom mesta je vrch Hradová – , ktorý patrí do masívu Čiernej hory.
Geológia.
Tektonickej stavbe okolia Košíc dominuje hornádsky zlomový systém, kolmo obmedzujúci gemerikum, veporikum a vnútrokarpatský paleogén od Východopanónskej panvy. Pozdĺž zlomu došlo v miocéne k silnej sopečnej aktivite v Slanských vrchoch. Južná a juhovýchodná časť mesta stojí na vápnitých íloch kochanovského súvrstvia sarmatského veku (miocén) a mladších riečnych pieskoch, štrkoch a hlinách kvartéru. Západná a severná časť mesta leží na starších horninách veporika a gemerika. V oblasti Ťahanoviec to sú granodiority až tonality komplexu Bujanovej a nadložné premenené pieskovce a zlepence a tiež mezozoické vápence patriace k veporiku. V západnej časti dominujú premenené horniny gemerika, hlavne fylity čermeľskej skupiny, zlepence a brekcie krompašskej skupiny a amfibolity a metabazity rakoveckej skupiny. Z nerastného bohatstva sú v severozápadnej časti mesta v masíve Bankov významnejšie ložiská magnezitu, ktoré sa do roku 1997 ťažili a spracovávali v košickej magnezitke. V oblasti Jahodnej sa nachádzajú i dosiaľ neťažené bilančné zásoby uránovej rudy s významnou prímesou molybdénu.
Podnebie a počasie.
Podnebie Košíc je kontinentálne, mierne s priemernými teplotami –3 °C v januári a 19 °C v júli. Priemerná ročná teplota sa pohybuje okolo 8,48,7 °C. Priemerný ročný úhrn zrážok je asi 600. 
Vodné toky.
Mesto patrí do povodia riek Hornád – Slaná – Tisa. Rieka Hornád preteká východnou časťou mesta v smere sever – juh. Pravostrannými prítokmi Hornádu sú východo-západným smerom Myslavský potok a severozápadným smerom potok Čermeľ. Mestskou časťou Šaca v západnej časti mesta tečie zo severu na juh rieka Ida. Južne od Košíc sa do Hornádu vlievajú ľavostranné prítoky Torysa a Oľšava. Ochranu pred povodňami zabezpečujú pre mesto priehrady na Hornáde Ružín I a Ružín II.
Vodné plochy a jazerá.
Vodné pomery mesta neboli priaznivé pre vytvorenie prírodných vodných plôch. V intraviláne mesta a v jeho okolí sa nachádzajú umelé vodné nádrže na riekach Hornád a Ida, viaceré bagroviská, resp. štrkoviská a rybníky. Pozdĺž Hornádu v južnej časti mesta sú zachované slepé ramená.
"Pozri aj: Zoznam vodných plôch v Košiciach a okolí"
Susedné obce.
Najbližšie ku hraniciam mesta sa nachádza 26 obcí. Všetky tieto obce sú vidiecke spoločenstvá a nachádzajú sa v okrese Košice-okolie.
Politika.
Mestská samospráva.
Zákon Národnej rady Slovenskej republiky z 1. októbra 1990 o meste Košice "401/1990 Zb." určil Košiciam štatút mesta spravovaného magistrátom, mestským zastupiteľstvom a primátorom mesta. Novelizácia zákona z roku 2006 "222/2006 Zb." rozšírila napríklad právomoci miestnych zastupiteľstiev mestských častí.
Mestské zastupiteľstvo je orgánom samosprávy mesta a rozhoduje o najdôležitejších otázkach celomestského charakteru. Má 41 poslancov, volených priamo podľa proporcionálneho princípu veľkosti jednotlivých mestských častí na obdobie štyroch rokov.
Primátor je výkonným a reprezentatívnym orgánom mesta, volený priamo na 4-ročné obdobie v jednokolovej voľbe systémom relatívnej väčšiny. Vedie rokovania mestského zastupiteľstva a mestskej rady a podpisuje ich uznesenia. Má dvoch námestníkov.
Mestská rada je výkonným a poradným orgánom primátora, skladá sa z 15 členov volených mestským zastupiteľstvom zo svojich radov, ďalej všetkých starostov jednotlivých mestských častí a primátora mesta.
Magistrát je odbornou a administratívnou zložkou, delí sa na oddelenia a referáty, na jeho čele stojí riaditeľ.
Mesto Košice je ďalej delené na 22 samosprávnych mestských častí, ktoré sú spravované vlastnými miestnymi zastupiteľstvami na čele so starostami.
Symboly.
Erb Košíc je najstaršie doloženým mestským erbom v Európe . Strieborná veľká pečať mesta z roku 1504 je jednou z najkrajších uhorských renesančných pečatidiel. Ďalšími symbolmi sú zástava mesta, insígnie a štandarda primátora. 11. apríla 2019 mestskí poslanci odsúhlasili za patrónku mesta svätú Alžbetu Uhorskú, ktorá je taktiež patrónkou známej košickej katedrály.
Regionálna samospráva a štátna správa.
Decentralizáciou verejnej správy od roku 2002 prešla väčšina kompetencií krajov a okresov na samosprávny kraj. Košice sú sídlom Košického samosprávneho kraja. Na úrovni štátnej správy je územie mesta spravované Obvodným úradom Košice s pôsobnosťou pre celý Košický kraj.
Dejiny.
Dejiny mesta sú oveľa staršie ako jeho prvá písomná zmienka z roku 1230, ktorá spomína kostol v kráľovskej osade – "Villa Cassa" – predchodkyni neskoršieho mesta. Mestom sa Košice stali po roku 1241, keď kráľ Belo IV. podporoval znovuosídlenie Uhorského kráľovstva po mongolskom vpáde prizvanými „hosťami“ zo saského Nemecka. Stredoveká zástavba, sústrediaca sa okolo charakteristicky predĺženého šošovkovitého námestia, bola v rokoch 12701290 obohnaná mestskými hradbami. Opevnené mesto zostalo významnou vojenskou pevnosťou až do konca 18. storočia.
V roku 1312, v dobe bojov o uhorský trón, mesto vyzbrojilo vojská a po boku kráľa Karola Róberta z Anjou porazilo v Bitke pri Rozhanovciach oligarchov Omodeja Abu a Matúša Čáka Trenčianskeho, za čo si vyslúžili lukratívne privilégiá. V roku 1369 Košice získali mestský znak, ktorý je najstarším písomne doloženým mestským erbom v Európe . Stali sa druhým najdôležitejším mestom v Uhorskom kráľovstve, s rovnakými právami, ako malo hlavné mesto Budín. Boli kultúrnym, remeselníckym a obchodným centrom celej hornouhorskej oblasti a na dôležitých obchodných trasách, predovšetkým z Pobaltia na Balkán. Za vlády Žigmunda Luxemburského v prvej polovici 15. storočia došlo k okázalej gotickej výstavbe, ktorej najvýznamnejšou ukážkou je Dóm svätej Alžbety. Za humanistického panovania Mateja Korvína dosiahol rozkvet Košíc svoj vrchol, keď sa s 10 000 obyvateľmi radili k najväčším mestám Európy.
Od 16. storočia Košice hrali rolu protihabsburskej bašty v početných stavovských povstaniach uhorskej šľachty, z ktorých najvýznamnejšie z rokov 17031711 viedol knieža František II. Rákoci, pochovaný v Košiciach. Mesto bolo hlavnou hornouhorskou protitureckou vojenskou pevnosťou a centrom katolíckej vzdelanosti s etablovanou Košickou univerzitou, založenou v roku 1657. V 19. storočí sa Košice stali výstavným posádkovým mestom s prenikajúcim priemyslom, početnými secesnými budovami štátnych úradov a inštitúcií a vlastnou konskou (1891), neskôr elektrickou mestskou železnicou (1913). Po roku 1918 sa začlenili do rámca novovzniknutého Česko-Slovenska. V rokoch 19381945 patrili horthyovskému Maďarsku.
V roku 1945 tu bola sformovaná prvá povojnová česko-slovenská vláda a vyhlásený Košický vládny program. V roku 1960 sa stali krajským mestom východného Slovenska. V 60. rokoch bol na juhovýchodnom predmestí vybudovaný hutnícky kombinát, čo bolo príčinou masového prisťahovalectva a výstavby početných panelových sídlisk. Košice si vyslúžili označenie najrýchlejšie rastúceho mesta v Česko-Slovensku a až do zániku spoločného štátu obsadzovali tradičnú priečku piateho najväčšieho mesta v Česko-Slovensku. Historické centrum zostalo chránené štatútom mestskej pamiatkovej rezervácie, najväčšej na Slovensku (ustanovená v 1983 s rozlohou ). Od roku 1990 sú spravované magistrátom s 22 samosprávnymi mestskými časťami a od roku 1993 sú sídlom Ústavného súdu Slovenskej republiky.
Názov.
Názov mesta Košice je odvodený od slovanského osobného mena "Koša". Pôvodný význam názvu bol "osada ľudu Košovcov". Názov "Koša" prevzali po svojom príchode do Košickej kotliny v 40. rokoch 11. storočia aj Maďari v paralele "Kassa", "Kossa", "Cossa". Slovenská patronymická prípona "-ice" je neskorším dodatkom. Napokon latinčina a nemčina prevzali maďarskú formu Kassa, z čoho vzniklo neskoršie "Cassovia" a "Kaschau". Nasledujúca tabuľka obsahuje chronologický prehľad výskytu jednotlivých názvov. Výslovnosť terajšieho názvu mesta je v slovenčine nasledujúca – a v maďarčine znie takto – .
Latinský názov znie "Cassovia", ďalšie názvy mesta: , , , , , , , 
Za svoje dlhoročné mierové aktivity Košice v roku 1985 získali od Svetovej rady mieru titul "Mesto mieru" a v roku 1988 od Organizácia Spojených národov zase titul "Posol mieru", mieru je venovaný aj samotný Medzinárodný maratón mieru.
Obyvateľstvo.
Charakteristika.
Podľa sčítania obyvateľstva z roku 2018 žilo v Košiciach 238 757 obyvateľov. Národnostné zloženie mesta je nasledujúce: Slováci – 75.7 %, Maďari – 2.8 %, Rómovia – 1,98 %, Rusíni – 0.67 %, Česi – 0.72 %, Ukrajinci – 0.46 %, Nemci – 0.29 %, Poliaci – 0.17 %, Rusi – 0.09 %. Až 16.68 % obyvateľov Košíc neuviedlo žiadnu národnosť. K rímskokatolíckej cirkvi sa prihlásilo 45 % veriacich, ku gréckokatolíckej cirkvi – 6,12 %, evanjelickej cirkvi augsburského vyznania – 2,33 %, ku kalvinizmu – 2 %, k pravoslávnej cirkvi – 1,24 %. Bez vyznania je 16,6 % obyvateľov.
V roku 2008 mali Košice 233 659 obyvateľov, čo bol pokles o 578 v porovnaní s rokom 2007. Najviac detí v pomere k počtu obyvateľstva sa narodilo v mestskej časti Luník IX (34,69 na 1000 obyvateľov). Mesto zaznamenalo kladný prirodzený prírastok obyvateľstva (na 1000 obyvateľov sa narodilo 10,64 detí), ale migráciou obyvateľstva došlo k jeho poklesu. Za rok 2008 sa do mesta prisťahovalo 1 583 ľudí, ale odsťahovalo sa ich až 2 628, z toho 73 odišlo do zahraničia. 2 555 Košičanov zmenilo miesto svojho bydliska v rámci Slovenska, predovšetkým sa vysťahovali do západných častí Slovenska.
V roku 2011 bol zaznamenaný prirodzený úbytok obyvateľstva v okrese Košice IV. Najvyššiu relatívnu živorodenosť vykazoval okres Košice III (14,46), najnižšiu okres Košice I (9,82 detí na 1 000 obyvateľov). V Košiciach migráciou ubudlo 546 obyvateľov, ale po započítaní prirodzeného prírastku obyvateľstva Košíc (718 osôb) od začiatku roka 2011 celkovo pribudlo v Košiciach 172 trvalo bývajúcich obyvateľov, na celkový koncoročný stav 240 688 obyvateľov. Najväčšími mestskými časťami podľa počtu obyvateľstva sú: Západ (40 599), Dargovských hrdinov (27 477), Nad jazerom (25 702), Sídlisko KVP (25 335), Juh (23 477), Sídlisko Ťahanovce (23 250), Staré Mesto (20 592), Sever (20 368) a najmenšími mestské časti Lorinčík (441), Šebastovce (663) a Džungľa (671).
V roku 2018 sa v Košiciach narodilo 2 280 detí (9,54 detí na 1 000 obyvateľov) a zomrelo 2 096 ľudí čo znamená prirodzený prírastok obyvateľstva o 181 osôb. Do mesta sa ďalej prisťahovalo 2 289 osôb no odsťahovalo sa 2 808 čo charakterizuje migračné saldo v hodnote -519 osôb. Ďalej sa v okresoch Košice I. a III. zaznamenal úbytok obyvateľstva no v okresoch Košice II. a IV. zase prírastok. Najvyššiu mieru živorodenosti zaznamenal okres Košice II. (11,11 ‰), najnižšiu okres Košice IV. (8,19 ‰). Najväčšími mestskými časťami podľa počtu obyvateľstva sú: Západ (39 978), Dargovských hrdinov (26 169), Nad jazerom (24 803), Sídlisko KVP (23 864), Juh (23 030), Sídlisko Ťahanovce (22 340), Staré Mesto (20 751), Sever (20 281) a najmenšími mestské časti Džungľa (697), Lorinčík (718) a Šebastovce (732).
Národnosti.
Národnostné zloženie obyvateľstva mesta prešlo historickými zmenami a menilo sa podľa politických okolností, keď záviselo od toho, koľko občanov sa prihlásilo k slovenskej a koľko k maďarskej národnosti. S populáciou 28 884 v roku 1891, iba polovica (49,9 %) Košičanov deklarovala maďarčinu ako svoj materský jazyk, 33,6 % – slovenčinu a 13,5 % – nemčinu. V roku 1910 z populácie 44 211 až 75,4 % sa deklarovalo Maďarmi, 14,8 % – Slovákmi, 7,2 % – Nemcami a 1,8 % – Poliakmi. Po roku 1918 v prvej Česko-slovenskej republike sa národnostná štruktúra menila výrazne v prospech slovenskej národnosti. Taktiež pribudlo Čechov, ktorí pôsobili v štátnych inštitúciách. Pred druhou svetovou vojnou mali Košice aj čulú židovskú komunitu. V rokoch 19441945 okolo 10 000 Židov bolo deportovaných stranou Šípových krížov do Osvienčimu. Po roku 1989 došlo k čiastočnej renesancii židovského života v Košiciach. Tunajšia židovská komunita je s 280 členmi druhá najväčšia na Slovensku. Od roku 2012 sa v Košiciach usporadúva festival židovskej kultúry "Mazal tov!".
Pre pestré dejiny a mnohé zmeny v národnostnom a náboženskom živote mesta sa Košice označujú ako "mesto tolerancie". Klub národnostných menšín bol symbolicky zriadený v pamätnom dome košického rodáka, maďarského spisovateľa Sándora Máraiho. Klub zastrešuje kultúrne aktivity maďarskej, českej, karpatonemeckej, bulharskej, rómskej, poľskej, rusínskej a židovskej menšiny. Od roku 2000 sa každý september usporadúva FEMAN - Európsky festival kultúry národov a národností. Niekoľkoročná tradícia spoločného ekumenického pašiového sprievodu ulicami mesta združuje deväť kresťanských cirkví a Židovskú náboženskú obec so štatútom pozorovateľa. Pre potreby maďarskej menšiny bol zriadený maďarský generálny konzulát. Košickú divadelnú scénu výrazne obohacuje obľúbené maďarské divadlo Thália.
Mesto je medzinárodne známe aj ako stredisko rómskej menšiny, ktorá sa sústreďuje v mestskej časti Luník IX. Úrad splnomocnenca vlády Slovenskej republiky pre rómske komunity tu má zriadenú regionálnu kanceláriu. Rómske divadlo Romathan je jediné svojho druhu na Slovensku. V Košiciach sídli "Rómske mediálne centrum", kultúrno-osvetová "Nadácia Dobrá rómska víla Kesaj" a súkromná základná škola a gymnázium so zameraním na výučbu rómskeho jazyka a rómskych reálií.
Partnerské mestá.
Bývalé partnerské mestá.
Poslanci mesta Košice 17. marca 2022 odhlasovali poslanecký návrh na zrušenie partnerstiev s Petrohradom a Vitebskom v reakcii na vojnovú situáciu na Ukrajine.
Kultúra.
Európske hlavné mesto kultúry 2013.
Prestížny titul Európske hlavné mesto kultúry udeľuje Európska komisia a Európsky parlament od roku 1985 s cieľom podpory trvale udržateľného kultúrneho rozvoja daného mesta so zapojením všetkých kultúrnych subjektov a zvýšením záujmu obyvateľov vybraného európskeho mesta o dianie v ňom. V roku 2008 zvíťazili Košice s projektom Interface 2013 nad ostatnými slovenskými kandidujúcimi mestami Nitrou, Martinom a Prešovom a stali sa tak prvým slovenským mestom s týmto titulom. Projekt Interface 2013 sa usiluje o transformáciu Košíc ako silného priemyselného centra na postindustriálne mesto s kreatívnym potenciálom, univerzitným zázemím a novou kultúrnou infraštruktúrou. Tvorcovia priniesli do Košíc koncept kreatívnej ekonomiky – prepojenia ekonomiky a priemyslu s umením – čím sa vytvoril priestor pre rozvíjanie oblastí kreatívneho priemyslu (dizajn, médiá, architektúra, hudobná produkcia, film, informačné technológie, počítačové hry) a kreatívneho turizmu. Umelecký a kultúrny program na samotný rok 2013 vychádzal z koncepcie udržateľných aktivít s dlhodobým efektom na kultúrny život mesta a regiónu.
Hlavné investičné projekty Európskeho hlavného mesta kultúry Košice 2013:
Kunsthalle.
Stará krytá plaváreň v Mestskom parku na Rumanovej ulici, postavená v rokoch 19571961, bola následkom vypustenia Mlynského náhona, pretekajúceho v blízkosti budovy, poškodená a pre verejnosť uzatvorená v 80. rokoch 20. storočia. Odvtedy chátrala a s jej obnovou sa začalo až v súvislosti s projektom Európskeho hlavného mesta kultúry, ktorý dal stavbe novú náplň – premenu na prvú halu umenia na Slovensku. Rekonštrukcia v rokoch 20122013 ponechala v centrálnom priestore haly bazén, čím sa zachováva kontinuita pôvodného účelu objektu s novým využitím. Kunsthalle takto ponúka prepojenie sveta vody s kultúrou. Multifunkčná hala slúži ako výstavný priestor na prezentáciu súčasného vizuálneho výtvarného umenia, ale aj ako koncertná sála s kapacitou 750 miest.
Kasárne Kulturpark.
V súvislosti so získaním titulu Európskeho hlavného mesta kultúry 2013 pre Košice bol areál bývalých kasární a vojenských skladov na Kukučínovej ulici vyčlenený pre vytvorenie centra súčasného umenia a modernej nezávislej kultúry. Kulturpark prezentuje tvorbu vo všetkých umeleckých oblastiach, podporuje začínajúcich umelcov a poskytuje priestor pre spoluprácu umeleckého a podnikateľského sektora. V jeho rozsiahlych priestoroch sa usporadúva festival moderného umenia, rôzne koncerty, výstavy, vernisáže, inscenované čítania, divadelné predstavenia, filmové premietania, ale organizujú sa tu aj tvorivé dielne pre deti.
Tabačka Kulturfabrik.
Druhým košickým centrom umeleckej kreativity je Tabačka Kulturfabrik na Gorkého ulici na severe širšieho centra Košíc. Objekt bývalej erárnej tabakovej továrne z rokov 18511854 bol prebudovaný na kultúrno-sociálne centrum pre výstavné a rezidenčné aktivity a rôzne divadelné, tanečné, hudobné či mutimediálne produkcie. Súčasťou Tabačky je divadelná a kinová sála, výstavné, diskusné a koncertné priestory, hudobné vydavateľstvo a kaviareň.
V areáli Tabačky vznikne aj "Kreatívne centrum" pre Košický kraj za 18 miliónov €. Nachádzať sa v ňom budú priestory na školenia, moderné ateliéry, ale aj priestory na scénické a vizuálne umenie. Kompletná realizácia centra by mala byť hotová do roku 2023.
Divadlá.
Divadelná scéna mesta Košice je bohato zastúpená škálou štátnych i nezávislých súborov. Najväčšie divadlá spravidla majú okrem hlavnej scény aj sesterské štúdiá. Národné divadlo je klasickým divadlom s činoherným, operným a baletným súborom. Predstavenia sa konajú v historickej budove na Hlavnej ulici a v "Malej scéne", ktorá uvádza komorné činohry a komédie.
Bábkové divadlo Košice vzniklo v roku 1956 a v roku 1997 popri ňom vznikla činoherná "scéna Jorik". Divadlo Thália, uvádzajúce svoje predstavenia v maďarčine, bolo otvorené v roku 1969 a v roku 1995 si otvorilo "Divadelný súbor Máraiho". Iným divadlom národnostnej menšiny v Košiciach je Divadlo Romathan, založené v roku 1992 ako jediné svojho druhu na Slovensku. Svoje predstavenia uvádza v rómčine i slovenčine.
Po roku 1989 vznikol celý rad alternatívnych divadiel, z ktorých najvýznamnejšie Staromestské divadlo založila v roku 1997 legendárna košická herecká dvojica Ľubica Blaškovičová a Peter Rašev. Ďalšími sú Divadlo Maškrta, Divadlo na Peróne, Divadlo v kufri a Divadlo Cassia Dance. Mnohé z nich boli zapojené do projektu Európskeho hlavného mesta kultúry Košice 2013.
Kiná.
Prvé kino v Košiciach "Uránia" otvorili v roku 1909 (zaniklo v roku 1940). Niekoľko kinosál vzniklo v centre mesta v prvorepublikovom období ("Úsmev", "Slovan") a za socialistického režimu ("Partizán", "Tatra"). V roku 1973 vybudovali na sídlisku Terasa veľkokapacitné panoramatické kino "Družba" s kapacitou cez 500 divákov. Pred nástupom multikín v roku 2008 existovalo v meste ešte päť tradičných kín. Sedemsálové multikino je súčasťou obchodného centra Atrium Optima, štvorsálové multikino sa nachádza v obchodnom centre Galéria. V tradičnom "kamennom" kine "Úsmev" pôsobí od roku 2015 alternatívne umelecké kino pre náročného diváka, ktoré prevádzkuje združenie "Cinefil".
Hudba.
Štátna filharmónia Košice bola založená v roku 1969 ako druhý profesionálny symfonický orchester na Slovensku. Okrem svojej aktívnej koncertnej činnosti doma i v zahraničí prezentuje hudobné umenie aj prostredníctvom nahrávok pre rozhlas, televíziu a gramofónové spoločnosti. Je organizátorom troch medzinárodných festivalov: Košickej hudobnej jari, Medzinárodného organového festivalu Ivana Sokola a Festivalu súčasného umenia. Sídlom filharmónie je "Dom umenia". K festivalom klasickej a organovej hudby prispieva aj Hudobná spoločnosť Hemerkovcov a Konzervatórium Košice.
Folklór.
Najstarším folklórnym súborom z Košíc je folklórny súbor "Čarnica", založený v roku 1957. Z jeho radov vzišiel aj legendárny ľudový rozprávač Ján Pisančin alias Ander z Košíc. Veľmi známym a na Slovensku populárnym je folklórny súbor "Železiar". Ďalšími sú folklórne súbory "Borievka", "Hornád", "Jahodná" a rad detských súborov.
Košické folklórne súbory prezentujú spev a tanec regiónu Abova, Šariša, Spiša a iných východoslovenských oblastí. Pre priaznivcov folklóru je organizovaný Cassovia folkfest každý jún s prehliadkou lokálnych, slovenských i zahraničných súborov. Regionálny charakter majú Abovské folklórne slávnosti konané v neďalekých Rozhanovciach.
Múzeá.
V Košiciach, v meste s bohatou históriou, bol už v roku 1872 založený "Hornouhorský muzeálny spolok", predchodca dnešného Východoslovenského múzea. Záujemcom o históriu približuje dejiny mesta a celého regiónu Východného Slovenska vo svojich desiatich stálych expozíciách. V hlavnej budove na Námestí Maratónu mieru sa nachádzajú expozície "historická, numizmatická, zlatnícka" a "expozícia Košického zlatého pokladu". V náprotivnej budove "Divízie" sú inštalované expozície "prírodovedná" a "umeleckopriemyselná". V areáli Katovej bašty, východného pozostatku košického mestského opevnenia vznikol nový muzeálny areál. "Expozícia dejín mesta" s katovým bytom a dobovou mučiarňou v Miklušovej väznici je najnavštevovanejším košickým múzeom. V Katovej bašte sa nachádza "expozícia umeleckého kovolejárstva" a k nej upínajúca sa replika tureckého domu Rodošto je hlavným exponátom "expozície Františka II. Rákociho".
Počiatky technického múzea v Košiciach spadajú do vojnového roku 1943. Časť jeho exponátov tvorilo základ pri budovaní Slovenského technického múzea, jediného svojho druhu na Slovensku. Vo svojich 21 expozíciách pokrýva dejiny techniky vo všetkých technických odboroch. V samotnom meste je inštalovaných 13 expozícií a v hlavnej budove je umiestnené aj planetárium. V areáli letiska Košice sa nachádza Múzeum letectva.
Múzeum Vojtecha Löfflera je špecializovaným múzeom, ktoré vzniklo v roku 1993 ako dar mestu od významného košického sochára Vojtecha Löfflera a jeho manželky Kláry. Základ múzea tvorí 2000 exponátov majstrovej súkromnej zbierky. Okrem toho je múzeum významným výstavným priestorom trojrozmerného umenia.
V Klube národnostných menšín je zriadená "pamätná izba Sándora Máraiho". Tento významný spisovateľ, ktorý patrí k svetovej literárnej klasike 20. storočia, sa narodil v Košiciach a v mnohých svojich dielach reflektoval svoj vrúcny vzťah k rodisku.
Archeologické múzeum dokumentuje vývoj mestského opevnenia. Vzniklo po rekonštrukcii Hlavnej ulice v roku 1998, kedy sa mesto rozhodlo pod veľkou betónovou platňou sprístupniť pozostatky stredovekej "Dolnej brány".
Najnovším múzeom v Košiciach je Múzeum obetí komunizmu na Moyzesovej ulici 24. Vzniklo na počesť pamiatky obetiam komunizmu. Návštevníkom umožňuje nahliadnuť do príbehov väznených a mučených preživších.
Galérie.
Východoslovenská galéria vznikla v roku 1951 a v súčasnosti eviduje 6 400 diel z 19. a 20. storočia. V hlavnej budove na Hlavnej ulici, ktorou je Župný dom sídlia expozície "Maliarstvo 19. storočia na Východnom Slovensku", "Umenie 20. storočia na Východnom Slovensku" a "Slovenská grafika 20. storočia". Druhá budova galérie v pseudohistorizujúcom štýle na Alžbetinej ulici hostí expozíciu "Július Jakoby – výber z tvorby" a "Košice vo výtvarnom umení".
Popartová Mihal Gallery v ulici Pri prachárni v blízkosti obchodného centra Cassovia, ponúka expozíciu 25 originálnych obrazov svetoznámeho maliara s východoslovenskými koreňmi Andyho Warhola. Medzi nimi aj známe dielo Marylin Monroe, ale aj Wayne Gretzky, Hans Christian Andersen, Martha Graham a Teddy Roosevelt. Ďalšími atrakciami galérie sú niektoré Warholove sieťotlače, portfólio "Kosáky a kladivá" a dielo "Zvestovanie" na motívy Leonarda da Vinci.
Galéria KOPA DeSIGN na Kováčskej ulici sa sústreďuje na moderné umenie, pričom ponúka svoje priestory pre výstavy rôznych umelcov. Taktiež sa špecializuje na promovanie začínajúcich tvorcov.
Knižnice.
Štátna vedecká knižnica Košice naväzuje na bohatú knižničnú tradíciu Košickej univerzity, založenej v roku 1657. Historický fond predstavuje 90 000 zväzkov kníh od inkunábul (tlačí do roku 1500) po knihy zo začiatku 20. storočia, najmä z oblasti teológie, práva, medicíny, histórie a prírodných vied. Súčasná organizácia, založená v roku 1946, má právo povinného výtlačku. Popri knižnici funguje "Nemecká študovňa Goetheho inštitútu", "Informačné stredisko Rady Európy", "Britské centrum" a americké informačné a poradenské centrum "American Space in Košice" (predtým "InfoUSA").
Verejná knižnica Jána Bocatia je je najstaršou a zároveň najväčšou verejnou knižnicou na Slovensku. Knižnica má sedem pobočiek v najväčších mestských častiach. Jej počiatky siahajú až do 17. storočia, a má samostatné oddelenie čitárne časopisov, hudobné oddelenie a oddelenie regionálnej literatúry.
Knižnica pre mládež mesta Košice je špecializovaná knižnica pre prácu s deťmi a mládežou. V prevádzke je od roku 1955 s 20 pobočkami prevažne v základných školách.
Médiá.
Od roku 1962 vysiela z Košíc štúdio štátnej verejnoprávnej televízie (dnes STV), ktoré prispieva najmä regionálnym spravodajstvom. Košická televízia TV Naša začala vysielanie v roku 1996 a bola jednou z prvých lokálnych televízií na Slovensku. V roku 2015 sa začlenila do portfólia týženníka . Tradícia medzinárodného festivalu lokálnych televízií Zlatý žobrák siaha po rok 1995.
Rozhlasové vysielanie v Košiciach bolo spustené v roku 1927. Okrem Slovenského rozhlasu sídli v meste niekoľko lokálnych komerčných rádií s pôsobnosťou pre mesto, alebo aj celé Východné Slovensko. Z nich najvýznamnejšie je Rádio KISS a Rádio Košice – najpočúvanejšie regionálne rádio na Slovensku.
Regionálnym denníkom pre mesto Košice je Korzár. Večerné noviny Košický večer boli založené v roku 1968 a denne vychádzali do roku 2004. Tradícia tohoto legendárneho košického denníku bola zachovaná a do roku 2014 vychádzal v rámci skupiny Korzár raz týždenne, v piatok. V septembri 2014 začal vychádzať nový mestský večerník (dnes týždenník) s názvom . Ten sa za krátky čas stal najväčším a najpopulárnejším regionálnym mediálnym domom na Slovensku. Listy košické boli kultúrno-spoločenský magazín mapujúci súčasnosť i históriu Košíc a blízkeho okolia. Vychádzali raz za dva mesiace. Ostatné celorepublikové periodiká majú v Košiciach svoje detašované redakcie.
Z online médií bol v roku 2015 spustený portál Košicak, ktorý je skratkou pre označenie Košice aktuálne. Tento portál mapoval aktuality v regióne a prinášal aj zaujímavosti z histórie, aktualizovaný býval denne až do roku 2018. Druhým novším lokálnym informátorom v Košiciach je mediálny portál košiceonline.sk, ktorý vznikol v roku 2017.
Stavby.
Pamiatky.
Historické centrum mesta je najväčšou mestskou pamiatkovou rezerváciou na Slovensku. Bola vyhlásená v roku 1983. Zo všetkých slovenských pamiatkových rezervácií eviduje aj najviac pamiatkovo chránených objektov, ktorých je 501.
Jadro mesta pretína šošovkovito roztiahnuté námestie – Hlavná ulica s dĺžkou 1200 metrov. Jej stredom pretekal Čermeľský potok. Novodobá imitácia potoka bola v severnom a južnom úseku ulice inštalovaná v roku 1996. Potok vytváral v strede ulice ostrov, kde boli sústredené najdôležitejšie stavby mesta. Dóm svätej Alžbety je najväčšou gotickou katedrálou a zároveň najväčším kostolom na Slovensku. Bol budovaný od konca 14. storočia do roku 1508. Po jeho južnej strane stojí gotická Kaplnka svätého Michala, pôvodne slúžiaca ako pohrebný kostol pre okolitý cintorín na mieste dnešného parčíku. Dóm má aj samostatnú zvonicu, ktorou je dodnes funkčná Urbanova veža. V severnej časti ostrova sa nachádzala mestská radnica, od 18. storočia ju však nahradila klasicistická reduta s divadlom. Dnešná monumentálna eklektická budova Národného divadla bola postavená v roku 1899. Ulica je po celej svojej dĺžke lemovaná meštianskymi domami a šľachtickými palácmi Dežőfiovcov, Čákihovcov, Andrášiovcov, Barkóciovcov, Meškovcov a Forgáčovcov. Z kostolných objektov tu okrem Dómu stojí aj ranobarokový Premonštrátny kostol (taktiež "Jezuitský" alebo "Univerzitný" kostol) a pôvodne gotický, neskôr barokovo upravovaný Františkánsky kostol. Rozsiahle parcely zaberajú cirkevné stavby arcibiskupského paláca a farského úradu, uršulínskeho, františkánskeho a jezuitského kláštora, konviktu a kňazského seminára. Početne sú zastúpené na Hlavnej ulici i administratívne budovy Paláca Spišskej komory, starého a nového Župného domu, mestskej radnice a Paláca Hornouhorského hlavného kapitanátu. Najkrajšou barokovou pamiatkou v meste je Súsošie Immaculata. Na severe Hlavná ulica ústi do Námestia Maratónu mieru. V jeho strede je Pamätník maratónu mieru. Na námestí stoja reprezentatívne budovy Východoslovenského múzea a Úradu Košického samosprávneho kraja. V dolnej časti Hlavnej ulice boli odhalené pozostatky Dolnej brány mestského opevnenia. Od roku 1998 je tu otvorené Archeologické múzeum.
Vo východnej časti historického jadra na bývalom "Kalvínovom námestí" vznikla spojením dvoch gotických meštianskych domov Miklušova väznica. Medzi ňou a pozostatkom košického mestského opevnenia Katovou baštou sa nachádza Kalvínsky kostol. Vo dvore muzeálneho komplexu Katovej bašty vybudovali repliku exilového tureckého domu Františka II. Rákociho Rodošto. Malebná Hrnčiarska ulica je reštaurovaná do podoby "uličky remesiel". Na Mlynskej ulici, spájajúcej Hlavnú ulicu so železničnou stanicou, sa nachádza klasicistický evanjelický kostol. Pri ústí ulice do Mestského parku si nechal vybudovať mestský architekt "Jakab", palác v historizujúcom štýle. V západnej časti historického jadra stojí najstaršie zachovaný kostol v Košiciach – Dominikánsky kostol s kláštorom, ktorý je zároveň najstaršie stojacou stavbou v meste.
Na severovýchodnom svahu "Červeného brehu" sa nachádza stále funkčný cintorín Rozália, ktorý je ojedinelým súborom funerálnych historizujúcich stavieb z prelomu 19. a 20. storočia. Slúžil pre pohreby bohatého miestneho meštianstva a šľachty od začiatku 18. storočia. Neďaleko cintorína sa nachádza barokový komplex košickej Kalvárie. Na vrchu Hradová stál v stredoveku Košický hrad. Značná časť jeho základov bola archeologicky preskúmaná a odkrytá v roku 1996.
Pamätníky.
V Košiciach sa nachádza množstvo pamätníkov, z nich je ale najznámejší už spomínaný Pamätník maratónu mieru. Medzi ďalšie významné pamätníky patria aj Pamätník neznámeho protifašistického bojovníka a Pamätník vojakov Sovietskej armády na Námestí osloboditeľov.
Na Verejnom cintoríne sa nachádzajú 3 pamätníky – Pamätník talianskych partizánov a Pamätníky I. a II. svetovej vojny.
Pamätníkom najväčšej košickej dopravnej tragédie je Pamätník obetiam nehody električky (30. októbra 1978) pri košickom Amfiteátri.
K najnovším pamätníkom v meste sa radí Pamätník za Jána Kuciaka a Martinu Kušnírovú vytvorený košickým výtvarníkom Peterom Kalmusom. Pamätník bol slávnostne odhalený 21. augusta 2018. Je umiestnený neďaleko Kostola Svätého Ducha. Druhým novším pamätníkom je od 6. februára 2018, moderný pamätník Bjørnstjerna Bjørnsona vytvorený architektom Miroslavom Beličákom v Mestskom parku.
Ďalej sa nachádza množstvo menších pamätných tabúľ a sôch najmä v mestskej časti Staré Mesto.
Moderné stavby.
Architektúru 60. rokov 20. storočia v Košiciach zastupuje Hotel Yasmin (19601962 pôvodne "Hutník", zrekonštruovaný v rokoch 20072008) a obchodný dom Tesco (19651968 pôvodne "Prior", od 2020 OD Urban). V roku 1971 dostavaný hotel "Slovan" bol rekonštruovaný v rokoch 20072009 na DoubleTree by Hilton. Najvyššou budovou v meste ostal monoblok Novej nemocnice s výškou 83 metrov, ktorý bol dokončený v roku 1981. Najväčší administratívny komplex v meste, známy ako "Biely dom", bol dokončený v roku 1985 pre vtedajšie komunistické stranícke orgány. Dnes je sídlom Magistrátu mesta Košice.
Ojedinelou stavebnou aktivitou v 90. rokoch v meste bola budova expozitúry Národnej banky Slovenska (19941996) a Biznis Centra I. (19941996, bývalá budova dnes už neexistujúcej Priemyselnej banky). V rokoch 20072011 ho doplnilo Biznis Centrum II. V roku 2006 siluetu mesta výrazne oživila Steel Aréna, ktorá s kapacitou 8 400 miest okrem športových podujatí (Majstrovstvá sveta v ľadovom hokeji 2011 a 2019) hostí aj koncerty zahraničných a domácich hviezd populárnej hudby. 
Prvým moderným polyfunkčným objektom s kanceláriami, 91 bytmi a službami sa stal Cassovar z rokov 20072012. Vyrástol na mieste asanovaného košického pivovaru, pričom išlo o prvú revitalizáciu košického urbánneho brownfieldu v širšom centre mesta. Výrazný zásah do urbanistickej štruktúry centra Košíc znamenala výstavba nákupno-zábavného centra Aupark, spolu s Aupark Tower ako biznis centrom (2011).
Nové mestské štvrte.
Po stavebnej stagnácii v 90. rokoch 20. storočia a 1. dekáde 21. storočia sa stavebný boom v Košiciach prejavil až v 2. dekáde 21. storočia po odznení finančnej a hospodárskej krízy z roku 2008. Dopyt po bytoch v Košiciach neustále rastie, pričom realitný trh zaznamenáva vyššie ceny nielen nových, ale aj starších bytov na pôvodných košických sídliskách, čo značí príchod množstva nových obyvateľov najmä z východného Slovenska a okolia Košíc.
V mestskej časti Západ medzi Triedou SNP a Ondavskou ulicou pribudol v rokoch 2013 – 2019 rezidenčný komplex "Nová Terasa" realizovaný spoločnosťou Penta Investments. So 640 bytmi je "Nová Terasa" najväčším novodobým rezidenčným projektom na území Košíc, ktorého prvé dve etapy získali ocenenie "Stavba roka 2017 – bytový dom roka".
Košický developer MM Invest Košice postavil v rokoch 2014 – 2016 v rekreačnej lokalite "Anička" v mestskej časti Sever bytový komplex "Park Anička". So 120 bytmi ponúka moderné bývanie v prírode neďaleko rieky Hornád. Projekt získal ocenenie "Stavba roka 2017" za architektonické riešenie.
Košický developer MM Invest Košice rozbehol v roku 2014 aj výstavbu novej rezidenčnej štvrte "Panoráma" v mestskej časti Vyšné Opátske v lokalite Heringeš. Ide o kombinovanú rezidenčnú štvrť s bývaním vo viladomoch, radových rodinných domoch a bytovkách. 
Pôvodom holandský developer Cere Invest začal v roku 2015 výstavbu mestskej štvrte "Lorinčík Háje" tvorenej kombináciou 267 obytných jednotiek v rodinných domoch, radovej zástavbe, viladomoch aj bytovkách. Táto nová rezidenčná štvrť sa rozprestiera medzi mestskými časťami Lorinčík a Pereš.
Ďalšou novopostavenou obytnou štvrťou je "Zelená stráň" v mestskej časti Košická Nová Ves. Pôvodom izraelský developer Nes - Pan &amp; Marada Development rozvrhol výstavbu desiatich blokov projektu s 314 bytmi do troch etáp medzi rokmi 2014 – 2020.
V mestskej časti Juh pozorovať stavebný boom predovšetkým v okolí Kasární Kulturpark, ktoré sa v rámci Európskeho hlavného mesta kultúry – Košice 2013 stali hlavným dejiskom kultúrnych podujatí a revitalizácie brownfieldu niekdajších kasárenských objektov. V bezprostrednom susedstve Kasární Kulturpark košický developer Safran Slovakia vybudoval medzi rokmi 2012 – 2015 v dvoch etapách obytné jednotky "Šafránová záhrada" spolu so 110 bytmi. Ten istý developer dokončil v roku 2018 komplex 54 terasovitých domov s názvom "Herberia" na Žižkovej ulici. Nové bytové jednotky sa začali stavať aj na Bleskovej a Jánošíkovej ulici.
Neustále dochádza k ďalšiemu zahusťovaniu územia širšieho centra Košíc v mestskej časti Staré Mesto s pešou dostupnosťou od Hlavnej ulice. Bratislavský devepoler Cresco Real Estate v areáli národnej kultúrnej pamiatky "Mlynskej bašty" v roku 2019 dokončil rezidenčný komplex s rovnomenným názvom, v ktorom sa nachádza 134 bytov.
Rakúsko-česká developerská skupina CTR Group v "Rezidencii pri radnici" na Strojárenskej ulici ponúkla 359 bytov, ktoré dokončila v roku 2018. V rokoch 2019 – 2020 stavia ďalších 120 bytov v rámci Business Centre III. na Štúrovej ulici a na severnom okraji mestskej časti Staré Mesto rozbehla výstavbu rezidenčného komplexu "Albelli" (Alvinczyho – Bellova) s 390 bytmi v piatich bytových domoch.
Turizmus.
V roku 2018 bolo v Košiciach ubytovaných 386 088 turistov, čo je oproti predošlému rekordnému roku 2017 nárast o 5,45 percenta. Výraznejší je aj príchod zahraničných návštevníkov, ich počet sa medziročne zvýšil o 9,9 percenta na 135 430, čo sa prejavilo aj v náraste počtu prenocovaní cudzincov o 10,8 percenta. Súbežne s rastom počtu návštevníkov, narástli v kraji medziročne aj tržby ubytovacích zariadení, a to o 7,81 percenta na 22 558 763 eur za celý rok 2018. Hlavnú časť medzi zahraničnými hosťami tvorili návštevníci z okolitých krajín a to – Česka, Poľska a Maďarska. Až 30-percentný medziročný nárast dosiahol počet návštevníkov z Nemecka. K uvedenému roku bolo v meste 230 ubytovacích zariadení, z toho až 50 hotelov alebo penziónov. 
Počet návštevníkov Košíc dosiahol v roku 2019 číslo 240 345. Počet prenocovaní v meste bol 560 580 za rok 2019. V meste sa ku koncu roka 2019 nachádzalo 117 ubytovacích zariadení, ktoré poskytovali 6 807 lôžok. Podiel návštevnosti Košíc je oproti Košickému kraju 53 %. "Návštevnícke centrum" za celý rok 2019, navštívilo 11 912 ľudí. V auguste 2020 Košice taktiež trpeli poklesom zahraničnej návštevnosti spôsobenej Pandémiou COVID-19. Pokles činil 65,1 %, ale na druhej strane pokles kompenzoval rast počtu domácich hostí o 21,4 %. Celková návštevnosť Košíc bola v medziročnom porovnaní nižšia o 22,3 %.
S cieľom zvýšiť atraktivitu Košíc a Košického kraja ako turistickej destinácie a pritiahnutia západoeurópskych turistov na predĺžené víkendy ("city breaks") Košický samosprávny kraj založil v roku 2012 krajskú organizáciu cestovného ruchu, ktorý nesie názov Košice Región Turizmus. Úlohou tejto organizácie je primárne zatraktívniť samotný Košický región ako turistickú oblasť a prilákať čo najviac návštevníkov zo zahraničných krajín, hlavne zo západnej Európy. Dopomôcť k tomu má viacero projektov a podujatí zameraných na objavovanie jednotlivých destinácií v tomto regióne ako sú napríklad Spiš, Slovenský raj, Gemer, Košice, Dolný Zemplín a Tokaj. Ďalšou oblastnou organizáciou cestovného ruchu je inštitúcia s názvom Visit Košice, ktorá pre domácich a zahraničných návštevníkov zabezpečuje informácie a možnosti ako spoznať bližšie samotné mesto, prostredníctvom info centra, webu ale aj mobilnej aplikácie.
V meste fungujú tri informačné turistické centrá. Prvým je "Návštevnícke centrum Košice," druhým je "Regionálny informačný bod pre celý Región Košice, tretím je MiC KOŠICE." "Návštevnícke centrum Košice" sídli v budove Starej radnice na Hlavnej ulici 59 a Regionálny informačný bod nájdete na Hlavnej ulici 48. Informačné centrum "MiC KOŠICE" organizuje pravidelné tematické prehliadky mestských pamätihodností a pozoruhodností pod názvom "Potulky mestom Košice", ktoré sú Košičanmi veľmi obľúbeným zdrojom poznávania svojho mesta.
Atrakcie.
Najväčšou atrakciou Košíc je ich samotné historické jadro s mnohými architektonickými skvostmi. V jeho strede, na Hlavnom námestí, sa nachádza Spievajúca fontána. Vedľa fontány je umiestnená zvonkohra v tvare zvonmi ovešaného stromu. Každú hodinu hrá jednu zo svojich sto melódií, podľa ktorej „tancuje“ aj neďaleká fontána. Malebná Hrnčiarska ulička je uličkou remesiel so špecializovanými obchodíkmi. V hornatom prírodnom prostredí mestskej časti Kavečany sa nachádza Košická zoologická záhrada, DinoPark Košice a letná bobová dráha.
V mestskej časti Nad jazerom, na ploche tunajšieho Jazera, je inštalovaný vodnolyžiarsky vlek. Časť brehu jazera je upravená na pieskovú pláž. V okolí tejto pláže sa nachádzajú volejbalové a futbalové ihriská, športový areál pre posilňovanie a oddychová zóna. Oddychový areál s pieskovou úpravou "Beach Club" pri Mestskej krytej plavárni v centre mesta tiež ponúka plážové volejbalové ihriská.
V rekreačnom údolí Čermeľského potoka vedie úzkorozchodná Čermeľská železnica s historickými parnými lokomotívami. Jej cieľovou stanicou je prímestská oddychová zóna "Alpinka" s detskými ihriskami, golfovým ihriskom a areálom paintballu.
Botanická záhrada UPJŠ Košice, založená v roku 1950, ponúka prehliadku tropickej a subtropickej flóry, dekoratívnej flóry a arboréta. S vysokými skleníkmi a obrovskou kaktusovou zbierkou sa rozprestiera na ploche .
Sedem divov Košíc.
V Košiciach sa zorganizovala na prelome rokov 20082009 anketa medzi Košičanmi o siedmich divoch svojho mesta. Výsledky boli oficiálne vyhlásené 22. februára 2009 v historickej radnici. Jednoznačným víťazom sa stal Dóm svätej Alžbety. Za ním sa umiestnili Národné divadlo Košice, Medzinárodný maratón mieru, Spievajúca fontána, Kaplnka svätého Michala, Hlavná ulica a Jakabov palác.
Parky.
Najväčším mestským parkom v Košiciach je Mestský park založený v 60. rokoch 19. storočia medzi železničnou stanicou a centrom mesta. V 70. rokoch 20. storočia bol mierne redukovaný v prospech nových komunikačných spojení v predstaničnom priestore. V 90. rokoch v ňom bolo zriadené jazierko s umelým potôčikom a obnovený hudobný altánok. Rozsiahlou rekonštrukciou prešiel park v rokoch 20122013. Stará krytá plaváreň z rokov 19571961 na Rumanovej ulici bola prerobená na prvú Kunsthalle na Slovensku. Niekdajší secesný korčuliarsky pavilón z roku 1909 zrekonštruovali na bálový palác, za ktorým po rekonštrukcii vznikol prvý 5-hviezdičkový hotel v Košiciach s názvom "Parkhotel Villa Sandy".
Druhý najvýznamnejší park sa nachádza v mestskej časti Barca, ktorý je chránenou zónou so vzácnymi drevinami. V roku 1998 v 7 hektárovom parku bolo obnovené južné jazierko s vodnou flórou.
Typom pozdĺžneho alejového parku je park na Moyzesovej ulici. Parky Komenského Východ a Západ sa nachádzajú po oboch stranách triedy Komenského.
V mestských častiach Dargovských hrdinov a Sídlisko Ťahanovce sa rozprestiera rozsiahly lesopark. Medzi mestskými časťami Západ a Sídliskom KVP sa nachádza borovicový háj.
Zábava.
Večerná zábava v Košiciach sa sústreďuje v niekoľkých lokalitách. Veľkej obľúbenosti sa tešia multikiná v obchodnom centre Atrium Optima na juhozápadnom okraji mesta a v obchodnom centre Galéria. Otvorenie Steel Arény v roku 2006 prinieslo do mesta kvalitnú a kapacitnú halu. Vystúpenia známych domácich, ale najmä zahraničných interpretov v aréne výrazne obohatilo koncertnú scénu v Košiciach.
Košické centrum so spievajúcou fontánou a osvetlenými fasádami pamiatok je ideálne pre večerné korzovanie spojené s návštevou početných reštaurácií, barov a pubov s letnými záhradami na Hlavnej ulici. Komornejšiu atmosféru nočného života si možno vychutnať na Vrátnej ulici, v okolí Dominikánskeho námestia a Miklušovej väznice. Klubová scéna s trendovými barmi sa sústreďuje na Kováčskej ulici, Dominikánskom námestí a v Kulturparku.
Kulinárske špeciality.
Košická kuchyňa je zmesou tradičných špecialít slovenskej a maďarskej gastronómie. Vyslovene košickými špecialitami sú treska v majonéze a povestná košická zmrzlina, košický med, krémovníky a venčeky miestneho cukrárenského reťazca Aida, ktorý má po meste tri cukrárne. "Košické zlato" je oficiálny koktejl mesta, ktorý bol vytvorený na barmanskej show v roku 2010. Nápoj tajnej receptúry má aj teplú verziu pre zimné obdobie.
Verejné ustanovizne.
Košice, druhé najväčšie mesto na Slovensku, sú sídlom dôležitej ústavnej inštitúcie – Ústavného súdu Slovenskej republiky, ako aj celorepublikovej kancelárie Národného inšpektorátu práce. Detašované pracoviská tu zriadili Kancelária prezidenta SR, Kancelária predsedu NR SR a Úrad splnomocnenca vlády Slovenskej republiky pre rómske komunity.
Ako krajské mesto je sídlom Úradu Košického samosprávneho kraja a Obvodného úradu Košického kraja.
Národnostným menšinám tu slúži rad organizácií. Pre potreby maďarskej menšiny bola zriadená miestna organizácia "Čemadoku". Klub národnostných menšín združuje všetky menšiny žijúce v meste.
Konzuláty.
V Košiciach pôsobí Generálny konzulát Maďarska, umiestnený na Hlavnej ulici. Okrem neho sídli v meste aj 15 honorárnych konzulátov nasledujúcich štátov:
Veda.
Košice ako sídlo štyroch univerzít a významných priemyselných podnikov sústreďuje mnoho špecializovaných vedecko-výskumných pracovísk, prevažne technického zamerania, ale aj z oblasti veterinárnej medicíny a humanitných vied.
Košice majú dve planetáriá. Širokej a odbornej verejnosti slúži planetárium v hlavnej budove Slovenského technického múzea. Mestská výchovno-vzdelávacia inštitúcia pre deti a mládež "Centrum voľného času DOMINO" disponuje ďalším planetáriom, ktoré je spojené aj s hvezdárňou.
Vysoké školy.
Košice majú dlhú tradíciu strediska univerzitného vzdelávania. V roku 1657 založená Košická univerzita symbolizovala prevahu katolíckej Európy pri vytlačovaní Turkov z Uhorska. Košice sú v súčasnosti druhým najvýznamnejším centrom slovenského vysokého školstva. Univerzita veterinárneho lekárstva a farmácie v Košiciach, založená 1949, je jedinou svojho druhu na Slovensku. Počiatky Technickej univerzity spadajú do roku 1937, ale vojnové udalosti spôsobili jej presun do Bratislavy. Opätovne založená v roku 1952 je dnes s deviatimi fakultami a takmer 10 000 poslucháčmi je najnavštevovanejšou spomedzi košických vysokých škôl. Popri nej existuje aj záujmové vzdelávanie tretieho veku. Univerzita Pavla Jozefa Šafárika v Košiciach mala v roku 2019 na fakultách verejnej správy, filozofickej, lekárskej, prírodovedeckej a právnickej spolu viac ako 7 000 poslucháčov.
V meste je umiestnených aj niekoľko fakúlt univerzít so sídlom v iných slovenských mestách. Ekonomická univerzita v Bratislave sem umiestnila svoju podnikovohospodársku fakultu v roku 1969 a Katolícka univerzita v Ružomberku svoju teologickú fakultu v roku 2003. Vysoká škola zdravotníctva a sociálnej práce sv. Alžbety v Bratislave tu má detašované pracovisko bl. Z.G. Mallu. V meste od roku 2006 sídli aj Vysoká škola bezpečnostného manažérstva.
Stredné školy.
V Košiciach je stredné školstvo orientované predovšetkým na štvorročné a osemročné gymnáziá, ktorých bolo v roku 2021 v meste 20. Medzi nimi sú dve športové gymnáziá, jedno evanjelické, tri cirkevné, tri súkromné a jedno s vyučovacím jazykom maďarským. Šesť z nich má v zriadovateľskej pôsobnosti Košický samosprávny kraj.
Stredné priemyselné školy zastupujú hutnícka, dopravná, stavebno-geodetická, elektrotechnická a strojnícka. V meste sú tri stredné zdravotné školy, dve obchodné akadémie, dve konzervatóriá a hotelová akadémia. Ďalej je tu rad stredných odborných škôl, širokého zamerania z toho jedna s vyučovacím jazykom maďarským a 6 súkromných. Dokopy 22 v roku 2021. Väčšinu z nich má v zriadovateľskej pôsobnosti Košický samosprávny kraj.
Základné školy.
Základné školstvo je v Košiciach za rok 2021 zastúpené až 55 základnými školami. Z toho je 12 súkromných, 3 umelecké a 3 cirkevné. Všetky štátne školy sú v zriaďovateľskej pôsobnosti mesta Košice. Mesto Košice spolu zriaďuje 100 škôl (základné, materské, jazykové, ZUŠ, CVČ), čo z neho robí najväčšieho zriaďovateľa škôl na Slovensku.
Zdravotnícke zariadenia.
Univerzitná nemocnica Louisa Pasteura Košice bola založená v roku 1924 a je druhou najväčšou nemocnicou na Slovensku. Má 1616 lôžok a 3 700 zamestnancov v dvoch prevádzkach, "Starej nemocnici" v mestskej časti Juh a "Novej nemocnici" (19731981) v mestskej časti Západ.
Detská fakultná nemocnica Košice s 240 lôžkami bola založená v roku 1966.
Korene špecializovanej bezlôžkovej Leteckej vojenskej nemocnice siahajú do roku 1858. Je jedinou tohto druhu na Slovensku a slúži aj ako výučbová základňa Slovenskej zdravotníckej univerzity Bratislava v odbore letecké lekárstvo.
Železničná nemocnica s poliklinikou Košice je v prevádzke od roku 1955.
Nemocnica Košice-Šaca vznikla v roku 1959 ako závodný zdravotný ústav pri Východoslovenských železiarňach. Dnes s 380 lôžkami je jedinou veľkou súkromnou nemocnicou na Slovensku.
V meste sídlia s pôsobnosťou pre celé Východné Slovensko špecializované zariadenia Východoslovenský onkologický ústav Košice, Východoslovenský ústav srdcových a cievnych chorôb Košice a Vysokošpecializovaný odborný ústav geriatrický sv. Lukáša Košice. 
V najväčších mestských častiach existujú samostatné polikliniky, ktorých je dokopy jedenásť (z toho dve súkromné).
Centrálu tu má taktiež najväčší poskytovateľ záchrannej zdravotnej služby na Slovensku – Falck (Falck Záchranná, a.s.)
Hospodárstvo a infraštruktúra.
Zamestnanosť a mzdy.
Východné Slovensko patrí k chudobnejším regiónom Európskej únie, no ekonomické ukazovatele za samotné mesto Košice sa v 1. a 2. dekáde 21. storočia výrazne zlepšili a sú konkurencieschopné s ukazovateľmi západoslovenských miest. V roku 2016 dosahoval hrubý domáci produkt východoslovenského regiónu 69 % priemeru Slovenska. Samotný Košický kraj dosahoval 78 % priemeru hrubého domáceho produktu Slovenska.
Podľa indexu konkurencieschopnosti okresov Slovenska (najlepšie podmienky na rozvoj podnikateľských aktivít) sa košické okresy umiestnili nasledovne: Košice II. na 11. mieste, Košice I. na 14., Košice IV. na 20. a Košice III. na 31. mieste.
Nezamestnanosť v Košickom kraji bola k 31. decembru 2008 13,50 %, v okrese Košice-okolie 17,37 % a samotné mesto vykazovalo 7,19 % percentnú nezamestnanosť. V roku 2010 miera nezamestnanosti v meste Košice dosiahla hodnotu 9,57 %, no v roku 2018 už len 4 %.
Nezamestnanosť v Košickom kraji dosiahla k 31. januáru 2019 8,38 %, v okrese Košice-okolie 9,97 % a samotné mesto vykazovalo po spriemerovaní jednotlivých okresov Košíc iba 3,84 % percentnú nezamestnanosť. V roku 2018 klesol počet dlhodobo evidovaných uchádzačov o zamestnanie na 2 019 osôb.
V roku 2019 v Košiciach evidovali priemerný počet zamestnaných osôb 97 409. Z toho v druhom sektore (priemysel a stavebníctvo) pracovalo 22 118 osôb (22,7 %) a v treťom sektore (bez štatistických kategórií informácie a komunikácie, odborné vedecké a technické činnosti, administratívne a podporné služby) pracovalo 56 366 osôb (57,9 %). Potom vo štvrtom sektore v kategóriách "informácie a komunikácie, odborné vedecké a technické činnosti, administratívne a podporné služby" pracovalo 17 144 osôb (17,6 %).
Priemerná mesačná mzda v Košickom kraji v roku 2000 dosahovala 369 €, v roku 2007 zase 668,7 €, v roku 2018 982 €.
Priemerná mesačná mzda v meste Košice bola v roku 2019 na úrovni 1303 €.
Priemyselná produkcia a stavebníctvo.
Košice sú najdôležitejším priemyselným centrom východného Slovenska so zastúpením ťažkého hutníckeho, elektroenergetického, strojárenského a stavebného priemyslu.
V období štátneho socializmu (1948 – 1989) vzniklo v meste viacero etablovaných závodov kovospracujúceho, potravinárskeho a strojárenského priemyslu, ktoré neprežili neoliberálnu ekonomickú transformáciu po roku 1989. Medzi tieto patrili "Slovenské magnezitové závody – závod Košice-Ťahanovce", ktorý bol zrušený v roku 1997 a "Východoslovenské strojárne" s exportnou výrobou strojov a nákladných automobilov do krajín Rady vzájomnej hospodárskej pomoci. Tento podnik definitívne zanikol v roku 2013.
U. S. Steel Košice.
Hutnícky kombinát "Východoslovenské železiarne", založený v roku 1959, odkúpil v roku 2000 americký koncern United States Steel Corporation (Pittsburgh, Pensylvánia) a v súčasnosti funguje pod názvom U. S. Steel Košice, s.r.o. S výrobnou kapacitou 4,5 ton ocele ročne je U. S. Steel Košice najväčším producentom plochých valcovaných výrobkov v strednej Európe. Výroba podniku sa sústreďuje prevažne na produkty s vyššou pridanou hodnotou pre obalový, elektrotechnický, spotrebný, stavebný a automobilový priemysel ako sú oceľ valcovaná za tepla, oceľ valcovaná za studena, elektrotechnická oceľ, žiarovo pozinkovaná oceľ, oceľ s organickými povlakmi, pocínovaná oceľ alebo špirálovo zvárané rúry. V roku 2008 spoločnosť zamestnávala 12 227 pracovníkov, čo ju radilo medzi najväčších zamestnávateľov na Slovensku a na prvé miesto medzi najväčšími súkromnými (neštátnymi) zamestnávateľmi na Slovensku. V roku 2017 sa podnik s 12 028 zamestnancami radil na druhú priečku najväčších súkromných zamestnávateľov na Slovensku.
Tepláreň Košice.
Od roku 1967 funguje v mestskej časti Juh tepelná elektráreň TEKO Košice, ktorá patrí medzi najväčších výrobcov a distributérov tepla vo forme horúcej vody a pary v sústave centralizovaného zásobovania teplom na Slovensku. Podnik tiež vyrába elektrickú energiu a poskytuje podporné služby a regulačnú elektrinu pre potreby elektrizačnej sústavy Slovenskej republiky.
Kosit Košice.
Spoločnosť KOSIT, a.s. od roku 2001 pôsobí v oblasti zberu a spracovania komunálneho odpadu, pričom vlastní jedno zariadenie na energetické využitie odpadov, t. j. spaľovňu odpadov na území mestskej časti Barca v blízkosti obce Kokšov-Bakša. Spoločnosť zhodnotí 195 000 ton odpadu ročne, vyprodukuje 48 000 MWh elektrickej energie pre 20 000 domácností a v čase zimného obdobia zabezpečuje vykurovanie pre 2400 domácností.
Colas Slovakia.
V období socialistickej industrializácie v roku 1955 vznikol v Košiciach stavebný podnik "Inžinierske stavby" zameraný na výstavbu ciest, mostov, vodných nádrží, železničných a električkových tratí na východnom Slovensku. V roku 2004 sa podnik stal členom francúzskeho stavebného koncernu COLAS a v súčasnosti spolu s ostatnými slovenskými divíziami patrí medzi lídrov vo výstavbe a údržbe dopravnej infraštruktúry v krajine.
Priemyselný park Immopark.
Pri medzinárodnom letisku Košice na území mestskej časti Barca bol založený priemyselný a logictický park Immopark. Prvými investormi na jeho 60 hektárovom území sú globálne firmy vyrábajúce automobilové súčiastky: U-Shin Slovakia (prístupové systémy do automobilov a vývojové centrum), Faurecia Slovakia (interiéry a príslušenstvo do automobilov), Howe (kožené sedadlá) a Windsor Maschine Group (operadlá). V roku 2018 tu otvorila svoj závod japonská spoločnosť Minebea Mitsubi pre 2000 zamestnancov, ktorých zamestná do roku 2022. Firma vyrába elektronické a strojárske súčiastky pre automobilový priemysel. Okrem toho tu sídli rad logistických a prepravných spoločností.
Priemyselný park Kechnec.
Najvýznamnejší a najväčší priemyselný park v regióne Košíc sa nachádza pri obci Kechnec. Priemyselný park Kechnec s rozlohou je od Košíc vzdialený a má v ňom prevádzku okolo 14 podnikov: Getrag Ford (výroba prevodoviek), Kuenz-SK (výroba oceľových konštrukcií), Magneti Marelli Slovakia (výroba komponentov pre automobilový priemysel), Crown Bevcan Slovakia (výroba obalových materiálov), Schelling Slovakia (výroba oceľových konštrukcií), Gefko Slovakia (logistické služby), Swep Slovakia (výroba výmeníkov tepla), Ave SK (recyklácia odpadov), Evans Slovakia (výroba plastových obalov), Molex Slovakia (výroba elektro komponentov pre automobilový priemysel).
Priemyselný park Veľká Ida.
Priemyselný park Veľká Ida s rozlohou je od Košíc vzdialený a majú v ňom prevádzku štyri firmy. Strojárskou výrobou sa zaoberajú podniky firiem Energyco a Steelcon Slovakia. Predmetom výroby firmy Oerlikon Balzers je plazmová úprava súčiastok a firma IEE Sensing Slovakia podniká v oblasti senzoriky.
Priemyselný park Valaliky.
Budovaním nového strategického priemyselného parku južne od Košíc od roku 2021 sledovala vláda SR zníženie regionálnych rozdielov. Park s rozlohou 910 ha sa má zaradiť medzi najväčšie na Slovensku. V roku 2022 švédsky výrobca osobných automobilov Volvo oznámil, že v priemyselnom parku Valaliky vybuduje svoj nový európsky závod na výrobu elektromobilov v hodnote 1,2 miliardy eur. Piata automobilka na Slovensku s 3300 zamestnancami má spustiť prevádzku v roku 2026.
Tretí sektor, informačné služby a inovácie.
Košice IT Valley.
Po období intenzívneho budovania ťažkého hutníckeho a strojárenského priemyslu v období štátneho socializmu v 2. polovici 20. storočia sa Košice v 21. storočí profilujú predovšetkým ako centrum špičkových informačných a telekomunikačných technológií a kreatívneho priemyslu. Svoje kancelárie do mesta umiestnili globálne spoločnosti ako Deutsche Telekom IT Solutions Slovakia (Nemecko), AfB (Nemecko), FPT Slovakia (Vietnam), Accenture Slovensko, GlobalLogic Slovakia, Deloitte, Ness Košice, Siemens PSE, VSE IT služby, AT&amp;T, ESET, IBM, FPT Software, Cisco Systems Slovakia, Embraco, Microsoft Slovakia, Freudenberg IT aj mobilní operátori Orange, Slovak Telekom a O2. 
V roku 2007 sa košický IT sektor pod záštitou Košického samosprávneho kraja združil do inovatívneho klastra Košice IT Valley s cieľom podpory vzájomnej spolupráce v oblasti spoločných vedecko-výskumných projektov a zlepšovania kvality IT vzdelávacích programov na košických univerzitách. Od svojho vzniku v roku 2007 klaster narástol z desiatich zakladajúcich členov na 55 subjektov. V roku 2009 zamestnával IT sektor okolo 3000 a v roku 2015 už vyše 7000 kvalifikovaných odborníkov. Z nich najvýznamnejšia spoločnosť Deutsche Telekom zamestnávala v roku 2016 okolo 3850 pracovníkov a radí sa tak do priečky druhého najväčšieho zamestnávateľa v Košiciach. Košická prevádzka predstavuje druhé najväčšie centrum zdieľaných služieb na Slovensku a zároveň patrí do prvej pätnástky najväčších zamestnávateľov na Slovensku.
V roku 2020 vznikla v Košiciach štátna akciová spoločnosť "Slovensko IT", ktorej štátne orgány zverili budovanie lacnejších, modernejších a flexibilnejších štátnych informačných systémov.
Cassovia Medi Valley.
Cassovia Medi Valley je klaster zdravotníckych, vzdelávacích, vedeckých a administratívnych subjektov zameraných na koordinovanie výskumno-vedeckých, vývojových a inovačných aktivít v oblasti biomedicíny, farmácie a kozmetiky. Zakladajúcimi členmi klastra sú spoločnosť MM Medical, orientovaná na výrobu a vývoj dermatologických laserov, a Juhapharm, firma podnikajúca v oblasti estetickej medicíny. Hlavnými vývojovými partnermi súkromného sektora sú Technická univerzita v Košiciach, Univerzita Pavla Jozefa Šafárika v Košiciach a Univerzita veterinárneho lekárstva a farmácie v Košiciach.
Inovačné centrum Košického kraja.
V lete 2021 vznikne v Košiciach koordinačný orgán rozvoja inovácií a nových technológií s názvom Inovačné centrum Košického kraja, ktoré si kladie za cieľ rozvinutie nového high-tech priemyslu v kraji. Inovačné centrum zakladá v areáli košickej "Tabačky" na Strojárenskej ulici päť partnerov, medzi ktorých patrí Košický samosprávny kraj, mesto Košice, Technická univerzita v Košiciach, Univerzita Pavla Jozefa Šafárika v Košiciach a Univerzita veterinárneho lekárstva a farmácie v Košiciach. V rámci pripravovaného "Košického klastra nového priemyslu" partneri inovačného centra v spolupráci so Slovenskou akadémiou vied, Univerzitnou nemocnicou Louisa Pasteura a spoločnosťou Cassovia Discovery Park vytvoria podmienky pre biomedicínsky výskum a vývoj nových materiálov v oblasti životného prostredia a zelenej energetiky.
Prekladisko tovarov Interport.
V mestskej časti Košice-Šaca v blízkosti medzinárodného letiska Košice vyrástlo v roku 1970 popri hutníckom kombináte s dnešným názvom U. S. Steel Košice prekladisko tovarov s napojením na železničnú trať č. 160 Košice - Zvolen a širokorozchodnú trať do Užhorodu s rozchodom koľajníc 1520 mm. Cez prekladisko sa pred rokom 1989 v rámci obchodnej výmeny medzi krajinami Rady vzájomnej hospodárskej pomoci importovali do Československa automobily typu Lada, Moskvič a Volga. 
V súčasnosti na prekladisku spoločnosť Interport Service poskytuje služby logistického charakteru pri vývoze a dovoze produktov z Ruska, Ukrajiny a Bieloruska nadnárodným spoločnostiam ako sú U. S. Steel Košice, Volkswagen, OFZ, Budamar, SMZ Jelšava, Rail Cargo Operator, AS Trade, Gefco, C&amp;T, Cosmotrade, Investex groups a Zberko. Súčasťou prekladiska je kontajnerový terminál, nácestné stredisko a verejný colný sklad.
Iné podniky tretieho a štvrtého sektora.
Ďalšími významnými podnikmi sídliacimi v Košiciach sú Východoslovenská vodárenská spoločnosť, ktorá zásobuje pitnou vodou takmer milión obyvateľov Slovenska, a Východoslovenská energetika, ktorá poskytuje komplexné služby spojené s odberom elektriny a plynu pre zhruba pol milióna obyvateľov Slovenska.
Štátne autority v roku 2020 poprorili v Košiciach vznik "Centra výskumu vodíkových technológií", ktoré sa bude zaoberať využitím vodíkového pohonu v oblasti dopravy. Prostredníctvom aplikácie výsledkov výskumu sa od centra očakáva, že by sa Slovensko mohlo priblížiť požadovaným cieľom Európskej komisie do roku 2050 o uhlíkovej neutralite.
Dopravná infraštruktúra.
Medzinárodné letisko Košice.
Na juhozápade mesta sa nachádza Medzinárodné letisko Košice, s pravidelnými linkami do Prahy (Ryanair), Viedne (Austrian Airlines), Varšavy (LOT), Londýna Lutonu (Wizz Air), Londýna Stanstedu (Ryanair), Zürichu (Swiss International Air Lines), Zadaru (Ryanair), Dublinu (Ryanair), Liverpoolu (Ryanair) a letnými chartrovými letmi do niektorých stredomorských a čiernomorských dovolenkových destinácií. Z mesta je taktiež zabezpečovaný autobusový resp. transferový prípoj na budapeštianske letisko Ferihegy, letisko Viedeň-Schwechat aj na Letisko Jána Pavla II. Kraków-Balice.
Cestná doprava.
Košice sú spojené diaľnicou s Prešovom, Popradom a Ružomberkom. Dokončenie jej nadväzujúcich úsekov, umožňujúcich diaľničné spojenie do Bratislavy a Žiliny, je predpokladané najskôr do roku 2030.
Kvalitné prepojenie južným ťahom cez Zvolen má priniesť rýchlostná cesta . Diaľničné spojenie na maďarské hranice smerom na juh na Budapešť a Miškovec priniesla rýchlostná cesta , ktorej výstavba prebehla v rokoch 20102013. Jej pokračovanie až do maďarského Miškolca bude zabezpečené dokončením diaľnice .
Vzhľadom na priaznivú urbanistickú štruktúru existujú v Košiciach dva "mestské dopravné okruhy" (sú označené zvislými informatívnymi dopravnými značkami), vnútorný mestský obchvat a vonkajší diaľničný obchvat.
Vnútorný mestský okruh (I.) obkolesuje historické jadro a je tvorený širokými štvorpruhovými ulicami: Štefánikova, Protifašistických bojovníkov, Senný trh, Námestie osloboditeľov, Štúrova, Moyzesova a Hviezdoslavova (v opačnom smere Bačíkova-Továrenská).
Vonkajší mestský okruh (II.) prebieha okrajovými mestskými časťami štvorpruhovými komunikáciami: Alejová, Trieda SNP, Watsonova, Hlinkova, Prešovská, Južné nábrežie, Nižné Kapustníky. Východná časť mestského okruhu sa v rokoch 19872008 budovala ako diaľničný privádzač ku diaľnici mimoúrovňovo. Väčšina východnej časti okruhu dotvára vnútorný obchvat Košíc.
Diaľničný košický obchvat obchádza mesto a odkloňuje tranzitnú dopravu na všetky smery, spája diaľnicu a rýchlostnú cestu . Začína v križovatke " Budimír", pokračuje v smere na východ, tam sa plánuje pokračovanie diaľnice na ukrajinskú hranicu, košický obchvat ďalej pokračuje na juh, a napája sa na pokračujúcu k maďarským hraniciam, následne vznikne priame napojenie na rýchlostnú cestu pre spoločnosť U. S. Steel Košice a západná časť košického obchvatu skončí v križovatke "Košice, Šaca", tu sa plánuje pokračovanie rýchlostnej cesty až do Bratislavy. Výstavba obchvatu sa začala 11. novembra 2016. Prvý úsek obchvatu bol dokončený 24. septembra 2025. Druhý úsek je v procese vydávania stavebného povolenia.
Autobusová doprava je zabezpečovaná z autobusovej stanice susediacej so železničnou, na prímestských, štátnych i medzinárodných linkách prevádzkovaná spoločnosťou eurobus, a.s. Okrem tradičných západoeurópskych liniek je zabezpečované aj kvalitné spojenie s Ukrajinou do miest Užhorod a Mukačevo, ale aj s poľským mestom Krakov pomocou autobusových a mikrobusových liniek súkromného dopravcu Leo Express.
Železničná doprava.
Železničná doprava v Košiciach existuje od 14. augusta 1860, kedy bola predĺžená "Potiská železnica" od Miškovca do Košíc. Neskôr pribudli i ďalšie trate: 
Železničná stanica Košice vo východnej časti širšieho centra je hlavnou stanicou mesta, na ktorého území sa nachádzajú aj železničné stanice "Barca", "Krásna nad Hornádom" a železničné zastávky "Košice predmestie" a "Ťahanovce".
V Čermeľskom údolí na severovýchode mesta je v letnej sezóne v prevádzke úzkorozchodná Košická detská historická železnica.
V Košiciach končí širokorozchodná železničná trať, po ktorej sa dopravuje železná ruda z Ukrajiny do U. S. Steel Košice. V minulosti sa vážne uvažovalo o jej predĺžení až do Viedne.
Mestská hromadná doprava.
V Košiciach je prevádzkovaná najstaršia mestská hromadná doprava na území dnešného Slovenska. Začiatok prevádzky koľajovej dopravy spadá do novembra 1891. Pomerne neskoro, až v 50. rokoch minulého storočia, sa v uliciach mesta objavuje nový dopravný prostriedok – autobus. V 60. rokoch bola vybudovaná veľkokapacitná električková rýchlodráha na prepravu zamestnancov do VSŽ (dnešný U.S. Steel). V rokoch 19932015 premávali v Košiciach i trolejbusy.
Mestskú hromadnú dopravu zabezpečuje Dopravný podnik mesta Košice, ktorý prevádzkuje spolu 65 liniek pravidelnej mestskej hromadnej dopravy týmito dopravnými prostriedkami:
Mosty v Košiciach.
Cez neveľkú rieku Hornád vedie v Košiciach niekoľko mostov pre cestnú a železničnú dopravu. Niektoré sú určené iba pre peších.
Šport.
Košice sú mestom s bohatou športovou tradíciou, ktorá sa výrazným spôsobom podieľa na šírení dobrého mena mesta. Už v roku 1924 sa v Košiciach konal prvý ročník najstaršieho maratónu v Európe – Medzinárodného maratónu mieru, čím sa stali po americkom Bostone druhým mestom na svete, kde usporiadali tento typ bežeckej športovej disciplíny. Ďalším zviditeľnením Košíc v zahraničí bol ich futbalový klub 1. FC Košice (neskôr FC VSS Košice), ktorého hráči sa ako prvý tím zo Slovenska kvalifikovali do skupinovej fázy Ligy majstrov UEFA. Košický hokej je desiatky rokov pojmom na domácej i medzinárodnej scéne. HC Košice sa posledne stali v sezóne 2024/2025 majstrami Slovenska.
Osobnosti Košíc.
Čestné občianstvo.
Do roku 2020 bolo Košicami udelených 39 čestných občianstiev. V roku 1844 boli udelené prvé čestné občianstvá Františkovi Valentinovi a Antonovi Sirmajovi. Cenu mesta Košice dostalo v období rokov 1994 – 2021, 249 jednotlivcov a 78 kolektívov, Cenu primátora mesta Košice, 288 jednotlivcov a 67 kolektívov a Plaketu primátora mesta Košice, 225 jednotlivcov a 25 kolektívov. Známe čestné občianstvá po vzniku Česko-Slovenska:

</doc>
<doc id="7249" url="https://sk.wikipedia.org/wiki?curid=7249" title="Riadenie pohybu PRaM">
Riadenie pohybu PRaM

Riadenie pohybu PRaM možno realizovať dvoma základnými spôsobmi:

</doc>
<doc id="7250" url="https://sk.wikipedia.org/wiki?curid=7250" title="PRaM">
PRaM



</doc>
<doc id="7252" url="https://sk.wikipedia.org/wiki?curid=7252" title="Programovanie robotov">
Programovanie robotov

Programovanie robotov možno uskutočňovať týmito základnými metódami:
Ručné nastavovanie.
Veľmi často používané, napr. pri zváracích robotoch alebo podávačoch. Robot sa ponastavuje do koncových polôh, tie sa zapamätajú a uložia a potom sa len dokola opakujú. Programovanie jednotlivích dráh (trajektorií) je prevedené centrovacím nadstavcom. Tvar centrovacieho nadstavca je závislý od účelu použitia robota. Bod, od ktorého robot meria vzdialenosť k výrobku je tzv.TCP (Tool Center Point) Centrovací bod. Tento bod je v strede šiestej osi. Nadstavec z nástrojom sa nezapočítava, jeho vzdialenosť sa určuje vizuálne. Na určitom mieste nadstavca, držiaka alebo dopravníka výrobkov je určený bod nula, od ktorého sa odpočitavajú všetky trajektorie v osiach x, y, z. Pri ručnom nastavovaní sa obsluhou zadávajú vzdialenosťi medzi TCP a jednotlivími bodmi na výrobku, ostatné osi a súradnice si robot prepočíta automaticky. Pri menších robotoch sa koncové polohy zadávaju tak, že sa odbrzdia servomotory a rukou sa centrovací nadstavec privedie ku koncovej polohe. Pri väčších robotoch sa ku každej polohe privedie robot džojstikom na ovládači (teach pendant) a zamodifikuje sa pozícia.

</doc>
<doc id="7254" url="https://sk.wikipedia.org/wiki?curid=7254" title="GuRoo">
GuRoo

GuRoo je humanoidný robot vyvinutý v Mobile Robotics Laboratory na School of Information Technology and Electrical Engineering na University of Queensland v roku 2001.
Je vysoký a má hmotnosť . Robot je zostavený z odľahčovaných hliníkových plechov hrubých . Okrem znižovania hmotnosti bolo cieľom aj zdokonalenie chladenia motorov. Disponuje 23 stupňami voľnosti. Použité boli DC motory Maxon RE32 v dolných končatinách, kde bol potrebný vyšší výkon. V horných končatinách boli použité servomotory.

</doc>
<doc id="7255" url="https://sk.wikipedia.org/wiki?curid=7255" title="Knihy Machabejcov">
Knihy Machabejcov

Knihy Machabejcov (iné názvy: Knihy Mak(k)abejcov, Knihy Makabejčanov, Knihy Makabejských, Knihy Machabejských; skratky "1 Mach"/"1Mak", "2 Mach"/"2Mak") sú štyri knihy Starého zákona. 
Vznik.
Prvé dve vznikli na konci 2. storočia pred Kr. Katolíci ich považujú za deuterokanonické knihy, evanjelici za apokryfy. Posledné dve vznikli až v 1. stor. po Kr. Katolíci ich považujú za apokryfy a evanjelici za pseudoepigrafy.
Obsah.
Prvé dve knihy rozprávajú o bojoch Židov pod vedením Machabejcov za obnovu židovského kráľovstva (175-161 pred Kr.). Ide o dve nezávislé knihy.
Prvá kniha Machabejcov.
Prvá kniha je o Júdovi Makabejskom (tiež Judáš Makabejský) a jeho bratoch Jonatánovi a Šimonovi. Jej udalosti patria do obdobia r. 175-134 pred Kr. Machabejci tu vystupujú ako skutoční záchrancovia národa a helenisti sú zlo, tí čo spolupracujú, a sú zradcovia. Machabejci (Hasmoneovci) sú bratia a nástupcovia Judáša Machabejského (pôvodne päť synov veľkňaza Matatiáša) a ich stúpenci.
Druhá kniha Machabejcov.
Druhá kniha nie je pokračovaním príbehu Machabejcov. Hovorí o Bohu, o tom ako Boh zasahuje do ľudských udalostí. Má skôr formu kázaní ako historických rečí. Chce ukázať ako Boh tresce nespravodlivých. Vraví, že utrpenie spravodlivých má zmysel, tým, že nespravodlivo trpia zasluhujú si aby sa priblížili Bohu. Je tu vyslovená viera v zmŕtvychvstanie. Udalosti tejto knihy patria do obdobia r. 175-161 pred Kr.
Tretia kniha Machabejcov.
Tretia kniha opisuje prenasledovanie alexandrijských Židov za vlády Ptolemaia IV. Filopatra.
Štvrtá kniha Machabejcov.
Štvrtá kniha je výzvou na pobožný život. Poukazuje pritom na machabejských bratov ako vzor a vychádza zo stoickej filozofie.

</doc>
<doc id="7257" url="https://sk.wikipedia.org/wiki?curid=7257" title="Machabejci">
Machabejci



</doc>
<doc id="7258" url="https://sk.wikipedia.org/wiki?curid=7258" title="Makabejci">
Makabejci

Makabejci (iné názvy: Machabejci, Makkabejci, Makabejčania, Machabejčania, Mak(k)abejskí, Machabejskí) môžu byť:
Makabejec (s malým m-) môže byť aj príslušník židovského telocvičného spolku, pozri Makkabi

</doc>
<doc id="7259" url="https://sk.wikipedia.org/wiki?curid=7259" title="Kniha Tobiáš">
Kniha Tobiáš

Kniha Tobiáš alebo Tobiáš (skratka "Tob") je názov deuterokánonickej knihy Starého zákona, ktorej hlavnou postavou je "Tobiáš" ("Tóbit"). Protestanti túto knihu zaraďujú medzi apokryfy. V Biblii je zaradená medzi dejepisné knihy.
Vznikla okolo roku 200 pred Kr. v Palestíne, Egypte a Sýrii. Heriban uvádza, že bola napísaná (pravdepodobne) v babylonskej muslimskej diaspóre alebo v Palestíne. Grécky text sa zachoval vo viacerých verziách. Sú známe dve verzie textu: kratšia podľa Vatikánskeho a Alexandrijského kódexu a dlhšia podľa Sinajského kódexu.
Kniha Tobiáš je akoby poučná rozprávka, podobná románu, týkajúca sa niečoho, čo sa stalo počas exilu, keď Židia nemohli vyznávať vieru. Poukazuje na cnosti Židov. Používajú sa motívy zo Starého zákona (napr. z knihy Genezis) aj mimobiblické motívy. U židov sa príbeh považuje za ukážku, ako sa má v núdzi (exile a pod. ) zotrvať pri Božích prikázaniach.
Obsah.
Je to príbeh staršieho a mladšieho Tobiáša. Vo Vulgáte sa pre otca aj syna používalo meno Tobiáš, v prekladoch do moderných jazykov sa otec označuje menom Tóbi a syn menom Tobiáš. Otec Tóbi (Tobiáš - v niektorých prekladoch vystupuje pod menom Tobi, syn vždy pod menom Tobiáš) žijúci v exile v Ninive ostáva verný zákonu (prikázaniam Boha) napriek babylonskému zákazu. V mladosti Tóbi zásoboval kráľovský dvor potravinami, získal relatívne veľký majetok a peniaze uložil u svojho známeho. Neskôr upadol do nemilosti a nesmel cestovať. Keď oslepne, nerepce. Poslal svojho syna Tobiáša, aby vybral uložené peniaze.
Sprievodcom Tobiáša na ceste je archanjel Rafael. Ten mu pri rieke Tigris nakáže chytiť rybu, vybrať z nej pečeň, srdce a žlč a vziať to so sebou. Cestou sa zastavili u otcovho brata. Otcov brat má dcéru Sáru. Tá je prekliata - každého, kto si ju vezme za ženu, zabije démon Asmodej. Bola už sedemkrát vydatá, ale vždy ešte pred svadobnou nocou ovdovela. Rafael radil Tobiášovi, aby si ju zobral za ženu, lebo je z jeho príbuzenstva a právom mu patrí. Tobiáš si ju vezme a Asmodeja vyženie dymom zo srdca a pečene z ryby. Svadobná hostina trvala dva týždne. (Vtedy zvykla svadba trvať týždeň.) Tobiáš sa nemohol za ten čas vzdialiť z domu svojho svokra, preto prosil Rafaela, aby išiel vyzdvihnúť peniaze. Keď sa vrátili domov, Tobiáš mladší potrel oči otcovi žlčou z ryby a on znovu uvidel. Po smrti rodičov sa Tobiáš presťahoval k svojmu svokrovi do médskych Ekbatanách a dopočul sa radostnú správu o zničení mesta Ninive médskym kráľom Kyaxaresom.

</doc>
<doc id="7260" url="https://sk.wikipedia.org/wiki?curid=7260" title="Judita">
Judita

Judita alebo v niektorých prípadoch aj Judit môže byť:

</doc>
<doc id="7261" url="https://sk.wikipedia.org/wiki?curid=7261" title="Kniha Judita">
Kniha Judita

Kniha Judita (iné názvy: Kniha Juditina, Judita, Judit; skratka "Jdt") je deuterokanonická kniha Starého zákona, ktorej hlavnou postavou je Judita (Judit - hebr. "Júdit").
Kniha Judita je vlastne historický román (nie je však opisom historickej udalosti) z 2. stor. pred Kr. (obdobie Machabejcov) s národným a náboženským zameraním. Kniha patrí medzi deuterokanonické knihy. Zachovala sa iba v gréckom preklade. Pôvodný hebrejský text knihy sa nezachoval, text je známy z gréčtiny. Neskôr bola prepracovaná aj do hebrejčiny.
Obsah.
Kniha opisuje obdobie, keď babylonský generál Holofernes napadol Izrael v mene Nabuchodonozora. Príbeh sa odohráva pri obliehaní mesta Betulia (Betúlia). (Nie je jasné, ktoré reálne mesto sa tým myslí, možno Jeruzalem.) Judita sa podujme oslobodiť svoj národ v mene Božom. Je to mladá múdra, zbožná, odhodlaná vdova. Musí zvíťaziť nad pochybnosťami židovského národa i nad Holofernesom. V meste je nedostatok vody a potravín. Judita sa vyparádi, do košíka vloží dary a sama ide za Holofernesom do tábora. Vojsko ju pustí. Holofernesa okúzli a získa si jeho dôveru. Pravidelne vychádza za tábor so zámienkou, že sa ide modliť. Presvedčí Holofernesa, že Židia začnú jesť potraviny obetované Bohu a tým zhrešia a vtedy Boh prestane ochraňovať Židov. Vtedy bude vhodná chvíľa zaútočiť na mesto. Na tretí deň Judita opije Holofernesa a odsekne mu hlavu. V košíku si odnáša jeho hlavu zakrytú šatkou. Ráno obyvatelia Betulie zaútočili na obliehateľov. Tí bez veliteľa v zmätku utekajú.
Judita je oslavovaná ako hrdinka. Zachránila Jeruzalem a celé Judsko.

</doc>
<doc id="7263" url="https://sk.wikipedia.org/wiki?curid=7263" title="Ester (biblická postava)">
Ester (biblická postava)

Ester (perzské meno židovskej panny zvanej "Hadasa") je hlavná postava Knihy Ester Starého zákona.
Kniha Ester vznikla asi medzi 4. a 1. storočím pred Kr. a grécky preklad koncom 2. stor. pred Kr. Kniha je (nepresná) historická novela. Slúži na zdôvodnenie židovského sviatku purim (púrím).
Židovka Ester je chovanica Mordochaja zo Susanu, ktorá sa stáva manželkou perzského kráľa Ahasvera (= Achašveroša = Xerxesa I., 5. stor. pred Kr.). Mordochajovi je aj prisúdené autorstvo.
Mordochaj odhalí sprisahanie proti kráľovi a tým zachráni kráľovi život. Kráľ mu za to dá malý dar.
Mordochaj ale nechce pokľaknúť pred kráľovým vezírom Hámanom, lebo je presvedčený, že klaňať sa má iba Bohu.
Vezír Háman z pomsty navedie kráľa, aby dal vyvraždiť všetkých Židov. Napíše v kráľovom mene výnos, že v celej Perzskej ríši majú miestni ľudia vyvraždiť Židov v presne stanovený deň. Tento deň Háman stanovil lósom (lós = púrím).
Ester sa to dozvie, modlí sa a pôsti, a potom sa odváži ísť ku kráľovi (zvyk, že kráľovná a ostatní dvorania môžu ísť za kráľom, len keď ich on vyzve, inak riskujú život). Až vtedy sa kráľ dozvedá, že aj Ester je Židovka a že Mordochaj, človek, ktorý zachránil kráľa, je tiež Žid. Kráľ odsúdi Hámana a vezírom sa stane Mordochaj. Hámana obesia na šibenici, ktorú dal postaviť Mordochajovi.
Mordochaj s kráľom napísali nový výnos, v ktorom dovoľujú Židom pomstiť sa na svojich nepriateľoch. Židia sa krvavo pomstia. Deň víťazstva je vyhlásený za deň radosti - Púrím.

</doc>
<doc id="7264" url="https://sk.wikipedia.org/wiki?curid=7264" title="Izaiáš (prorok)">
Izaiáš (prorok)

Izaiáš alebo zriedkavo " Izajáš" (z hebr. "Ješa'jah" = Jahve pomohol/spasí) je jeden z prorokov Starého zákona a zároveň hlavný predstaviteľ "Knihy Izaiáš(ovej)" Starého zákona. 
Izaiáš pochádzal z aristokratickej rodiny a začal pôsobiť v poslednom roku panovania kráľa Achaza (740 pred Kr.) v Jeruzaleme. Zvestoval súd nad márnymi nádejami a sľuboval nový vek Hospodinov (Pánov). Kniha však obsahuje aj neskoršiu tradíciu na podobnú tému.
Účinkoval väčšinou v Júdskom (Južnom) kráľovstve. Prorokoval však niekedy aj proti Izraelskému (Severnému) kráľovstvu.
Zomrel ako mučeník v pokročilom veku a to tak, že bol rozrezaný pílou za vlády Manassesa. Jeho pozostatky boli za vlády cisára Teodózia mladšieho prenesené do Carihradu a uložené v blachernskom chráme sv. Vavrinca.
Gréckokatolícka a pravoslávna cirkev si ho pripomínajú 9. mája.

</doc>
<doc id="7266" url="https://sk.wikipedia.org/wiki?curid=7266" title="Jeremiáš (prorok)">
Jeremiáš (prorok)

Jeremiáš (hebr. "יִרְמְיָהוּ" "Yirməyāhū", "Jirmejahu" = povýšený Jahvem) je jeden z prorokov Starého zákona a zároveň hlavný predstaviteľ "Knihy Jeremiáš(ovej)" Starého zákona. Niektorí biblisti v ňom vidia predobraz Ježiša Krista.
Kniha obsahuje tradíciu Jeremiášových príbehov a výrokov. 
Život.
Jeremiáš bol povolaný asi roku 627 pred Kr.. Žil v období, keď kráľ Nabuchodonozor prvýkrát obsadil Jeruzalem a odvliekol časť ľudí (598 pred Kr.). Nabáda ľudí, aby čakali a nevzbúrili sa, a preto je považovaný za zradcu a chcú ho zabiť. Roku 587 pred Kr. prišiel Nabuchodonozor druhýkrát. Zničil Jeruzalem, podpálil chrám a odvliekol skoro všetkých do Babylonu. Zaniklo teda aj Judské kráľovstvo (Južné). Jeremiáš vytýka nedostatok horlivosti, no po Joziášovej (Josiášovej) smrti aj on stráca nádej a videl, že aj Judské kráľovstvo (Južné) je stratené. Po prvom páde Jeruzalemu začína písať optimistické proroctvá o kráľovstve Mesiáša vytvorenom Bohom, o novom kráľovi ustanovenom Bohom. Vravel, že katastrofa, ktorá sa stala, je iba očisťovaním a Pán príde a ustanoví novú zmluvu. Trest neznamená, že Boh zabudol.
V čase exilu boli napísané Náreky (Plač Jeremiášov), žalospevy pripojené k Jeremiášovi. Sú to výkriky bolesti, opisujú drámu Izraelitov, bezvýchodiskovú situáciu, ale zároveň prosbu Bohu. Tvorí ich 5 ód.
Pred dobytím Jeruzalema dal ukryť Archu zmluvy. Po tom ako padol v roku 587 Jeruzalem ho júdski zbúrenci odviedli do Egypta, kde ho ukameňovali. Jeho pozostatky Alexander Macedónsky preniesol do Alexandrie r. 250 pred Kr.
Uctievanie.
Gréckokatolícka, pravoslávna a rímskokatolícka cirkev si ho pripomínajú 1. mája.

</doc>
<doc id="7269" url="https://sk.wikipedia.org/wiki?curid=7269" title="Náreky">
Náreky



</doc>
<doc id="7270" url="https://sk.wikipedia.org/wiki?curid=7270" title="Baruch (prorok)">
Baruch (prorok)

Baruch je jeden z prorokov a zároveň hlavný predstaviteľ "Knihy Baruch(ovej)" (resp. "Knihy proroka Barucha"), ktorá je deuterokánonickou knihou Starého zákona. Protestanti túto knihu radia medzi apokryfy. Židia ho však za proroka nepovažujú.
Niektoré Baruchove texty boli vylúčené z Biblie a šírili sa starožidovským písomníctvom. Týkali sa asi roku 586 pred Kr. a volali sa „Zvyšok slov Baruchových“ alebo „Dodatok k prorokovi Jeremiášovi“.
Baruch bol sekretárom proroka Jeremiáša. Nepredpokladá sa, že spis napísal celý on, lebo má 4 časti z rôznych období a asi od rôznych autorov. Hovorí zvlášť o pokání. Konštatuje, že hriechy zrušili vzťah k Bohu. V exile sa Izraeliti vzdialili od Boha a nabáda ich, aby sa vrátili, nabáda k láske a vernosti Bohu. Keď zachovávame zákon, dosiahneme múdrosť. Sú tu zaznamenané aj modlitby exilantov, meditácie o múdrosti. Múdrosť sa zjavila na zemi a prebývala medzi nami.

</doc>
<doc id="7272" url="https://sk.wikipedia.org/wiki?curid=7272" title="Ezechiel (prorok)">
Ezechiel (prorok)

Ezechiel (hebr. "Jechezkel" = nech Boh síli; u Luthera "Hesekiel") je jeden z prorokov Starého zákona a zároveň hlavný predstaviteľ "Knihy Ezechiel(ovej)" (resp. "Knihy proroka Ezechiela") zo Starého zákona. 
Život.
Tento židovský kňaz a prorok sa narodil okolo roku 623 pred Kr.. Pochádzal z kňazskej rodiny – bol synom kňaza Buziho. Okolo roku 597 pred Kr. ho už v prvej invázii na príkaz kráľa Nabuchodonozora spolu s inými Židmi deportovali do Babylonu. Ľud bol v zúfalstve, ale on vravel, že toto všetko je potrebné na očistu. Odrádza od vzbury proti Babylončanom a nabáda na morálnu čistotu. Po druhej invázii nabádal na nádej. Vravel, že Boh príde, aby znovu obrátil a obnovil ich srdcia a dal im Ducha. Už tu sa začína hovoriť o Duchu. Kto bude pokorný, spozná Pána a dostane od neho milosť a naopak, tých zlých Boh potrestá, pričom obžalováva aj kňazov. Boh raz pošle dobrého pastiera, ktorý bude pásť ovce a namiesto starých ustanovizní ustanoví nové.
Z toho, že pri viacerých rečiach uviedol dátum, sa dá usudzovať, že jeho činnosť ako proroka trvala 20 rokov. Podľa podania ho dal zavraždiť židovský dôstojník za to, že odvracal židov od modloslužby. Pochovaný je v dedine Mamr pri Bagdade.
Uctievanie.
Gréckokatolícka a pravoslávna cirkev si ho pripomínajú 21. júla. Rímskokatolícka cirkev si ho podľa Rímskeho martyrológia pripomína 23. júla.
Pozri aj.
Kniha proroka Ezechiela

</doc>
<doc id="7273" url="https://sk.wikipedia.org/wiki?curid=7273" title="Daniel (prorok)">
Daniel (prorok)

Daniel (hebr. "mojim sudcom je Boh") je jeden z prorokov Starého zákona a zároveň hlavný predstaviteľ "Knihy Daniel(ovej)" ("Knihy proroka Daniela", "Knihy Nádeje") Starého zákona.
Daniel bol židovský šľachtic a súčasníkom kráľa Nabuchodonozora. Roku 605 pred Kr. bol spolu so Židmi deportovaný do babylonského zajatia kde dostal meno Baltazár. Pôsobil na kráľovskom dvore a vykladal kráľovi sny. Hrdo hlásal Boha ako Pána histórie. Mal odvahu povedať: "prenasledovatelia Židov a čoskoro príde váš trest". Bol odsúdený a zázračne zachránený. V ťažkej situácii dával nádej. Prebieha súboj medzi Bohom a zlom. Boh vyhrá a s ním vojdú jeho verní do slávy. Hovorí o svojich štyroch videniach o budúcnosti. Sú k nemu pripojené aj dodatky.
Spolu s Ananiášom, Azariášom a Mízaelom (Misaelom) odmietol jesť nečisté jedlá. Bol hodený aj do jamy s levmi ale nič sa mu tam nestalo. Jeho pozostatky priniesla do Konštantínopola cisárovná Helena.
Gréckokatolícka a pravoslávna cirkev si ho pripomínajú 17. decembra.

</doc>
<doc id="7274" url="https://sk.wikipedia.org/wiki?curid=7274" title="Menší proroci">
Menší proroci

Menší proroci alebo dvanásti proroci alebo malí proroci je názov dvanástich prorokov Starého zákona (u židov aj u kresťanov) a zároveň názov príslušných dvanástich kníh (spisov) Starého zákona. Knihy sa súhrnne nazývajú aj Kniha dvanástich prorokov alebo (z gr. ) Dodekaprofeton. Podľa hebrejského kánonu je ich poradie takéto: Ozeáš, Joel, Amos, Abdiáš, Jonáš, Micheáš, Nahum, Habakuk, Sofoniáš, Aggeus, Zachariáš a Malachiáš. Septuaginta kladie na prvé miesto Ozeáša, Ámosa, Joela, Abdiáša a Jonáša.
Charakteristika.
Autormi kníh sú priamo dvanásti proroci. Názov „malí“ proroci (v protiklade k veľkým ako napr. Jeremiáš, Izaiáš, Ezechiel) znamená, že ich knihy (spisy) sú relatívne krátke. Tieto knihy nie sú svojou kvalitou rovnocenné, popri dielach preniknutých prorockým zápalom a veľmi pôsobivých aj po štylistickej stránke (Amos, Ozeáš, Micheáš), nájdeme medzi nimi aj také knihy, ktoré nemožno pokladať za prorocké (Jonáš). Knihy sú zoradené viac-menej chronologicky, začínajú sa pred židovským exilom (napr. Amos) a končia po exile v 3. stor. pred Kr. (napr. Zachariáš). 
Jednotliví proroci.
Kniha proroka Ozeáša (Hozeáša).
Pochádzal zo severného kráľovstva. Hovorí, že ľud zradil svojho Boha a prirovnáva ho k nevernej snúbenke, ktorej ale Boh odpustí a na púšti jej hovorí od srdca k srdcu. Žil v období keď bola nájdená kniha Deuteronómium.
Kniha proroka Joela.
Žil okolo roku 750 pred Kr. Bol akýmsi ekológom. Mal videnia, videl ako kobylky v Egypte spasú úrodu, čo bral ako odplatu za hriech. Hovorí teda, že katastrofy sú dôsledkom hriechu. Nabáda ľud aby sa znovu zrodil z Ducha. Boh raz príde a vyleje Ducha na všetko stvorené.
Kniha proroka Amosa (Ámosa).
Žil okolo roku 800 pred Kr.. Bol jednoduchým dedinčanom, ktorý zrazu dostal Božiu inšpiráciu. Žil v južnom kráľovstve, ale bol poslaný do severného, do Bételu, a tu mal kázať. Je to prvý píšuci prorok. Vystupuje proti sociálnej nespravodlivosti, nemravnosti a oznamuje katastrofu, ale oznamuje, že ostane malá hŕstka a vďaka nim ich Boh zachráni. Je prorokom Božej spravodlivosti. Spravodlivosť je v sociálnom živote.
Kniha proroka Abdiáša (Obadiáša, Abdiasa).
Žil v období, keď sa okolité národy zle chovali k Židom a keď boli obkľúčení, využili ich zlú situáciu (587 pred Kr.). Obadiáš povzbudzuje ľudí. Tí, čo ostanú verní Bohu, tých spasí.
Kniha proroka Jonáša.
Pôsobil v severnej časti krajiny za kráľa Jeroboáma. Opisuje svoj príbeh ako neuposlúchol Boží príkaz a namiesto do pohanského Ninive sa vydal čo najďalej opačným smerom. Strhla sa hrozná búrka a keď námorníci zistili, že on je príčinou, vyhodili ho cez palubu. Jonáša zožrala veľryba a on bol v jej útrobách tri dni. Potom ho vyvrhla a on sa vydal do Ninive, kde Ninivčanov obrátil. Je tu zjavný univerzalizmus.
Kniha proroka Micheáša.
Pôsobil v južnom kráľovstve, odišiel do Jeruzalema, kde je pohoršený zneužívaním a odsudzovaním utečencov zo severu. Vyčíta im, že tým aj oni porušili zákon. Hovorí však, že Boh očistí svoj ľud, znovu ho zjednotí a z Betlehemu príde Mesiáš.
Kniha proroka Nahuma.
Keď Asýrčania obsadili Jeruzalem, Nahuma prorokuje, že Ninive bude potrestané. Boh ukáže svoju moc, ktorá bude ospevovaná.
Kniha proroka Habakuka (Abakuka).
Je škandalizovaným prorokom. Odpovedá na otázku, prečo sa Boh nezastáva svojho izraelského národa, keď on trpí. Boh je trpezlivý a trest pohanov príde až neskôr.
Kniha proroka Sofoniáša.
Žil za bezbožného kráľa Manasseho, ktorý žil veľmi dlho a vládol 90 rokov i za kráľa Josiáša. Je pohoršený nad Manasseho pýchou. Prorokuje deň Pánov, kedy Boh ukáže svoju moc a zastane sa chudobných a nespravodlivo trpiacich. Hovorí aj o zvyšku spravodlivých.
Kniha proroka Aggea (Haggea).
Aggeus (Haggeus) žil okolo roku 520 pred Kr.. Nabáda Židov, aby sa zamysleli. Majú ekonomické problémy, sucho, ale nabáda k znovupostaveniu chrámu.
Kniha proroka Zachariáša.
V prvej časti Knihy proroka Zachariáša (Zach 1-8) sa skláňa nad politickou situáciou. Peržania dali Židom istú slobodu. Situácia nie je síce dobrá, ale židovský národ bude znovu oslobodený a tí, ktorí im robia zle, budú potrestaní. V druhej časti (Zach 9-14) hovorí, že Mesiáš nebude bojovník, ale služobník, bude to ten, ktorého prebodnú. On obnoví dom Dávidov.
Kniha proroka Malachiáša.
Anonymný autor. Vystupuje proti nemravnosti (nezachovávajú tradície, zákon, ...- dokonca ani kňazi). Vraví, že náboženstvo je náboženstvom lásky a raz príde deň, keď príde Mesiáš – Posol.

</doc>
<doc id="7276" url="https://sk.wikipedia.org/wiki?curid=7276" title="Dodekaprofeton">
Dodekaprofeton



</doc>
<doc id="7278" url="https://sk.wikipedia.org/wiki?curid=7278" title="Strážske">
Strážske

Strážske (, ) je mesto na Slovensku ležiace v Košickom kraji. Hoci administratívne v súčasnosti patrí do okresu Michalovce, historicky Strážske leží v regióne Horný Zemplín.
Polohopis.
Mesto Strážske leží v laboreckom výbežku Východoslovenskej nížiny, v nadmorskej výške okolo 133 m. Prvá správa o Strážskom je v listine z roku 1337 o deľbe majetkov šľachticov z Michaloviec, ktorý patrila aj dedina Staré. Jej územie vtedy pretínala cesta, vedúca zo Strážskeho do Starého. V písomnostiach od 14. do 17. storočia sa Strážske vyskytuje pravidelne pod maďarským názvom Ewrmezew a jeho pravopisným obmenách v zmysle Strážne Pole. V meste sa nachádza gréckokatolícky chrám z roku 1794 a rímskokatolícky kostol z roku 1808.
Časti obce.
Krivošťany, Strážske
Ulice.
Agátová, Brezová, Čemernianska, Družstevná, Fraňa Kráľa, Gaštanová, Hlavná, Jahodová, Kasárenská, Kollárova, Komenského, Laborecká, Lipová, Ľudovíta Štúra, Mierová, Mládeže, Námestie Alexandra Dubčeka, Nová, Obchodná, Okružná, Osloboditeľov, Pavla Horova, Pod hradom, Priemyselná, Pri parku, Sama Chalupku, Sídlisko, Staničná, Vihorlatská, Za záhradami, Zámočnícká, 1. mája.
Vodné toky.
Mestom tečie rieka Laborec.
Politika.
Mestské zastupiteľstvo.
Primátor mesta: Patrik Magdoško
Obyvateľstvo.
K 31. 12. 2015 má mesto Strážske 4 389 obyvateľov.
Doprava.
Mesto má cestné (križovatka ciest I/18 a I/74) a železničné spojenie s okolitými mestami Humenné, Michalovce a Vranov nad Topľou (križovatka tratí Michaľany – Łupków a Prešov – Humenné).

</doc>
<doc id="7279" url="https://sk.wikipedia.org/wiki?curid=7279" title="Michalovce">
Michalovce

Michalovce (, , rómsky "Mihaľa", jidiš מיכאלאָווצע "Michajlovec" alebo "Mychajlovyc", ) sú okresné mesto na Slovensku, ležiace v Košickom kraji. Mesto má rozlohu a žije tu 35 734 obyvateľov k 1. 1. 2023.
Polohopis.
Toto hospodárske a kultúrno-spoločenské centrum okresu i Zemplína sa nachádza v severnej časti Východoslovenskej nížiny, na brehoch rieky Laborec v nadmorskej výške Mesto je vzdialené na východ od Košíc a od ukrajinského pohraničného mesta Užhorod. Na východ od Michaloviec sa nachádza vodná nádrž Zemplínska šírava.
Dejiny.
Počas sťahovania národov sa v okolí usadila časť slovanských kmeňov, ktoré prechádzali pozdĺž Laborca Zemplínom. Na ochranu proti nepriateľom vybudovali hlinený Zemplínsky hrad, obohnaný priekopami a valmi, ktorý sa stal politickým centrom zemplínskeho komitátu. Neoficiálna správa o Michalovciach pochádza z 11. storočia, keď sa v roku 1056 spomína kráľovský palatín Rajnold (Rado), syn grófa Wencellina, ktorého syn Michal, ináč zvaný Miška (Mischa), a pre slávne činy nazývaný Veľký, bol zakladateľom hradu a mesta Michalovce. Odtiaľ je i maďarské pomenovanie Michaloviec Nagy – Mihály (Veľký Michal – Magnus Michael). Prvá hodnoverná správa o Michalovciach pochádza až z roku 1244 ako "Possesio Mihal". Ďalej sa spomína rok 1273, kedy Jágerská kapitula dekrétom ustanovila za strážcu hradu Tubul Štefana Veľkého. V tomto dekréte je spomínaný i gróf Jakov (Iakou) nemeckého pôvodu (z Bavorska). V novembri 1944 popravoval nemecký Zvláštny oddiel z.b.V. 27 na Bielej hore zajatých partizánov.
Politika.
Aktuálny primátor mesta Michalovce.
Miroslav Dufinec (2022 - 2026) - SMER - SD, Sme Rodina, SNS, SMS
Historia primátorov mesta Michalovce.
Viliam Zahorčák (2006 - 2022) - SMER - SD
Udalosti.
11. apríla 2024 sa v meste stretli predstavitelia vlády Slovenska a Ukrajiny a ich predsedovia Robert Fico a Denys Šmyhal. Prítomným sa prihovoril aj primátor Michaloviec, Miroslav Dufinec. Predmetom rokovaní bola cezhraničná spolupráca, dopravné prepojenia, spolupráca v oblasti energetiky a možnosť pomoci pri obnove Ukrajiny.
Obyvateľstvo.
Etnické zloženie obyvateľstva.
Etnické zloženie obyvateľstva podľa Sčítania obyvateľov, domov a bytov 2001:
Kultúra a zaujímavosti.
Divadlo.
V meste sa budova stáleho divadla nenachádza, napriek tomu mesto navštevuje mnoho divadelných súborov, ktorých predstavenia sa uskutočňujú v Mestskom kultúrnom stredisku. V meste pôsobí aj miestne ochotnícke Divadlo Pri fontáne.
Múzeá.
Zbierky a expozície múzea sú umiestnené v priestoroch reprezentatívneho barokovo-klasicistického kaštieľa šľachticov zo Starého a z Michaloviec. Kaštieľ vznikol v 17. storočí prebudovaním staršieho hradu, naposledy bol prestavaný v 30. rokoch 19. stor. Kaštieľ, bývalé hospodársko-správne objekty, ako aj rekonštruované základy významnej sakrálnej stavby – rotundy, nachádzajúce sa v areáli múzea, sú kultúrnymi pamiatkami.
Stavby.
V meste je gréckokatolícky chrám Narodenia Presvätej Bohorodičky z roku 1771, rímskokatolícky kostol Narodenia Panny Márie z r. 1313, gréckokatolícky Chrám Svätého Ducha v neobyzantskom slohu z roku 1935 a gréckokatolícky chrám Zosnutia Presvätej Bohorodičky na Vrboveckej ulici. V posledných rokoch sa vybudovali i väčšie obchodné centrá ako Zemplín a Michalovce. V súčasnosti sa pracuje na novej autobusovej stanici, ktorá sa nachádza pri železničnej stanici. Medzi tunajšie pýchy patrí aj dobudovaný, resp. zrekonštruovaný futbalový štadión MFK Zemplín Michalovce. V roku 2018 bol dobudovaný aj zimný štadión. 
Parky.
Mestský park sa nachádza v centre mesta na Ulici kpt. Nálepku. Park študentov sa nachádza v centre mesta na ulici Obchodnej. Park "Kerta" sa nachádza v centre mesta na Kostolnom námestí.
Prírodné zaujímavosti.
K významným prírodným zaujímavostiam v blízkosti mesta patria Vihorlatské vrchy, kde sú vyznačené turistické chodníky. Atraktívnym cieľom pre turistov je jazero Morské oko, ktoré je ľahko dostupné aj pre rodiny s malými deťmi. Z vrcholov je to najvyšší vrch pohoria Vihorlat (), z ktorého sa ponúka výhľad na Michalovce so Zemplínskou šíravou a obľúbený Sninský kameň ().
Rekreáciu pri vode ponúka Zemplínska šírava, ktorá sa nachádza od mesta.
Školstvo.
V meste sa nachádza aj najstaršie gymnázium na východ od Slanských vrchov, založené v roku 1922, pomenované po jeho absolventovi – národnom umelcovi, básnikovi Pavlovi Horovovi. Medzi absolventov patria Marián Čalfa – politik, Jozef Činčár – generál letectva, Michal Maheľ – geológ, Belo Polla – archeológ, Jozef Puškáš – prozaik, Jozef Tomko – kardinál a mnohí iní. Taktiež v ňom pôsobilo mnoho vynikajúcich pedagógov ako Július Barč-Ivan, Emanuel Böhm, Július Činčár, Štefan Hlaváč a Šimon Čižmár.

</doc>
<doc id="7280" url="https://sk.wikipedia.org/wiki?curid=7280" title="Trebišov">
Trebišov

Trebišov (, ) je mesto na Slovensku ležiace v Košickom kraji.
Polohopis.
Okolie Trebišova predstavuje prevažne poľnohospodársky kraj. Dominantami sú úrodné lány, ovocné sady, zelené záhrady, lužné lesy s prírodnými rezerváciami a malebné pahorkatiny so scenériou Slanských vrchov, ktoré poskytujú možnosti pre rekreáciu a oddych. Súčasťou regiónu je tokajská vinohradnícka oblasť, ktorá má vynikajúce vína najvyššej kvality.
Trebišov ako centrum južného Zemplína sa rozprestiera v juhozápadnej časti Východoslovenskej nížiny. Nachádza sa v nadmorskej výške zväčša na pravom brehu potoka Trnávka, prítoku Ondavy.
Mestom vedie cesta I/79 (Vranov nad TopľouSlovenské Nové Mesto), ako aj železničné trate Trebišov – Vranov nad Topľou a Michaľany – Łupków. Cez Trebišov je vedená aj širokorozchodná trať do Košíc. Mesto leží východne od Košíc, južne od Sečoviec, juhozápadne od Michaloviec a severne od pohraničného Nového Mesta pod Šiatrom.
Symboly mesta.
Mestské symboly sú:
Erb mesta tvorí v modrom neskorogotickom štíte z veľkého položeného a prevráteného strieborného lemeša vyrastajú tri zlaté bezosté klasy sprevádzané dvoma zlatými hviezdičkami, vpravo hore menšie ľavošikmo sklonené strieborné čerieslo. Najstarším historickým prameňom erbu mesta je pečatidlo z roku 1695, v štíte ktorého sú figúry čeriesla, lemeša, klasov a hviezdičiek. Staršou podobou erbu mesta je predloha pochádzajúca z 15. storočia, ktorá dokazuje používanie pečate Trebišova s vyobrazením obrazu Panny Márie.
Mestská vlajka pozostáva z pravidelne sa dvakrát opakujúcich troch pozdĺžnych pruhov vo farbe bielej, žltej a modrej. Vlajka je zakončená dvoma cípmi.
Pečať mesta Trebišov tvorí erb mesta Trebišov s kruhopisom: „MESTO TREBIŠOV".
Insígnie predstavujú kovovú primátorskú reťaz na ktorej je upevnená kruhová medaila s vyobrazením erbu mesta s nápisom Mesto Trebišov. 
Insígnie používa primátor mesta, zástupca primátora mesta, alebo poverený poslanec pri:
-slávnostných zasadaniach mestského zastupiteľstva,
-oficiálnych prijatiach predstaviteľov politického a verejného života Slovenskej republiky,
-oficiálnych prijatiach predstaviteľov iných štátov a miest,
-iných významných slávnostných príležitostiach,
-občianskych obradoch organizovaných Mestským úradom.
Insígnie mesta uchováva primátor mesta.
Symboly mesta Trebišov sú registrované v Heraldickom registri Slovenskej republiky, ktorého agendu spravuje Ministerstvo vnútra SR pod signatúrou HR: T-5/1991.
Prvá písomná zmienka o meste: 1254
Obyvateľstvo.
K meste Trebišov tvoria väčšinu obyvateľstva príslušníci slovenskej národnosti. Z menšín má výraznejšie zastúpenie rómska menšina. Po náboženskej stránke je zloženie obyvateľstva pestrejšie. V meste žijú okrem rímskokatolíkov aj veriaci gréckokatolíckej a pravoslávnej cirkvi a tiež evanjelici a. v., reformovaní, Jehovovi svedkovia a členovia iných náboženských spoločenstiev. V meste je aj monastier baziliánov.
Kultúra a zaujímavosti.
Divadlo.
V meste pôsobí aj ochotnícky súbor Divadlo „G“, ktoré pôsobilo pod vedením Júliusa Galgana (19342024). Divadlo funguje už od roku 1956. Popri Divadle „G“ pôsobí aj Divadlo „Malé G“, ktoré je zložené zo študentov gymnázia. Súbor Divadlo "G" je známe po celom Slovensku, zúčastnil sa mnohých súťažných prehliadok. Divadlo „G“ poznajú aj zahraniční Slováci z Rumunska, Poľska, Maďarska, a i.
Múzeá.
V Trebišove sa nachádza Múzeum a Kultúrne centrum južného Zemplína v Trebišove. Od roku 1987 sídli v priestoroch barokovo-klasicistického kaštieľa Andrášiovcov. Múzeum okrem výnimočných výstav ponúka aj niekoľko stálych expozícií:
Knižnice.
V priestoroch "Mestského kultúrneho strediska" sídli od roku 1986 Zemplínska knižnica v Trebišove, ktorá je regionálnou verejnou knižnicou pre okres Trebišov.
V knižničnom fonde sa nachádza vyše 50 000 dokumentov. Knižnica realizuje bohatú klubovú činnosť, mnoho kultúrno-vzdelávacích podujatí pre širokú verejnosť. Každoročne sa zapája do Týždňa slovenských knižníc a tiež do projektu V4 "Celé Slovensko číta deťom" / Vyšehrad číta deťom, v lete organizuje "Festival detskej knihy" a týždenný detský letný čitateľský tábor "Knihovníček".
Mestský park.
Mestský park má rozlohu . Vznikol koncom 18. storočia podľa vzoru anglických parkov. Dreviny vysadené v parku boli dovezené z celého sveta.
Doprava.
V meste sa nachádza autobusová aj železničná stanica, kedysi aj letisko. Premáva tiež MHD (3 linky).
Cez železničnú stanicu prechádza trať Michaľany – Lupków a odbočujú z nej trate Košice – Čierna nad Tisou.

</doc>
<doc id="7281" url="https://sk.wikipedia.org/wiki?curid=7281" title="Medzilaborce">
Medzilaborce

Medzilaborce (, ) je mesto na Slovensku ležiace v Prešovskom kraji.
Polohopis.
Poloha a rozloha.
Územie mesta Medzilaborce sa nachádza na Hornom Zemplíne, v severnej časti Laboreckej vrchoviny, na sútoku riek Laborec a Vydranka. Leží vo výške a jeho rozloha je . Mestom vedie cesta II/559 a II/575, ako aj železničná trať Michaľany – Łupków. Humenné je vzdialené južne, Stropkov západne a poľský Sanok severovýchodne.
Geologický vývoj a stavba regiónu.
Geologická stavba je pomerne jednotvárna. Laborecká vrchovina, v ktorej sa nachádza celé územie, je typom flyšového pásma s prikrovovo-vrásovou stavbou. Na vnútornej juhozápadnej strane ju budujú prvky magurského flyšu račianskej jednotky, tvorené vrchnokriedovými až oligocennými ílovcami a pieskovcami. Vonkajšia pohraničná časť pohoria patrí k vonkajšiemu flyšu, k dukelským vrstvám. Pohraničný chrbát budujú vrchnokriedové až paleocénne inoceramové vrstvy. Reliéf Laboreckej vrchoviny sa vyznačuje silnou koreláciou s odolnosťou hornín.
Geologický podklad väčšiny územia tvoria paleogénne sedimenty flyšového pásma, iba v najsevernejšej pohraničnej časti zasahujú mezozoické horniny centrálneho bradlového a flyšového pásma.
V geologicky pomerne chudobnej oblasti územia sa nenachádzajú nerastné suroviny. Miestne malé zdroje štrkopieskov na nive Laborca a tehliarske hliny sa priemyselne nevyužívajú. Miestami je zaznamenaný nevýznamný výskyt ropy sprevádzaný i výskytom zemného plynu.
Reliéf.
Laboreckú vrchovinu na východe ohraničujú Bukovské vrchy, na juhu Beskydské predhorie a Ondavská vrchovina, ktorá tvorí juhozápadné a západné hranice. Povrch má intenzívne rozčlenený do sústavy chrbtov a eróznych brázd pretiahnutých zo severozápadu na juhovýchod. Nadmorská výška chrbtov sa pohybuje od 500, povrch brázd kolíše medzi 200 Výnimku tvorí len východná časť pohraničného chrbta, ktorá vystupuje až nad 700 Tu leží najvyšší bod pohoria Vysoký Grúň vysoký . Najvyšší bod okresu meria , je na chrbte, ktorý hraničí s Poľskom v katastrálnom území obce Svetlice. Od severu smerom na juh sa územie znižuje a najnižšie, je pri výtoku Laborca v katastrálnom území obce Brestov nad Laborcom.
Z hľadiska geomorfologického členenia Laborecká vrchovina patrí do oblasti Nízke Beskydy, subprovincie Vonkajšie Východné Karpaty, provincie Východné Karpaty, subsystému Karpaty a systému Alpsko-himalájskeho.
Vodstvo.
Laborecká vrchovina a teda i celé územie patrí k úmoriu Čierneho mora. Laboreckú vrchovinu odvodňuje Laborec a čiastočne Ondava. Laborec má významnejšie prítoky ľavostranné, než pravostranné. Ľavostranné prítoky sú Čertižnianka, Norisný potok, Habura, Sližov, Borovský potok, Vydranka, Olšava, Belianka. Pravostranné prítoky sú Rakytovec, Sukovský potok a Stredná.
Laborec je dlhý pravostranný prítok Latorice. Pramení v Nízkych Beskydách nad obcou Čertižné vo výške približne , tečie južným smerom a pod obcou Oborín vo výške ústi do Latorice. Väčšie prítoky z ľavej strany Udava a Cirocha, vytvárajú s hlavným tokom nad Humenným vejár. Po prechode Brekovskou bránou preteká Laborec Východoslovenskou nížinou a nad ústím do Latorice priberá z ľavej strany veľký prítok Uh. Plocha povodia je . Sklon hornej časti toku až po Humenné, pohybujúci sa v rozmedzí 7 – 9 % sa v dolnej časti toku podstatne znižuje až na 0,7 %. 
Územie má malé zásoby podzemnej vody, čo vyplýva z vlastností paleogénu. Významnejšími zdrojmi vody sú podzemné vody blízkeho kvarteru. Sú viazané najmä na nivné sedimenty štrkov a pieskov. 
V priepustných flyšových vrstvách sa zachovali zásoby vody morského pôvodu, medzi ktorými prevládajú naftové soľanky. Soľanky sú minerálne vody silne mineralizované s obsahom rozpustných pevných látok viac ako 10 g/l. Prirodzené pramene tejto vody sú veľmi zriedkavé a sú vždy studené. Teplé soľanky sú známe len z hlbinných vrtov. Naftové soľanky boli objavené pri vŕtaní v okolí Medzilaboriec. V katastrálnom území obce Výrava a Radvaň nad Laborcom sa nachádzajú nevýznamné sírovodíkové pramene (ľudovo volané vajcovky), ktoré využíva miestne obyvateľstvo.
Dejiny.
Stredoveká osada bola založená pravdepodobne v druhej polovici 15. storočia, kedy zásluhou humenských Drugetovcov sa uskutočnila druhá fáza valašskej kolonizácie. Obyvateľstvo, ktoré stálo pri jej zrode, pozostávalo prevažne z rusínskeho, ale aj poľského a v menšej miere i valašského obyvateľstva, ktoré sa síce venovalo aj pastierstvu, ale v tejto fáze kolonizácie malo už prevahu obyvateľstvo roľnícke. Najstaršia zmienka v listinných dokumentoch je až z roku 1523. Vo vlastníctve Drugetovcov sa nachádzali do roku 1684, keď sa stali majetkom grófskej rodiny Čákiovcov a od prvej polovice 19. storočia patrili rodine Andrášiovci.
Medzilaborce patria spolu so Svidníkom k tým obciam založeným vo valašskom práve, ktoré charakter mestečiek nadobudli postupným vývojom a nie získaním výsad.
Predpokladom pre takúto postupnú transformáciu z poddanskej obce na mestečko bola okrem iného i poloha na starej obchodnej ceste z Potisia do Haliče, ktorá sa v strede Medzilaboriec rozvetvovala dvoma smermi – cez Čertižné a cez Vydraň.
V roku 1557 pozostávali Medzilaborce z 10 usadlostí a v roku 1715 už mali 18 obývaných, 39 opustených usadlostí a dva mlyny. Do roku 1787 sa Medzilaborce rozrástli na 106 domov a 719 obyvateľov.
Neudržateľné sociálne a hospodárske pomery tu žijúceho rusínskeho obyvateľstva spôsobili, že od 16. storočia sa mená medzilaborských poddaných objavujú v zoznamoch zbojníckych družín, pôsobiacich na obidvoch stranách uhorsko – poľskej hranice ( na panstve humenskom a sanockom ). Ďalšou formou odporu voči zosilnenému útlaku zemepána boli časté úteky poddaných z pôdy. Po skončení stavovských povstaní Františka II. Rákociho nachádzame v Medzilaborciach roku 1720 až 39 opustených usadlostí. Obyvatelia najčastejšie utekali do južných stolíc Uhorska, ale i do Poľska. Opustené usadlosti si od panstva prenajímali Židovskí nájomníci.
Za takýchto pomerov bolo zrušenie poddanstva nesporne veľkým revolučným činom. Od poddanských povinností boli oslobodení aspoň urbariálni poddaní. Politicky sa priebeh revolúcie v rokoch 1848 – 1849 dotkol i Medzilaboriec, a to v máji 1849, keď sa na území chotárov Medzilaboriec, Borova a Habury stretli vojská ruského cára s uhorskými honvédmi. 
K staršej nekodifikovanej tradícii trhov v Medzilaborciach pribudlo od roku 1859 povolenie na konanie krajinských jarmokov, ktorým sa urýchlil mestotvorný proces. K výraznejšiemu napredovaniu Medzilaboriec prispelo i odovzdanie železničnej trate Humenné – Medzilaborce do užívaní dňa 12. júna 1873. Posledným činom dotvárajúcim mestský charakter Medzilaboriec bolo zriadenie slúžnovského úradu koncom 19. storočia. Tieto pozitívne kroky vo vzťahu k mestečku a jeho obyvateľstvu sa čiastočne odrazili i v jeho demografickom rozvoji. Ak v roku 1851 mali Medzilaborce 724 obyvateľov, do roku 1910 ich počet vzrástol na dvojnásobok (1561). V roku 1880 tu bolo 143 domov, v roku 1910 už 226.
Relatívne priaznivý rozvoj začiatkom 20. storočia prerušili vojnové udalosti v zimných mesiacoch 1914 – 1915. Začiatkom februára 1915 bolo mestečko dobyté ruskými vojskami, ktoré sa tu zdržali až do začiatku mája 1915. Ostalo po nich zničené mesto a tisíce mŕtvych vojakov na obidvoch stranách. Vojenské cintoríny sú dodnes svedectvom tejto hrôzy. Na vojnovom pohrebisku z prvej svetovej vojny v Medzilaborciach je pochovaných 1 692 vojakov. Z pochovaných štyria vojaci boli ríšski Nemci, zvyšných 1 688 padlých slúžilo v Rakúsko-Uhorskej cisársko-kráľovskej armáde a Cárskej ruskej armáde.
Obdobie prvej Československej republiky (1918-1938) bolo obdobím rozvoja. 
V období Slovenskej republiky (1939 – 1945) sa Medzilaboriec významne dotkli protižidovské opatrenia. Tunajšia židovská komunita patrila medzi najväčšie na Slovensku. V roku 1942 v Medzilaborciach žilo 825 Židov, ktorí dominovali v obchode a službách mesta i okresu Medzilaborce. Absolútnu väčšinu z nich deportovali slovenské úrady v jarných mesiacoch roku 1942 do vyhladzovacích táborov na území dnešného Poľska. 
Záverečná etapa druhej svetovej vojny, najmä boje medzi Červenou armádou a ustupujúcou nemeckou armádou o Medzilaborce na jeseň r. 1944, priniesli so sebou veľké škody. Vtedajšia obec Borov, ktorá je dnes časťou mesta bola na jeseň 1944 vypálená, nemeckými vojakmi. Zhorelo 53 domov a ťažko poškodených bolo 33 domov.
Mestečko sa až do roku 1960 udržalo ako sídlo okresu. Rozsiahla stavebná činnosť v období komunistického režimu zmenila architektonickú tvár mesta a dala mestu súčasnú podobu. Najvýznamnejšou zmenou prešlo centrum mestečka, z ktorého prakticky zmizli staré historické budovy a nahradili ich nevzhľadné obchodné domy (OD Jednota, OD Kamjana). 
Ruku v ruke s výstavbou mesta išlo založenie priemyselnej výroby. V meste vznikli dva priemyselné závody - strojársky (Transporta, neskôr premenovaná na Vihorlat) a sklársky. Po spoločenských zmenách v roku 1989 a nástupe trhovej ekonomiky však obidva závody upadli a v celom regióne vzrástla nezamestnanosť. 
Medzilaborce sú aj v súčasnosti okresným mestom (bez Okresného úradu).
Obyvateľstvo.
V meste Medzilaborce žije 6 639 obyvateľov (k 31. 12. 2015). Mesto je rôznorodé z pohľadu národnostného zloženia, z náboženského hľadiska v ňom výrazne dominujú kresťania náležiaci k byzantskému obradu. Z historického hľadiska bolo mesto zložené väčšinou z Rusínov a Židov.
Hospodárstvo a infraštruktúra.
V meste Medzilaborce má najväčšiu tradíciu sklársky a strojársky priemysel.
V sklárstve to bola od roku 1970 pobočka českých Jabloneckých sklární, ktorá zamestnávala do 600 ľudí. Po privatizácii podnik zanikol. Glass LPS je pokračovateľom 45 ročnej sklárskej tradície v Medzilaborciach a naďalej vyrába krištáľové svietidlá a brúsi lustrové ovesy. 
V strojárskom priemysle v Medzilaborciach začínala Transporta , neskôr Vihorlat, ktorý mal 1200 zamestnancov. Privatizácia a kríza v strojárstve fabriku zlikvidovala. Teraz v strojárskom priemysle pokračuje Kovostroj a Strojlab.
Od roku 1870 je mesto napojené na železničnú sieť. Na trati Michaľany – Łupków leží Železničná stanica Medzilaborce.
Zamestnanosť.
Úrad práce v Stropkove v roku 2009 informoval, že v okrese Medzilaborce dosiahla miera evidovanej nezamestnanosti 20,10 %. V októbri 2017 nezamestnanosť dosahuje hodnotu 16,84 %.
Zaujímavosti a pamiatky.
Múzeum moderného umenia Andyho Warhola.
V meste sa nachádza unikátne Múzeum moderného umenia Andyho Warhola.
Chrámy.
V meste sa nachádzajú tri chrámy a to: Gréckokatolícky chrám sv. Bazila Veľkého z roku 1878, pravoslávny chrám Sv. Ducha a rímskokatolícky kostol Panny Márie.
Miniskanzen.
V meste sa nachádza aj miniskanzen (známy aj pod názvom Miniskanzen rusínskej dediny Medzilaborce). Je situovaný v blízkosti miestneho amfiteátra. Zmenšené repliky stavieb (domov, dreveníc, hospodárskych budov, zrubového kostola) z okolitých dedín prezentujú tradičný život v rusínskej dedine v Zemplínskom regióne v minulosti. Stavby sú vyrobené ručne z tradičných materiálov (z dreva, z hliny, zo slamy). Súčasťou miniskanzenu je aj replika rodného domu rodičov Andyho Warhola z Mikovej. Celú expozíciu navrhol Peter Šimurda.
Okolie.
Neďaleko od mesta, pri obci Krásny Brod, sa nachádza monastier Zostúpenia Svätého Ducha (známy tiež ako Krásnobrodský monastier) založený v 15. storočí, ktorý je významným pútnickým miestom Gréckokatolíckej cirkvi na Slovensku a najstarším monastierom v okolí.
Šport.
Začiatok organizácie športu v Medzilaborciach v svojich zápisoch zaznamenal kronikár Vasiľ Holenda: "„Športová činnosť v našom okresnom mestečku sa datuje od r. 1920, keď vyvíjal činnosť futbalový oddiel Slovan Medzilaborce, ktorý počas svojej činnosti zohral rad významných futbalových zápasov. Podnikal zájazdy do Mukačeva, Užhorodu, Berehova, Chustu. Najčastejšími súpermi jeho boli viac HAC Humenné, Zemplín Michalovce a Trebišov. Ferencváros Budapest pri svojom návrate z Varšavy sa zastavil v Medzilaborciach, kde s vtedajším Slovanom zohral priateľský zápas.“".
V minulosti sa o rozvoj športu zaslúžila miestna Sokolská organizácia. Od svojho vzniku v roku 1922 zabezpečovala nutné priestorové a materiálne vybavenie na cvičenie. Zo začiatku ju viedol Vladimír Sach. Telocvičná jednota Sokol postupne usporadúvala akadémie a oslavy, organizovala spolkový, kultúrny a organizačný ruch v meste. Za jej predsedu v roku 1930 bol zvolený Alois Dvořák, počas obdobia ktorého organizácia rozšírila svoju činnosť aj do zahraničia (spolupracovala s poľskou sokolskou organizáciou v meste Zagórz). V 30. rokoch dochádzalo k najväčšiemu rozmachu jej činnostiusporadúvala rôzne športové kultúrno-spoločenské podujatia, na čo využívala vlastné javisko, cvičiteľský zbor, divadelný súbor, hudobný súbor a bábkový súbor. Postupne sa medzilaborecká jednota Sokola stala druhou najväčšou sokolskou organizáciou na východnom Slovensku. V júli 1932 sa 49 aktívnych cvičencov zúčastnilo na IX. Všesokolovskom slete v Prahe. Organizácia v roku 1936 usporiadala prvé lyžiarske preteky. Venovala sa viacerým športom, medzi ktoré patrili futbal, stolný tenis, šachy či kolky. Na konci 30. rokov organizáciu viedli aj Július Blecha a Michal Bilinský, v organizácii sa angažoval aj významný miestny kultúrno-osvetový činiteľ Michal Václavský. Organizácia sa usilovala rozšíriť svoje pôsobenie aj mimo meste, preto usporadúvala propagačné vystúpenie napríklad v Radvani nad Laborcom a v Habure. 21. decembra 1938 bola Sokolská organizácia rozpustená. Organizácia bola pozbavená majetku v hodnote 40 000 Kč, majetok prebrala Hlinkova garda.
Začiatok činnosti Sokolskej organizácie v Medzilaborciach napomohol k tomu, aby v meste mohol prvýkrát oficiálne štartovať futbalový klub pod názvom "AFK Medzilaborce" v roku 1922.
Po druhej svetovej vojne vznikla ochota obnoviť činnosť Sokolskej organizácie. Andrej Hricko zvolal 9. decembra 1945 valné zhromaždenie Sokola na obnovenie činnosti organizácie. Prítomní členovia zvolili za starostu Andrej Hricka, za miestopredsedu Michala Džugana. Organizácia musela riešiť problémy súvisiace s poškodeným náradím a so skutočnosťou, že sa jej nevrátil skonfiškovaný majetok. V roku 1947 obnovila činnosť dychovej hudby pod vedením Ivana Mihaliča st. členovia miestnej Sokolskej organizácie sa usilovali získať pozemok na letné cvičenie a pre výstavbu sokolovne s telocvičňou. Plány v súvislosti s pozemkovou reformou po februári 1948 sa nepodarilo zrealizovať. Sokolská organizácia sa stala nežiaducou, odchádzali z nej členovia. Preto vznikali nové organizačné formy telovýchovnej jednoty Spartak – ŠK Rusj, DŠO Tatran, TJ Lokomotíva a TJ Spartak. Hnutia organizovali viaceré druhy športu v meste – futbal, kolky, lyžovanie, stolný tenis, volejbal, turistika a šach. Od konca 50. rokov bola činnosť TJ Spartak do veľkej miery podporovaná miestnymi závodmi (Transporta, Mostáreň a Vihorlat), ktoré vytvorili lepšie materiálové a priestorové podmienky pre pravidelné športovanie. TJ Spartak vybudovala športový areál disponujúci s v tej dobe štandardným vybavením. Postavila sa tribúna s kapacitou 800 miest a s vnútorným vybavením. V areáli sa okrem toho vytvorili volejbalové ihrisko, hádzanárske ihrisko, kolkáreň, letné kúpalisko a účelová budova, TJ Spartak zriadil lyžiarsky vlek v rekreačnej oblasti Danova. Väčšina športovísk už v súčasnosti neexistuje. TJ Spartak sa v rámci svojej činnosti podieľal na organizácii Festivalu kultúry a športu v Medzilaborciach. Pozíciu predsedu TJ Spartak zastávali: Peter Džugan, Michal Koropčák, Michal Rošák, Peter Smetana, Andrej Mochnáč, Pavel Dupkanič, Vladimír Protivňák, Pavel Gejdoš a Štefan Dura.
Prvý športový oddiel bol futbalový a zameriaval sa rozvoj futbalového klubu "TJ Spartak Transporta Medzilaborce" (v súčasnosti "MŠK Spartak Medzilaborce"). Počas obdobia, kedy TJ Spartak zastrešoval futbal, futbalový klub dosiahol najlepšie výsledky v rokoch 1972, 1978, 1983 a 1993. TJ Spartak Vihorlat v minulosti medzi rokmi 1974 až 1993 každoročne organizoval futbalový turnaj žiakov v Kalinove na počesť oslobodenia prvej obce na území Československa v septembri 1944.
Druhým športom, ktorý začala rozvíjať ešte Sokolská organizácia, bolo lyžovanie. Lyžovanie sa začalo rozvíjať v 30. rokoch 20. storočia, kedy sa zorganizovali prvé lyžiarske preteky na území mesta. Najväčšie úspechy medzilaboreckí lyžiari dosiahli v 70. rokoch v biatlone, keď pod vedením Mikuláša Pavloviča získali viacero medailí na súťažiach organizovaných v Československu. Majstrami ČSSR sa stali Alexander Geletka, Jozef Kapráľ, Igor Chalachan, Ladislav Mochnanský a Miroslav Švik.
V roku 1962 vznikol kolkársky oddiel. Medzi najvýznamnejšie osobnosti, ktoré rozvíjali kolky v meste, patrili František Brza, Andrej Dzurja, Mikuláš Lapišák a Andrej Šteňko. Mestskú kolkársku ligu v súčasnosti organizuje Jaroslav Hrišo.
V období 70. a 80. rokoch dosahoval úspech volejbalový oddiel. Medzi najvýznamnejšie osobnosti volejbalu v Medzilaborciach patrili Miroslav Masica, Michal Petrovaj, Peter Ružička, Marián Ružička, Božena Lipocká a Andrej Dribňák. V Medzilaborciach sa 15 rokov organizovala Mestská liga pre mládež a dospelých mesta, ktorá sa poslednýkrát uskutočnila v sezóne 2018/19.
Počas 70. a 80. rokov v rámci TJ Spartak existoval šachový oddiel. Jeho členovia sa v tej dobe zúčastňovali krajskej súťaže. Postupom času sa však od organizácie šachu v meste upustilo.
V meste sa od roku 1963 každoročne organizuje Festival kultúry a športu. Súčasťou športovej časti je futbalový turnaj. V minulosti sa organizovali turnaje aj v ďalších športoch – kolky, cyklistika, zápasenie, plávanie a box. Pred otvorením festivalu sa konal aj Beh vďaky z Kalinova do Medzilaboriec.

</doc>
<doc id="7282" url="https://sk.wikipedia.org/wiki?curid=7282" title="Veľké Kapušany">
Veľké Kapušany

Veľké Kapušany () sú mesto na Slovensku ležiace v Košickom kraji. Je významným centrom mikroregiónu Použie. 
Polohopis.
Mesto leží vo Východoslovenskej nížine medzi riekami Uh, Latorica a Laborec a je centrom novodobého mikroregiónu Použie. Prechádzajú ním cesty II/552 a II/555, ako aj železničná trať Bánovce nad Ondavou – Veľké Kapušany, s ktorou súbežne vedie širokorozchodná trať na Ukrajinu. Mesto leží juhovýchodne od Michaloviec, východne od Trebišova, severne od Kráľovského Chlmca a juhozápadne od Užhorodu.
Vodné toky.
Južne od Veľkých Kapušian tečie rieka Latorica. Táto rieka predstavuje hranicu medzi okresmi Michalovce a Trebišov.
Symboly mesta.
Erb mesta tvorí červený štít pod dvoma zlatými krížikmi a zlatý polmesiac spolu s hviezdou. Farbami mesta sú červená a žltá.
Obyvateľstvo.
Podľa sčítania z roku 2021 malo mesto 8 799 obyvateľov, z toho Slováci 32,9%, Maďari 53,0% a Rómovia 4,4%. 
Podľa sčítania obyvateľstva z roku 2001 tvorí obyvateľstvo mesta podľa národnosti 56,98% Maďarov, 35,92 % Slovákov, 4,32 % Rómov a iných. Obyvateľstvo je prevažne rímskokatolícke (49,46 %) a gréckokatolícke (12,3 %) a 4,59 % občanov je bez vyznania.

</doc>
<doc id="7283" url="https://sk.wikipedia.org/wiki?curid=7283" title="Kráľovský Chlmec">
Kráľovský Chlmec

Kráľovský Chlmec (v minulosti Kráľovský Chlumec, ) je mesto ležiace v Košickom kraji na Slovensku. Je významným centrom Medzibodrožia. Mesto má silné zastúpenie maďarskej národnosti.
Polohopis.
Mesto leží v juhovýchodnej časti Slovenska, na východnom úpätí Chlmeckých kopcov v regióne Medzibodrožie. Obklopuje ho Východoslovenská nížina a zo severnej strany mokrade CHKO Latorica. Mestom prechádza cesta I/79 a II/555, južne vedie železničná trať Košice – Čierna nad Tisou. Trebišov je od Kráľovského Chlmca vzdialený severozápadne, Veľké Kapušany severne a Čierna nad Tisou východne.
Katastrálne územie mesta tvorí 2 381 ha, z toho 107 ha ornej pôdy, 143 ha viníc a ostatok tvoria lúky, pasienky a lesy.
Dejiny.
Po vzniku Uhorska sa osada a ako aj celé Medzibodrožie stali súčasťou Zemplínskej župy. S názvom „Helmech“ sa stretávame v zakladacej listine obce Leles z roku 1214. 
V polovici 15. storočia bola usadlosť povýšená na zemepánske mesto, o čom svedčí aj historická pečať mesta s erbom. 
Na vyvýšenine nad mestom dal postaviť Péter Perényi začiatkom 16. storočia hrad. Po rozrumení sa dnes nazýva "Csonkavár" (v preklade Okyptený hrad, Troskohrad) či hrad - zrúcanina Kráľovský Chlmec. 
V 17. storočí mesto dočasne patrilo pod Sedmohradské kniežatstvo. V tomto období dala Zuzana Lórantfiová, vdova po Jurajovi Rákócim I., postaviť v meste kaštieľ. 
V druhej polovici 19. storočia sa Kráľovský Chlmec stal okresným centrom. 
V roku 1918 sa Kráľovský Chlmec stal súčasťou Česko-slovenskej republiky. Po 1. viedenskej arbitráži bol pripojený k Maďarsku.
Mesto bolo sídlom Medzibodrožského okresu, ktorého štatút zanikol v roku 1960. Mesto bolo pričlenené do okresu Trebišov.
Symboly mesta.
Podľa Heraldického registra má mesto tieto symboly prijaté od 15. storočia. Doložený erb je z pečatidla z roku 1561. Znovuobnovený bol v roku 1977. 
Erb.
V striebornom štíte zelená, do kruhu stočená vínna réva s dvoma listami vybiehajúcimi do horných rohov štítu, uprostred s červeným strapcom hrozna.
Vlajka.
Vlajka mesta pozostáva z piatich pozdĺžnych pruhov červeného, zeleného, bieleho, zeleného, červeného. Vlajka má pomer strán 2:3 a je ukončená dvoma cípmi, t. j. jedným zástrihom, siahajúcimi do tretiny jej listu.
Obyvateľstvo.
Mesto malo v roku 2021 podľa sčítania 7 489 obyvateľov.
Národnostné zloženie (2021):
Kráľovský Chlmec mal v roku 2011 podľa sčítania 7 698 obyvateľov.
Národnostné zloženie (2011):
Náboženské zloženie (2011):

</doc>
<doc id="7284" url="https://sk.wikipedia.org/wiki?curid=7284" title="Čierna nad Tisou">
Čierna nad Tisou

Čierna nad Tisou () je mesto na Slovensku v Košickom kraji v okrese Trebišov.
Polohopis.
Mesto leží v juhovýchodnom cípe Slovenska na trojmedzí Ukrajiny, Maďarska a Slovenska a na rozhraní spádových území obcí Čierna, Malé Trakany, Veľké Trakany, Biel a Boťany. Obec a neskôr mesto boli budované v súlade s potrebami Česko-Slovenska a Sovietskeho zväzu na zabezpečenie železničnej výmeny tovarov spojenej s ich prekládkou (dôvodom je rozdielny rozchod koľají, používaný na východe Európy a v strednej a západnej Európe), a to pomerne v krátkej dobe.
Ulice.
V Čiernej nad Tisou sa nachádza 16 ulíc: Dukelských hrdinov, Jarná, Jesenná, Jesenského, Jilemnického, Hlavná, Letná, Obrancov mieru, Radová, SNP, Školská, Trakanská, Zimná, Záhradná, Železničná, 1. mája a jedno námestie – Námestie pionierov.
Vodné toky.
Extravilánom mesta preteká rieka Tisa, ktorá tvorí štátnu hranicu s Maďarskom a od centra je vzdialená 5,5 kilometra.
Vodné plochy.
V okolí mesta, v katastrálnom území obce Malé Trakany, leží rekreačné stredisko Zlaté piesky Tisa. V týchto miestach rieka Tisa tvorí štátnu hranicu medzi Slovenskom a Maďarskom. Slovenská strana je lemovaná piesočnými plážami, vytvorenými naplaveným jemným riečnym pieskom.
Symboly mesta.
Podľa Heraldického registra má mesto tieto symboly prijaté 21. októbra 1982. Erb predstavuje spojenie zamestnaneckého motívu (koleso rušňa) a hovoriaceho symbolu (čierna farba štítu odvodená od názvu mesta).
Erb.
V čiernom štíte koleso rušňa vpravo dolu s protizávažím, všetko strieborné.
Vlajka.
Vlajka mesta pozostáva z dvoch pozdĺžnych pruhov – bielo-čierneho a čierno-bieleho. V hornom pruhu v žrďovej časti je biely a v dolnom pruhu čierny štvorec. Vlajka má pomer strán 2 : 3 a je ukončená dvoma cípmi (t. j. jedným zástrihom), siahajúcimi do tretiny jej listu.
Dejiny.
Mesto bolo založené v roku 1946 na základe vládneho uznesenia na zabezpečenie výmeny tovarov medzi ZSSR a Československom vybudovaním železničného prekladiska. Na výstavbu sa vyčlenilo územie, ktoré patrilo do katastrálneho územia obce Čierna. Z hľadiska histórie ide o pomerne mladú usadlosť, vybudovanú pre potreby zamestnancov pracujúcich na založenej železnici. Zo začiatku boli vybudované tri drevené stavby, ktoré plnili funkciu ubytovne, obchodu a kultúrnej miestnosti (aj kino).
V prvej etape výstavby bola vybudovaná časť "Rodinné domky" a dva činžové domy. Súčasne boli postavené drevené stavby – železničná stanica a hospodárska budova železníc. Časom sa oblasť železničného prekladiska rozširovala, čo so sebou prinieslo potrebu budovania ďalších bytov, ako aj budovanie infraštruktúry – školy, škôlky, obchodov, služieb a tiež budovy pre kultúru, ktorá splnila aj historickú úlohu v roku 1968 (rokovanie medzi najvyššími predstaviteľmi ZSSR a ČSSR).
Ako mladá obec od začiatku výstavby disponovala ústredným kúrením, ktoré zabezpečovali dva parné rušne. V druhej etape výstavby boli postavené nová základná škola s vyučovacím jazykom slovenským, budova obecného úradu, ako aj ďalšie obytné bloky a Hotel Úsvit; zo strany železníc to boli nová budova železničnej stanice, rušňového depa, závodu Železničné staviteľstvo a traťová dištancia.
Tretia etapa priniesla so sebou okrem výstavby ďalších obchodných zariadení a obytných blokov aj výstavbu jediného závodu na tomto území – Výrobného závodu AŽD (Automatizácia železničnej dopravy). V 80. rokoch bola výstavba mesta postupne zastavená.
História prekladiska.
Prekladisko bolo v počiatku budované ako jednosmerné prekladisko tovaru zo Sovietskeho zväzu a Ďalekého východu do celej Európy. Významnú úlohu zohralo v roku 1947 pri prekládke obilia v dôsledku veľkého sucha. Jeho význam so zvyšujúcim sa objemom prekladaného tovaru postupne rástol. Zo začiatku prevládala prekládka ropy do rafinérie Slovnaft, neskôr rástol objem strojov a zariadení a tiež objem umelých hnojív, nechýbali ani stavebné, potravinárske či iné špeciálne obchodné komodity. Význam prekladiska rástol až do roku 1989, keď vzhľadom na politické zmeny nastal útlm prepravných aktivít.
Obyvateľstvo.
Podľa sčítania obyvateľov z roku 2021 žilo v meste 3 586 obyvateľov, z toho bolo 1 352 (37,7%) slovenskej, 1843 (51,4%) maďarskej, 15 ukrajinskej, 12 rómskej a 339 (9,5%) nezistenej národnosti.
Podľa sčítania obyvateľov z roku 2001 žilo v Čiernej nad Tisou 4 645 obyvateľov, z toho bolo 2 792 maďarskej, 1 554 slovenskej, 244 rómskej, 15 českej, 11 ukrajinskej a 6 rusínskej národnosti.
Významné udalosti.
29. júla – 1. augusta 1968 – V Čiernej nad Tisou sa stretli delegácie Komunistickej strany Československa a Komunistickej strany Sovietskeho zväzu pod vedením Alexandra Dubčeka a Leonida I. Brežneva.
Hospodárstvo a infraštruktúra.
Dominantným faktorom ekonomického života v meste je železničné prekladisko. Útlm v jeho činnosti po roku 1989 znamenal aj útlm v miestnej ekonomike.
Doprava.
Slovensko-ukrajinský železničný colný hraničný priechod Čierna nad Tisou – Čop. Do konca 40-tych rokov Čiernu a ukrajinskú Šalamúnovú spájala cesta II. triedy č. 533. Po pripojení Šalamúnovej k ZSSR sovietska pohraničná stráž rozbúrala 100 m cesty č. 533 pri hraničnom stĺpe č. 359 a zatarasila cestu ostnatými drôtmi, takže momentálne neexistuje žiadne cestné spojenie medzi Čiernou nad Tisou a Šalamúnovou. Slovenská a ukrajinská vláda rokujú o rekonštrukcii bývalej cesty č. 533 a otvorení hraničného priechodu.

</doc>
<doc id="7285" url="https://sk.wikipedia.org/wiki?curid=7285" title="Vranov nad Topľou">
Vranov nad Topľou

Vranov nad Topľou je okresné mesto ležiace v Prešovskom kraji.
Polohopis.
Mesto leží na rieke Topľa v teplej klimatickej oblasti Vranovskej pahorkatiny, na južnom okraji Nízkych Beskýd v nadmorskej výške Južným okrajom mesta prechádza cesta I/18, ktorú križuje severne smerujúca I/15 na Stropkov a na juh k Trebišovu vedúca I/79. Vo Vranove sa križuje železničná trať Prešov – Humenné s traťou do Trebišova.
Je východiskom do Slanských vrchov, vypínajúcich sa v blízkom okolí, kde je možnosť pešej turistiky, cykloturistiky a v zime aj bežkovania. Turistami vyhľadávaný je najvyšší vrch pohoria Šimonka, ktorý je tiež najvyšším bodom okresu Vranov nad Topľou.
Časti mesta.
Čemerné.
Čemerné leží v údolí potoka Lomnica, ktorý je západným prítokom rieky Topľa. Nadmorská výška je približne Je západnou časťou mesta Vranov nad Topľou.
V minulosti bolo Čemerné samostatnou obcou a podľa sčítania obyvateľov v roku 1930 malo samostatné Čemerné 2 011 a mesto Vranov nad Topľou 2 856 obyvateľov. Čemerné patrilo do panstva Lipovec a prvá písomná zmienka o obci Čemerné pochádza z roku 1282. V chotári tejto obce sa našli stopy po slovanskom sídlisku. Pôvodný slovenský názov korení v slove čemer. Táto obec patrila medzi najväčšie obce v okolí a bola dôležitou križovatkou ciest. Na moste cez rieku Topľa sa vyberalo mýto. Svoj statok, pílu a hospodársky dvor tu mal aj veľkostatkár gróf Hádik-Barkóczy. V 19. storočí existovala v obci píla, garbiareň a tri pálenice. V Čemernom až do roku 1944 sídlili vojenské kasárne, kde niektoré budovy stoja dodnes v areáli novej tehelne. V tejto posádke slúžili aj významné mena ako generál Ján Ambruš, Dr. Cyril Daxner a mnoho ďalších predstaviteľov odboja a pod. V roku 1903 bola z Čemerného postavená železničná trať do Trebišova. Taktiež v Čemernom bol lesný sklad a odtiaľ jazdila uzkokoľajka do obce Zamutov. Ďalších 40 rokov bolo toto jediné možné železničné spojenie z mesta Vranov nad Topľou. Osobnú dopravu na tejto trati na škodu obyvateľov okresu ukončili v roku 2003. V dnešnej dobe sídli v Čemernom množstvo firiem a podnikov a Čemerne je vyhľadávanou lokalitou na bývanie pre svoju polohu a vybavenosť.
Lomnica.
Lomnica je najstaršia obývaná časť okresu Vranov nad Topľou. Od roku 2006 je samostatnou mestskou časťou mesta Vranov nad Topľou. Prvá písomná zmienka je z roku 1356.
Leží južne od mesta pri ceste I/79, z ktorej odbočuje cesta do obce Kamenná Poruba. Nachádza sa vo Východoslovenskej pahorkatine na pravej nive rieky Topľa, pričom južným okrajom intravilánu preteká rieka Rakovec a severným okrajom potok Trnava.
V obci majú monastier pre gréckokatolícke redemptoristky, ktoré žijú kontemplatívnym spôsobom života.
Vodné toky.
Mestom preteká rieka Topľa.
Symboly mesta.
Erb.
V archívoch sa uchovala medzimestská korešpondencia Vranova. Písomnosti vyhotovené mestskou kanceláriou boli opatrené mestskou pečaťou.
V 15. storočí Vranov používal pečatidlo so znakom raka. Od začiatku 16. storočia bol tento nahradený neheraldickým znakom s vyobrazením sv. Štefana, patróna farského kostola. Svoj heraldický erb s vyobrazením leva mesto začalo používať roku 1622 a tento v nezmenenej podobe používa až dodnes.
Erb mesta v dnešnej podobe zobrazuje zlatého leva ozbrojeného striebornou šabľou vyrastajúceho zo zlatej koruny v modrom štíte.
Dejiny.
Najstarší písomný doklad o existencii je donačná listina Uhorského kráľa z roku 1270.
Dňa 19. januára 1919 vstúpili do Vranova nad Topľou vojaci 4. stotniny 1. práporu 1. pluku Slovenskej slobody, čím doslo k oslobodeniu mesta spod maďarskej nadvlády a jeho začleneniu do Česko-slovenskej republiky. 
Počas Slovenského štátu pôsobilo v meste niekoľko protirežimovo naladených odbojárov, ktorí založili aj revolučný národný výbor a v roku 1944 začali organizovať aj partizánsku skupinu so základňou pri obci Zamutov. Najznámejším z nich bol Cyril Daxner. Dňa 19. apríla 1944 sa však v meste začala rozsiahlym zatýkaním represívna akcia namierená proti odboju. Predchádzala príchodu prvých jednotiek poľnej tzv. Východoslovenskej armády Okrem iných bol zatknutý aj Cyril Daxner a jeho manželka. 
Od 4. do 31. augusta 1944 sídlilo v meste veliteľstvo poľnej jednotky Pluku útočnej vozby a v kasárňach v Čemernom zase velenia podriadených práporov, 
Obyvateľstvo.
Náboženstvo.
Podľa sčítania ľudu v roku 2011 bolo náboženské zloženie obyvateľstva nasledovné:
Hospodárstvo a infraštruktúra.
V meste sídli významný drevospracujúci podnik na Slovensku.
Školstvo.
V meste Vranov nad Topľou funguje sústava všetkých škôl od materských až po existujúce detašované pracovisko Fakulty manažmentu Prešovskej univerzity v Prešove. Nachádza sa tu aj Akadémia vzdelávania, Centrum voľného času a kluby pre deti aj dospelých.
Šport.
MŠK Vranov nad Topľou.
Združuje tieto športy:

</doc>
<doc id="7286" url="https://sk.wikipedia.org/wiki?curid=7286" title="HUBO">
HUBO

HUBO je humanoidný robot vyvinutý v Kórejskej republike.
Jeho vývojom sa zaoberal inštitút Korea Advanced Institute of Science and Technology (KAIST) a predchádzali mu práce na robotoch KHR-1 a KHR-2, ktoré začali v roku 2002. Robot by mal byť odpoveďou na vrchol japonskej robotiky, ktorým je robot Asimo spoločnosti Honda. HUBO disponuje 41 kĺbmi, dokáže tancovať a podáva ruku. Jeho dve kamery sa pohybujú nezávisle od seba a popri dobrých schopnostiach týkajúcich sa rozoznávania obrazu má aj schopnosť syntetizovať a analyzovať ľudský hlas. Prsty na jeho rukách sa pohybujú nezávisle od seba na rozdiel od prstov ruky robota Asimo. Robot má výšku a hmotnosť , rýchlosť kráčania je v rozmedzí 0 až /h.

</doc>
<doc id="7287" url="https://sk.wikipedia.org/wiki?curid=7287" title="Hanušovce nad Topľou">
Hanušovce nad Topľou

Hanušovce nad Topľou (', ', "ukr. Ганушівці," do roku 1927 len "Hanušovce") je východoslovenské mesto ležiace v Prešovskom kraji, v okrese Vranov nad Topľou a historickom regióne Šariš. Mesto má rozlohu 14,37 km² a 3 768 obyvateľov.
Polohopis.
Z geomorfologického hľadiska je územie obce súčasťou Beskydského predhoria, jeho časti - Hanušovskej pahorkatiny. Okrajovo sem zasahujú Slanské vrchy, ktoré sa tiahnú na juhozápad od mesta. Leží na sútoku Medzianskeho potoka a Tople. Prešov leží západne, Vranov nad Topľou juhovýchodne a Giraltovce severne. Mestom prechádza cesta I/18 a II/558, ako aj železničná trať Prešov – Humenné. 
Časti mesta.
Stred mesta je nazývaný "varoš", ulica pod viaduktom Širiava, Mierová, ulica SNP a tesne popri viadukte ulica Záhradná.
Ulice.
"Komenského, Budovaťeľská, Počekanec, Mierová, Sadová, Kukorelliho, Zámocká, Kláštorná, Záhradná, Širiava, Bukovské, SNP, Tehelná, Garbiarska, Slovenská, Pod Šibenou, Jarmočná, Štúrova, Prešovská, Dukelská, Železničiarska"
Vodné toky.
Topľa, Hanušovský potok, Medziansky potok
Vodné plochy.
 východne sa nachádzajú vodné nádrže Veľká Domaša a Malá Domaša.
V Slanských vrchoch sa nachádza umelovytvorené jazero Zlatá studňa a iné menšie prírodné jazierka a "mláky".
Dejiny.
Najstaršou listinou o majetkoprávnych záležitostiach z oblasti Šariša je donačná listina Ondreja II. z roku 1212. V 13. storočí patrila značná časť majetkov v južnom Šariši Abovcom. Týkalo sa to aj územia, na ktorom vznikli Hanušovce. Prvým richtárom Hanušoviec sa stal Hanus, richtárom bol ešte aj v roku 1333. Od mena sa spravidla odvodzuje názov mesta. Názov Hanušovce môže byť odvodený aj od pomenovania rehoľného rádu johanitov (r. 1332 – villa Hanusfalva, 1355 – villa Johanis).
Koncom 16. storočia sa Hanušovce radili k stredne veľkým mestečkám. Získali právo na konanie troch výročných jarmokov (na Svätého Ducha, sv. Kozmu a Damiána a na Všetkých svätých). Od roku 1635 pribudli ďalšie tri jarmoky, na Troch kráľov, sv. Tibercia mučeníka a sv. Ladislava kráľa.
V stredoveku sa obyvatelia zaoberali najmä roľníctvom, neskôr aj remeslami, ako napríklad kováčstvu a obuvníctvu. Čo sa vzdelanosti týka, je významná informácia o hanušovskom humanistickom gymnáziu z rokov 1630 - 1717. 17. a 18. storočie boli poznamenané protihabsburskými povstaniami v boji o uhorský trón.
V roku 1831 zasiahla obec Hanušovce cholerová epidémia, tá bola jedným zo sprievodných znakov a príčin roľníckeho povstania. V 2. polovici 19. storočia nadobudli Hanušovce významnejšie postavenie z pohľadu štátnej správy, stali sa jedným zo sídiel obvodu Topľanského slúžnovského úradu. Začiatkom 20. storočia boli Hanušovce malým šarišským mestečkom, v ktorom žilo asi 1200 obyvateľov. V obci sídlil poštový úrad, cirkevné školy (rímskokatolícka, evanjelická, židovská), stáli tu dva kostoly, dve fary a židovská synagóga. Prevládala tu tradícia trhov.
Cez rieku Topľa bol v 1. tretine 19. storočia postavený drevený, grodzinský most, mohutné majstrovské dielo v dĺžke asi 90 metrov. Most bol zničený koncom 2. svetovej vojny.
V obci Hanušovce bola v roku 1934 slávnostne otvorená Sokolovňa a v roku 1935 vybudovaná meštianska škola, malo to dobrý vplyv na rozvoj kultúry.
Železničná trať znamenala pre obyvateľstvo výhodnú pracovnú príležitosť, pre iných nútené práce. V okolí sa nachádzali tri pracovné tábory. 
"Trestanci" z týchto táborov sa podieľali na výstavbe železničnej trate v smere Prešov - Strážske, vrátane železničných viaduktov a tunela. Pamiatke obetí (rómskeho holokaustu) je venovaná pamätná tabuľa v priestoroch "veľkej" vlakovej stanice. 
Počas druhej svetovej, boli do koncentračných táborov odvlečení mnohí príslušníci židovskej komunity.
V meste žilo, podľa Súpisu Židov, v roku 1942, 290 osôb židovskej národnosti, čo predstavovalo v tom čase 16,29% obyvateľov mesta.
Stav počtu osôb uvedených v Súpise Židov z roku 1942. V tom čase patrili Hanušovce nad Topľou do okresu Giraltovce, a zároveň boli počtom obyvateľov a domov najväčším mestom v okrese. 
Protifašistický odboj a činnosť vyvrcholila partizánov v lete 1944, pred vypuknutím Slovenského národného povstania. Poškodený bol železničný viadukt a zničené drevené cestné mosty, v meste požiarom bolo poškodených niekoľko domov.
V oblasti pôsobila Partizánska skupina Čapajev, ktorej bol Ľudovit Kukorelli náčelník štábu. Neskôr bol zavraždený za dodnes nevyjasnených okolností, pravdepodobne NKVD.
K oslobodeniu Hanušoviec došlo 19. januára 1945, keď k Hanušovciam prenikli jednotky 107. streleckého zboru gen. Por. D.V.Gordejeva.
Kultúra a zaujímavosti.
Architektúra.
Centrum mesta sa vyznačuje pomerne novou zástavbou, gro ktorej tvorí radová zástavba panelových domov z obdobia socializmu, ktoré nahradili pôvodnú zástavbu prízemných domov. Dominantou mesta je centrálna vyvýšená plocha s objektmi Veľkého kaštieľa, rímskokatolíckeho kostola, zvonice a Malého kaštieľa.
Školstvo.
Na území mesta sa nachádzajú štyri typy škôl. Od materskej školy, cez základnú školu, špeciálnu základnú školu a základnú umeleckú školu.
Základná škola mjr. Ľudovíta Kukorelliho v Hanušovciach nad Topľou, poskytuje výchovu žiakov v stupňoch 1. – 4. a 5. – 9.
Špeciálna základná škola je zameraná na výchovu mentálne a telesne postihnutých detí a tiež aj rómskych žiakov, ktorí nie sú schopní zvládať učivo ZŠ.
Každý z týchto objektov disponuje vlastnou telocvičňou, priľahlým športovým areálom, jedálňou a pod.
V základnej umeleckej škole sa vyučuje v hudobnom a výtvarnom odbore. V hudobnom odbore sa žiaci učia hre na klavíri, akordeóne, husliach, gitare a dychových nástrojoch.
Osobnosti mesta.
 , farár evanjelickej cirkvi augsburského vyznania

</doc>
<doc id="7288" url="https://sk.wikipedia.org/wiki?curid=7288" title="Giraltovce">
Giraltovce

Giraltovce sú mesto ležiace v Prešovskom kraji.
Polohopis.
Giraltovce sa rozprestierajú v južnej časti Nízkych Beskýd, na sútoku riek Topľa a Radomka. Radomka, tečúca bezprostredne do Giraltoviec, vytvorila terénny prielom (zárez), ktorého prevýšenie od hladiny po najvyšší vrch je okolo . Nadmorská výška v meste je a v chotári od 170 do 
Povrch chotára v západnej časti za mestom (pravo-nábrežná časť Tople) je rovinatý. Východná časť povrchu terénu okolia mesta je mierne členitá a vytvára malebnú pahorkatinu. Geologické zloženie pôdneho súvrstvia sa skladá z treťohorného flyšu (pieskovcov, ílovcov), štvrtohorných naplavenín (štrkov, pieskov a hliny) a svahových hlín. 
Celoročná teplota je okolo 8 °C, ročný úhrn zrážok je 600. Pôdna štruktúra chotára má nivné a hnedé lesné pôdy. Lesné porasty sú z prevažnej väčšiny len vo východnej časti. Z lesných drevín tu rastie dub, buk a breza. Prírodnou pozoruhodnosťou Giraltoviec a blízkeho okolia je viac ako 250-ročný majestátny dub. 
Mestom vedie cesta I/21, ktorá je súčasťou európskej cesty 371. Južným smerom z mesta vedie údolím Tople cesta II/558.
Ulice.
Bardejovská, Budovateľská, Družstevná, Dukelská, Fučíkova, Hviezdoslavova, kpt. Nálepku, Kukorelliho, Kukučínova, Mlynská, Na Serpentínach, Prešovská, SNP, Tehelná, Záhradná.
Dejiny.
Archeologické prieskumy okolia mestečka z konca 19. a začiatkom 20. storočia potvrdili, že prvé osídlenie tohto územia sa datuje do obdobia konca eneolitu a prvej vývojovej etapy bronzovej doby. Potvrdzujú to nájdené predmety v pohrebiskách, ktoré dostali pomenovania ako kultúra východoslovenských mohýl (okolo 1 800 – 1 200 rokov pred Kr.). Nálezy tejto kultúry boli objavené aj v blízkych okolitých dedinách.
Prvá doložená písomná zmienka o obci je z roku 1487. 
Obec pravdepodobne vznikla začiatkom 15. storočia. Pomerne veľa obyvateľov obce sa zapojilo do protihabsburského stavovského povstania. Boli poddanými Františka Rákociho. Ten im sľuboval rôzne výhody, preto sa mnohí nechali naverbovať do jeho vojska. Po porážke povstania Františka Rákociho v roku 1708 pri Trenčíne došlo k čiastočnému vyľudneniu obce. V 18. storočí tu spravovali svoje majetky Krasnecovci, Podhorániovci a Sirmaiovci. V tomto období bola v obci založená manufaktúra na výrobu fajansy a tehelňa na výrobu tehliarskych výrobkov. Napriek tejto skutočnosti mala obec výrazne poľnohospodársky charakter aj v nasledujúcom storočí.
V roku 1787 mali Giraltovce 74 domov a 646 obyvateľov, z ktorých boli početní želiari (v dávnejšej minulosti príslušníci dedinskej chudoby nevlastniaci dom ani pôdu), v roku 1828 mali 90 domov a 686 obyvateľov. Zaoberali sa plátenníctvom a pestovaním ovocia, pre ktoré tu boli vcelku priaznivé klimatické podmienky. Giraltovce od počiatku 19. storočia dostali výsadu, že sa v nich mohli konať týždenné trhy a jarmoky. V polovici 19. storočia sa Giraltovce stali sídlom okresu a boli ním až do nového územnosprávneho členenia v roku 1960, keď bolo sídlo okresu presunuté do Bardejova. 
Po rozpade Rakúsko-uhorskej monarchie v roku 1918 sa počas prvej Československej republiky Giraltovce stali poľnohospodárskym mestečkom. Obyvatelia, tak ako ostatná časť východného Slovenska, trpeli veľkou nezamestnanosťou.
V meste sa nachádzali hroby vojakov z prvej svetovej vojny (1914 – 1918), ktorí zomreli v poľnej vojenskej nemocnici. Starostlivosť o vojnové hroby v medzivojnovom období vykonávala žandárska stanica. Vojaci boli uložení do hrobov na mestskom cintoríne. Bolo tu pochovaných 64 vojakov, ktorí zomreli od októbra 1914 do apríla 1915. Z toho bolo 63 rakúsko-uhorských vojakov a jeden ruský vojak. Vojnové hroby mesto po druhej svetovej vojne zlikvidovalo pre civilné pochovávanie.
V období Slovenskej republiky v rokoch 1939 – 1944 v Giraltovciach intenzívne pôsobila vtedy ilegálna organizácia Komunistickej strany Slovenska, usilujúca sa podchytiť nespokojnosť miestneho obyvateľstva v okolitých dedinách s častými exekuciami poľnohospodárskeho majetku. V okolí Giraltoviec vzniklo významné partizánske stredisko, prvé na východnom Slovensku. Obyvatelia intenzívne podporovali členov partizánskych skupín predovšetkým zo skupiny Čapajev, ktorej velil Ľudovít Kukorelli. Jednotka Čapajev začala svoju činnosť v polovici roku 1944.
Giraltovce boli oslobodené príslušníkmi 1. česko-slovenského armádneho zboru a vojakmi Červenej armády 18. januára 1945. 
Po roku 1948 boli v meste vybudované nové priemyselné závody (Duklianske tehelne, Kovo-drevo, Kožiarske závody [po roku 1970], Teva, Lesný závod a iné). Rozvinutý bol aj priemysel na výrobu potravín (pekáreň, mliekareň, bitúnok a pod.).
Obyvatelia pracovali prevažne v miestnych podnikoch a poľnohospodárstve, časť v priemyselných podnikoch východného Slovenska. Giraltovce majú priznaný štatút mesta.
Symboly mesta.
V modrom štíte nad ostrím položeného strieborného kosáka so zlatou rukoväťou je zlatý snop. Znamenie je prevzaté z erbového pečatidla z roku 1837 a zobrazuje poľnohospodársku tematiku. Autormi erbu sú Károly Tagányi a Ladislav Čisárik.
Vlajka obce pozostáva zo siedmich pozdĺžnych pruhov vo farbách žltej, modrej, bielej, modrej, bielej, modrej a žltej. Farebne vychádza z farieb mestského erbu. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu. 
Hoci sa na území obce našli archeologické nálezy už z neolitu, dnešné Giraltovce vznikli až v 15. storočí. Miestni obyvatelia sa zaoberali poľnohospodárstvom, na čo poukazuje aj ich erb: v modrom štíte zlatý snop a pod ním strieborný kosák. Jeho odtlačok sa našiel na dokumente z roku 1868. Je isté, že Giraltovce používali erbové pečatidlo už pred rokom 1837, pravdepodobne s iným symbolom. V roku 1837 tu pôsobil kovorytec, ktorý pečatidlo so snopom a kosákom vyryl aj mnohým ďalším okolitým obciam. Keďže tento erb je už všeobecne známy – navrhol ho Tagányi v roku 1880 len Giraltovciam, jeho kresbu uverejnil v roku 1963 M. Markuš –, v súčasnosti ho vo farebnej úprave nájdeme spolu s ostatnými slovenskými mestskými erbmi v osobitnej heraldickej publikácii.
Obyvateľstvo.
Podľa údajov z 31. decembra 2015 mali Giraltovce 4 146 obyvateľov.
Osobnosti mesta.
Čestné občianstvo.
V medzivojnovom období dostal čestné občianstvo Giraltoviec Milan Hodža, prvý Slovák vo funkcii česko-slovenského premiéra. Pred voľbami do uhorského snemu v roku 1906 sa zdržiaval v Giraltovskom okrese, kde podporoval za kandidáta Ľudovíta Medveckého.

</doc>
<doc id="7289" url="https://sk.wikipedia.org/wiki?curid=7289" title="Stropkov">
Stropkov

Stropkov (; ; rusin. Строгків; ) je okresným mestom v Prešovskom kraji a nachádza sa v regióne Zemplína. V počte obyvateľov 10 669 je na 69. a rozlohou na 121. najväčším mestom. Mesto má 2 mestské časti: Bokšu a Sitník.
Polohopis.
Mesto Stropkov sa nachádza v severnej časti východného Slovenska, v údolí rieky Ondavy, v tzv. Stropkovskej brázde. Je súčasťou Nízkych Beskýd - Ondavskej vrchoviny. Rozprestiera sa v Zemplínskej župe a tesne susedí so župou Šarišskou. Hranicou týchto žúp je rieka Chotčianka, ktorá preteká Stropkovom a vlieva sa do Ondavy. Leží 202 m. n. m. Nachádza sa v centrálnej časti Nízkych Beskýd, v údolí rieky Ondava. Mestom prechádza cesta I/15, ktorú v severnej časti križuje II/575. Svidník leží severozápadne, Bardejov západne, Prešov juhozápadne a Vranov nad Topľou južne.
Stropkov leží na ľavom brehu rieky Ondava, do ktorej sa v severnej časti mesta vlieva Chotčianka, ktorá tvorí prirodzenú hranicu medzi Zemplínom na ľavom brehu a Šarišom na pravom brehu. Na severe mesta sa nachádza stropkovský rybník. V západnej časti mesta Bokši sa nachádzajú dva bokšanské rybníky. Vodná nádrž Domaša je od mesta vzdialená cca 17 km.
Význam Stropkova nachádzajúceho sa na frekventovanej krajinskej ceste v údolí hornej Ondavy, stúpol predovšetkým v 14. storočí, keď sa tu vyberalo kráľovské mýto. Na prelome 14. a 15. storočia sa pretvára v skutočné mesto (v roku 1404 sa spomína ako oppidum. Od roku 1408 je pod vplyvom bohatých šľachticov z Perina, ktorí sa za kráľa Žigmunda vyšvihli medzi popredných uhorských magnátov. Z nich Imrich z PERINA, tajný Kancelár kráľa Žigmunda, získal Stropkov a okolie za zásluhy v bitke pri Nikopole. V listine z 10. júla 1408 sa okrem mýta spomína aj castellum. Pravdepodobne sa vyvinul len z mýtnej budovy, ktoré začiatky siahajú do druhej polovice 13. storočia. Na základe existencie mýtnice zriadil KAROL Róbert tridsiatkovú (colnú) stanicu, o ktorej zákon z roku 1498 hovorí ako veľmi starom mieste. Stanica stála vedľa dnešného farského kostola, ktorý vznikol v roku 1675. Hrad v Stropkove dostáva novú podobu na začiatku 15. storočia, keď Imrich z Perina rekonštruuje pôvodnú stavbu na honosný opevnený kaštieľ.
Hradného kaštieľa sa v 15. storočí priamo dotýkajú skoro všetky významnejšie udalosti (bratrícke hnutie, Jiskrovo pôsobenie, poľská okupácia) čo vyplývalo z postavenia a politického postoja vplyvných majiteľov z Perina. Mikuláš poskytol prístrešie poľským vojakom v Stropkove. Za túto zločinnosť vyniesol v roku 1471 uhorský snem rozsudok, podľa ktorého mal byť "castellum Stropkov" zrovnaný so zemou. Našťastie kráľ svoj zámer nesplnil. 
V rukách bohatých magnátov z Perina zostal hradný kaštieľ viac ako 150 rokov. K jeho panstvu patrilo vyše 40 dedín. O hospodárení a povinnostiach poddaných jednotlivých obcí nás informujú dochované urbáre z druhej polovice 16. storočia.
Časti mesta.
Bokša.
Prvá písomná zmienka o tejto obci pochádza z 30. augusta 1390. Listina pojednáva o spore medzi Cudarovcami a šľachticmi z Rozhanoviec  o susediace dediny. Palatín Štefan v nej nariadil Jágerskej kapitule, aby prešetrila sťažnosť Osvalda, syna Vavrinca Rozhana na Petra Cudara, ktorý okupoval jeho majetky. V tejto listine je Bokša zapísaná ako „"Baxavagasa"“ čo značí, že bola založená na nemeckom práve. V preklade by sme ju označili ako Bokšova Poruba, teda obec založil šoltýs Bokša. Osvald z Rozhanoviec sa nakoniec vzdal svojich práv okrem iného aj na Bokšu v roku 1394. Následne sa názov Bokše vyskytuje v ďalších listinách len v obmenách, ako "Baxa", "Baksa", "Boxa". Na základe týchto skutočností vieme konštatovať, že obec vznikla v prvej polovici 14. storočia, prípadne v druhej polovici 13. storočia. Cez Bokšu prechádza aj hranica medzi Šarišskou a Zemplínskou župou. Bokša leží v prvej spomínanej.
Pod správu stropkovskej farnosti spadala Bokša v roku 1747. V roku 1787 bol v Bokši 1 farár. Z opisu farnosti z 1. septembra 1792 sa dozvedáme, že okrem Stropkova bolo v Bokši 21 rímskokatolíkov, 151 gréckokatolíkov a 17 židov. Bokša bola stále fíliou Stropkova. Už v 19. storočí existovala v Bokši gréckokatolícka fara, pod ktorú spadali aj stropkovskí gréckokatolíci a zachovalo sa nám pár záznamov. Kostol sv. Michala Archanjela bol postavený v roku 1774 a začal ju viesť Ignác Žarkovič. Je jednoloďový a má polkruhovú apsidu s konchou a masívnu vežu. V jeho blízkosti je aj starý cintorín.
Počas 1. svetovej vojny Bokšu obchádzali epidémie a roľníkom sa darilo. V medzivojnovom období sa život obce uberal dobrým smerom až do času, keď vypukla 2. svetová vojna. V okolí obce pôsobila jedna z partizánskych skupín Martinov. Obec neskôr oslobodil 1. a 4. ukrajinský front a 1. Československý armádny zbor. Obyvatelia počas vojny boli nútení odísť z obce a keď sa tam napokon vrátili, našli ju čiastočne zničenú. Bokša bola k Stropkovu pričlenená v júni 1964. Mala pôvodne potočný charakter s kostolom na svahu. Potok v obci, ktorý tiekol cez dedinu bol odklonený, pretože spôsoboval záplavy.
Sitník.
Ján Pete dal 17. augusta 1576 spísať testament, podľa ktorého si panstvo mali rozdeliť na základe dedičného práva synovia Štefan, Gašpar a František. Po smrti Jána Peteho si jeho synovia Štefan, Gašpar a František v roku 1592 rozdelili panstvo. V spoločnej držbe okrem iného zostal aj Starý majer (Podvorec – Sitník). Neskôr, začiatkom 18. storočia, Michal Pete pred bojom s Františkom II. Rákocim utiekol do Poľska a tak Rákoci jeho majetky skonfiškoval, medzi nimi aj Starý majer s príslušenstvom a daroval ich Ladislavovi Očkaiovi. Pri tejto príležitosti bol spísaný súpis Starého majera, a to 5. septembra 1708. Vtedy sa na Sitníkoch nachádzalo 49 ušľachtilých koní, 596 krížov rôzneho obilia, 27 kusov rozličného dobytka, 6 indických moriek, 12, husí, 28, kačiek, barany, kozy, 2 sudy tvarohu, 14 úľov a iné. Očkai si niektoré kusy nechal odviesť, preto je záznam neúplný. V priebehu roku 1862 darovala františkánskemu kláštoru a kostolu Anna Marušinská okrem iných aj polia a lúky na Sitníkoch.
Sitníky kolonizovali poľskí občania prevažne z okolia Nového Targu. Táto kolonizácia mohla prebiehať na základe pozvania kolonistov Máriou Teréziou z dôvodu, že v priebehu 18. storočia sa vyskytol v celej Európe mor, ktorý zasiahol aj Uhorsko. Vyľudnené časti sa museli zaľudniť. Ďalším dôvodom mohlo byť aj to, že títo kolonisti prišli za lepšími klimatickými podmienkami a nakupovali rozsiahle pozemky. Boli väčšinou katolíckeho vierovyznania. Okrem iného sem od druhej polovice 18. storočia prichádzali Židia z oblasti Haliče.
V prvej polovici 20. storočia sa na Sitníkoch nachádzala aj Tehelňa. V roku 1968 si obyvatelia Sitníka postavili kostol, ktorý zasvätili Panne Márii Vesmírnej. Cintorín sa tam nenachádza dodnes. Podvorec – Sitník sa vyvíjal osobitne, ale vždy ako súčasť Stropkova. Ležal pri diaľkovej ceste, obkolesený najlepšími pozemkami a Sitník sa ako 1 z 5 stropkovských majer sformoval do obytného celku. Východne nad Sitníkom sa našla keramika z doby bronzovej.
Architekt Marko Vateha sa domnieva, že názov tejto mestskej časti je odvodený od vysokej trávy čeľade šarina (v dialekte šitník), ktorá rastie pri močiaroch.
Politika.
Súčasným primátorom mesta je JUDr. Ondrej Brendza (nezávislý). Mestské zastupiteľstvo má 18 členov, ktorí sa schádzajú pravidelne na zastupiteľstvách v reprezentačnej sále historického kaštieľa.
Richtári.
1. Jakub (1466)
2. Michal (1520)
3. Juraj Bandas (1541)
4. Andrej Nosnák (1548)
5. Pavol Mohnach (1554)
6. Jakub Černenský (1569)
7. Joannes Potras (1601)
8. Tomáš Bodnár (1604)
Martin Los
9. Fedor Lizaičik (1637)
10. Ján Pálio (1690)
11. Ján Kiseľ (1702)
12. Ondrej Turanský (1720)
13. Juraj Cyprián (1767)
14. Štefan Kiseľ (1767)
15. František Geci (1772)
16. Andrej Kasarda (1778)
17. František Geci (1779)
18. Michal Cichý (1781)
19. Andrej Kiseľ (1782)
20. Michal Čižmár (1784)
21. Anton Čobej (1785)
22. František Geci (1791)
23. Ján Žila (1794)
24. Jozef Staško (1816)
25. Michal Gombár (1828)
26. Michal Gombár (1848)
27. Štefan Melioris (1864)
28. Anton Križanovský (1879)
29. Jozef Žanony (1879 – 1911)
30. Anton Hefter (1911 – 1912)
31. Jozef Žanony ml. (1912 – 1916)
32. Michal Staško (1919 – 1919)
33. Juraj Sooš (1919 – 1923)
34. Daniel Hlavaj (1924 – 1928)
Správni a vládni komisári.
35. Štefan Vankovič (1928 – 1928)
36. Samuel Amsel (1929 – 1938)
37. Ján Ciulis (1938 – 1939)
38. Štefan Ducko (1940 – 1943)
39. Jozef Burák (1943 – 1944)
Predsedovia.
40. Michal Vidiščák (I.1945 – II.1945)
41. Jozef Lehocký (1945 – 1950)
42. Ján Široký (1950 – 1951)
43. Imrich Jecuško (1952 – 1957)
44. Štefan Žanony (1957 – 1958)
45. Jozef Kuruc (1959 – 1960; 1961 – 1968)
46. Michal Rusnák (1960 – 1961)
47. Ladislav Paňko (1968 – 1970)
48. Pavol Korady (VII.1970 – IX.1970)
49. František Marcinčin (1970 – 1971)
50. Jozef Kohút (1972 – 1981)
51. Ján Obšajsník (II.1981 – X.1981)
52. Andrej Prusák (XI.1981 – VI.1982)
53. Juraj Červeňák (1982 – 1986)
54. Ján Horváth (1986 – 1990)
Primátori.
55. Ing. Michal Polák (1991 – 1998)
56.Ing.  Ladislav Paňko (1999 – 2002)
57. Ing. Imrich Hamarčák (2003 – 2006)
58. MUDr. Peter Obrimčák (2007 – 2014)
59. JUDr. Ondrej Brendza (2014 – 2018)
60. JUDr. Ondrej Brendza (2018 – 2022)
61. JUDr. Ondrej Brendza (od 2022)
Kultúra.
Klub nezávislých fotografov - KNF.
K 1. 1. 2015 vznikol v Stropkove Klub nezávislých fotografov - KNF. Základajúci členovia boli: Ing. Andrej Belovežčík, PhD., Matúš Cichý, Ing. Tomáš Cichý, Ing. Dušan Ignác, Bc. Emil Jakubčo, Jozef Potoma, Kristian Potoma, Ján Zuber.
Noviny a časopisy.
Spektrum.
Týždenník Stropkovské Spektrum vychádza v okresoch Stropkov a Svidník od roku 1991. Úvodné číslo sa do predaja dostalo 21. júna 1991 ako občasník vydávaný Mestským úradom v Stropkove. Od januára 1994 už Spektrum vychádza každý týždeň. Po dvanástich rokoch od vzniku novín dochádza k zmene vydavateľa, ktorým sa v septembri 2003 stala spoločnosť Spektrum Stropkov. Tlačená forma vychádza každý pondelok a od roku 2017 vychádza v Spektre pravidelná týždenná rubrika s názvom "Historia magistra vitae est", zameraná na dejiny Stropkova, jeho okolia a Slovenska.
Pamiatky.
Šport.
Najvýznamnejším športom v meste je futbal. Klub MŠK Tesla Stropkov v súčasnosti pôsobí v III. lige sk. východ. Nad mestom, v časti Bankovská hora, je špičková motokrosová trať na Európskej úrovni, kde je takmer každoročne v letných mesiacoch usporadúvaný jeden pretek Cassovia Cup, juniorský (dievčenský) volejbal dosahuje v posledných rokoch vynikajúce výsledky v celoslovenskom meradle (1.liga), futbalový klub „MŠK Tesla Stropkov“(3.liga sk.V) plus mládežnícke kategórie, dva lyžiarske juniorské kluby, šach, letecko-modelársky klub. V meste sa nachádzajú tenisové kurty, tenisoví nadšenci každoročne usporadúvajú turnaj Stropkov Open aj s účasťou tenistov -amatérov z iných okresov, letné kúpalisko, krytá plaváreň, skate park, niekoľko posilňovní, rybníky na rybárčenie, zimná umelá ľadová plocha využívaná širokou verejnosťou i skupinami hokejových nadšencov z mesta a širokého okolia. Klub bežcov taktiež s pravidelnou periodicitou poriada rôzne bežecké preteky na mestskej i okresnej úrovni. Vrcholom bežeckého diania v meste je Stropkovská dvadsiatka
Referencie.
Michal Slivka, Adrián Vallaše: Hrady a hrádky na východnom Slovensku, Východoslovenské vydavateľstvo Košice, 1991, str. 149.

</doc>
<doc id="7290" url="https://sk.wikipedia.org/wiki?curid=7290" title="Svidník">
Svidník

Svidník (rusín. Свідник) je okresné mesto ležiace v Prešovskom kraji, ktoré vzniklo v roku 1944 zlúčením obcí Nižný Svidník a Vyšný Svidník.
Polohopis.
Poloha.
Okresné mesto Svidník leží v severnej časti Nízkych Beskýd, na nivnej terase pri ústí rieky Ladomirky do Ondavy. Nadmorská výška v strede mesta je , v chotári je to od 220 až do . Mesto vzniklo v roku 1944 zlúčením obcí Nižný Svidník, ležiacej pri ľavom brehu Ladomirky a Vyšný Svidník, ležiacej na ľavom brehu Ondavy.
Povrch katastra je mierne zvlnená pahorkatina, iba v západnej a východnej časti mierne členitá. Tvoria ho flyšové vrstvy (pieskovce, ílovce), štvrtohorné náplavy (štrky, piesky) a svahové hliny. Má nivné, oglejené a hnedé lesné pôdy. Stredná časť chotára je odlesnená, súvislý les s prevahou buka, hrabu a brezy je v severnej častí, na nivách sú nesúvislé lužné lesy. V Ondave povyše sútoku s Ladomirkou žije vydra riečna, v lesoch jariabok. Priemerná ročná teplota je 7°C, ročný úhrn zrážok 700 – .
Vodné toky.
Západným okrajom mesta preteká Ondava, ktorá na území Svidníka priberá Ladomirku a niekoľko menších prítokov.
Symboly mesta.
Erb.
V červenom štíte je strieborná silueta duklianskeho pamätníka.
Historický symbol Svidníka tvoril z pažite vyrastajúci strom a po stranách stáli dva kone.
Svidník získal v roku 1964 štatút mesta a pri príležitosti desiateho výročia tejto udalosti bol schválený novotvar erbu, pozostávajúci zo štvrtinového štítu. V jeho prvom a štvrtom červenom poli bola silueta duklianskeho pamätníka a dva stromy. Druhé a tretie pole bolo modré, bez figúry.
Takého riešenie erbu nebolo v súlade so zvyklosťami domácej mestskej heraldickej tvorby, preto mesto roku 1984 pristúpilo k jeho heraldickej úprave. Z erbu sa vypustili nefunkčné modré polia i motív stromov a hlavnou erbovou figúrou zostal motív duklianskeho pamätníka, ktorý i keď nestojí na území mesta, je s ním úzko spätý. Autormi erbu sú Jozef Leško a Ladislav Čisárik a mesto ho prijalo 27. februára 1987.
Vlajka mesta pozostáva z dvoch pozdĺžnych bielo-červených a červeno-bielych pruhov. V hornom pruhu pri žrdi je biely a v dolnom pruhu červený štvorec. Vlajka má pomer strán 2:3 a je ukončená dvoma zostrihmi, siahajúcimi do tretiny jej listu.
Symboly mesta sú zapísané v heraldickom registri Slovenskej republiky pod číslom S-22/1991.
Dejiny.
Administratívne centrum Podduklianskeho regiónu – tzv. Rusínska. Mesto vzniklo v roku 1944 zlúčením Vyšného a Nižného Svidníka.
Obyvateľstvo.
Počet obyvateľov.
Vyšný Svidník mal v roku 1869 – 461 obyvateľov, 1880 – 541 obyvateľov, 1890 – 511 obyvateľov, 1900 – 745 obyvateľov, 1910 – 685 obyvateľov, 1921 – 623 obyvateľov, v roku 1930 - 668 obyvateľov a v roku 1940 v obci žilo 867 obyvateľov.
Nižný Svidník mal v roku 1869 – 302 obyvateľov, v roku 1880 – 332 obyvateľov, v roku 1890 – 357 obyvateľov, v roku 1900 – 390 obyvateľov, v roku 1910 – 309 obyvateľov, po vzniku ČSR v roku 1921 – 256 obyvateľov, v roku 1930 – 339 obyvateľov, v roku 1940 spolu 358 obyvateľov.
Po zlúčení obidvoch obcí mal v roku 1948 Svidník 1 037 obyvateľov, v roku 1961 – 2 039 obyvateľov, v roku 1970 mal 3 518 obyvateľov.
Rozloha územia Svidníka dosahuje 2 020 ha. 
Kultúra a zaujímavosti.
Múzeá.
Múzeum je vo Svidníku od roku 1964, vzniklo v Krásnom Brode v roku 1956. Umeleckohistorická expozícia múzea podáva svedectvo rozvoja umeleckých remesiel, výtvarného umenia a bývania vo Svidníckom regióne, od polovice 18. storočia do začiatku 20. storočia. Jeho súčasťou je skanzen a galéria Dezidera Millyho.
Zo sakrálnych stavieb bola do skanzenu nainštalovaná drevená Cerkev z Novej Polianky, zasvätená svätej Paraskieve a postavená v roku 1766. V roku 1961 bola demontovaná a v roku 1986 prevezená do skanzenu a podľa dokumentácie nanovo postavená. Pôdorys cerkvi tvoria tri pozdĺžne usporiadané objekty vzájomné harmonicky, včleňujúc sa v poradí presbytérium, loď a babinec. V tomto usporiadaní je zvýraznený princíp Svätej Trojice. Orientácia v smere východ – západ vychádza z bohoslužobného aktu. Ikonostas v cerkvi bol zhotovený v 18. storočí a je z bývalej obce Pravroviec, dnes pričlenenej k Repejovu (okres Medzilaborce). Vyjadruje architektonické tendencie ostatných cerkví z okresu Svidník.
Hmota stavby je zrubová z ihličnanov a je osadená na jednoduchú kamennú podmurovku. Väzba zrubových trámov a hranolov bola zabezpečovaná tesárskymi zámkami pomocou čapov, rozčapov a zadlabaniu. Na spoje tesárskych väzieb sa použili spravidla dubové kolíky, ktoré sa zatĺkali do trámových vyvŕtaných otvorov. Okná sú osadené na južnej strane. Dvojstupňová strecha je pokrytá šindľom a na jej začiatku je dekoratívne okrášlená čipkovým lemom. Západná veža je najvyššia a svojou formou sa odlišuje od lode a presbytéria. Od roku 1993 sa v cerkvi slávia aj bohoslužby.
Od roku 1986 je v národopisnej expozícii v prírode program slávností, ktorý má folklórno-etnografický charakter: „Poklady ľudu“, kde je predstavovaná historická rusínska svadba, vítanie jari s dôrazom na veľkonočné zvyky (tradičné tance, z ktorých sú známe hoja ďunďa na deväť krokov), oslava narodenia nového člena rodiny v podobe krstín, priadky, detské hry, jarmoky, ľudové zábavy na dedine (tance chromá, mazúrka), ukážky tradičných ľudových remesiel a pod.
Galéria Dezidera Millyho.
Je súčasťou múzea ukrajinsko-rusínskej kultúry vo Svidníku. Jej sídlo je v barokovom kaštieli z 18. storočia, na ľavej strane Ladomirky. V jeho priestoroch sa môžete stretnúť s výtvarnou tvorbou ľudových a profesionáloch umelcov rusínskeho pôvodu od 16. storočia až po súčasnosť. V jeho exponátoch sú vzácne ikony sakrálneho umenia zo 16. až 18. storočia.
Významné miesto zaujímajú diela rusína Dezidera Millyho, ktorý získal ocenenie v Československu ako národný umelec. Patril medzi zakladateľov skupiny Generácie 1909. Zvlášť hodnotný je jeho prínos pre slovenskú krajinomaľbu.
Vojenské múzeum Svidník.
Vojenské múzeum vo Svidníku vzniklo v roku 1965 a otvorené pre verejnosť bolo pri príležitosti 25. výročia bojov o Dukliansky priesmyk 4. októbra 1969. Pôvodný názov bol Dukelské múzeum. V súčasnosti je to múzejné oddelenie Svidník podliehajúce pod Vojenské múzeum Piešťany, zriadené Vojenským historickým ústavom. Od roku 1994 múzeum riadi Vojenský historický ústav v Bratislave.
Múzeum je špecializované na dokumentáciu národnooslobodzovacieho hnutia so zameraním na karpatsko-dukliansku operáciu a na širšiu dokumentáciu novšej vojenskej histórie na východnom Slovensku. Sídli v budove, v ktorej sú pracovné, expozičné aj depozitárne priestory. Múzeum má exponáty v exteriéri duklianskeho bojiska.
Pamätník.
Vo Svidníku je postavený monumentálny mramorový pamätník Červenej armáde, národná kultúrna pamiatka. Bol odhalený 3. októbra 1954, pri oslavách 10. výročia karpatsko-duklianskej operácie. Autormi projektu boli Českí architekti Ing. Karel Lodr, Jan Krumprecht a Václav Šedivý. Sochárske práce realizovali sochári – národní umelci Oskár Kozák, Jan Hana a zaslúžilý umelec František Gibala. Pomník má výšku , päťramenná hviezda na jeho vrchole meria . Čelné steny ohrady pamätníka výtvarne symbolizujú Slovenské národné povstanie a príchod Červenej armády.
Na ľavej strane pamätníka je súsošie Útok Sovietskej armády, na pravej strane reliéf Partizánska hliadka v Slovenskom národnom povstaní. Pred širokým schodišťom pamätníkom je bronzová socha sovietskeho vojaka, ktorá symbolizuje čestnú stráž a vzdáva hold nad mohylou padlých. Jej výška je a jej autormi sú Jaroslav Bartoš a Jan Hana. Po bokoch sochy sú vysekané položené mramorové lipové vence.
Architektonický komplex pamätníka dotvárajú tri pieskovcové súsošia: Hanovo, Stretnutie a Gibalovo. Na štvorcovom piedestáli pamätníku sú osadené veľkorozmerné mramorové reliéfy: Zdvihnutie zástavy na slávu víťazstva, 9. máj 1945. Ľudia vítajú svojich sovietskych osloboditeľov, Zvítanie partizánov so Sovietskou armádou a Dedina víta sovietskych vojakov. Pri pamätníku pri stene sú vytvorené symbolické mramorové hrobky padlých príslušníkov sovietskej pechoty, tankistov, delostrelcov a letcov. Na hrobkách sú vytesané symboly rozlišovacích znakov týchto druhov sovietskych zbraní. V štyroch spoločných hroboch je pochovaných vyše 9 000 sovietskych vojakov.
V roku 1974 bol vytvorený na pravej strane pamätníka v blízkosti vojenského múzea Park vojenskej bojovej techniky, používanej v čase Karpatsko-duklianskej operácie. V jeho blízkosti pri gréckokatolíckej cerkvi je vojenský cintorín pochovaných ruských vojakov z prvej svetovej vojny. Na ľavej strane Ladomirky je ďalší vojenský cintorín, kde sú pochovaní vojaci Rakúsko-Uhorskej armády. Vo Svidníku je pochovaných asi 750 vojakov z tohto obdobia.
Vo Svidníku na budove Obvodného úradu je pamätná tabuľa M. I. Kutuzovovi, ktorý týmto mestom prechádzal po bitke troch cisárov pri Slavkove, v januári 1806. Taktiež na schodisku tejto budovy sa nachádzajú dve pieskovcové sochy od F. Gibalu, na ktorých naďalej steká voda z odkvapových žľabov.
Pred Domom kultúry je socha básnikovi, buditeľovi "Makovice" Alexandrovi Pavlovičovi.
V katastrálnom území Svidníka na križovatke ciest Svidník-Ladomírova a Svidník-Kapišová sú na kamennom podstavci vystavené originálne vojenské exponáty z obdobia 2. svetovej vojny. Sovietsky tank T-34 symbolicky vytvára dojem, že svojimi pásmi ničí nemecký tank PzKpfw IV. Spôsob inštalovania znázorňuje ideu tankového boja a v ňom víťazstvo sovietskych tankistov. Tieto vojenské exponáty nám pripomínajú najťažšie tankové boje na území bývalého Česko-Slovenska po Ostravskej tankovej bitke.
Od 80. rokov 20. storočia je vo Svidníku na hlavnej ulici bronzová socha od národného umelca Jána Kulicha. V majestátnej póze zobrazuje veliteľa 1. československého armádneho zboru armádneho generála Ludvíka Svobodu s kyticou kvetov, ktorý svoj pohľad "zacielil v ústrety budúcnosti". Meno Ludvíka Svobodu povojnová generácia obyvateľov podduklianskeho kraja s úctou a pietou spomína už aj preto, že im nechal postaviť prvú barakovú (drevenú) nemocnicu. Dovtedy museli obyvatelia kvôli zložitejším vyšetreniam cestovať do vzdialeného Prešova.
Ján Kulich veľmi realisticky zobrazil Ludvíka Svobodu. Jeho vojenský plášť s vojenskými narámeníkmi je detailne prepracovaný a plápolá vo vetre. Je to výtvarné dielo, ktoré patrí medzi skvosty bronzovej plastiky Slovenského výtvarného umenia. Na podstavci pomníka je na bronzovej doske podpis generála Ludvíka Svobodu.
Zaujímavosti.
Južne od Svidníka pri Ondave sa vypína nápadný vrch Kaštielik s riedkym dubovým porastom. Kužeľovitý vrch má z troch strán veľmi prudké takmer neschodné svahy, iba južný svah je trochu miernejší. Na jeho vrchole sa nachádzajú zvyšky opevneného útvaru, ktoré je možné pozorovať na základe dosť výrazných terénnych vĺn a priehlbní. Objekt má oválno-obdĺžnikový pôdorys s rozmermi 65 x a dlhšou osou v smere sever-juh. Vrcholná plošina kopca bola prístupná iba z južnej strany, odtiaľ bol i opevnený tvar chránený širokou a viac ako hlbokou šijovou priekopou a zemným valom. Obranyschopnosť objektu umocňovali z tejto strany ešte aj polkruhové bašty s priemerom na nárožiach obvodového opevnenia, ktoré vybiehali do priekopy. V juhovýchodnej časti interiéru opevneného útvaru je kráter s priemerom . Podľa miestnej tradície by to mala byť studňa.
Fragmenty tehál by mohli nepriamo dokladať existenciu tehlovej stavby vnútri objektu, ktorá mala pravdepodobne obytný charakter. Z pokusných sond, ktoré vykonali pracovníci Múzea Ukrajinskej a rusínskej kultúry boli získané zlomky keramiky zo 14. – 15. storočia. Zlomok ústia komorovej kachlice z 15. storočia svedčí nielen o existencii hradu v tomto období, ale aj o vysokých nárokoch majiteľov na bytovú kultúru. Priame písomne pramene o tomto objekte sa však nezachovali. Podľa pôdorysného členenia a nálezov vznikol v polovici 14. storočia.
Hospodárstvo a infraštruktúra.
V meste pôsobí veľká strojárska spoločnosť a spoločnosť vyrábajúca odevy.
Školstvo.
Dňa 14. septembra 1948 bolo v meste zriadené Štátne ruské gymnázium Dukelských hrdinov s ruským vyučovacím jazykom. V roku 1953 sa zmenilo na jedenásťročnú strednú školu s ukrajinským vyučovacím jazykom (dnešné Gymnázium duklianskych hrdinov aj so slovenskými pobočkami).
V roku 1960 vznikla stredná priemyselná škola odevná s večerným vyučovaním, organizačne patriaca k strednej priemyselnej škole stavebnej v Bardejove. Denné štúdium sa začalo realizovať po dvadsiatich rokoch od školského roka 1980, keď tam bol zo strednej priemyselnej školy strojníckej v Prešove presunutý študijný odbor odevníctvo. V roku 1991 bol zavedený odbor návrhárstvo a modelárstvo odevov, postupne odbor so zameraním na odevníctvo, technické a informatické služby (od roku 1993). Na škole vznikla i atraktívna výučba scénickej kostýmovej tvorby, najnovšie odbor propagačné výtvarníctvo a propagačná grafika (od roku 2006/2007). Počas svojho 28 ročného pôsobenia škola vychovala vyše 2 800 absolventov.
Stredná zdravotnícka škola milosrdného Samaritána.
Od roku 1991 pripravuje kvalifikovaných zdravotníckych pracovníkov v odboroch zdravotnícky asistent a sanitár. Vo výchovno-vzdelávacom programe sú akceptované odporúčania, Medzinárodnej rady sestier v Európskej únii, ktoré určujú základnú líniu a perspektívu rozvoja ošetrovateľstva.
"Hlavný článok:" Stredná zdravotnícka škola milosrdného Samaritána
V roku 1963 pri Odevných závodoch kpt. Nálepku vzniklo odborné učilište.
Spojená škola.
V meste sídli aj Spojená škola, ktorá vznikla v roku 2005 organizačným zlúčením ZŠ Centrálna a Obchodnej akadémie s Hotelovou akadémiou 

</doc>
<doc id="7291" url="https://sk.wikipedia.org/wiki?curid=7291" title="Prešov">
Prešov

Prešov (, , ) je krajské mesto ležiace v Prešovskom kraji. Prešov je tretím najľudnatejším mestom na Slovensku s približne 82 300 obyvateľmi. Má štyri katastrálne časti: Prešov, Šalgovík, Solivar a Nižná Šebastová. Patrí do košicko-prešovskej aglomerácie a je prirodzeným kultúrnym, hospodárskym, dopravným a administratívnym centrom regiónu Šariš.
Polohopis.
Krajské mesto Prešov leží vo východnej časti Slovenska na sútoku riek Torysa a Sekčov v Košickej kotline podcelok Toryská pahorkatina. Obklopujú ho Slanské vrchy z východu a Šarišská vrchovina zo západu. V meste sa križujú cesty I/18 (PopradMichalovce), I/68 (smer Stará Ľubovňa), I/20 (smer Košice), diaľnica D1 (PopradKošice) a rýchlostná cesta R4 (Svidník Košice). Prešovom vedie železničná trať Košice – Muszyna, na ktorú sa pripájajú trate do Humenného a Bardejova. Košice ležia južne, Poprad západne, Bardejov severne a Vranov nad Topľou východne.
Časti mesta.
"Samosprávne mestské časti". Územné obvody samosprávnych mestských častí:
"Katastrálne mestské časti": Prešov, Nižná Šebastová, Solivar, Šalgovík, Cemjata
"Ostatné časti": Delňa, Dúbrava, Kalvária, Rúrky, Soľná Baňa, Šarišské Lúky, Širpo, Šidlovec, Táborisko, Teľov, Vydumanec, Borkút, Kúty, Surdok
"Sídliská": Duklianskych hrdinov, Mier, Mladosť, Sekčov, Sídlisko II, Sídlisko III, Šváby
"Osady": Išľa, Okruhliak, Pustá dolina
"Bývalé mestské časti": Haniska (19711990), Ľubotice (19711990), Šarišské Lúky (19711990, od roku 1990 súčasť obce Ľubotice)
V posledných rokoch a v súčasnosti sa realizuje výstavba nových rezidenčných štvrtí a satelitných mestečiek v Prešove a to najmä v mestských častiach Šidlovec, Solivar, Šalgovík, Tichá dolina, či Surdok.
Dejiny.
Počiatky osídlenia tohto územia siahajú až do doby kamennej, čo dokazujú aj významné archeologické nálezy nájdené v údolí potoka Delňa. Ďalšie stopy existencie osídlenia územia dnešného Prešova pochádzajú z doby bronzovej, keď tu boli objavené bronzové predmety, keramika, ale aj železný nožík a ihlice. Nález zlatých a strieborných rímskych mincí patrí k veľmi cenným dôkazom o existencii hospodárskych stykov tohto územia s Rímskym impériom. Historicky doložené je aj osídlenie územia Prešova Slovanmi z prelomu 8. a 9. storočia.
Začiatkom 12. storočia bolo toto územie začlenené do uhorského štátu. Prvá písomná zmienka o Prešove sa nachádza v listine kráľa Belu IV. z roku 1247. V tom istom storočí v roku 1299 udelil kráľ Ondrej III. Prešovu mestské výsady, ktoré rozšíril kráľ Ľudovít I. v roku 1374, čím sa mesto Prešov stalo slobodným kráľovským mestom.
V 14. a 15. storočí zaznamenalo mesto mimoriadny hospodársky rozkvet, zakladali sa tu cechy (kožušnícky, kováčsky, krajčírsky, obuvnícky a podobne) a v tom čase tu žilo okolo dvetisíc ľudí zaoberajúcich sa prevažne remeslom. V roku 1455 dostalo mesto od kráľa Ladislava Pohrobka svoj prvý mestský znak. Vďaka hospodárskej prosperite mesta 15. storočie znamenalo aj rozvoj stavebného ruchu, ktoré sa odzrkadlilo na honosnej architektúre meštianskych domov.
Vývoj mesta v 16. a 17. storočí ovplyvnili šíriaca sa reformácia a protihabsburské povstania. Mesto postihli aj živelné pohromy, mor, požiare a jeho úpadok sa prehlboval. Do histórie sa zapísal rok 1687 známy ako prešovské jatky, keď bolo na námestí na výstrahu kruto popravených 24 mešťanov za podporu Imrichovi Tökölimu, vodcovi protihabsburského povstania. K oživeniu mesta došlo koncom 18. a začiatkom 19. storočia, keď sa obyvateľstvo Prešova doplnilo prisťahovalcami z iných miest. Zriadením gréckokatolíckej eparchie v roku 1816 sem začal prichádzať väčší počet Rusínov a koncom 18. storočia sa tu vytvorila aj hebrejská komunita. Veľký hospodársky význam pre mesto mala výroba soli, a preto v 19. storočí bol zastaraný systém ťaženia soli nahradený modernejším rozsiahlym komplexom.
Prehľad významných historických udalostí.
Najvyšší predstavitelia mesta.
Udelením mestských privilégií v roku 1299 získali Prešovčania právo voliť si svojho richtára. Takýto richtár stelesňoval najvyššiu výkonnú a súdnu moc v meste. Bol volený spomedzi vážených mešťanov obyčajne na jeden rok. Prvým richtárom v meste Prešov, ktorého meno sa zachovalo, bol Hanus zvaný Ogh, ktorý sa v historických prameňoch spomína už v roku 1314. Kompletný zoznam všetkých richtárov Prešova sa však podarilo historikom skompletizovať až od roku 1497. Prvýkrát sa žena stala najvyšším predstaviteľom Prešova roku 2014, kedy sa víťazkou volieb stala Andrea Turčanová. Vo voľbách roku 2018 upevnila svoje postavenie a voľby na primátorku mesta Prešov vyhrala. Vo voľbách v roku 2022 zvíťazil František Oľha.
Vojsko.
Prešov mal už v stredoveku významné geografické postavenie, pretože sa rozprestieral na križovatke obchodných ciest a zároveň patril aj do dôležitého obranného systému vznikajúceho uhorského štátu. Tu niekde siahajú počiatky vojska v Prešove, lebo do týchto oblastí prišli maďarské kmene a ich spojenci, ktorými boli vojensko-strážne družiny ázijských etník, aby zakladali strážne osady a pevnosti na obranu vznikajúceho Uhorska pred útokmi nepriateľov. Dodnes sa po nich zachovali mená blízkych kopcov Veľká a Lysá stráž.
Mesto malo vlastnú posádku pravdepodobne už od roku 1374, keď dostalo právo na vybudovanie obranných múrov s baštami a vežami od kráľa Ľudovíta I. Význam vojenskej posádky určite vzrástol aj preto, že mesto Prešov sa v 14. storočí stalo slobodným kráľovským mestom. Na konci 16. storočia počas 15-ročnej vojny s Tureckom muselo mesto vydržiavať početné cisárske vojsko. Od roku 1604, keď vypuklo prvé z celého radu protihabsburských povstaní uhorských stavov, až do roku 1710, keď mesto kapitulovalo pred silným habsburským vojskom, bol Prešov mnohokrát obliehaný rôznymi vojskami povstalcov, ba aj cisárskymi vojskami. Napríklad: Bočkajovi povstalci, vojská generála Basta, povstalci Juraja I. Rákociho, Vešeléniho sprisahanie, kuruckí povstalci, Tököliho povstanie, Prešovské jatky generála Caraffu a povstalci vedení Františkom II. Rákocim. Prešov potom až do roku 1848 rozkvital, lebo nezažil žiadnu vojnu.
Revolučné roky 1848/49 stiahli do víru udalostí nielen slobodné kráľovské mesto Prešov, ale celú krajinu. Vzhľadom na svoju strategickú polohu zažil Prešov počas tohto obdobia niekoľkokrát striedanie vojenských síl Napríklad cisárske vojsko generála Schlicka vystriedala Görgeyho uhorská armáda, túto zakrátko vystriedali rakúske a slovenské dobrovoľnícke jednotky, aby ich zasa vystriedali cisárski vojaci spolu s ruskou armádou. O tom, že vojenský význam Prešova naďalej vzrastal, svedčí aj údaj zo sčítania ľudí z roku 1900, keď zo 14 447 obyvateľov Prešova bolo až 1349 vojakov. Tunajšia vojenská posádka pozostávala z niekoľkých jednotiek spoločnej armády a domobrany, z ktorých najväčší bol 67. cisársky a kráľovský peší pluk. Útrapy prvej svetovej vojny a najmä jej koniec veľmi tragicky zasiahli do života Prešova, lebo 1. novembra 1918 pod vplyvom revolúcie v Budapešti odopreli vojaci 67. pluku a niektorých ďalších menších prešovských útvarov poslušnosť svojim veliteľom a v meste Prešov vyrabovali niektoré obchody. Po príchode vojenských posíl boli vzbúrenci pozatýkaní a napriek tomu, že počas nepokojov nedošlo k žiadnym stratám na životoch, odsúdil štatariálny súd účastníkov vzbury na trest smrti. Ten istý deň 1. novembra 1918 bolo na námestí popravených 41 vojakov a 2 civilisti. Táto udalosť je známa aj ako Prešovská vzbura. Zničujúce pre mesto Prešov bolo aj bombardovanie mesta 20.12.1944.
Od 4. júla 1945, krátko po skončení Druhej svetovej vojny, boli na území Československa vojenské útvary reorganizované podľa vzoru Červenej armády. Od tejto doby sídlili v meste Prešov nasledujúce vojenské veliteľstva: veliteľstvo pešieho pluku, veliteľstvo streleckej divízie, veliteľstvo tankovej divízie, veliteľstvo motostreleckej divízie, veliteľstvo mechanizovanej divízie, veliteľstvo armádneho zboru, veliteľstvo mechanizovanej brigády.
Od roku 1918 do roku 2025 boli do generálskych hodností vymenovaní títo vojaci, ktorí sa narodili v Prešove brigádny generál František Bartko, generálmajor Vojtech Gejza Danielovič, generálporučík Alexander Mucha, brigádny generál Ing. Karol Navrátil, brigádny generál Ing. Ivan Pach, generálmajor Emil Perko, generálmajor Ing. Slavomír Verčimák, generálmajor Jozef Zadžora.
Náboženstvo.
Rímskokatolícka cirkev.
Prešov je sídlom rímskokatolíckej konkatedrály svätého Mikuláša. Mesto je súčasť metropolitnej Košickej arcidiecézy.
Gréckokatolícka cirkev.
Prešov je sídlom slovenskej gréckokatolíckej metropolie a Prešovskej archieparchie, ktorá bola založená 3. novembra 1815 cisárom Františkom II. (na základe patronátneho práva) a kanonicky erigovaná 22. septembra 1818 rímskym pápežom Piom VII. Dňa 30. januára 2008 bola povýšená na archieparchiu a stala sa zároveň centrom metropolie. Katedrálnym chrámom je chrám svätého Jána Krstiteľa na Hlavnej ulici.
Pravoslávna cirkev.
Prešovská pravoslávna eparchia vznikla po druhej svetovej vojne rozdelením Mukačevsko-prešovskej pravoslávnej eparchie. Katedrálny chrám svätého kniežaťa Alexandra Nevského bol postavený v rokoch 1946 – 1950 v tradičnom ruskom štýle.
Evanjelická cirkev a. v..
Prešov je aj sídlom biskupstva Evanjelickej cirkvi a. v.
Náboženské vzdelávanie.
V meste sú dve teologické fakulty – Gréckokatolícka teologická fakulta a Pravoslávna bohoslovecká fakulta. Obidve sú súčasťami Prešovskej univerzity v Prešove.
Percentuálny podiel náboženstiev.
V sledovanom období medzi rokmi 1880 až 2011 je zreteľný pokles počtu židov, rímskych katolíkov a luteránov. Naopak vidíme nárast počtu ateistov, gréckych katolíkov a nezistených.
Kultúra.
Hudba.
Vďaka čulému hudobnému životu a úspechom prešovskej hudobnej produkcie si mesto Prešov vyslúžilo prezývku "slovenský Seattle" či "mesto hudby" už dávnejšie, a to hlavne prostredníctvom médií. Mnohí prešovskí hudobníci však nepôsobia len v rámci rodného mesta či regiónu, ale úspechy žnú aj v rámci celého Slovenska, okolitých štátov, či dokonca Európy.
K hudobnému životu mesta, v minulosti i dnes, však neprispieval len počet mainstreamovo úspešných hudobníkov, ale aj viac či menej (ne) známe skupiny a hudobné subkultúry, stabilne pôsobiace v podhubí mesta (žánrovo: metal, punk, alternatívna scéna, gospel, pop-rock, folk, jazz, country), koncertné miestnosti a kluby (Véčko, Bizarre, Christiania, City Club, Stromoradie, Za Siedmimi oknami, Wave, Ester rock club, Netopier, Staré Mexiko, Insomnia), rockové predstavenia kapiel s dlhoročnou tradíciou (Rocková liga, vyše 20. ročníkov, Prešovský študentský Liverpool, 6. ročníkov, Rebrík), ale aj festivaly (Sigortus, Dobrý festival, (t)urbanfest, ImROCK FEST, East Side Music Festival, Festival zlej hudby, Farfest, či Jazz Prešov).
Medzi dôležité podujatia patria aj Dni mesta Prešov, ktoré sa konajú každoročne pri príležitosti osláv prvej písomnej zmienky mesta (k roku 2021, 774. výročie). Súčasťou osláv bývajú open-air koncerty priamo v centre na Hlavnej ulici, pričom sa na ročníkoch vystriedali viacerí hostia domácej i európskej alternatívnej scény. Patrili k nim napr. Deti Picasso (Rusko), Myster Möbius (Francúzsko/Maďarsko), Masfél (Maďarsko), Pražský Výběr II.; Laura a její tygři (Česko), Srečna Mladina (Slovinsko), Squartet (Taliansko), ale aj slovenské skupiny Heľenine oči, Chiki liki tu-a, Arzén, Mango Molas, Alter Ego, Karpatské chrbáty a Komajota.
Súčasťou poniektorých ročníkov osláv mesta bývajú aj vedľajšie pódiá, kde môžu svoje šťastie skúšať aj mladé kapely.
V roku 2009 vznikol prvý prešovský filmový festival s názvom "Bastion film festival". Festival sa koná na historickej hradbe za františkánskym kostolom. Organizátormi sú PKO Prešov a prešovský skladateľ a gitarista David Kollar.
Neustály prílev a modifikácia hudobných skupín, ktoré sa mnohokrát presadia i v rámci celého Slovenska, si po mnohých rokoch vyžiadala zdokumentovanie, ktoré sa uskutočnilo prostredníctvom internetovej databázy prešovských kapiel a interpretov pod názvom "Frenkyho hudobná encyklopédia". Historicky i aktuálne stále sa rozrastajúcu databázu prešovských hudobníkov vedie novinár a vedúci redakcie prešovského Korzára Michal Frank.
Významní prešovskí interpreti
Stavby.
Historické pamiatky.
"Bližšie informácie v článkoch: Zoznam kultúrnych pamiatok v Prešove (H), Zoznam kultúrnych pamiatok v Prešove (A – F), Zoznam kultúrnych pamiatok v Prešove (J – Z), Zoznam kultúrnych pamiatok v Prešove (Nižná Šebastová), Zoznam kultúrnych pamiatok v Prešove (Solivar)"
Hrady a kaštiele (v okolí Prešova).
Prešov má spomedzi všetkých krajských miest vo svojom blízkom okolí najväčší počet zachovalých hradov, hradných zrúcanín a kaštieľov, čo viedlo v roku 2019 k vytvoreniu projektu Šarišskej hradnej cesty. Cieľom je všetky tieto pamiatky prepájať pomyselnou turistickou čiarou a podporiť tak rozvoj turizmu v Prešove a okolí. Do projektu Šarišská hradná cesta je z okolia Prešova zaradených 17 hradov, 4 hradiská, 65 kaštieľov a kúrií, 3 mestské opevnenia:
Parky.
V príprave je výstavba centrálneho mestského parku, situovaného medzi sídliskom Sekčov a Táboriskom. Okrem pripravovaného centrálneho mestského parku sa v Prešove nachádza viacero parkov a parčíkov:
Hospodárstvo a infraštruktúra.
Priemyselné parky.
V Prešove sa nachádzajú nasledujúce priemyselné parky a priemyselné zóny:
Doprava.
Cestná doprava.
Prešov je spojený diaľnicou D1 smerom na juh s Košicami, smerom na západ s Popradom a Ružomberkom. Dokončenie jej nadväzujúcich úsekov umožňujúcich diaľničné spojenie do Bratislavy a Žiliny je predpokladané v roku 2025. Kvalitné prepojenie s Poľskom cez Svidník a Maďarskom má priniesť rýchlostná cesta R4.
V súčasnosti má Prešov juhozápadný diaľničný obchvat a 1. etapu severného rýchlostného obchvatu. Juhozápadný obchvat Prešova, ktorý bol vo výstavbe od roku 2017 a oficiálne bol otvorený 28. októbra 2021, tvorí časť diaľnice D1 v úseku Prešov - západ a Prešov - juh. V septembri roku 2023 bola otvorená 1. etapa severného obchvatu od križovatky Prešov - západ (Vydumanec) po križovatku Prešov - sever (Dúbrava), ktorá je súčasťou rýchlostnej cesty R4, a ktorej výstavba začala v roku 2019. V roku 2023 sa začala výstavba poslednej 2. etapy severného obchvatu, jej dokončenie sa očakáva v roku 2027. Diaľničný prešovský obchvat po celkovom vybudovaní obíde mesto, odkloní tranzitnú dopravu na všetky smery a prepojí D1 s R4. Začne v križovatke D1 Prešov - juh, pokračovať bude smerom na severozápad, ku križovatke Prešov - západ, tam sa napojí na už sprejazdnené časti diaľnice D1, na tejto križovatke sa napojí R4 na D1.
Cez Prešov prechádzajú medzinárodné trasy európskeho významu E50 a E371, cesty prvej triedy I/18, I/68 a I/20 a cesta druhej triedy 546. V roku 2017 bola dokončená posledná etapa tzv. Nábrežnej komunikácie vrátane rekonštrukcie križovatky pri ZVL, ktorá odľahčila centrum mesta o tranzitnú dopravu.
Mestská hromadná doprava.
Mestskú hromadnú dopravu zabezpečuje Dopravný podnik mesta Prešov, a. s., ktorý prevádzkuje spolu 44 liniek pravidelnej mestskej hromadnej dopravy týmito dopravnými prostriedkami:
Vozidlový park MHD.
V súčasnosti sú v MHD Prešov prevádzkované tieto vozidlá:
História mestskej hromadnej dopravy.
História MHD v Prešove sa začala písať v roku 1949, keď bola vytvorená Miestna doprava, komunálny podnik mesta Prešova ako prevádzkovateľ pravidelnej mestskej hromadnej dopravy na území Prešova. Po skončení druhej svetovej vojny nebolo možné začať vykonávať MHD s novým vozidlovým parkom, a tak bola prijatá ponuka na zakúpenie starších vozidiel značky Tatra z prevádzok MHD v Prahe, Plzni a Bratislave. Vozidlá sa spočiatku odstavovali na nádvorí starej väznice na Konštantínovej ul., kde sídlil aj podnik. Dňa 4. septembra 1949 bola slávnostne otvorená premávka na prvých linkách. Už v prvom roku prevádzky vyšli autobusy prešovskej MHD aj za hranice mesta do obcí Šarišské Lúky, Nižná Šebastová, Haniska a Solivar. Hneď v nasledujúcom roku pokračoval rozvoj MHD zavádzaním ďalších autobusových liniek. Na sieť hromadnej dopravy boli postupne v päťdesiatych rokoch napojené štátna nemocnica, Záhrady, Sídlisko II, Budovateľská a Čapajevova ul. ako aj ďalšie obce: mesto Veľký Šariš a jeho časť Kanaš, Malý Šariš, Ľubotice, Fintice, Teriakovce a Záborské. V roku 1959 začala premávať prvá nočná linka a podnik sídlil vo vlastných priestoroch na Petrovanskej ulici, kam sa presťahoval v roku 1951. Rok 1958, kedy bola schválená výstavba trolejbusovej siete v meste, priniesol novú etapu rozvoja mestskej dopravy. Elektrifikovať sa mali všetky kapacitné vnútromestské linky, pričom autobusová doprava mala zostať doplnkovou. Ako prvá sa začala elektrifikovať linka č. 1, ktorá viedla z Nižnej Šebastovej cez Šarišské Lúky až do Solivaru. Aj keď jej výstavbu zdržali viaceré technické problémy, dňa 13. mája 1962 sa cestujúci dočkali aj trolejbusov. V Šarišských Lúkach bola dokončená nová vozovňa pre trolejbusy i autobusy, kam sa presťahoval celý vozidlový park ako aj správa podniku. Čoskoro sa začali práce na ďalších úsekoch, takže v roku 1966 už trolejbusy premávali na Košickú, Sabinovskú, Budovateľskú ul. a Gottwaldovu dnes Ul. 17. novembra. V prvej polovici sedemdesiatych rokov sa predĺžila trať po Sabinovskej ul. na Dúbravu a trolejbusmi sa začalo obsluhovať aj priemyselné Širpo. Ďalšie projekty tratí na Sídlisko III, Šváby, do Hanisky a na Delňu sa už uskutočniť nepodarilo. Pod vplyvom lacnej ropy sa aj v Prešove začali presadzovať vo väčšej miere autobusy. Autobusová doprava zaznamenávala kvantitatívny rozvoj, keď autobusy začali premávať aj na Táborisko, Šidlovec, Cemjatu, na ul. Pod Kamennou baňou a Sídlisko III. Po stránke kvality však tento druh dopravy zápasil s neustálymi ťažkosťami ako nedostatok vozidiel, ich malá kapacita a poruchovosť. Tieto nedostatky sa podarilo postupne prekonať až koncom sedemdesiatych rokov. Napriek tomu sa pre nevybudovanie trolejbusovej trate na Sídlisko III, ktorého obsluha bola v tom čase rozhodujúca, naplno presadili autobusy. Obdobie prelomu sedemdesiatych a osemdesiatych rokov, kedy možnosti MHD výrazne limitoval nedostatok pohonných hmôt, poukázali na vhodnosť trolejbusovej dopravy. Po prehodnotení na úrovni vlády sa pristúpilo k opätovnému elektrifikačnému programu. Ako prvé bolo na sieť trolejbusovej dopravy pripojené Sídlisko III (rok 1985). Trolejbusy dosiahli väčšinový podiel na výkonoch MHD na území mesta Prešov po roku 1992, kedy bola zavedená trolejbusová doprava aj na najväčšie sídlisko Sekčov. Otázka tarify bola v Prešove vždy charakteristická neustále sa meniacim počtom tarifných pásiem, na základe ktorých sa stanovovali sadzby za jednotlivé jazdy. V roku 1949 existovali tri tarifné pásma, pričom na jeden cestovný lístok bolo možné prestúpiť aj do iného vozidla. V roku 1969 boli prestupy s jedným lístkom zrušené a počet pásiem sa redukoval na dva. Od roku 1984 sa vládnym výmerom zjednodušila tarifa a akékoľvek delenie siete na pásma neexistovalo. Odlišné sadzby cestovného pre cestovanie do priľahlých obcí sa zaviedli opätovne v roku 1993 a existovali až do roku 1996. Osobitné sadzby platili aj v rokoch 1997 – 99 a od roku 2000 znova. Cestovné lístky sa pôvodne kupovali u sprievodcu priamo vo vozidle, neskôr ich predával vodič, resp. bol vo vozidle inštalovaný prístroj na výdaj cestovných lístkov. V roku 1977 sa zaviedol predaj cestovných lístkov mimo vozidla. Od roku 1995 je opäť možné zakúpiť si cestovný lístok aj u vodiča, ale za zvýšenú cenu. MHD je skvalitňovaná postupnou obnovou vozidlového parku, zameranou na nízkopodlažné vozidlá, zavádzaním počítačovej techniky do riadenia prevádzky ako aj rekonštrukciami traťových úsekov trolejbusovej dráhy a generálnymi opravami vozidiel. V budúcnosti sa počíta s rozširovaním ekologickej trolejbusovej dopravy, na sídlisku Šváby a druhým prepojením centra mesta a sídliska Sekčov po ulici Rusínskej.
Železničná doprava.
Územím mesta prechádzajú tri železničné trate Košice - Muszyna s prepojením do Poľska, trať Prešov - Humenné a Prešov - Bardejov. Dĺžka železničnej siete v meste je 16,7 km. V roku 2007 bola realizovaná modernizácia hlavnej železničnej stanice v Prešove a v roku 2019 aj rekonštrukcia predstaničného priestoru vrátane podchodu pod Masarykovou ulicou a taktiež aj vrátane zastávok MHD.
V Prešove sa nachádzajú tieto železničné stanice a zastávky:
V rámci projektu integrovanej dopravy je v pláne výstavba aj ďalších železničných zastávok na území mesta.
Prešov leží na medzinárodnej trase Krakov (Poľsko) – Alexandrupoli (severné Grecko).
Autobusová doprava.
Hlavným vykonávateľom autobusovej dopravy v Prešovskom samosprávnom kraji je spoločnosť SAD Prešov, a.s., ktorá zabezpečuje prímestskú, diaľkovú a medzinárodnú dopravu. Prímestská doprava je vykonávaná na 63 autobusových linkách s obsluhou okresov Prešov, Bardejov, Sabinov, Svidník, Košice okolie, Košice, Vranov nad Topľou, Stropkov, Stará Ľubovňa a Levoča. Hlavným dopravným terminálom v Prešove v rámci autobusovej dopravy je Autobusová stanica Prešov. SAD Prešov, a.s. okrem výkonu prímestskej, diaľkovej a medzinárodnej dopravy zabezpečuje aj výkon mestskej hromadnej dopravy v Bardejove.
Letecká doprava.
V Prešove v súčasnosti nie je v prevádzke verejné civilné letisko. V mestskej časti Nižná Šebastová sa nachádza vojenská vrtuľníková základňa.
Cyklistická doprava.
Cez funkčné územie mesta Prešov vedie medzinárodná cyklotrasa európskeho významu EuroVelo 11, ktorá prechádza v predmetnom území katastrami obcí Veľký Šariš, Prešov, Haniska a Kendice. Trasa je súčasťou Generelu cyklodopravy ako vetva H1 - hlavná cyklotrasa a patrí medzi strategické zámery Prešovského samosprávneho kraja, ako hlavná os územia regiónu. V súčasnosti je v rámci EuroVelo 11 prevádzke súvislá cyklotrasa v trase Borkút - Wilec hôrka - Mestská hala - Sídlisko II - Sídlisko III - Veľký Šariš - Šarišské Michaľany až po kataster obce Rožkovany. Súčasťou tejto trasy je aj cyklomost pod Šarišským hradom s historickým vzhľadom, ktorý sa stal novou vyhľadávanou atrakciou. Ďalšou významnou cyklotrasou je tzv. cykloželeznička vedúca z prešovského Solivaru do rekreačnej oblasti Sigord. Okrem týchto významných cyklotrás sa v Prešove nachádza množstvo ďalších lokálnych cyklotrás v rôznych mestských častiach. Zatiaľ najnovšími cyklotrasami v Prešove sú cyklotrasa na Masarykovej ulici, dokončená v roku 2019 a cyklotrasa Mlynský náhon, dokončená v roku 2020. Ich dokončenie zabezpečilo cyklistické prepojenie Sídliska III s centrom mesta a so sídliskami Sekčov a Šváby. V roku 2020 bola taktiež dokončená nová cyklotrasa na sídlisku Sekčov v trase od ulice Laca Novomeského až po Šalgovík. V auguste roku 2023 bola zahájená výstavba ochranných cyklopruhov na uliciach Prostějovská a Volgogradská na Sídlisku III, pričom stavba pokračuje parkom V. Clementisa, cyklotrasou na Levočskej ulici a ochrannými cyklopruhmi na uliciach Požiarnická a 17. novembra, pričom stavba prebieha v koordinácii s rekonštruovanými parkmi na Námestí Mládeže a na Duchnovičovom námestí. Projekt je realizovaný v rámci Akčného plánu pre zlepšenie podmienok cyklistickej infraštruktúry pomocou organizačných opatrení. Predmetná stavba by mala byť dokončená do konca roka 2023. V rámci Slovenska Prešov patrí medzi mestá s najrozvinutejšou sieťou cyklotrás.
Pre milovníkov horskej cyklistiky sú v prešovských mestských lesoch k dispozícii prešovské singletracky, ktoré spolu tvoria osem trás rôznej náročnosti s celkovou dĺžkou približne 20 km. Prešovské singletracky patria k najatraktívnejším cyklistickým areálom v Prešove a okolí. Sú dobre označené a udržiavané vo výbornom stave. Trasy sú vedené cez Malkovskú hôrku, do mestských lesoparkov Cemjata (Kyslá a Kvašná voda)a Borkút, do mestskej časti Vydumanec a taktiež sa dá odtiaľ dostať na prešovskú Kalváriu. Okrem týchto singletrackov sú v mestských lesoch k dispozícii aj ďalšie cyklotraily, nachádzajúce sa v lokalitách Vydumanec, Zabíjaná či Šidlovec.
Zdravotníctvo.
Najväčšími poskytovateľmi zdravotnej starostlivosti v Prešove sú tieto štátne aj súkromné zariadenia:
Okrem týchto zariadení zabezpečujú zdravotnícke služby aj ďalšie menšie polikliniky a zdravotné strediská.
Partnerské mestá.
Partnerskými mestami Prešova sú tieto mestá:

</doc>
<doc id="7293" url="https://sk.wikipedia.org/wiki?curid=7293" title="Planéta">
Planéta

Planéta (pochádza z gréckeho πλανήτης, "planétés" – „pútnici“) alebo obežnica je približne guľaté teleso značného objemu, ktorého hmotnosť je menšia ako 80 MJ (hmotností Jupitera). Buď putuje vesmírom samostatne, alebo obieha na obežnej dráhe okolo hviezdy, pričom však zároveň neobieha okolo iného telesa. Pre planétu tiež musí platiť, že vyčistila okolie svojej dráhy od ďalších telies a produkuje veľmi málo alebo žiadnu energiu prostredníctvom termojadrovej reakcie. Celoplošne nevyžaruje vlastné svetlo a svieti iba odrazeným svetlom hviezdy.
V slnečnej sústave poznáme osem planét. Sú to Merkúr, Venuša, Zem, Mars, Jupiter, Saturn, Urán a Neptún. Všetky obiehajú okolo Slnka rovnakým (prográdnym) smerom a približne v jednej rovine (najväčší odklon od tejto roviny dosahuje Merkúr). Ich fyzikálne vlastnosti, ako napr. hustota veľkosť a chemické zloženie, sú veľmi rôznorodé. Na základe týchto veličín ich možno rozdeliť na dve veľké skupiny: terestriálne a joviálne. V deväťdesiatych rokoch dvadsiateho storočia boli objavené prvé planéty, ktoré neobiehajú Slnko, ale iné hviezdy. Takéto planéty sa nazývajú extrasolárne. Extrasolárnych planét (exoplanét) je v súčasnosti známych už vyše 4 200.
Planéty môžu mať vlastné prirodzené obežnice. Pokiaľ ide o väčšie telesá (rádovo minimálne kilometrových rozdielov), nazývajú sa mesiace. Veľký počet menších telies, ktoré obiehajú po navzájom blízkych obežných dráhach v jednej rovine a z diaľky sa môžu javiť ako kompaktná obruč obopínajúca planétu, sa nazýva prstenec.
Všetky planéty slnečnej sústavy boli už zblízka skúmané kozmickými sondami (aj keď Urán a Neptún iba jednou a to Voyagerom 2). Na nijakej z nich (okrem Zeme) však ešte nepristála ľudská posádka.
Fyzikálne vlastnosti.
Hraničná hmotnosť.
Po objave prvých väčších ľadových telies za obežnou dráhou Neptúna, ale aj prvých obrovských exoplanét, sa viedli spory, aký hmotnostný limit by mali planéty spĺňať. Vedci sa zhodujú v tom, že spodná hranica by mala byť taká hmotnosť, pri ktorej vlastná gravitácia sformuje teleso do približne guľového tvaru. Toto kritérium však spĺňajú aj najväčšie planétky a mesiace, preto nemôže byť jediným kritériom rozhodujúcim o tom, čo je planétou. Okrem guľatého tvaru musí teleso ešte obiehať hviezdu samostatne (nemôže pritom obiehať iné nehviezdne teleso) a musí dostatočne vyčistiť okolie svojej dráhy od iných telies. Pluto, podľa pôvodného zaradenia posledná planéta slnečnej sústavy, toto kritérium nespĺňa. Preto bolo spomedzi planét vylúčené, no je stále členom slnečnej sústavy.
Horná hmotnostná hranica je tiež problematická. Pri určitých hmotnostiach sa už teplota a tlak v jadre telesa zvýšia natoľko, že môžu začať prebiehať niektoré termojadrové reakcie, napríklad zlučovanie ťažkého vodíka deutéria na hélium. Teleso, v ktorom takáto reakcia prebieha, sa ešte neklasifikuje ako hviezda, pretože pri tejto reakcii vznikajú len malé množstvá energie, ale nemôže byť už ani planétou. Takéto telesá sa nazývajú hnedé trpaslíky. V slnečnej sústave hnedé trpaslíky nie sú známe, ale boli objavené v iných planetárnych sústavách. Hmotnosť, pri ktorej sa v jadre telesa začína fúzia hélia, nie je celkom známa. Podľa jedného dohadu to môže byť 80 hmotností Jupitera. Termonukleárnu syntézu sprevádzajú špecifické spektrálne čiary, vďaka ktorým možno od seba odlíšiť hviezdu, hnedého trpaslíka a planétu.
Veľkosť a tvar.
Planéty sú omnoho menšie než plazmové hviezdy (tie hviezdy, čo vidíme napr. voľným okom). Napríklad do priemeru Slnka by sa najväčšia planéta slnečnej sústavy, Jupiter, zmestil 10-krát a Zem až 109-krát. Planéty môžu mať rozmer degenerovaných hviezd - chladnúcich, superhustých hviezdnych jadier. Hmotnosť a hustota planét je však neporovnateľne nižšia než tieto veličiny u degenerovaných hviezd. 
Najmenšou známou planétou je Merkúr s priemerom 4 879 km, čo je menej než polovica zemského priemeru. Najväčšou planétou slnečnej sústavy je Jupiter s priemerom 142 984 km. Zaujímavé je, že mnohé nájdené extrasolárne planéty sú omnoho hmotnejšie ako Jupiter. Oproti tomu veľkosť polomeru podobnej planéty už prakticky nezávisí na jej hmotnosti, pretože väčšia hmotnosť spôsobuje iba ďalšie zmršťovanie (pokiaľ nedôjde k naštartovaniu termonukleárnych reakcií). Aj v slnečnej sústave je napríklad hmotnejší Neptún menší než menej hmotný Urán.
Všetky pozorované mesiace sú menšie ako planéty, okolo ktorých obiehajú. Ich priemery predstavujú nanajvýš štvrtinu priemeru planéty, pričom tento rekordný pomer veľkosti planéty a mesiaca bol zistený práve v sústave Zem-Mesiac. Mesiac jednej planéty však môže byť väčší než celá iná planéta (Jupiterov Ganymedes a Saturnov Titan sú väčšie než Merkúr).
Veľká hmotnosť planéty formuje teleso približne od tvaru gule, ale nijaká planéta nie je ideálnou guľou. Svoju úlohu zohráva materiál, z ktorého sa planéta skladá a v neposlednom rade aj zotrvačnosť vlastnej hmoty pri rotácii, kvôli ktorej sú všetky planéty na póloch mierne sploštené. Ich polárny priemer je teda menší v porovnaní s rovníkovým. Najväčšie sploštenie medzi planétami slnečnej sústavy dosahuje Saturn, ktorého rovníkový priemer je asi o 10 % väčší ako polárny priemer.
Energia.
Vo vnútri planéty neprebiehajú žiadne termonukleárne reakcie, ktoré by produkovali energiu. Všetku vyžarovanú energiu získavajú planéty z mechanických a termodynamických javov, z rozpadov rádioaktívnych prvkov či zhromažďovania a odrážania energie z centrálnej hviezdy. Plynné planéty veľkosťou porovnateľné s Jupiterom vyžarujú do priestoru vlastnú energiu získanú z gravitačnej kontrakcie. To znamená, že planéta sa pomaly vlastnou hmotnosťou zmršťuje a pritom sa zahrieva. Prebieha v nich teda podobný proces, aký predchádza vzniku hviezd, ale na rozdiel od hviezd v v jadre planét nikdy nevystúpi teplota na hodnotu potrebnú pre zapálenie termojadrových reakcií.
Keďže v planéte neprebiehajú termojadrové reakcie, nemôže do priestoru vyžarovať vlastné svetlo. Všetky planéty vidíme len preto, lebo odrážajú svetlo materských hviezd. Planéty však môžu produkovať vlastné žiarenie s nižšou energiou, akú má svetlo, teda infračervené a rádiové žiarenie.
Dráha a rotácia.
Planéty slnečnej sústavy obiehajú okolo Slnka po elipsách málo odlišných od kružníc. Rýchlosť ich pohybu klesá so vzdialenosťou od Slnka, preto sú ich obežné doby veľmi rôzne – od 88 dní pre Merkúr, až po 165 rokov pre Neptún. Obežná dráhy exoplanét však často bývajú veľmi výstredné, čiže ich vzdialenosť od materských hviezd sa veľmi významne mení.
Rotačné periódy planét sú tiež veľmi rozmanité. Dôvod, prečo tomu tak je, zostáva nejasný. Zvláštnosťou je spätná rotácia Venuše a Uránu, ktoré rotujú proti smeru svojho obehu okolo Slnka, a teda opačným smerom ako väčšina planét. Jedna teória hovorí, že obe telesá podstúpili v dávnej minulosti slnečnej sústavy obrovské kolízie, ktoré im zmenili dobu aj smer rotácie. Rotačné periódy Zeme a tiež Pluta (ktoré bolo dlho považované za planétu) boli počas mnohých miliónov rokov pomaly brzdené ich veľkými mesiacmi. Pomalá rotácia Merkúra, ktorý nemá nijaký mesiac, sa zase pripisuje pôsobeniu slapových síl Slnka. Veľmi rýchlo rotujú veľké plynné planéty, medzi ktorými drží rekord Jupiter – jedna jeho otáčka trvá na rovníku len 9 hodín 50 minút.
Niektoré exoplanéty obiehajúce veľmi blízko svojich hviezd sa nachádzajú v takzvanej viazanej rotácii, pri ktorej ukazujú svojej hviezde stále tú istú stranu. Viazanú rotáciu spôsobili slapové sily ich materských hviezd.
Vznik.
Predpokladá sa, že planéty vznikli zo zvyškov hmloviny, z ktorej sa sformovala materská hviezda planéty. Vytvorili sa zhromažďovaním plynu a prachu obiehajúceho prahviezdu v hustom prahviezdnom disku pred tým, než sa v jadre hviezdy zapálili jadrové reakcie a hviezdny vietor odfúkol ostávajúci materiál preč. Za počiatočné štádium planéty sa považuje protoplanetárny disk, z ktorého sa sformujú planétezimály. Spájaním a zrážkami planetezimál vznikajú protoplanéty. Ďalším spájaním a zrážkami protoplanét sa tvoria samotné planéty. Veľké plynné planéty, tzv. joviálne planéty, pravdepodobne vznikli nabaľovaním plynu na kamenné jadrá. Iná teória predpokladá, že vznikli zmrštením hmoty protoplanetárneho disku podobným spôsobom, akým z hmloviny vznikajú hviezdy.
Vnútorná stavba.
Keďže planéty majú veľkú gravitáciu, predpokladá sa, že v nich počas ich vzniku prebehla gravitačná diferenciácia. To znamená, že ťažšie prvky klesali do stredu planéty a ľahšie sa naopak pohybovali smerom od stredu. Vnútorné štruktúry planét sú rozdielne, hrúbka ich vrstiev veľmi rôznorodá, napriek tomu v ich predpokladanej vnútornej stavbe možno nájsť približne rovnaké časti:
Väčšina planét slnečnej sústavy generuje globálne magnetické pole. Vďaka nemu je zahalená ešte aj magnetosférou. 
Planéty slnečnej sústavy.
Okrem Zeme (ktorá v staroveku nebola považovaná za planétu) sú všetky planéty v slnečnej sústave pomenované podľa gréckych a rímskych bohov, ale niektoré neeurópske jazyky, ako napríklad čínština, používajú odlišné názvy. Slovenčina vo väčšine prípadov prevzala latinské a grécke pomenovania, v starších písomnostiach sa však zachovali aj slovenské (resp. slovanské) názvy nebeských telies. Pomenovanie planét a ich rysov je známe ako planetárna terminológia. 
V slnečnej sústave sa planétami nazýva osem „dominantných“, čiže najväčších telies a pôvodne aj prvý objavený predstaviteľ transneptunického objektu, ktoré obiehajú okolo Slnka. Sú to telesá s menami (v poradí podľa vzdialenosti od Slnka, za súčasným názvom sú uvedené staršie slovenské mená):
Menšie telesá ako planéty sú trpasličie planéty a planétky.
Trpasličie planéty.
1 Ceres bol pri svojom objavení označený ako planéta, no bol reklasifikovaný na asteroid po tom, čo sa našlo veľa podobných objektov. Podobná reklasifikácia prebehla v prípade Pluta. Po objave telies za obežnou dráhou Neptúnu, ktoré sú podobné Plutu svojou obežnou dráhou, veľkosťou a zložením, sa veľa ľudí priklonilo k názoru, že Pluto by malo byť definované ako planétka. Napríklad Mike Brown z Caltechu definoval planétu ako: každé teleso v slnečnej sústave, ktoré je hmotnejšie ako celková hmota všetkých ostatných telies na podobných obežných dráhach. Podľa tejto definície by nebolo ani Pluto planétou. 
Na kongrese Medzinárodnej astronomickej únie v roku 1999 bolo Pluto formálne zaradené medzi planéty. Toto sa zmenilo v auguste 2006, kedy sa hlasovaním astronómov na kongrese Medzinárodnej astronomickej únie rozhodlo, že Pluto nepatrí medzi planéty slnečnej sústavy. IAU ho zaradila do novovytvorenej kategórie telies, medzi trpasličie planéty. Medzi trpasličie planéty sa dostali aj telesá, pôvodne planétky, (Ceres a Eris). V roku 2008 bolo do tejto kategórie pridané aj teleso s predbežným označením (136472) 2005 FY9, ktoré dostalo meno Makemake. Piatou a v súčasnej dobe poslednou uznanou trpasličou planétou, je teleso 136108 Haumea.
14. septembra 2006 (cca 9:35) pridelila IAU Plutu katalógové číslo 134340, čím ho zaradila medzi planétky. Oznámenie vyšlo v cirkulári č. 8747.
Iné objekty slnečnej sústavy.
Do tejto kategórie spadajú asteroidy (planétky) a kométy a objekty za obežnou dráhou Neptúnu tvz. transneptunické objekty patriace Kuiperovho pásu. Rozmery transneptunických objektov v jednom známom prípade prevyšujú rozmery Pluta. Nie je vylúčené, že takéto „mamutie“ transneptunické objekty budú časom pribúdať.
V novembri 2003 bolo objavené transneptunické teleso "90377 Sedna", ktorý obieha Slnka vo vzdialenosti 13 miliárd kilometrov, čo je trikrát ďalej ako Pluto. Sedna, podľa inuitskej bohyne mora, má v priemere 1 180 až . Niekoľko zdrojov už informovalo o Sedne ako o desiatej planéte, čo je mylné a značne zavádzajúce označenie a astronómovia ho neakceptujú. Ďalší podobný objekt je "90482 Orcus", objekt s obežnou dráhou a objemom podobným Plutu. Ďalšie objekty značných rozmerov sú "50000 Quaoar" a "20000 Varuna". 
O niekoľkých hypotetických planétach, ako napríklad "Planéta X" (predpokladá sa, že by mohla byť za obežnou dráhou Pluta) alebo "Vulkán" (s možnou obežnou dráhou medzi Merkúrom a Slnkom), sa uvažovalo počas rôznych historických období a boli predmetom intenzívneho, no neúspešného hľadania.
Klasifikácia.
Planéty v slnečnej sústave môžu byť podľa zloženia rozdelené do viacerých kategórií:
Uránske planéty alebo ľadové obry sú podkategóriou, odlišujúcou sa od obrích gigantov menším percentuálnym zastúpením vodíka a hélia. Navyše obsahujú amoniak a rôzne organické zlúčeniny.
Obiehajúce telesá.
Okolo planét môžu obiehať menšie telesá guľatého alebo nepravidelného tvaru, ktoré sa nazývajú mesiace. V prípade, že je obiehajúcich častíc veľké množstvo, ich dráhy sú situované do jednej roviny a vytvárajú dojem jednoliateho objektu obklopujúceho planétu, hovoríme o prstencoch. Mesiace ani prstence nemôžu obiehať planétu v ľubovoľnej vzdialenosti, ale len vo vnútri tzv. Hillovej sféry, čo je maximálna vzdialenosť, v ktorej si planéta svojou gravitáciou ešte dokáže obežnicu udržať. Nijaké teleso neobieha okolo stredu planéty, ale okolo spoločného ťažiska vo vnútri planéty. Umiestnenie ťažiska závisí na pomere hmotností planéty a mesiaca a tiež na vzdialenosti, v ktorej mesiac obieha. Zem má najhmotnejší známy mesiac v pomere k planéte, ťažisko ich vzájomného obehu je pomerne vzdialené od stredu Zeme a preto spôsobuje rytmické „kývanie sa“ Zeme na jej obežnej dráhe okolo Slnka.
Pokiaľ je mesiac planéty veľmi hmotný, môže sa ťažisko vzájomného obehu dostať mimo planétu. Vtedy hovoríme o dvojplanéte. V slnečnej sústave sa dvojplanéty nenachádzajú, aj keď Pluto a Cháronom vytvárajú trpasličiu dvojplanétu.
Astronómovia niekedy považujú aj Zem a Mesiac za dvojitú planétu z niekoľkých dôvodov:
Druhá skutočnosť nie je v slnečnej sústave jedinečná, ale pre tak veľký satelit je neobvyklá. Iné satelity, na ktoré pôsobí Slnko väčšou gravitáciou ako ich materská planéta, sú:
Pozorovanie.
Päť zo siedmich planét slnečnej sústavy je na pozemskej oblohe bez problémov pozorovateľných voľným okom. Sú to Merkúr, Venuša, Mars, Jupiter a Saturn. Vyzerajú ako jasné neblikajúce body nažltlej farby, Mars je dokonca výrazne oranžový. Spravidla sú jasnejšie ako hviezdy alebo sú minimálne na úrovni najjasnejších hviezd. Od hviezd sa dajú ľahko rozlíšiť, pretože vo väčších výškach nad obzorom pri pokojnom vzduchu nikdy neblikajú. Bez ďalekohľadu vyzerajú všetky planéty ako body a nerozlíšime na nich nijaké pozornosti. Ich ďalším poznávacím znakom je, že sa zdržujú v blízkosti ekliptiky.
Ako Zem rotuje, vykonávajú planéty na oblohe zdanlivý pohyb z východu na západ. Okrem toho však konajú aj vlastný, veľmi pomalý pohyb vzhľadom na hviezdy. Tento pohyb nie je rovnomerný a ich zdanlivá dráha nie je rovnobežná s ekliptikou. Vonkajšie planéty približne raz za rok vykreslia na oblohe buď slučku, alebo obrazec v tvare "s". Planéty obiehajúce vo vnútri dráhy Zeme, čiže Merkúr a Venuša, môžu za rok urobiť aj viac slučiek. Slnko ani Mesiac slučky nerobia. Tento nerovnomerný pohyb planét si ľudia dlho nevedeli správne vysvetliť a komplikoval výklad fungovania vesmíru podľa geocentrických predstáv. Dnes vieme, že tento nezvyčajný zdanlivý pohyb planét vzniká zložením pohybu Zeme a pohybu planéty okolo Slnka, pričom oba pohyby sú nerovnomerné.
Keďže najvzdialenejšie dve planéty slnečnej sústavy nie sú viditeľné voľným okom, boli objavené až v roku 1781 (Urán) a 1846 (Neptún). Najjasnejšia planéta je Venuša, ktorá je aj v minime svojej jasnosti tretím najjasnejším objektom na oblohe po Slnku a Mesiaci. Najmenej jasný je Neptún, ktorý dosahuje 7,8 až 8 magnitúd.
Významné polohy planét voči Zemi sa nazývajú aspekty. Rozoznávame tieto aspekty planét:
Planéty mimo slnečnej sústavy nie sú pozorovateľné ani voľným okom, ani väčšinou súčasných ďalekohľadov. Najväčšie ďalekohľady sú schopné zachytiť niektoré exoplanéty fotograficky, ale bez možnosti rozlíšiť akékoľvek detaily na ich povrchu.
Historické pozorovania.
Päť planét viditeľných voľným okom poznali ľudia už v staroveku. Keďže sa na oblohe pohybovali podľa prvých pozorovaní úplne chaoticky, dostali v gréčtine pomenovanie "planétés" – „pútnici“ alebo "tuláci". Babylončania zanechali stovky hlinených tabuliek so zápiskami o pozorovaní planét v staroveku. Dokázali tiež veľmi presne určiť, za aký čas sa planéty dostanú do rovnakej polohe voči Slnku (čiže ich synodickú obežnú dobu). Hlavným dôvodom pozorovania planét v minulosti bola túžba nájsť súvislosti medzi pohybom nebeských telies a ľudskými osudmi. Planéty sa preto v minulosti pozorovali skôr z astrologických ako z astronomických dôvodov.
Prvé predstavy o reálnom priestorovom usporiadaní planét boli geocentrické. Zem, vtedy ešte nepovažovaná za planétu, mala byť stredom vesmíru a všetky ostatné telesá vrátane planét ju mali obiehať. Podľa Aristotela obiehali vo vzrastajúcej vzdialenosti od Zeme Mesiac, Slnko, Merkúr, Venuša, Mars, Jupiter, Saturn a najvzdialenejšia bola sféra hviezd. Tento jednoduchý systém však nebol schopný vysvetliť všetky pozorované pohyby planét na oblohe. Planéty totiž medzi hviezdami nekonali rovnomerný pohyb, ale striedavo zrýchľovali, spomaľovali, či dokonca zdanlivo úplne zastali. Preto museli byť geocentrické predstavy o svete niekoľkokrát upravované do čoraz komplikovanejších podôb, aby zodpovedali pozorovaniam. Najväčšiu reformu v rámci geocentrického systému priniesol Klaudios Ptolemaios, ktorý vytvoril pre planéty zložitý systém pohybu po deferentoch, epicykloch a ekvantoch. Planéty v jeho predstavách obiehali po malých kružniciach epicykloch, ktorých myslené stredy zase obiehali okolo Zeme po väčších kružniciach – deferentoch. Stred deferentu bol umiestnený mimo stredu Zeme. Jeho systém umožňoval pomerne presne vypočítať budúce polohy planét aj napriek tomu, že vychádzal z nesprávneho predpokladu o usporiadaní telies slnečnej sústavy.
Hoci už v staroveku sa objavovali prvé heliocentrické názory, o víťazstvo heliocentrizmu sa zaslúžil až poľský astronóm Mikuláš Kopernik. Do stredu svojho vesmíru umiestnil Slnko a okolo neho obiehala Zem a všetky ostatné vtedy známe planéty. Obežné dráhy planét však stále považoval za kruhové. Skutočný tvar dráh a zákony pohybu planét objavil Johannes Kepler začiatkom 17. storočia. Jeho tri zákony pohybu planét sú (po zanedbaní rušivého vplyvu iných faktorov) platné dodnes.
Už Ptolemaios poznal správne pomery vzdialeností planét od Slnka. To znamená, že vedel, koľkokrát je jedna planéta vzdialenejšia od Slnka než druhá. Ich skutočná vzdialenosť však zostávala dlho nejasná. Prvýkrát úspešne zmeral vzdialenosť planéty (Marsu) od Zeme Giovanni Domenico Cassini a tento údaj použil na zistenie vzdialenosti Zeme od Slnka. Najmenej na našich dvoch najbližších planétach vedci očakávali život, na Marse dokonca civilizáciu. Už diaľkové pozorovania však priniesli dôkazy v neprospech života na Venuši a blízke prelety okolo Marsu zase v neprospech života na Marse.
13. marca 1781 William Herschel objavil siedmu planétu, Urán. V roku 1846 Johann Gottfried Galle objavil ďalšie veľké teleso slnečnej sústavy, planétu Neptún a v roku 1930 Clyde Tombaugh objavil prvý transneptúnsky objekt Pluto, dlho označovaný ako planéta. Prvá planéta objavená mimo slnečnej sústavy bola planéta obiehajúca pulzar B1257+12. Objavil ju poľský astronóm Alex Wolszczan v roku 1992.
Prieskum sondami.
Planéty boli dlho skúmané iba ďalekohľadmi. Prvé informácie z blízkosti inej planéty - asi 100 000 km od nej - priniesla americká sonda Mariner 2. Stalo sa tak v roku 1962 počas jej preletu okolo našej najbližšej planéte, Venuše. O tri roky neskôr preletela sonda Mariner 4 prvýkrát blízko okolo Marsu. Až do tohto preletu sa mnoho vedcov nazdávalo, že na tejto planéte je život. Prvé blízke snímky povrchu Marsu, na ktorých objavila krajina podobná mesačnej, posiata kráterom, boli veľkým prekvapením. Ďalší prelet okolo Marsu sondou Mariner 6 potvrdil, že povrch tejto planéty je iba pustatinou. 
Ako prvá zasiahla povrch inej planéty, Venuše, sovietska sonda Venera-3 v roku 1966, aj keď z neho nepriniesla žiadne informácie. Ona aj ďalšie sondy programu Venera však poslali údaje o jej hustej atmosfére, v ktorej sa pred dopadom vznášali. Až Venera-7 v roku 1970 prvýkrát priniesla informácie aj priamo z povrchu tejto planéty. 
Prvé úspešné pristátie na Marse je sporné. Už sonda sovietska Mars 3 dosadla koncom roku 1971 na jeho povrch mäkko, ale vydržala fungovať len 14,5 sekundy. Preto sa niekedy za prvú úspešnú sondu na Marse považuje pristávací modul amerického Viking 1, ktorý tam dosadol v lete 1976. Kým na venušský povrch po skončení programu Venera už žiadne sondy nezamierili, každé ďalšie priblíženie Marsu k Zemi podnietilo krajiny k vyslaniu nových sond na jeho obežnú dráhu aj povrch. Po Marse sa dokonca pohybovalo a pohybuje spolu šesť roverov, z ktorých jeden, Opportunity, vydržal slúžiť rekordných 14,5 roka.
Na iných planétach ako na Venuši a Marse sa mäkké pristátie neuskutočnilo. Merkúr zasiahla iba jediná sonda - MESSENGER, išlo však o tvrdý dopad po vyčerpaní paliva, ktorý ju udržiaval na stabilnej orbite. Merkúr bol doposiaľ preskúmaný len dvojicou sond a na ceste je momentálne tretia, misia BepiColombo. Z plynných planét bola doposiaľ sonda spustená iba na najbližšiu z nich - Jupiter. Išlo o atmosférické puzdro sondy Galileo, ktoré vysielalo údaje o planéte, až kým ho nezničili teplota a tlak. Najvzdialenejšia planéta, ktorú kedy sonda skúmala z obežnej dráhy, bol Saturn. Najvzdialenejšou planétou preskúmanou jednorazovým preletom okolo nej je Neptún, posledná planéta slnečnej sústavy. Spolu s Uránom okolo nich preletela iba jediná, tá istá sonda - Voyager 2. Zatiaľ nijaká sonda nebola konštruovaná na štart z inej planéty a návrat na Zem, na takúto misiu však už prebiehajú prípravy.
Dĺžka letu k naším najbližším planétam sa počíta rádovo v mesiacoch. K našej najvzdialenejšej planéte, Neptúnu, to sonde trvalo 12 rokov. Sonda New Horizons síce dokázala túto vzdialenosť prekonať za 8,5 roka, ale Neptún nebol jej cieľom.
Človek nikdy nepristál na povrchu inej planéty než Zeme. Existujú však viaceré rozsiahle plány na vyslanie človeka na Mars, ktorého podmienky sú zo všetkých planét okrem Zeme relatívne najprijateľnejše. Na povrch Marsu dosadlo či dopadlo aj najviac kozmických sond zo všetkých planét.
Exoplanéty sú na prieskum kozmickými sondami príliš vzdialené, aj keď existujú koncepty sond do našich najbližších hviezdnych sústav. Dĺžka ich letu by sa však počítala najmenej v desaťročiach.
Exoplanéty.
Pred rokom 1990 bolo známych len deväť planét, všetky v našej slnečnej sústave; v súčasnosti (marec 2022) je ich známych viac ako 5000 a všetky novoobjavené sú planéty mimo našej slnečnej sústavy. Nazývajú sa exoplanéty. Väčšina exoplanét, ktoré boli objavené, majú hmotnosť väčšiu alebo porovnateľnú s plynnými obrami v slnečnej sústave.
Dosiaľ sa nám nepodarilo ani jednu z nich priamo pozorovať iba odlíšiť ju od materskej hviezdy, prípadne pozorovať spektroskopicky. Väčšinu z nich vedci vytušili na základe charakteristických zmien ich materskej hviezdy (napr. mierne kmitanie pôsobením gravitácie exoplanéty), iné identifikovali, keď prechádzali pred svojimi hviezdami, čím hviezda na chvíľu zoslabla v jasnosti.
Výnimku tvoria tri planéty obiehajúce vyhasnutú hviezdu alebo zvyšok supernovy zvaný pulzar, ktorých hmotnosť je porovnateľná so Zemou; a planéta obiehajúca "μ Arae" s hmotnosťou približne 14-krát väčšou ako je hmotnosť Zeme. Boli objavené aj mohutné extrasolárne planéty, ktoré neobiehajú nijakú hviezdu. Podarilo sa pozorovať ich napríklad vo Veľkej hmlovine v Orióne. Takýmto telesám sa hovorí osamotené planéty.
Nie je jasné, či sa budú novoobjavené planéty podobať plynným obrom našej slnečnej sústavy alebo či budú úplne iného typu, ktorý v našej slnečnej sústave nie je známy. Obzvlášť niektoré novoobjavené planéty, známe ako horúce Jupitery, obiehajú v extrémnej blízkosti ich materských hviezd po takmer kružnicových obežných dráhach. Dostávajú preto oveľa viac hviezdnej radiácie než plynné obry našej slnečnej sústavy. Vzniká tak otázka, či ide o ten istý typ planét.
Národná agentúra pre letectvo a vesmír Spojených štátov (NASA) má v plnom prúde projekt na vyvinutie umelého satelitu na hľadanie planét pozemského typu (angl. "Terrestrial Planet Finder"), ktorý bude schopný nachádzať planéty veľkosti Zeme. Frekvencia výskytu takýchto planét je jednou z premenných v Drakeovej rovnici, ktorá odhaduje počet inteligentných, komunikujúcich civilizácií existujúcich v našej Galaxii.
V súčasnosti nastal podľa amerického Národného úradu pre letectvo a vesmír posun, pretože svetlo z dvoch priamo pozorovaných planét zaznamenal Spitzerov vesmírny ďalekohľad, ktorý skúmal ich infračervené žiarenie.
Obe planéty patria k tzv. typu „horúceho Jupitera“ – čo sú obrie plynné planéty veľkosťou podobné Jupiteru. Na rozdiel od neho obiehajú svoju hviezdu omnoho v menšej vzdialenosti, než Jupiter obieha Slnko.
Takéto blízke obežné dráhy znamenajú, že planéty pohlcujú množstvo energie svojej hviezdy a vysielajú späť do vesmíru množstvo infračerveného svetla. Vo viditeľnom svetle by planétu nebolo možné pozorovať, pretože by ju úplne pohltilo svetlo jej blízkej hviezdy.
Objav vedcom poskytne spôsob, ako sa dozvedieť viac o teplote, atmosfére a orbite planét, ktoré sú od nás vzdialené stovky svetelných rokov.
Existuje minimálne množstvo kmitania, ktoré je súčasná technika schopná zachytiť. Môžeme zachytiť len planéty, ktoré sú dostatočne veľké a obiehajú v značnej blízkosti materskej hviezdy tak, že túto hviezdu rozkmitajú aspoň na minimálnu zachytiteľnú úroveň. Časom, ako sa budú zlepšovať ďalekohľady, stane sa možným zachytiť v súčasnosti hypotetické menšie a vzdialenejšie planéty.

</doc>
<doc id="7294" url="https://sk.wikipedia.org/wiki?curid=7294" title="Joviálna planéta">
Joviálna planéta

Joviálna (ioviálna) planéta alebo plynná planéta alebo plynný obor je planéta, ktorá je svojou veľkosťou a zložením podobná Jupiteru. V slnečnej sústave obiehajú Slnko štyri joviálne planéty: Jupiter, Saturn, Urán, Neptún. Názov je odvodený od rímskeho boha Jove, tiež známeho ako „Jupiter“. Tento názov mal vystihovať, že joviálne planéty sú podobné Jupiteru, no po nájdení významných odlišností medzi týmito planétami sa stal menej populárnym. V súčasnosti sa používa aj pre exoplanéty s hmotnosťou podobnou Jupiteru.
Joviálne planéty nemajú pevný povrch. Dosahujú obrovské hmotnosti (do 30 M J), ale ich hustota býva nízka. Jupiter a Saturn sú zložené prevažne z vodíka a hélia, zatiaľ čo Urán a Neptún majú menej týchto plynov a viac vody. Pravdepodobne obsahujú centrálne kamenné teleso (jadro), ktoré obklopuje mohutná vrstva vodíka. Majú rozsiahlu atmosféru, v ktorej sú obsiahnuté aj organické zlúčeniny. Prejavujú sa silným gravitačným a magnetickým poľom. Majú početné rodiny mesiacov a obklopujú ich prstence.
Extrasolárne joviálne planéty.
Kvôli stavu súčasnej techniky, ktorá dokáže detegovať extrasolárne planéty, veľká väčšina doteraz objavených extrasolárnych planét patrí do kategórie plynných obrov. Až do septembra 2004 boli všetky objavené extrasolárne planéty prinajmenšom také veľké ako Neptún, množstvo ich malo hmotnosť niekoľkonásobne väčšiu než Jupiter. Veľa extrasolárnych planét obieha omnoho bližšie k ich materskej hviezde než Jupiter, takže sú omnoho teplejšie. Je možné, že to sú planéty celkom iného typu ako tie v našej slnečnej sústave. Tieto extrasolárne planéty dostali pomenovanie "horúce Jupitery". Keď vezmeme do úvahy, že asi 90 % hmoty vesmíru tvorí vodík, bolo by veľmi prekvapivé, keby sme našli planétu terrestrického typu (teda „skalnatú“) s hmotnosťou väčšou než má Jupiter. Na druhej strane doterajšie modely vzniku planetárnych systémov predpokladali, že plynné obry nemôžu vznikať tak blízko ich materských hviezd ako doteraz nájdené extrasolárne planéty.
Horný limit hmotnosti plynného obra je asi 70-násobok hmotnosti Jupitera (asi 8 % hmotnosti Slnka). Nad touto hranicou vysoký tlak a teplota v jadre planéty zapáli jadrovú syntézu a z planéty sa stane slabo svietiaca hviezda, červený trpaslík. Za hornú hranicu hmotnosti plynnej planéty sa považuje spodná hmotnosť hnedého trpaslíka. Hnedý trpaslík je teleso, ktorého hmotnosť už dostačuje na jadrovú syntézu ťažkého vodíka (deutéria) v jeho jadre, ale stále nestačí na spaľovanie ľahkého vodíka (prócia) na hélium a preto sa takéto teleso nemôže radiť medzi hviezdy hlavnej postupnosti.
Jupiter.
Jupiter je piata planéta v poradí od Slnka, najväčšia a najhmotnejšia planéta našej slnečnej sústavy. Je pomenovaný po rímskom bohovi Jupiterovi. Má chemické zloženie podobné Slnku a ďalším hviezdam.
Jupiter je prvou planétou od Slnka, ktorá nemá pevný povrch. Jeho búrlivá atmosféra plynule prechádza do plášťa a vo väčších hĺbkach do horúceho jadra. Rotácia planéty spôsobila, že sa v jej atmosfére utvorili gigantické, farebne jasne odlíšené štruktúry nazývané pásy a zóny. Okrem nich možno už malým ďalekohľadom pozorovať na Jupiteri ďalšie búrkové štruktúry, napríklad známu Veľkú červenú škvrnu, ktorá je z nich najväčšia.
Jupiter sa okolo svojej osi otočí najrýchlejšie zo všetkých planét slnečnej sústavy – otočenie netrvá ani 10 hodín. Planéta má podľa súčasných poznatkov najväčšiu sústavu mesiacov. Z 95 jeho doteraz objavených družíc sú najznámejšie štyri najväčšie. Sú nazývané tiež Galileove mesiace, pretože prvý písomný záznam o ich pozorovaní urobil Galileo Galilei v roku 1610. Najväčší Galileiho mesiac, Ganymedes, je zároveň najväčším mesiacom v slnečnej sústave. Ďalšie známe mesiace sú Európa, ktorá je pokrytá ľadovou kôrou a Io, ktorý prejavuje mohutnú sopečnú aktivitu.
Jupiter je na oblohe dobre viditeľný voľným okom, a preto bol známy ľuďom už v staroveku. Vďaka svojej obežnej dobe okolo Slnka trvajúcej necelých 12 rokov prechádza Jupiter každým znamením zvieratníka približne rok. Veľa údajov o Jupiteri nám poskytli kozmické sondy, najmä jeho dve umelé družice: sonda Galileo v rokoch 1995 – 2003 a Juno od roku 2016.
Saturn.
Saturn je šiesta planéta slnečnej sústavy v poradí od Slnka, po Jupiteri druhá najväčšia z planét. Je známa i z prehistorického obdobia. Pomenovaný bol podľa rímskeho boha Saturna, ktorý je obdobou gréckeho Krona.
Atmosféra je tvorená prevažne vodíkom, ktorý tvorí 96,3 % objemu planéty. Viditeľný povrch planéty tvorí svetložltá vrstva mrakov s nejasnými pásmi rôznych odtieňov, ktoré sú rovnobežné s rovníkom. Teplota v hornej oblačnej vrstve dosahuje −140 °C. Hmotnosť planéty je približne 95-krát väčšia ako hmotnosť Zeme, má však zo všetkých planét najmenšiu hustotu: len 0,6873 g/cm³ a ako jediná planéta v slnečnej sústave je ľahší než voda. Saturn je známy najmohutnejšou sústavou prstencov zo všetkých planét slnečnej sústavy. Jeho hlavné prstence, ktoré sú označené veľkými písmenami, možno pozorovať zo Zeme už aj malým ďalekohľadom. Okolo planéty obieha tiež početná rodina mesiacov, z ktorých najväčší je Titan, jediný mesiac v slnečnej sústave s hustou atmosférou.
Jeden obeh Saturna okolo Slnka trvá 29,46 pozemského roka. Je ľahko pozorovateľný voľným okom ako žltý neblikajúci objekt jasnosťou porovnateľný s najjasnejšími hviezdami. Od ekliptiky sa nikdy nevzdiali na väčšiu uhlovú vzdialenosť ako 2,5°. Prechod jedným zvieratníkovým znamením mu trvá viac než dva roky.
Urán.
Urán je siedma planéta od Slnka, tretia najväčšia a štvrtá najhmotnejšia planéta v slnečnej sústave. Meno má po gréckom bohovi nebies Uránovi, čo je ojedinelé – ostatné planéty sú pomenované po rímskych bohoch. Je to najbližšia planéta k Zemi, ktorá nebola ľuďom známa už od staroveku. Aj napriek tomu, že Urán je možné za priaznivých podmienok pozorovať voľným okom na nočnej oblohe, antickí astronómovia ho kvôli pomalej rýchlosti a nízkej jasnosti nepovažovali za planétu, ale za hviezdu. Objav Urána ohlásil William Herschel 13. marca 1781, čím prvýkrát v modernej dobe posunul známe hranice slnečnej sústavy.
Chemickým zložením sa Urán podobá Neptúnu. Obe planéty majú rozdielne celkové zastúpenie prvkov oproti Jupiteru či Saturnu. Urán má podobné zloženie atmosféry ako Jupiter či Saturn. Tvoria ju prevažne plynné formy vodíka a hélia, ale obsahuje aj výrazný podiel vody, amoniaku a metánu so stopami ďalších uhľovodíkov. Atmosféra Uránu je najchladnejšou v slnečnej sústave, minimálne teploty sa pohybujú okolo 49 K. Jej štruktúra je vrstevnatá: v najnižších poschodiach sa nachádzajú mraky vody, vo vrchných poschodiach mraky tvorené hlavne metánom. Vnútro planéty je pravdepodobne zložené predovšetkým z ľadu a kamenia.
Podobne ako ďalšie plynné planéty má aj Urán prstence, magnetosféru a množstvo mesiacov. Zvláštnosťou Urána je sklon jeho rotačnej osi: os leží takmer v rovine, v ktorej planéta obieha. Severný a južný pól sa preto nachádzajú v oblastiach, ktoré sú u iných planét charakteristické pre rovník. Pri pohľade zo Zeme sa preto občas stane, že sa prstence Urána javia ako terč s Uránom v strede.
Planétu skúmala zblízka iba sonda Voyager 2, ktorá okolo nej preletela v roku 1986.
Neptún.
Neptún je ôsma a najvzdialenejšia planéta slnečnej sústavy. Bol objavený 23. septembra 1846 Johannom Gallom a študentom astronómie Louisom Arrestom. Neptún je prvou planétou objavenou skôr na základe matematických výpočtov ako priamym pozorovaním. Astronómovia odvodili jeho existenciu z porúch v dráhe Urána.
So svojím rovníkovým priemerom je štvrtou najväčšou planétou, jeho hmotnosť však z neho robí tretiu najhmotnejšiu planétu slnečnej sústavy. Neptún je 17-krát ťažší ako Zem a iba o niečo prekonáva svoju susednú planétu Urán (14-krát ťažší ako Zem). Planéta je pomenovaná podľa starorímskeho boha mora Neptúna.
Atmosféra Neptúna sa skladá najmä z vodíka a hélia, so stopami metánu, ktorý spôsobuje modrú farbu planéty. Toto zafarbenie je omnoho výraznejšie ako pri Uráne, ktorý má tiež podobné množstvo metánu, ale v atmosfére Neptúna sa nachádza pravdepodobne ešte neznáma zložka, ktorá toto zafarbenie zosilňuje. V atmosfére Neptúna tiež dujú najsilnejšie vetry z planét slnečnej sústavy, rýchlosťami približne /h.
Ako všetky plynné obry v slnečnej sústave, aj Neptún má prstence, ktoré sú však omnoho menej výrazné ako pri Saturne. Neptún má tiež rodinu mesiacov, potvrdených ich je zatiaľ 14. Známy je najmä najväčší z nich, Triton, vďaka svojej retrográdnej obežnej dráhe, veľmi nízkej teplote na povrchu (38 K) a extrémne jemnej atmosfére, zloženej z dusíka a metánu.
Neptún zblízka skúmala zatiaľ iba jediná sonda – Voyager 2.

</doc>
<doc id="7296" url="https://sk.wikipedia.org/wiki?curid=7296" title="Terestriálna planéta">
Terestriálna planéta

Terestriálna planéta alebo terestrická planéta je doslova Zemi podobná planéta. Má pevný povrch, relatívne nízku hmotnosť a vysokú hustotu, pomalú rotáciu, vysoký obsah železa a ťažkých kovov. V raných až neskorých obdobiach jej roztavené kovové jadro (zväčša zo železa a niklu) vytvára magnetické pole.
Podľa štúdie z 2019 sú planéty podobné Zemi vo vesmíre bežné.
Terestriálne planéty niekedy obklopuje atmosféra. Tá, na rozdiel od atmosféry joviálnych planét, vzniká až druhotne odplynením vnútra telesa. Za určitých podmienok sú vhodné pre vznik života.
V slnečnej sústave obiehajú Slnko štyri terestriálne planéty. Sú to zároveň štyri planéty nachádzajúce sa najbližšie k Slnku: Merkúr, Venuša, Zem a Mars. Najväčšia z nich je Zem, najmenší Merkúr, ktorý je zároveň aj najmenšou planétou slnečnej sústavy. Všetky štyri majú atmosféru, aj keď atmosféra Merkúra je veľmi riedka. Medzi terestrické objekty možno zaradiť aj niektoré veľké mesiace planét, napríklad Titan alebo Ganymedes. Hlavným predstaviteľom terestrických planét je planéta Zem.
NASA a ESA plánujú projekty "Terrestrial Planet Finder" („Vyhľadávač terestrických planét“) a Darwin, ktoré by mali umožniť detekciu extrasolárnych terestrických planét, čiže terestrických planét mimo našej slnečnej sústavy (tie, ktoré obiehajú iné hviezdy). Tri zatiaľ objavené zrejme terestrické exoplanéty obiehajú hviezdy Mu Arae, 55 Cancri a GJ 436. Všetky ostatné známe exoplanéty sú príliš veľké a pravdepodobne ide o plynné obry.
Merkúr.
Merkúr je najbližšou planétou slnečnej sústavy od Slnka. Je to malá kamenná planéta s povrchom posiatym impaktnými krátermi. Teploty na jeho povrchu kolíšu od +440 °Cez deň po −180 °C v noci. Za takéto obrovské rozdiely môže hlavne neprítomnosť hustej atmosféry. Napriek tomu, že je najbližšie k Slnku, nedrží teplotný rekord medzi planétami slnečnej sústavy. Ten patrí Venuši, ktorá je od Slnka síce ďalej, ale panuje na nej silný skleníkový efekt.
Jeho priemer je 38 % priemeru Zeme, čo je 1,4-krát viac, ako priemer Mesiaca. Zvláštnosťou Merkúru je jeho značne vysoká hustota (asi /m3). Merkúr má aj vlastné magnetické pole, ktorého intenzita je asi 1 % intenzity zemského magnetického poľa a zdá sa, že má aj dvojpólový charakter. To svedčí o tom, že vo vnútri planéty sa nachádza masívne jadro. Okolo jadra sa nachádza tuhý kamenný plášť tvorený kremičitanmi. Plášť postupne vychladol, preto je planéta poslednú miliardu rokov vulkanicky neaktívna. Povrch Merkúru je veľmi starý a je veľmi podobný povrchu Mesiaca. Je pokrytý obrovským množstvom kráterov, ktoré vznikli zrážkou s meteoritmi a planétkami najrôznejších veľkostí. Okrem kráterov tvoria reliéf povrchu aj početné vrásy a horské chrbty.
Merkúr obieha okolo Slnka najrýchlejšie zo všetkých planét, no jeho rotácia je naopak veľmi pomalá. Nemá nijaký mesiac.
Donedávna bol preskúmaný len jedinou sondou, Mariner 10, ktorý v rokoch 1974 – 75 trikrát preletel okolo Merkúra a urobil viac než 10 000 snímok jeho povrchu. V súčasnosti sa na výskume podieľa sonda MESSENGER, ktorá uskutočnila už dva prelety okolo planéty a odoslala na Zem množstvo záberov. V roku 2009 ju čaká tretí prelet a o štyri roky neskôr navedenie na obežnú dráhu okolo Merkúra.
Venuša.
Venuša je druhá planéta slnečnej sústavy (v poradí od Slnka), po Slnku a po Mesiaci najjasnejší objekt viditeľný zo Zeme. Pomenovaná je po starorímskej bohyni lásky. Jej dráha sa nachádza vo vnútri dráhy Zeme, to znamená, že nikdy sa na oblohe nevzdiali od Slnka na viac ako 48°. Niekedy ju nazývame „sesterskou planétou“ Zeme. Aj keď orbity všetkých ostatných planét sú elipsovité, orbita Venuše je jediná takmer kružnica, so stredom Slnka iba o 0,7% mimo skutočný stred Venušinej obežnej dráhy.
Pretože je Venuša k Slnku bližšie ako Zem, nájdeme ju na oblohe takmer vždy blízko pri Slnku, takže ju je možné zo Zeme vidieť iba krátko pred svitaním alebo krátko po zotmení. Preto je niekedy označovaná ako „Zornička“ alebo „Večernica“, a keď sa objaví, ide o zďaleka najsilnejší bodový zdroj svetla na oblohe.
Venuša je planéta s pevným povrchom, na ktorom sa nachádzajú pohoria, sopky a planiny. Impaktných kráterov je na jej povrchu málo. Tri veľké útvary, ktoré vystupujú nad okolitý terén sa nazývajú "kontinenty" alebo "Terra". Poznáme "Aphrodite Terra", "Ishtar Terra" a "Lada Terra". Atmosféra Venuše je veľmi hustá. Tvorená je prevažne oxidom uhličitým, (no aj dusíkom, kyslíkom a vodou) čo vytvára mimoriadne silný skleníkový efekt, ktorý zvyšuje teplotu povrchu na viac ako 400 °C, v oblastiach blízko rovníka dokonca až na 500 °C. Vďaka tepelnej zotrvačnosti a prúdeniu v hustej atmosfére sa teplota na dennej a nočnej strane Venuše výrazne nelíšia, aj keď je jej rotácia extrémne pomalá (menej ako 1 otočka počas Venušinho roku; na rovníku rotuje Venušin povrch rýchlosťou iba /h). Povrch planéty je neustále zahalený oblakmi, preto ho na diaľku môžeme skúmať len pomocou radarových meraní. Oblaky na Venuši sa skladajú predovšetkým z oxidu siričitého a kvapôčok kyseliny sírovej. V horných vrstvách atmosféry vanú silné vetry s rýchlosťou /h.
Podobne ako Merkúr, ani Venuša nemá nijaký mesiac.
K Venuši letel už celý rad kozmických sond. Niektorým sa podarilo aj mäkké pristátie na povrchu. Kvôli drsným klimatickým podmienkam trvala komunikácia každého pristávacieho modulu na povrchu najdlhšie 110 minút, potom vždy došlo k definitívnemu odmlčaniu.
Zem.
Zem je naša materská planéta, v poradí tretia planéta slnečnej sústavy. Je to zároveň jediná planéta, na ktorej je podľa súčasných vedeckých poznatkov voda v kvapalnom skupenstve a život. Zem je predmetom skúmania napríklad kozmogónie, geológie, paleontológie či geografie.
V strede Zeme je umiestnené horúce husté jadro, ktoré obklopuje chladnejší plášť z roztavených hornín. Na povrchu je kôra, ktorá dosahuje rôznu hrúbku v závislosti od miesta (pod oceánmi je všeobecne tenšia ako pod kontinentmi). Zem je najväčšia spomedzi terestriálnych planét slnečnej sústavy a tiež jediná známa planéta, na ktorej sa nachádza voda vo všetkých troch skupenstvách. Väčšina jej povrchu je pokrytá kvapalným oceánom, čo jej pri pohľade zo vzdialeného vesmíru dáva charakteristickú modrú farbu. V blízkosti rotačných pólov je oceán, resp. pevný povrch trvale zamrznutý a vytvára biele polárne čiapočky. Zem je obklopená atmosférou, ktorá vo veľkých vzdialenostiach od povrchu pozvoľna prechádza do medziplanetárneho prostredia.
Zem vznikla približne pred 4,57 miliardami rokov pravdepodobne sformovaním sa z protoplanetárneho disku. Povrch Zeme neustále pretvárajú geologické procesy, napríklad platňová tektonika, ktorá pomaly mení polohy a tvar kontinentov. Veľkú zásluhu na dnešnej podobe Zeme majú aj živé organizmy, ktoré utvárajú biosféru. Počas dlhých miliárd rokov na Zemi vytvorili dýchateľnú atmosféru a pôdu.
Zem je prvá planéta od Slnka, ktorú sprevádza prirodzená družica (Mesiac) a zároveň jediná planéta slnečnej sústavy, ktorá má mesiac len jeden. Jeho priemer dosahuje približne štvrtinu priemeru Zeme, ale považuje sa za neprimerane veľký vzhľadom na materské teleso. Mesiac sa len v máločom podobá na planétu, ktorú obieha. Jeho povrch je pustý, bez atmosféry, kvapalnej vody a sopečnej aktivity.
Mars.
Mars je štvrtá planéta slnečnej sústavy v poradí od Slnka. Je to druhá najmenšia planéta (po Merkúre). Pomenovaná je po Marsovi, starorímskom bohovi vojny. Jeho dráha sa nachádza až za dráhou Zeme. Mars obieha okolo Slnka po výstrednejšej elipse ako Zem. Jedna otočka planéty okolo jeho osi trvá 24,622 hodín a preto je dĺžka dňa na Marse zo všetkých planét najpodobnejšia dĺžke dňa na Zemi. Obiehajú ho dva mesiace nepravidelného tvaru pomenované Fobos a Deimos.
V období, keď je Mars v opozícii (nachádza sa na opačnej strane oblohy ako Slnko), je viditeľný na oblohe po celú noc. Takmer 20 úspešných kozmických sond od 60. rokov 20. storočia umožnilo detailné skúmanie planéty. V súčasnosti sú na obežnej dráhe Marsu tri funkčné sondy (Mars Odyssey, Mars Express a Mars Reconnaissance Orbiter) a na povrchu planéty sa pohybujú dve vozidlá misie Mars Exploration Rover (Spirit a Opportunity), ktoré poskytli údaje umožňujúce zmapovať väčšiu časť povrchu, definovať základné historické obdobia, či porozumieť základným javom odohrávajúcim sa na planéte.
Pre vzdialených pozorovateľov má Mars prevažne červenú farbu, presnejšie bledooranžovú alebo ružovú s dvoma bielymi polárnymi ľadovými čiapočkami. Na červených oblastiach sa nachádzajú rozličné svetlé a tmavé plochy so zelenkastou farbou. Červenú farbu spôsobuje prach a piesok bohatý na oxid železitý; tmavšie plochy sú spravidla viac kamenisté a skalnaté oblasti. Oxid železitý je hlavnou zložkou minerálu hematit. Povrch Marsu je rôznorodý. Južná pologuľa s viac-menej hornatou krajinou je pokrytá krátermi, zatiaľ čo na severnej pologuli sú obrovské rovné pláne zaliate lávou. Vo všeobecnosti je povrch Marsu pokrytý skalnatými a alebo kamenistými útvarmi, ktoré sú miestami prekryté prachom a piesočnými dunami. V súčasnosti kvôli nízkemu tlaku na povrchu nemôže existovať voda v kvapalnom skupenstve, ale už je dokázané, že na Marse sa vyskytuje voda vo forme ľadu. Podľa najnovších poznatkov sa predpokladá, že voda by mohla existovať aj v kvapalnom skupenstve, ale nasýtená soľami, čo zabezpečí jej nižší bod mrazu a teda tekutosť. Zároveň vďaka ebulioskopickému efektu sa zníži jej možnosť odparovania.
Mars obklopuje riedka atmosféra tvorená prevažne oxidom uhličitým. Ďalšie prvky v jeho atmosfére sú dusík (2,7 %), argón (1,6 %), kyslík (0,13 %), oxid uhoľnatý (0,07 %) a vodné pary (0,03 %) Tlak na jeho povrchu sa pohybuje medzi 600 až 1 000 Pa, čo je približne 100 až 150-krát menej ako na Zemi alebo ako približne nad povrchom Zeme. Na Marse bola pozorovaná aj oblačnosť. Priemerná teplota pri povrchu planéty je okolo −56 °C.

</doc>
<doc id="7297" url="https://sk.wikipedia.org/wiki?curid=7297" title="Jovialna planéta">
Jovialna planéta



</doc>
<doc id="7505" url="https://sk.wikipedia.org/wiki?curid=7505" title="8. január">
8. január



</doc>
<doc id="7508" url="https://sk.wikipedia.org/wiki?curid=7508" title="Umelá inteligencia">
Umelá inteligencia

Umelá inteligencia alebo umelý intelekt (skratka UI resp. AI z ) je všeobecne:
Umelá inteligencia v užšom slova zmysle je odbor informatiky zaoberajúci sa tvorbou systémov riešiacich komplexné úlohy ako je rozpoznávanie či klasifikácia, napr. v oblastiach spracovania obrazu alebo spracovania písaného textu či hovoreného jazyka, alebo plánovania či riadenia na základe spracovania veľkých objemov dát.
Umelá inteligencia sa delí na:
Čo to je umelá inteligencia.
Umelá inteligencia je interdisciplinárna vedná oblasť, ktorá je na pomedzí matematiky, teoretickej informatiky a formálnej logiky.
Inteligencia je pojem, ktorý v sebe zahŕňa kvalitatívne vyššie využívanie a spracovanie informácií pri rôznych procesoch a dejoch. Inteligencia ako kvalitatívne označenie využívania vedomostí je výsledkom uvažovania, abstrakcie, analyzovania a syntetizovania vedomostí. Inteligencia je daná pre rozvinuté živé organizmy a dáva im v prírode výsostné postavenie (tzv. prirodzená inteligencia). U človeka sa jedinečne prejavuje ako schopnosť abstraktne myslieť. 
Umelá inteligencia, ako už z názvu vyplýva, je schopnosť zariadenia prejaviť schopnosti podobné človeku, ako sú uvažovanie, učenie, plánovanie a tvorivosť.
Počítačový systém, ktorý rieši plánovaciu úlohu, ešte nemusí byť inteligentný, ak vypočíta niekoľko tisíc variantov, vyhodnotí ich a vyberie z nich optimálny variant. Inteligentný systém by bol skôr taký, ktorý by dokázal generovať len tie varianty, ktoré sú zmysluplné a prichádzajú v konečnom štádiu rozhodovania do úvahy.
Umelá inteligencia existuje už mnoho rokov. Avšak nedávne zvýšenie výpočtového výkonu spojené so zvýšením dostupnosti a množstva údajov viedlo k obnoveniu záujmu o potenciálne využitie umelej inteligencie. Umelá inteligencia je v súčasnosti jednou z najrýchlejšie sa rozvíjajúcich technológií. Ide o inteligentné systémy, ktoré sú navrhnuté tak, aby dokázali samostatne rozmýšľať, učiť sa a robiť rozhodnutia. Tieto systémy sú založené na algoritmoch a strojovom učení a môžu byť použité na rôzne úlohy.
Umelá inteligencia je názov pre každý počítačový systém, ktorý sa naučil napodobňovať inteligentné ľudské správanie.
Dejiny umelej inteligencie.
Za počiatok rozvoja umelej inteligencie možno považovať návrh modelu umelého neurónu v roku 1943. V roku 1950 bola zostrojená prvá počítačová neurónovú sieť SNARC. K rozvoju medzi inými významne prispeli Donald Hebb, John von Neumann a Alan Turing, ktorý vo svojom článku z roku 1950 „Computing Machinery and Intelligence" opísal známy Turingov test. Turing ešte pred rokom 1950 písal o mysliacich strojoch (ang. thinking machines) pojem umelá inteligencia však nikdy nepoužil a v čase, keď prvé počítače na všeobecné použitie len vznikali Turing napísal: "Nemám žiadne veľmi presvedčivé argumenty pozitívnej povahy na podporu mojich názorov."
Vznik pojmu umelá inteligencia.
John McCarthy v roku 1956 prišiel s termínom umelá inteligencia v roku 1956, dva roky po predčasnej smrti Alana Turinga, keď v USA zorganizoval "Dartmouth Summer Research Project on Artificial Intelligence" dvojmesačný Dartmouth workshop. Aj keď workshop neviedol k žiadnemu prelomovému posunu, je považovaný za zrod samostatného vedného odboru.
Podľa klasifikácie dejín umelej inteligencie podľa Winstona a Prendergastovej z roku 1984 možno rozdeliť dejiny umelej inteligencie na nasledujúce obdobia:
Teória umelej inteligencie.
Teória umelej inteligencie pokrýva množstvo teórií, ktoré si kladú za cieľ viac či menej napodobňovať schémy ľudského (prípadne vo všeobecnosti biologického) správania sa, vyhodnocovania a analýzy podnetov prostredia, prípadne tvorivej činnosti. Teória umelej inteligencie si stanovuje ciele (čo by sme od inteligentného systému očakávali) a hľadá v rôznych vedných disciplínach dostupné riešenia.
Ciele umelej inteligencie.
Pôvodne bola snaha priekopníkov umelej inteligencie zameraná na úplné skopírovanie a následne zdokonalenie ľudského umu. Čoskoro sa však tento cieľ ukázal ako nerealizovateľný v blízkej budúcnosti. Dnes sa jednotlivé výskumné tímy snažia o vytvorenie parciálnych algoritmov na riešenie najmä nedeterministických problémov ako napríklad:
Niektoré živočíšne druhy sú schopné efektívne reagovať na zložité prejavy prostredia, a využívať ich vo svoj prospech k dosiahnutiu svojho cieľa. Najefektívnejšie zo všetkých organizmov to dokáže človek. Postupom s rozvojom techniky ľudia bližšie špecifikovali využívanie svojich poznatkov, chovania a nazvali tento súbor činností slovom inteligencia. Prirodzeným vývinom vznikla otázka, či je možné aby sa prejavila inteligencia u neživých predmetov za pomoci človeka. Vednou disciplínou, ktorá tento odbor skúma je umelá inteligencia. Čo rozumieme pod pojmom umelá inteligencia?
Je to vedná disciplína, ktorá za pomoci počítačov, alebo systémov rieši určité úlohy využívaním takého postupu, ktorý keby to robil človek, považovali by sme tento prejav za prejav inteligencie. Ľudstvo dospelo do takého bodu, že na definíciu tejto vednej disciplíny neexistuje jednotná teória, nakoľko umelá inteligencia ako veda má veľmi široký rozsah poznania. Základom umelej inteligencie je vytváranie, vnímanie a uchovanie vedomostí racionálneho myslenia, ktorá sa riadi zákonitosťami vedecky poznateľnými tak, aby sa mohli realizovať pomocou počítačov. Zjednodušene povedané otázku „Môžu stroje myslieť?“ riešili už od 17. storočia viacerí filozofovia napr. Descartes, Pascal, Hobbes, ale len čisto vo filozofickej rovine. Od polovice 19. storočia najmä však v 20. storočí spoločne s veľkým rozmachom vedy sa začali ľudia pokúšať o zostrojenie strojov, ktoré by boli schopné riešiť určité činnosti namiesto ľudí. Využitie umelej inteligencie je nahradenie ľudského faktora. Jedným z najväčších problémov oblasti umelej inteligencie je problém prezentovania poznatkov, pretože človek využíva na prezentovanie svojich vlastných poznatkov nielen zmysly, ale aj intuíciu, ktorá nie je zatiaľ strojom vlastná. Ľudstvo vymyslelo veľa užitočných vynálezov od Edisonovej žiarovky cez telefón až po počítače. Zámerom všetkých vynálezov bolo a aj je uľahčiť a zjednodušiť prácu človeka. Vždy však záležalo od nás ľudí ako sme boli schopní využiť tieto vynálezy, či pre prospech ľudstva alebo pre prospech jednotlivca. Ľudia sa už viac ako storočie snažia vytvoriť akýsi umelý mozog, ktorý by bol schopný nahradiť náš ľudský a bol by schopný samostatného myslenia a tvorenia. Otázkou zostáva pokiaľ chce ľudstvo nahradiť seba samých v pracovných oblastiach.
Pozitívny dôsledok tohto fenoménu môže byť, že sa človek prestane zaujímať o fyzickú stránku bytia a upriami svoju pozornosť viac na svoju duchovnú stránku, ktorá rozhodne zaostáva za technickou vybavenosťou ľudstva.
Pravdepodobný negatívny dôsledok je vznik ďalších problémov v oblasti nezamestnanosti a straty tvorivosti. Je nutné odpovedať si, pokiaľ je človek schopný a ochotný predať svoje návyky, zvyky a znalosti strojom aby sa mu to nevymklo z rúk. Istým spôsobom je to hranie sa na Boha a momentálne nie sme pripravení po duševnej a psychickej stránke zvládnuť otázku morálky a aj podstaty samotného bytia. Môžeme len dúfať, že to nedopadne ako v Spielbergovom filme A.I. – Artifical Intelligence (Umelá inteligencia), kde prežil jeden jediný stroj, ktorý bol ľudskejší ako ľudia, pretože ľudia pod obrovským rozmachom vedy a techniky začali menej vnímať svoju duchovnú časť a vymreli. Iste vždy záleží od nás ľudí ako dokážeme so svojimi poznatkami a vynálezmi naložiť...
Prostriedky umelej inteligencie.
Umelá inteligencia využíva rôzne algoritmy, metódy a ich kombinácie ako napr.:
Problémy umelej inteligencie.
Problémy s ktorými sa dnešný výskum umelej inteligencie musí vyrovnávať sú popri obmedzenom výpočtovom výkone hlavne špecifikácia samotného systému. Hoci čiastkové úlohy ako rozpoznanie reči, odpovedanie, rozpoznanie obrazu a pod. sú zadefinované, odpoveď na otázku, čo presne treba urobiť, aby bol dokonale vyšpecifikovaný humanoid zatiaľ stále ostáva nezodpovedaná v oblasti filozofie.
Umelá inteligencia na Slovensku.
Na Slovensku v súčasnosti vzniká slovenské centrum výskumu umelej inteligencie Slovak.AI, ktoré by malo spojiť aktivity všetkých slovenských stakeholderov v oblasti. Jednou z prvých tém, ktorou sa toto centrum bude zaoberať, je príprava stratégie rozvoja umelej inteligencie na Slovensku.
Slovenskí vedci pôsobiaci v oblasti umelej inteligencie.
Slovenskí vedci pôsobiaci na Slovensku a v zahraničí v oblasti umelej inteligencie zoradení podľa Hirschovho indexu (k decembru 2020):

</doc>
<doc id="7509" url="https://sk.wikipedia.org/wiki?curid=7509" title="MPEG2">
MPEG2



</doc>
<doc id="7510" url="https://sk.wikipedia.org/wiki?curid=7510" title="MPEG">
MPEG

Názov MPEG skracuje anglické slová "Moving Picture Experts Group" (vyslovuje sa [empeg]), v preklade Skupina expertov pre pohyblivý obraz, čo je názov pracovnej skupiny vyvíjajúcej štandardy používané na kódovanie audiovizuálnych informácií (napr. film, obraz, hudba) pomocou digitálneho kompresného formátu. MPEG je jedna z mnohých pracovných skupín pracujúcich v rámci spoločnej komisie vytvorenej organizáciami ISO ("Medzinárodná organizácia pre normalizáciu") a IEC ("International Electro-Technical Commission"). MPEG je označená ako "ISO/IEC JTC1/SC29 WG11 - Coding of moving pictures and audio" - ISO/IEC spojená technická komisia 1, podkomisia 29, pracovná skupina 11 - Kódovanie pohyblivého obrazu a audia.
Skupina MPEG štandardizovala nasledujúce skupiny formátov:
Princíp MPEG.
Kodeky MPEG väčšinou využívajú tzv. stratovú kompresiu pomocou transformných kodekov. Pri stratových transformných kodekoch sa vzorky obrazu alebo zvuku rozdelia na drobné segmenty, transformujú sa na frekvenčný priestor a potom kvantizujú ("quantized"). Výsledné kvantizované údaje sa ďalej kódujú entropicky.
V rámci štandardov MPEG je popísaný len formát bitového prúdu a dekodér (angl. "decoder"). Kóder (angl. "encoder") nie je v rámci štandardu popísaný. Pre členov skupiny MPEG sú však k dispozícii referenčné implementácie, ktoré vytvárajú platné bitové prúdy. To v praxi znamená, že ľubovoľný dekodér formátu MPEG-4 dokáže dekódovať ľubovoľný materiál formátu MPEG-4 (rovnakého typu) bez ohľadu na to, akým kóderom bol konkrétny materiál kódovaný.
Využitie štandardov MPEG.
Štandardy vyvinuté pracovnou skupinou MPEG našli okrem ich priameho využitia uplatnenie aj v ďalších špecifikáciách alebo štandardoch vyvinutých inými organizáciami:

</doc>
<doc id="7514" url="https://sk.wikipedia.org/wiki?curid=7514" title="Digitálne televízne vysielanie">
Digitálne televízne vysielanie

Digitálne televízne vysielanie (, skr. "DVB") je balík medzinárodne akceptovaných otvorených štandardov pre digitálnu televíziu spravovaných 270-členným konzorciom "DVB Project". 
Tieto štandardy sú po zaregistrovaní voľne prístupné na stránke ETSI.
DVB je digitálna televízia, ktorá vysiela stream vo formáte mpeg plus tzv. EPG. Na jednom pásme sa dá vysielať aj 5 kanálov. 
Používa sa to v DVD/HDD rekordéroch alebo sa dá kúpiť DVB karta pre počítač. Tá vie prijímať aj dáta - STRATO-internet.
Použitie.
Za tzv. set-top-box sa považuje zapojenie samostatného digitálneho prijímača medzi anténu a televízny prijímač. Ten upravuje digitálny signál na analógový a posiela ho do TV. Takéto zariadenia majú zvyčajne vlastné diaľkové ovládače. Nové televízory s označením 
DVB-T, poprípade DVB-T2 už majú zabudovaný takýto prijímač na príjem cez anténu, takže potreba ďalšieho prístroja odpadá. Pre príjem digitálnej káblovej televízie je potrebný televízor s označením DVB-C, poprípade DVB-C2. U televízorov s označením DVB-S, príp. DVB-S2 je príjem možný aj z družice pomocou tzv. taniera (anténa na príjem satelitného signálu). Príjem digitálneho vysielania je možné aj cez špecializované počítačové a PCMCIA karty.
Druhy DVB.
Existuje niekoľko druhov DVB, ktoré sa odlišujú podľa spôsobu šírenia signálu:

</doc>
<doc id="7515" url="https://sk.wikipedia.org/wiki?curid=7515" title="LinVDR">
LinVDR

LinVDR je špecializovaná bezplatná verzia Linuxu pre TV, Video a DVB karty.
Vlastnosti.
Umožňuje z obyčajného PC s TV/DVB/Video kartou urobiť HDD rekordér, kde netreba klávesnicu ani monitor ani myš, stačí televízor a diaľkový ovládač.

</doc>
<doc id="7516" url="https://sk.wikipedia.org/wiki?curid=7516" title="On Screen Display">
On Screen Display

On Screen Display (OSD) je obraz-prekrývajúce zobrazenie informácii na obrazovke, bežne používané pri moderných televízoroch, videorekordéroch a DVD prehrávačoch na zobrazenie údajov ako hlasitosť, kanál, čas, ...

</doc>
<doc id="7517" url="https://sk.wikipedia.org/wiki?curid=7517" title="Drugetovci">
Drugetovci

Drugetovci (staršie Drugethovci alebo Drughetovci, maď. "Drugethok", "Drugeth család") bol šľachtický rod francúzsko-neapolského pôvodu zo Salerna pri Neapole. Jeho členovia Filip a Ján prišli v 14. storočí do Uhorska na Slovensko spolu s kráľom Karolom Róbertom z Anjou. Majetok Drugetovcov sa nachádzal v severovýchodných častiach kráľovstva najmä v Zemplínskej a Spišskej župe. Počas vlády Anjuovcov boli viacerí členovia rodu zvolení za uhorských palatínov. V pomoháčskom období členovia rodu zastávali úrady zemplínskych a užských županov. Ich sídlo bolo hrad v Humennom a Užhorode. Rod vymrel Žigmundom II. Drugetom v roku 1684.
Dejiny rodu.
Drugetovci boli pôvodne francúzska šľachtická rodina, ktorá sa usadila v Salerme pri Neapole. V kostole svätej Kataríny v Neapole sa nachádzajú sarkofágy rodiny Drugetovcov. Je tam pochovaný Drugo de Merlot, člen rodiny Merlotovcov, ktorí používali v rôznych obmenách aj meno Druget. Podobnosť erbov v tomto kostole ukazujú na možné prepojenie rodiny "de Merloto" a Drugetovcov. Do Uhorska sa Drugetovci dostali prostredníctvom Filipa I. Drugeta v roku 1307, keď sa uhorským kráľom stal Karol Róbert z Anjou. Spolu s novým panovníkom prichádzajú do Uhorska viacerí šľachtici a rytieri, medzi nimi aj Drugetovci. Jedna z pozitívnych udalostí v prospech Karola Róberta bolo napríklad aj to, že pred touto bitkou zaútočil Matúš Čák Trenčiansky na Spišský hrad, ktorý v tom čase už patril Filipovi I. Drugetovi. Matúš Čák sa tohto hradu nezmocnil. Po bitke pri Rozhanovciach v roku 1312, keď panovníkove vojská pod vedením Filipa I. Drugeta a Petra Peteňa porazili vojská domácej šľachty vedenej Matúšom Čákom Trenčianskym, sa Filip ujal významných funkcií po Omodejovcoch. Po tejto udalosti a víťazstve nad Omodejovcami obdaroval Karol Róbert svojich prívržencov rôznymi majetkami. Filip a Ján Drugetovci dostali rozsiahle majetky na Zemplíne, vrátane mesta Humenné, podľa ktorého vznikla humenská vetva. Tým sa Drugetovci stali majiteľmi takmer celého majetku Abovcov na celom východnom Slovensku.
V roku 1317 sa majetky Drugetovcov ešte rozrástli, po zrade Petra Peteňa, ktorý nebol spokojný so svojimi odmenami, a ktorý nabádal ostatných šľachticov na neposlušnosť. Vzbúrenci pod vedením Boršu Holého ("Kopasz Borsa") vyhlásili kráľa za zosadeného a rozhodli sa pozvať na uhorský trón Juraja, vnuka uhorského kráľa Belu IV., syna haličského kniežaťa Leva. Pre vážnosť situácie považoval kráľ za nutné, aby začal vyjednávať. Touto úlohou poveril Filipa I. Drugetha. Vyjednávania nepriniesli pozitívny výsledok a boj proti kráľovi vyvrcholil v máji 1317 pri Bačkove pod hradom nazývaným "Castrum Purustyan". V tomto boji proti kráľovi sa zúčastnili aj Boršodská, Zemplínska, Sabolčská, Biharská, Užská, Satmárska stolica, mesto Szolnok a iné mestá. Kráľovské vojsko zvíťazilo a panovník následne potrestal svojich niekdajších prívržencov. V roku 1317 Karol Róbert skonfiškoval Petrovi Peteňovi za účasť na vzbure všetok majetok a daroval ho Drugetovcom.
Počas 14. storočia sa zvyšovala moc a vplyv rodu Drugetovcov v Uhorsku, hlavne kvôli Anjouovcom na tróne, ktorým stále verne slúžili. Mikuláš I. syn Jána I. Drugeta zastával na dvore až tak významnú pozíciu, že dostal pozíciu vychovávateľa Ľudovíta a Andreja, synov Karola Róberta. Pri atentáte Feliciána Zacha, zvaného Merc zo 17. apríla 1330 na kráľa Karola Róberta chránil Mikuláš I. Druget kráľove deti vlastným telom. Následne vplyv rodiny ešte vzrástol, keď sa Mikuláš po boku Ľudovíta I. zúčastnil druhého neapolského ťaženia, po ktorom bol vymenovaný za kapitána mesta Salerno. Túto funkciu zastával 3 roky, po ktorých, v roku 1354, ho kráľ povýšil na krajinského sudcu. Po smrti Ľudovíta I. začala rodina Drugetovcov mierne upadať. Postavili sa na stranu Ladislava I. Neapolského v zápase o uhorský trón, proti Žigmundovi Luxemburskému. Ich postavenie teda mierne upadlo, pretože nepatrili k vládnucej elite. V Uhorsku bol ale Žigmund pomerne nepopulárny, a tak si Drugetovci zachovali ešte pomerne vysoké postavenie. Nasledoval pokus o zosadenie Žigmunda z trónu, z ktorého sa tak poučili do budúcnosti a snažili zasahovať len tam, kde mali možnosť presadiť svoje záujmy a výhody.
Z ďalších členov Drugetovcov bol významný Štefan II., ktorého v roku 1449 zajal spolu s Bartolomejom II. Ján Jiskra z Brandýsa, ktorý sa v tom čase dostal takmer až k Zemplínu. Na slobodu sa dostali až o rok neskôr, za pomoci Jána z Perína, ktorý vyjednal prepustenie. Ján Jiskra dostal výkupné v hodnote celoročného príjmu bane v Telkibányi a tiež všetky príjmy z humenskej a stropkovskej tridsiatkovej stanice. V zápase o uhorský trón medzi Jánom Zápoľským a Ferdinandom I. stáli skôr na neutrálnej strane, ale neskôr, aj hlavne vďaka majetkom, ktoré dostali sa postavili na stranu Jána Zápoľského. V rodine panovali roztržky, keďže František II. podporoval stranu Jána Zápoľského a jeho brat Štefan IV. zasa Ferdinanda I. Krátko pred smrťou sa Františkovi II. podarilo zmieriť obe strany. Ostatní bratia neboli až tak politicky aktívni. Posledný mužský člen rodu Drugetovcov bol Žigmund II. Druget. Bol veľmi nadaný, keďže ako osemnásťročný zložil doktorát na viedenskej univerzite. A v roku 1683 sa postavil proti Imrichovi Tökölimu, na hrade Čičva. Tököli ho nechal popraviť a zhabať jeho majetok.
Známi príslušníci rodu.
Medzi najvýznamnejších členov rodu patrili:
Erb rodu.
Farebnosť variuje podľa vetiev rodu. Najstaršia podoba je z pečate Mikuláša z roku 1354: naklonený štít s lemom je delený srdcovým pruhom s tromi sponami. V hornom poli sú štyri havrany (drozdy), v dolnom poli tri (2:1). Klenotom je medzi rohmi šesťuholníková spona, ktorá má hroty ukončené krížikmi. Zrejme koncom 16. storočia sa kly v klenote zmenili na orlie krídla. Zo 16. storočia poznáme najmä štítové pečate. Mária (✳ cca 1590, † 1643), manželka Juraja Széchy, nechala vyhotoviť erb na portáli kaštieľa v Radvani so zlatým štítom s červeným pruhom s tromi zlatými sponami. V hornom poli sú tri čierne drozdy, v dolnom tri čierne drozdy na zelenej pažiti. Klenotom sú otvorené orlie krídla. Pravé čierne krídlo má v strede červený pruh s tromi zlatými sponami, ľavé zlatý pruh so štyrmi čiernymi drozdami. Prikrývadlá sú zlato-čierne a zlato-červené. Najstaršiu pečať, ktorou pečatil v roku 1549 Gabriel. Havrany sú otočené doľava a v dolnom poli sú vedľa seba. Obsahovo zhodná je aj ďalšia Gabrielova pečať z roku 1551. V roku 1606 Ján odtlačil pečať s erbom deleným brvnom so sponami. V hornom poli sú štyri havrany (mali byť znázornené drozdy), v dolnom tri. Klenotom sú otvorené orlie krídla. Na pravom je šesť havranov (3:3), na ľavom brvno s tromi sponami. Ján v roku 1640 odtlačil mierne odlišnú pečať. V dolnom poli je pažiť, v strede krídiel je brvno so sponami, nad a pod ním po tri doprava otočené havrany. Zaujímavá je pruhom delená Ladislavova pečať s tromi havranmi v hornom poli (1645). Klenotom sú v korune otvorené orlie krídla s tromi privrátenými havranmi, vedľa sú iniciály D – L. Juraj v roku 1660 odtlačil erb s brvnom s piatimi sponami. V hornom poli sú štyri havrany, dole takmer do polovice pažiť s tromi havranmi. Klenotom sú krídla s brvnami zo štítu, hore sú štyri doprava otočené havrany, dole tri.

</doc>
<doc id="7518" url="https://sk.wikipedia.org/wiki?curid=7518" title="Porta (daňová jednotka)">
Porta (daňová jednotka)

Porta bola základná daňová jednotka v Uhorsku počas obdobia feudalizmu. Príslušná povinnosť sa označovala ako portálna daň.
Dejiny.
Porta sa po prvý raz spomína v dekréte Karola Róberta z roku 1323. V roku 1338 bola výška dane 18 denárov (= 3 české groše) z každej porty, len vo výnimočných prípadoch bola vyššia. Výskum ukázal, že „odborný výraz brána alebo porta znamenal celý poddanský grunt (poddanská usadlosť, sessio colonicalis), v ktorom význame ho už používali v XIII. stor. Ale daňovým pojmom, stálym daňovým kľúčom, ktorý v pozmenenej forme sprevádzal vek stavovského zriadenia až do konca, stala sa porta až reformou z r. 1342. Od tejto doby slovom brána alebo porta rozumel sa iba celý poddanský grunt, na ktorom žila jedna (alebo viac) poddanská rodina (domácnosť), ktorá mala určitý hnuteľný majetok a ktorá dočasne (pre požiare, živelné pohromy) alebo trvale nebola taká chudobná, žeby štátnu daň nemohla platiť. Kým teda sesia vo všeobecnosti, od ktorej sa zemepánovi vždy platila daň, nevyjadrovala hmotné postavenie svojho obrábateľa, brána alebo porta značila takú sesiu, ktorej obrábateľ disponoval určitým majetkom, a preto celý daňový systém, spočívajúci na portách, menoval sa platením dane od brány alebo od porty.“
Daň potvrdil aj Ľudovít I. v roku 1351. Počas bojov s Osmanmi sa vyška dane zvyšovala: v roku 1527 bola 1 zlatý, 1536 2 zlaté, 1532 3 zlaté.
Samotný rozah porty nebol fixne stanovený: „počas celého stredoveku sa [portou] rozumel sedliacky dvor, v ktorom bývalo aj viacero rodín“. Do 16. storočia bola porta totožná s usadlosťou (lat. sessia), v 17. storočí šlo o 4 sedliacke rodiny alebo 12 želiarskych. Konkrétne napr. zákonný článok 8/1635 uvádzal: 1 porta = 4 roľnícke hospodárstva, každé s vlastným pluhom a 4-6 záprahových zvierat, ďalej 1 porta = 8 poddaných, z ktorých každý má ½ poplužia či 16 želiarov alebo sedliakov bez záprahu. V roku 1672 platilo: 1 porta = 4 sedliaci s usadlosťami v celkovej rozlohe 4 × 30 jutár alebo 16 želiarov. Počas neskorého feudalizmu existovali tzv. porta maior a porta minor, ktorá bola danená polovičnou daňou.
Portálnu daň vyberali kráľovskí úradníci - diktátori. Šľachta a kuriálne obce ju neplatili, kvôli svojim vojenským povinnostiam. Porta bola základná daňová jednotka až do zániku feudalizmu v Uhorsku v roku 1848.

</doc>
<doc id="7519" url="https://sk.wikipedia.org/wiki?curid=7519" title="Cirocha">
Cirocha

Cirocha je rieka na severovýchode Slovenska, preteká územím okresov Snina a Humenné. Je to ľavostranný prítok Laborca, meria a je tokom VI. rádu. 
Prameň.
Pramení v Bukovských vrchoch pod Ruským sedlom () v nadmorskej výške , v blízkosti slovensko-poľskej štátnej hranice. 
Opis toku.
Tečie najprv na juh, priberá menšie prítoky a vteká do Ruskej kotliny, kde priberá zľava Ruský potok a stáča sa na juhozápad. Sprava ďalej priberá Smolník a vteká do vodnej nádrže Starina. Už do vodnej nádrže sa vlievajú Stružnica zo severu a Hricov potok zo západu. 
Pod priehradným múrom rieka tečie na juh po hranici medzi Bukovskými vrchmi (podcelok Nastaz) a Laboreckou vrchovinou. Zľava priberá Havrilovec a vstupuje do Beskydského predhoria. Ďalej tečie na juhozápad cez Stakčín, kde priberá zľava Trnovec a z pravej strany Chotinku, nasleduje Kuršina zľava a rieka sa stáča na západ. 
Potom priberá ľavostrannú Bystrú, preteká územím mesta Snina, kde priberá Pčolinku sprava, potom tečie popri obci Belá nad Cirochou, kde priberá Barnov zľava, výraznejšie meandruje a smeruje viac-menej k juhozápadu. Následne priberá Zajacov potok a Trsťový potok sprava, preteká katastrálnymi územiami obcí Dlhé nad Cirochou a Modra nad Cirochou, zľava priberá Voniarsky potok a Dielnicu (), sprava Zvoníkov potok. Pokračuje katastrálnym územím obce Kamenica nad Cirochou, pri Lackovciach priberá z ľavej strany Kamenicu (), vytvára veľký oblúk medzi obcami Lackovce a Hažín nad Cirochou a tečie na západ. Východne od Humenného sa vlieva do Laborca v nadmorskej výške okolo .
Povodie Cirochy podľa prítokov (v smere toku).
Cirocha (P - pravostranný prítok, Ľ - ľavostranný prítok)
Obce.
Stakčín, Snina, Belá nad Cirochou, Dlhé nad Cirochou, Modra nad Cirochou, Kamenica nad Cirochou, Hažín nad Cirochou, Lackovce, Humenné

</doc>
<doc id="7520" url="https://sk.wikipedia.org/wiki?curid=7520" title="Dejiny robotiky">
Dejiny robotiky

Roboty sa však po boku ľudí objavujú už v dávnoveku, samozrejme skôr ako želanie než ako skutočnosť. Nasledujúce informácie o robotoch sú len výberom z množstva zmienok o nich. Spočiatku ich treba brať s rezervou.
Tieto správy samozrejme nevzbudzujú veľkú dôveru. Napriek tomu existujú zariadenia, ktoré veľmi pravdepodobne existovali už v starovekom Egypte a Grécku, pričom ich možno označiť za roboty. Tieto civilizácie boli schopné vyrábať sochy zo zlata a boli natoľko zbehlé v mechanike, že do nich dokázali namontovať zariadenie umožňujúce týmto sochám robiť jednoduché pohyby. Keďže dokázali vykonávať jednoduché série úkonov, možno o nich tvrdiť, že boli robotmi.
Tak ako plynul čas, postupne ľudstvo získavalo čoraz väčšie vedomosti a realizácia robotov sa stávala stále reálnejšou. V 16. storočí, keď sa prudko začala rozvíjať mechanika, začali sa objavovať veľmi šikovne zostrojené mechanické zariadenia, medzi nimi aj roboty. Informácie, ktoré o nich máme, sú vcelku dôveryhodné, aj keď legendy samozrejme zveličujú. 
Po roku 1800 ustúpili hračky skutočnému využitiu mechaniky v priemysle a tvorba robotov ustúpila tvorbe pracovných strojov.
V roku 1939 firma Westinghouse postavila pre svetovú výstavu v New Yorku mechanického človeka pod názvom Electro spolu so psom Sparkom. Pohon bol už elektrický a robot dokázal chodiť, tancovať a počítať do desať. Psík dokázal chodiť, sadnúť si a vrčať.
Skutočná moderná história robotov sa dá datovať až od roku 1959, keď bolo dokázané, že robot je možné používať v priemyselnej výrobe a prvýkrát bol komerčne predaný robot, ktorý vyrobila firma Planet corporation. Odvtedy sa vývoj robotov neustále zrýchľuje.

</doc>
<doc id="7521" url="https://sk.wikipedia.org/wiki?curid=7521" title="Jacques de Vaucanson">
Jacques de Vaucanson

Jacques de Vaucanson (* 24. február 1709, Grenoble, Francúzsko – † 21. november 1782, Paríž) bol francúzsky inžinier a vynálezca.
Životopis.
Narodil sa ako Jacques Vaucanson, časticu ´de´ do jeho mena dodala francúzska Académie des sciences. Bol synom výrobcu rukavičiek, vyrastal v chudobe, chcel sa stať hodinárom. Od chirurga Le Cata získal vedomosti o anatómii. Tieto následne využil pri zostrojení mechanických zariadení napodobňujúcich vitálne funkcie ako je cirkulácia, respirácia a trávenie.
Svoj prvý automat zostavil v roku 1737, bol to hráč na flaute. V tom istom roku predstavil aj ďalšie automaty, hráča na tamburíne a kačku. Ako sa neskôr vyjadril, čoskoro ho tieto jeho výtvory začali nudiť a v roku 1743 ich predal. Automaty sa nezachovali, boli zničené počas revolúcie.
Jeho vynálezy zaujali pruského kráľa Fridricha II., ktorý ho chcel mať vo svojich službách, Vaucanson to však odmietol, prial si slúžiť vlastnej krajine.
Stal sa inšpektorom manufaktúry na hodváb, do funkcie ho vymenoval kardinál Fleury. V tom čase tento priemysel vo Francúzsku zaostával za anglickým a škótskym. Vaucanson presadzoval zmeny a automatizáciu. V roku 1745 vytvoril prvé kompletne automatizované krosná. Niektoré jeho vynálezy obsahovali prvú aplikáciu diernych štítkov. Preto je niekedy považovaný za otca moderného počítačového programovania. Jeho vynálezy sa však nestretali s pochopením u pracovníkov v továrňach na hodváb a boli vo veľkej miere ignorované.
V roku 1746 sa stal členom Académie des sciences. Zomrel v Paríži v roku 1782.

</doc>
<doc id="7522" url="https://sk.wikipedia.org/wiki?curid=7522" title="24. február">
24. február



</doc>
<doc id="7524" url="https://sk.wikipedia.org/wiki?curid=7524" title="Laborec">
Laborec

Laborec je slovenská rieka dlhá  – 10. najdlhšia rieka na Slovensku. Je symbolom regiónu Zemplín, keďže je riekou, ktorá preteká takmer celým jeho územím zo severu na juh. Je v poradí piatou slovenskou riekou podľa rozlohy povodia.
Názov.
Pomenovanie rieky má základ "lab", ktorého pôvod je v indoeurópskom "albh", s významom "biely". To znamená bielu, svetlú rieku, podobne ako napríklad Labe. To dosvedčuje prastaré slovanské osídlenie. 
Podľa maďarského slavista slovenského pôvodu Jána Melicha je názov Laborec odvodený z turecko-bulharského Albars, z čoho by podľa neho bolo v bulharsko-slovenskom jazyku Lobors alebo Labors, z neho staromaďarsky Laborzsu alebo Laborszu, potom Laborc, s obmenami Laborc, Labruc, Labrac. Z maďarčiny podľa neho prešlo meno do slovenčiny a ukrajinčiny vo forme Laborca. Jeho význam by teda bol „hrdinský pardál“.
Podľa povesti (Anonymova kronika) je rieka pomenovaná po slovanskom (bielo-chorvátskom, rusínskom) veľmožovi Laborcovi, ktorý mal vládnuť koncom 9. storočia v Užhorode.
Tok.
Laborec pramení v Nízkych Beskydách na území Slovenska v nadmorskej výške a je dlhý . Priberá prevažne ľavostranné, pomerne rozvinuté prítoky Výravu, Udavu a Cirochu, s ktorými nad Humenným spolu vytvárajú vejár tokov. Ďalej rieka obteká pohorie Vihorlat a prechádza do nížiny, kde zmierňuje svoj sklon. Po dlhšom bezprítokovom úseku sa zlieva s veľkým ľavostranným prítokom Uhom, ktorého väčšia časť povodia sa nachádza v Zakarpatskej Ukrajine (, čo je 61%).
Zaujímavý je aj historicky zdokumentovaný posun toku rieky zo smeru, ktorý tvorili obce postavené popri rieke pod Strážským, ako Pusté Čemerné a Lesné. Tok rieky sa presunul po stáročia o niekoľko kilometrov na východ do súčasnej podoby.
Povodie.
Plocha povodia Laborca je , pričom na ľavostranné povodie pripadá a na pravostranné . Je to podmienené morfológiou povodia a tým, že prijíma väčší ľavostranný prítok Uh, ktorý svojou plochou podstatne zväčšuje ľavostranné povodie. Ďalej aj tým, že na pravej strane Laborca si vytvoril koryto skoro rovnobežne tečúci tok Ondava. Laborec od Strážskeho až do svojho ústia je celoročne splavný vhodný na nenáročnú vodnú turistiku. Úsek z Radvane nad Laborcom do Humenného a ďalej do Strážskeho je vodácky zaujímavejší. Na jeho splavenie je potrebných aspoň na vodočte v Koškovciach. Na splav z Humenného je potrebných aspoň na vodočte v Humennom. V blízkosti rieky pôsobí požičovňa lodí, ktorá organizuje výlety na rieke Laborec a na blízkej rieke Ondava.
Povodne.
Laborec, Čierna voda a Uh zaplavovali severovýchodnú časť Východoslovenskej nížiny. Pri výskyte väčších zrážok na Vihorlate voda obtekala Čiernou vodou a Sobraneckým potokom do Senianskej depresie a spôsobovala záplavy. Aj rieka Uh sa pravidelne rozvodnila a na celé týždne ba aj mesiace zaplavila Seniansku depresiu. Voda na senianskych lúkach niekedy vystupovala až na a vytvárala obrovskú jazernú plochu dlhú až a širokú až vtedy známu pod názvom „Východoslovenské more“. Pri veľkých povodniach v roku 1924 bola zaplavená celá obec Senné. Kostol, ktorý stojí na najvyššom mieste tejto lokality, bol zaplavený až do výšky jedného metra. Celá táto lokalita bola popretkávaná meandrami, slepými ramenami a obklopená blatami a močiarmi. Bol to raj pre migrujúce kŕdle vtákov. Medzi Ondavou a Laborcom tečie potok Duša. Ešte pred dvoma storočiami to bola rieka, ktorá pri povodniach zalievala územie medzi Ondavou a Laborcom. 
Problém veľkých vôd sústreďoval pozornosť už dávno. Bolo to spôsobené pravidelnými záplavami značného rozsahu územia, ktoré často spôsobovali veľké škody. Je preto pochopiteľné, že aj prvé hydrologické štúdie boli zamerané na oblasť výskytu veľkých vôd. Medzi prvými takýmito bola komplexná štúdia vypracovaná v roku 1935 "Štátnym hydrologickým ústavom T. G. Masaryka" v Prahe – Podbabe pod názvom Hydrologická štúdia o režime veľkých vôd na Bodrogu a jeho prítokoch. Vychádzala z protokolu zo dňa 27. mája 1932 spísaného pri preskúšaní projektu úpravy rieky Laborec a Čierna voda, kde bolo Hydrologickému ústavu nariadené vypracovať štúdiu týkajúcu sa úpravy týchto riek s ohľadom na účinok projektovanej nádrže na „Blatách“. K stanoveniu kulminačných prietokov boli použité údaje o pozorovaní vodných stavov, ktoré boli na niektorých miestach k dispozícii už z konca 19. storočia. Pretože až po roku 1929 boli vykonané hydrometrické merania pri vyšších vodných stavoch v niektorých staniciach, bolo možné na základe nich lepšie odhadnúť kulminačné prietoky. V uvedenej štúdii boli spracované 4 najväčšie povodne, ktoré sa na Bodrogu vyskytli a to: v máji 1902, apríli 1907, auguste 1913 a októbri 1926, ďalej povodne z marca a októbra 1931 a apríla 1932. V tom čase boli v prevádzke vodomerné stanice na Latorici v Mukačeve a Čope (patrili do ČSR v rámci Zakarpatskej Ukrajiny), na Uhu v Užhorode a Perečine, na Laborci v Humennom a Michalovciach, na Ondave v Horovciach a na Bodrogu v Strede nad Bodrogom. O jednej z častých povodní bol i návrh z čias Československej republiky. 
Zápis z obdobia prvej Československej republiky z rokovania národného zhromaždenia v súvislosti s povodňami na rieke Laborec v okolí Humenného opisuje veľkosť a zásahy v čase povodní. 
"Senát Národního shromáždění R. Čs. r. 1933. III. volební období. 9. zasedání. 
"Tisk 1144. Návrh senátorov Stodolu, dr ing. Bottu, Šelmeca a druhov na poskytnutie pomoci postihnutým povodňou na Slovensku. 
"Ze Slovenska dochádzajú zprávy o velkých škodách, ktoré boly tam spôsobené v týchto dňoch veľkými zátopami. Po veľkých lejakov a prietržiach mračien nad celým Zemplínskom boly okresy medzilaborský, sninský a humenský postihnuté katastrofálnou povodňou. Rieky Laborec a Siroka sa v niekoľko hodinách nebezpečne rozvodnily a zaplavily celé okolie. U Humenného, kde sa rieky slievajú, vzniklo jazero v okruhu 2 až 3 kilometrov, uprostred ktorého stojí od sveta odtrhnutá obec Lackovce. Do obcí Kožkovce, Hankovce a Lubiš nie je vôbec prístupu. Rieka Laborec má v Michalovciach 6.30 metrov nad normálom. Predmestie Michaloviec Štrajňany je pod vodou a tamojší sirotčinec musel byť vyprázdněn. Všade majú pohotovosť a záchrannú službu konajú hasiči a četníctvo. V Michalovciach bola zalarmovaná i vojenská posádka. Voda berie ploty, stromy atď. Hmotné škody sú značné. Postíhnutí nachádzajú sa týmto ve veľmi svizelnej situácii. Vzhladom k tomu navrhujú podpísaní:Slávny senáte, ráč sa usniesť:
"Vláde sa ukláda: 
"Finančně zaťaženie vzniklé týmto návrhom nech je hradené z položiek rozpočtu k účelu tomu určených." "V Prahe, dňa 15. novembra 1933. Stodola, Dr. Ing. Botto, Šelmec, Dr. Havelka, Foit, Donát, Sehnal, Dr. Bačinský, Stržil, Dr. Krno, Dresler, Chlebounová, Ušák, Dr. Rozkošný, Hrubý, Šimonek.

</doc>
<doc id="7526" url="https://sk.wikipedia.org/wiki?curid=7526" title="Eight-to-fourteen modulation">
Eight-to-fourteen modulation

Eight-to-fourteen modulation (iné názvy: 8:14 modulation, 8/14 modulation, 8-14 modulation, do slovenčiny prekladané ako modulácia osem na štrnásť, modulácia osem ku štrnásť, modulácia 8:14, modulácia 8/14), skr. EFM, je kódovacia technika, ktorá sa používa pri vytváraní kompaktných diskov alebo MiniDisc-ov.
Údaje ukladané na nosič sa rozdelia do blokov veľkých 8 bitov. Každý blok sa nahradí zodpovedajúcim 14 bitovým kódom podľa tabuľky . 14 bitové kódy sa vyberajú tak, aby boli 1 (jednotka binárneho zápisu) vždy oddelené najmenej dvoma a najviac desiatimi 0 (nula binárneho zápisu). Dôvodom je princíp, podľa ktorého zmena z plôšky na jamku alebo z jamky na plôšku na disku predstavuje 1 a stav bez zmeny (stav bez prechodu z plôšky na jamku a naopak) predstavuje 0. Takto sa odstránia samostatné 1 a 0, ktoré by sa museli opakovať, ak by sme chceli na disk zapísať veľmi malé položky. V roku 1982 boli v rámci štandardu pre kompaktné disky (IEC 908) pridané k 14 bitovému bloku 3 zlučovacie bity (), aby sa ešte viac znížili prechody z 1 na 0 a naopak medzi susediacimi 8-ku-14 blokmi a aby koncové bity jedného 14 bitového bloku a začiatočné bity ďalšieho bloku systém neoznačil ako platný kód.

</doc>
