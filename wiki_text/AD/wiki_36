<doc id="741815" url="https://sk.wikipedia.org/wiki?curid=741815" title="Pavel Brunovský">
Pavel Brunovský

Prof. RNDr. Pavel Brunovský, DrSc. (uvádzaný aj ako "Pavol Brunovský"; * 4. december 1934, Viedeň – † 14. december 2018, Bratislava) bol slovenský matematik.
Vedecky sa zaoberal najmä matematickou teóriou optimálneho riadenia a rozhodovania, dynamickými systémami a ich bifurkáciami a kvalitatívnou teóriou evolučných parciálnych diferenciálnych rovníc. Pôsobil v Slovenskej akadémii vied (SAV) v Ústave technickej kybernetiky a Matematickom ústave, neskôr na svojej domovskej Prírodovedeckej fakulte UK a na Matematicko-fyzikálnej fakulte UK (dnes FMFI UK), kde bol v 90. rokoch iniciátorom vzniku nového študijného programu Ekonomická a finančná matematika. Ako hosťujúci profesor pôsobil na univerzitách v USA, Florencii, Viedni, Tokiu, Nice a Paríži. Venoval sa tiež publicistike a popularizácii matematiky.
Životopis.
Narodil sa v roku 1934 vo Viedni, jeho mama pochádzala z česko-nemeckej rodiny žijúcej na Slovensku, otec bol právnik a sudca pochádzajúci zo slovenskej mlynárskej rodiny. Vyrastal na Záhorí, v Senici.
Do ľudovej školy nastúpil v roku 1940 v Bratislave, kde sa jeho otec po dvadsiatich rokoch na okresnom súde v Senici stal sudcom Hlavného súdu. V roku 1947 sa ako 12-ročný dostal do skautského oddielu Bratislava I, ktorého členom bol potom dva roky až do jeho zrušenia po februárovom prevrate. Skauting uvádzal ako rozhodujúci pre svoj vzťah k prírode a životné postoje. V Bratislave absolvoval aj Cvičné gymnázium, ktoré sídlilo najprv na Kozej, neskôr bola jeho trieda spojená s reálkou do II. gymnázia a striedali sa s I. gymnáziom v budove na Grösslingovej (dnešná Gamča). V rokoch 19531958 absolvoval štúdium matematickej analýzy na Prírodovedeckej fakulte Univerzity Komenského v Bratislave (PriF UK).
V roku 1959 nastúpil do transformovaného Laboratória strojov a automatizácie SAV (ktorého ďalšími transformáciami a odčleneniami pracovísk vznikli okrem iných Ústav technickej kybernetiky, Ústav informatiky, Ústav materiálov a mechaniky strojov SAV) pod vedením Ivana Plandera a Štefana Petráša, ktorí si uvedomovali potenciál výpočtovej techniky a na pracovisko, ktoré bolo zriadené pre výskum v teoretickej a aplikovanej matematike, začali prijímať mladých absolventov s matematickým vzdelaním. Brunovský tu pôsobil ako jeden z prvej trojice zamestnancov spolu s Jánom Černým a Jozefom Gruskom. Venoval sa matematickej teórii optimálneho riadenia a jej aplikáciám, v roku 1964 ukončil na pôde Ústavu technickej kybernetiky (ÚTK SAV) vedeckú ašpirantúru (CSc.) pod vedením profesora Jaroslava Kurzweila z Prahy. Absolvoval dlhodobý pobyt v Matematickom ústave AV ZSSR v Moskve (1963) a na Minnesotskej univerzite (19671969, Minneapolis, USA) a podieľal sa tiež na prvých vedeckých využitiach najprv analógových a následne aj digitálnych počítačov na Slovensku.
V roku 1969 sa zúčastnil prvej konferencie slovenských matematikov v Jasnej, kde bola ustanovená Matematická sekcia Jednoty slovenských matematikov a fyzikov (JSMF), predchodca dnešnej Slovenskej matematickej spoločnosti (SMS). Bol zvolený za jej tajomníka, neskôr bol aj predsedom.
Potom čo v roku 1970 v súvislosti s normalizačnými previerkami vyhodili Štefana Petráša z pozície riaditeľa ÚTK SAV, dostal Brunovský ponuku prestúpiť do Matematického ústavu (MÚ SAV), kde sa začal zaoberať oblasťou dynamických systémov. Atmosféra v ústave však nebola dobrá a v roku 1974 si vybavil prestup na Prírodovedeckú fakultu UK, kde sa téme venoval ďalej a v roku 1978 získal titul DrSc. Po odčlenení matematických, fyzikálnych a informatických odborov z PriF UK v roku 1980 a vzniku Matematicko-fyzikálnej fakulty (MFF UK, dnes FMFI UK) pôsobil na tejto fakulte, kde potom v roku 1990 získal docentúru a v roku 1991 profesúru. V 90. rokoch stál na pôde MFF UK pri vzniku nového študijného programu Ekonomická a finančná matematika, ktorý študentom prinášal možnosť aplikovať matematické poznatky v odboroch matematickej ekonómie a teórie financií.
Medzi jeho najvýznamnejšie vedecké výsledky patrí kánonická forma pre lineárne riadené systémy (dnes nazývaná Brunovského normálna forma), klasifikácia typických bifurkácií jednoparametrických diskrétnych dynamických systémov, regularita syntézy optimálneho riadenia pre dôležité triedy úloh, štruktúra atraktora jednorozmernej reakčno-difúznej rovnice alebo genericita Morseovej-Smaleovej vlastnosti pre reakčno-difúzne a tlmené hyperbolické rovnice.
Osobný život.
S manželkou Alenou Brunovskou (rod. Tamchynovou; * 1941 – † 1998; chemická inžinierka, ChTF STU v Bratislave) mali dvoch synov.
Vo voľnom čase sa venoval orientačnému behu (majster Československa v orientačných pretekoch 1955, 1956, 1958), bežkovaniu (majster západoslovenského kraja a akademický majster Slovenska v štafete), a výletom do prírody.

</doc>
<doc id="741816" url="https://sk.wikipedia.org/wiki?curid=741816" title="Pavol Brunovský">
Pavol Brunovský



</doc>
<doc id="741817" url="https://sk.wikipedia.org/wiki?curid=741817" title="Jurij Ihnatkov">
Jurij Ihnatkov



</doc>
<doc id="741818" url="https://sk.wikipedia.org/wiki?curid=741818" title="Spoločnosť sv. Bazila Veľkého">
Spoločnosť sv. Bazila Veľkého



</doc>
<doc id="741819" url="https://sk.wikipedia.org/wiki?curid=741819" title="Drahošanský potok">
Drahošanský potok

Drahošanský potok je krátky vodný tok v Kysuckých Beskydách na území okresu Čadca. Je to ľavostranný prítok Čadečanky v povodí Kysuce, má dĺžku približne 2,8 km a je tokom VI. rádu. 
Priebeh toku.
Potok pramení na severozápadnom okraji Kysuckých Beskýd, v geomorfologickom podcelku Javorský Beskyd, na západnom úbočí vrchu Horelické (), v nadmorskej výške približne Pramení v lesnom poraste na svahoch hrebeňa Javorské, v lokalite Pri Belešových žľaboch, odkiaľ tečie severným smerom do údolia. Pod Zbojníckou sa stáča na severozápad, v strednej časti prijíma dva významnejšie ľavostranné prítoky z Čadčianskeho lesa a popod Poľanu pokračuje na severozápad. Onedlho sa stáča severným smerom, opúšťa súvislý lesný porast a vteká do osady Kliešťovci, patriacej mestskej časti Čadečka. Dolinou s nesúvislým porastom i osídlením pokračuje na sever, kde križuje miestnu cestu a následne sa v nadmorskej výške približne vlieva ľavostranne do Čadečanky v povodí rieky Kysuca. Potok patrí do širšieho povodia rieky Váh. 
Drahošanský potok pramení a preteká iba územím mesta Čadca v rovnomennom okrese v Žilinskom kraji.

</doc>
<doc id="741820" url="https://sk.wikipedia.org/wiki?curid=741820" title="Ekstraliga žien">
Ekstraliga žien

Ekstraliga (podľa sponzora Orlen Ekstraliga) je najvyššia poľská ženská futbalová liga. Súťaž vznikla v roku 1979.
Formát.
Do sezóny 2009/10 hralo v lige 6 tímov. Každý tím hral s každým 4 zápasy. Posledný tím zostúpil do nižšej ligy a predposledný hral dvojzápasovú baráž.
Od sezóny 2010/11 bola celá ženská liga reorganizovaná. Zvýšil sa počet tímov v najvyššej lige na 10, takže dva tímy z oboch divízii nižšej ligy postúpili. A dva tímy na tretích miestach nižšej divízie hrali dvojzápas, víťazný tím potom hral dvojzápasovú baráž proti tímu na 6. mieste Ekstraligy.
Od sezóny 2014/15 sa zvýšil počet tímov na 12. Od sezóny 2015/16 po sezónu 2019/20, po základnej časti, boli tímy rozdelené do skupiny o titul a skupiny o zotrvanie. Body z nadstavbovej časti boli pripísané k bodov získaným v základnej časti.
Zoznam víťazných tímov.
Zdroj.

</doc>
<doc id="741821" url="https://sk.wikipedia.org/wiki?curid=741821" title="Karol Hugo Frech">
Karol Hugo Frech



</doc>
<doc id="741826" url="https://sk.wikipedia.org/wiki?curid=741826" title="Advokátska koncipientka">
Advokátska koncipientka



</doc>
<doc id="741827" url="https://sk.wikipedia.org/wiki?curid=741827" title="Amatérka">
Amatérka



</doc>
<doc id="741828" url="https://sk.wikipedia.org/wiki?curid=741828" title="Cutomu Hata">
Cutomu Hata

Cutomu Hata (, * 24. august 1935, Kamata, Tokio, Japonské cisárstvo – † 28. august 2017, Tokio, Japonsko) bol japonský politik. V roku 1994 krátko pôsobil ako predseda vlády Japonska.
Hata sa narodil v Tokiu, vyštudoval Seidžo University a v roku 1969 bol prvýkrát zvolený do Národného zhromaždenia. Stal sa kľúčovým členom frakcie Tanaka/Takešita v Liberálno-demokratickej strane a v 80. rokoch 20. storočia pôsobil ako minister poľnohospodárstva, lesného hospodárstva a rybolovu, a to najskôr v kabinete Jasuhiro Nakasoneho v rokoch 1985 až 1986 a potom v kabinete Noboru Takešitu v rokoch 1988 až 1989. V rokoch 1991 až 1992 pôsobil na poste ministra financií v kabinete Kiičiho Mijazawu.
Po tom, ako frakciu prevzal Keizó Obuči, Hata v roku 1993 založil Stranu obnovy Japonska, ktorá sa pripojila k protilibérálnej koalícii vo vláde Morihira Hosokawu. V jeho kabinete Hata pôsobil ako minister zahraničných vecí.
Dňa 28. apríla 1994 Hosokawa po finančnom škandále odstúpil a premiérom sa stal Hata. Japonská socialistická strana však hneď nato opustila koalíciu, čím prišla o väčšinu v parlamente. Bola to prvá vláda za 39 rokov, ktorá nemala väčšinu hlasov v oboch komorách parlamentu. Namiesto toho, aby Hata čelil hlasovaniu o nedôvere, sa v júni rozhodol odstúpiť, čím umožnil líderovi Sociálno-demokratickej strany Tomiichimu Murajamovi prevziať túto funkciu 30. júna.
Hata počas pôsobenia vo funkcii predsedu vlády zaviedol viacero progresívnych reforiem. Jeho kabinet podporil zamestnávateľov, aby plánovali nepretržité zamestnávanie starších zamestnancov po dosiahnutí veku 60 rokov, zaviedol zákaz stanovovať povinný vek odchodu do dôchodku pre ľudí mladších ako 60 rokov a podobne. Zriadil Centrum podpory zamestnanosti osôb so zdravotným postihnutím. Oslobodil zamestnancov od povinnosti platiť zdravotné poistenie počas rodičovskej dovolenky.
Hatova politická strana sa v januári 1998 stala súčasťou Strany dobrej správy, ktorá bola v apríli 1998 začlenená do Demokratickej strany Japonska. Hata sa stal generálnym tajomníkom strany a až do svojej smrti zostal jedným z jej hlavných poradcov.
Hata bol v roku 2013 vyznamenaný japonským štátnym vyznamenaním Radom kvetov paulovnie. Zomrel prirodzenou smrťou 28. augusta 2017 v Tokiu vo veku 82 rokov.

</doc>
<doc id="741835" url="https://sk.wikipedia.org/wiki?curid=741835" title="Drábsko (potok)">
Drábsko (potok)

Drábsko je potok v regióne Horehronie, v území obce Čierny Balog a mesta Brezno v okrese Brezno v Banskobystrickom kraji. Nachádza sa v geomorfologickom celku Veporské vrchy a v geomorfologickom celku Horehronské podolie. Ústi do Hrona. Má dĺžku . Rád toku III. 
Prameň.
Vodný tok "Drábsko" pramení v v lesnom extraviláne premiešanom s poľnohospodárskym extravilánom v severovýchodnej časti územia obce Čierny Balog, v lese a pasienku "Kabátová" pri samote rovnakého názvu "Kabátová", v okrese Brezno. 
Opis toku.
"Drábsko" tečie od prameňa západným a neskôr severozápadným smerom cez lesný extravilán obce Čierny Balog, v vteká na územie mesta Brezno, vyteká z lesa do poľnohospodárskeho extravilánu, pokračuje severozápadným smerom cez miestnu časť "Hlboká", mení smer na sever, preteká cez lúku, pasienok "Drábska", ľavým brehom obteká samotu "Drábsko", tečie okrajom intravilánu Brezna v jeho mestskej časti "Mazorníkovo", v priberá pravostranný bezmenný prítok, v priberá ďalší pravostranný bezmenný prítok z lúky "Ivaniškovo", v priberá Lúčanský potok ako svoj ľavostranný prítok, vteká do intravilánu Brezna, v podteká "Cestu osloboditeľov", ľavým brehom obteká športový areál stredného odborného učilišťa a zároveň v priberá ľavostranný bezmenný prítok ktorého záverečná časť má do podzemnej kanalizácie zakrytý priebeh toku, v podteká ulicu "Vrbová", v podteká ulicu "Mostárenská", v podteká železničnú trať Banská Bystrica – Červená Skala a pri juhovýchodnom okraji železničnej stanice Brezna ústi do vodného toku Hron ako jeho ľavostranný prítok. Rieka Hron ďalej ústi do Dunaja. "Drábsko" patrí do okresu Brezno v Banskobystrickom kraji. Pramení a preteká územím obce Čierny Balog a ďalej tečie a ústi do Hrona v území mesta Brezno. Patrí kratšou pramennou časťou svojho horného toku do geomorfologického celku Veporské vrchy do ich geomorfologického podcelku Balocké vrchy a dlhšou dolnou časťou toku do geomorfologického celku Horehronské podolie do jeho geomorfologického podcelku Breznianska kotlina. Vodný tok "Drábsko" má prítok Lúčanský potok a tri bezmenné prítoky.
Pôvod názvu.
Názov vodného toku "Drábsko" má pôvod v názve lúky "Drábska" prípadne v názve susednej samoty "Drábsko", v priestore ktorých preteká. Podoba "Drábsko" má pôvodný význam "miesto patriace drábom, mestským alebo panským služobníkom, strážcom poriadku, alebo ináč spájané s drábmi". Názov geografického objektu bol bez zmeny prípadne po zohľadnení gramatickéjho rodu v podobe "Drábsko" s významom "potok spájaný s objektom Drábska/ Drábsko", prenesený na vodný tok ako súčasť početnej skupiny názvov v slovenskej toponymii, najmä hydronymii. Názov vodného toku "Drábsko" bol štandardizovaný v roku 1976. V množine slovenskej hydronymie vodných tokov hydronymum "Drábsko" je jedinečným hydronymom (december 2025).

</doc>
<doc id="741837" url="https://sk.wikipedia.org/wiki?curid=741837" title="Serie A Femminile">
Serie A Femminile

Serie A (podľa sponzora Serie A Women Athora) je najvyššia talianska ženská futbalová liga.
Formát.
Počas sezóny sa hrajú dva fázy. V základnej časti sa hrá systémom každý s každým, jeden zápas doma a jeden vonku. 5 najlepších tímov po základnej časti postupuje do skupiny o titul a 5 ďalších tímov do skupiny o zotrvanie. V ďalšej časti hrá každý tím s každým vo skupine dva zápasy, jeden doma a jeden vonku. Výsledky zo základnej časti a nadstavbovej časti sa zrátavajú. Víťazný tím a tím na druhom mieste skupiny o titul sa kvalifikujú do Ligy Majsteriek. Posledný tím v skupine o zotrvanie zostupuje do Serie B Femminile a predposledný hrá baráž s druhým tímom Serie B.
Zoznam víťazných tímov.
Zoznam majsteriek podľa rokov zahŕňa aj tímy, ktoré vyhrali súťaže, ktoré patrili pod inej asociácie, predtým ako súťaž začala organizovať Talianska futbalová asociácie (FIGC).
Zdroj.

</doc>
<doc id="741839" url="https://sk.wikipedia.org/wiki?curid=741839" title="Diplomatická zástupkyňa">
Diplomatická zástupkyňa



</doc>
<doc id="741840" url="https://sk.wikipedia.org/wiki?curid=741840" title="Kariérna diplomatka">
Kariérna diplomatka



</doc>
<doc id="741841" url="https://sk.wikipedia.org/wiki?curid=741841" title="Dopisovateľka">
Dopisovateľka



</doc>
<doc id="741842" url="https://sk.wikipedia.org/wiki?curid=741842" title="Curt O. Schaller">
Curt O. Schaller

Curt Oswald Schaller (* 22. jún 1964, Mníchov, Nemecko) je nemecký kameraman, operátor Steadicamu a fotograf. Je tiež vývojárom a dizajnérom systémov stabilizácie kamery ARRI. V roku 2025 získal Oscara za koncept, dizajn a vývoj systému TRINITY 2.
Kariéra.
V roku 1984 sa Schaller začal učiť ako asistent kamery a potom ako kameraman v Bavaria Film and Television Studios.
Po ukončení štúdia pracoval najprv ako štúdiový kameraman, až kým sa začiatkom 90. rokov nešpecializuje na medzinárodné dokumentárne filmy. Od polovice 90. rokov pracoval Curt O. Schaller ako kameraman na seriálových produkciách a ako operátor Steadicamu na televíznych seriáloch, filmoch, reláciách a dokumentárnych filmoch.
Koncom 90. rokov 20. storočia Schaller využil svoje skúsenosti kameramana a operátora Steadicamu na vývoj vlastných systémov stabilizácie kamery, ktoré v roku 2001 viedli k vzniku série Artemis od spoločnosti Sachtler/Vitec Videocom. Pri svojom uvedení na trh na výstave NAB Show v Las Vegas v roku 2001 bola séria Artemis, ktorú vyvinul, prvým modulárnym systémom stabilizácie kamery na svete. Systémy Artemis HD boli navyše v tom čase prvými systémami stabilizácie kamery s rozlíšením Full HD na svete.
V roku 2015 vyvinul Curt O. Schaller spolu s inžinierom Dr. Romanom Foltynom systém (artemis) Trinity. Bol to prvý systém stabilizácie kamery na svete, ktorý kombinoval mechanický stabilizačný systém s elektronickým.
V apríli 2016 presunul celé svoje produktové portfólio Artemis zo spoločnosti Sachtler/Vitec Videocom do spoločnosti ARRI, kde pracoval ako produktový manažér pre systémy stabilizácie kamier s cieľom riadiť ďalší vývoj systémov (Artemis) Trinity.
V roku 2025 získal Curt O. Schaller cenu Academy Scientific and Engineering Award za koncept, návrh a vývoj systému TRINITY 2.
Okrem toho od roku 1998 pôsobí aj po celom svete ako lektor v oblasti školenia operátorov Steadicamu.

</doc>
<doc id="741844" url="https://sk.wikipedia.org/wiki?curid=741844" title="Morihiro Hosokawa">
Morihiro Hosokawa

Morihiro Hosokawa (, * 14. január 1938, Tokio, Japonské cisárstvo) je bývalý japonský politik. V rokoch 1993 až 1994 bol predsedom vlády Japonska. Viedol osemčlennú koaličnú vládu, ktorá bola prvou japonskou vládou od roku 1955, na čele ktorej nestál premiér z Liberálno-demokratickej strany (LDP).
Hosokawa sa narodil do významnej rodiny Hosokawa, ktorá vládla v súčasnej prefektúre Kumamoto od 17. do 19. storočia, a je tiež vnukom princa Fumimara Konoeho po matke. Ako pravnuk princa Kuni Asahika je tretím bratrancom súčasného cisára Naruhita. Je tiež potomkom kresťanskej hrdinky Gracie Hosokawa.
Vyštudoval Sophia University, potom päť rokov pracoval v prestížnych novinách Asahi Šimbun a v roku 1971 bol zvolený do Národného zhromaždenia. Odtiaľ odišiel po dvoch volebných obdobiach, aby v rokoch 1983 až 1991 zastával funkciu guvernéra svojej rodnej prefektúry Kumamoto.
V roku 1992 Hosokawa opustil LDP a založil reformnú Nová strana Japonska. LDP stratila po prvýkrát za tridsaťosem rokov väčšinu v parlamente, keď získala len 223 z 511 kresiel v Snemovni reprezentantov. Predchádzajúcu vládu LDP pod vedením Kiičiho Mijazawu nahradila koaličná vláda ôsmich strán, ktorá sľúbila sériu sociálnych, politických a ekonomických reforiem.
Hosokawa počas svojho funkčného obdobia ako premiér podnikol niekoľko bezprecedentných krokov smerujúcich k zmiereniu s ázijskými susedmi Japonska. Na svojej prvej tlačovej konferencii vo funkcii vydal vyhlásenie, v ktorom uznal, že Japonsko bolo počas druhej svetovej vojny agresorom. 6. novembra 1993 navštívil Južnú Kóreu, kde sa v Gyeongju stretol s prezidentom Kim Jong-samom a opäť sa jasne ospravedlnil kórejskému ľudu za činy Japonska počas vojny.
Hosokawa inicioval volebné reformy, než v roku 1994 prevzala vedenie koalície Strana obnovy Japonska pod vedením Cutomu Hatu. Zameriavali sa na boj proti politickej korupcii, vrátane zrušenia politických darov od podnikov jednotlivým kandidátom a prepracovania volebného systému, čo malo zabrániť LDP v pokračovaní jej volebných praktík.
Hosokawa bol nútený odstúpiť v apríli 1994, keď vyšlo najavo, že prijal pôžičku vo výške 100 miliónov jenov od prepravnej spoločnosti, ktorá bola predtým obvinená z úplatkárstva a prepojenia na organizovaný zločin.
Hosokawa sa v roku 1996 pripojil k Strane novej hranice a v roku 1998 k Demokratickej strane Japonska (DPJ), než sa stiahol z politiky. V roku 2014 neúspešne kandidoval na guvernéra Tokia.
Od smrti svojho otca v roku 2005 je 18. hlavou hlavnej vetvy klanu Hosokawa so šľachtickým titulom. Od svojho odchodu z politiky je aktívny ako hrnčiar a majster čajového obradu.

</doc>
<doc id="741850" url="https://sk.wikipedia.org/wiki?curid=741850" title="Štúr (film)">
Štúr (film)

Štúr je chystaný slovenský životopisno-historický film z roku 2026, ktorý režírovala Mariana Čengel Solčanská podľa vlastného scenára. Snímka sa zameriava na životopis Ľudovíta Štúra, ktorého stvárnil Lukáš Pelč. Dielo vzniklo za podpory The Factory, STVR a za účasti Audiovizuálneho Fondu.

</doc>
<doc id="741851" url="https://sk.wikipedia.org/wiki?curid=741851" title="Postup na Moskvu">
Postup na Moskvu

Postup na Moskvu bol vojenskou kampaňou Bielej armády, konkrétne Ozbrojených síl južného Ruska vedených Antonom Denikinom.

</doc>
<doc id="741855" url="https://sk.wikipedia.org/wiki?curid=741855" title="Tokijská veža">
Tokijská veža



</doc>
<doc id="741856" url="https://sk.wikipedia.org/wiki?curid=741856" title="Krajné medze">
Krajné medze

Krajné medze môže byť:

</doc>
<doc id="741857" url="https://sk.wikipedia.org/wiki?curid=741857" title="Melanie Martinez">
Melanie Martinez



</doc>
<doc id="741858" url="https://sk.wikipedia.org/wiki?curid=741858" title="Aurela Stodolu">
Aurela Stodolu



</doc>
<doc id="741859" url="https://sk.wikipedia.org/wiki?curid=741859" title="Lydia Lamaison">
Lydia Lamaison



</doc>
<doc id="741860" url="https://sk.wikipedia.org/wiki?curid=741860" title="Mónica Ayos">
Mónica Ayos



</doc>
<doc id="741861" url="https://sk.wikipedia.org/wiki?curid=741861" title="Most Duge">
Most Duge



</doc>
<doc id="741864" url="https://sk.wikipedia.org/wiki?curid=741864" title="Alžbeta Ferencová">
Alžbeta Ferencová

Alžbeta Ferencová môže byť:

</doc>
<doc id="741865" url="https://sk.wikipedia.org/wiki?curid=741865" title="Katedrála Panny Márie a svätého Štefana">
Katedrála Panny Márie a svätého Štefana



</doc>
<doc id="741866" url="https://sk.wikipedia.org/wiki?curid=741866" title="Rešeršér">
Rešeršér



</doc>
<doc id="741867" url="https://sk.wikipedia.org/wiki?curid=741867" title="Rešeršérka">
Rešeršérka



</doc>
<doc id="741868" url="https://sk.wikipedia.org/wiki?curid=741868" title="Katedrála v Naumburgu">
Katedrála v Naumburgu



</doc>
<doc id="741869" url="https://sk.wikipedia.org/wiki?curid=741869" title="Dream Team (film)">
Dream Team (film)

Dream Team je chystaný česko-slovenská komédia z roku 2026, ktorú režíroval Jonáš Karásek podľa scenára Petra Kolečka. Snímku produkovali Petra Polnišová, Juraj Brocko a Jakub Prachař, ktorý stal aj za námetom. Hlavné úlohy hrajú Martin Hofmann, Sara Sandeva, Petra Polnišová, Miroslav Krobot, Bekim Aziri, Robin Ferro.

</doc>
<doc id="741871" url="https://sk.wikipedia.org/wiki?curid=741871" title="Katedrála Panny Márie">
Katedrála Panny Márie

Katedrála Panny Márie môže byť:

</doc>
<doc id="741872" url="https://sk.wikipedia.org/wiki?curid=741872" title="Elena Pijáková">
Elena Pijáková

Elena Pijáková, rod. Straková (* 9. marec 1927, Stará Bystrica† 19. august 1989, Bratislava) bola školská pedagogická pracovníčka a učiteľka. Pôsobila ako riaditeľka Pedagogického ústavu v Bratislave (19741988).
Život.
Narodila sa v rodine Apolónie Strakovej, rod. Zacharovej (19011985) a garbiara Jozefa Straku (18831981). Mala brata lekára internistu MUDr. Michala Straku (19232014).
Navštevovala ľudovú a meštiansku školu v Čadci a potom do roku 1958 študovala na Vysokej škole pedagogickej v Bratislave. V rokoch 19441949 pôsobila ako pomocná učiteľka na ľudových školách na Kysuciach, a to v Klubine, Novej Bystrici a v rodnej Starej Bystrici. V roku 1950 pracovala ako administratívna pracovníčka Pedagogickej fakulty Univerzity Komenského v Bratislave.
V rokoch 19551958 pôsobila ako tajomníčka pre diaľkové štúdium Vysokej školy pedagogickej a v rokoch 19581962 bola zástupkyňou a riaditeľkou osemročnej školy. Od roku 1962 bola riaditeľkou základnej deväťročnej školy. V rokoch 19741988 zastávala funkciu riaditeľky Pedagogického ústavu v Bratislave.
Bola autorkou menších literárnych útvarov pre deti a odborných článkov. Prispievala do periodík "Bratislavský učiteľ", "Jednotná škola", "Nedeľná pravda", "Nová myseľ", "Ohník", "Pravda", "Priateľ", "Rodina a škola", "Učiteľské noviny", "Vychovávateľ" a do zborníkov z odborných a metodických podujatí. Od roku 1963 bola členkou redakčnej rady časopisu "Rodina a škola". Vo svojej práci sa venovala výchovným otázkam pedagogickej praxe v mládežníckych organizáciách, otázkami výchovy detí a vzdelávania učiteľstva.
Osobný život.
Zosobášila sa s matematikom a vysokoškolským pedagógom Vladimírom Pijákom (19231998). Mali synov lekára internistu MUDr. Michala Rastislava Pijáka (* 1948) a elektrotechnického odborníka Ing. Ľubomíra Pijáka (* 1954).
Vyznamenania.
V roku 1968 bola ocenená titulom „vzorná učiteľka“, v roku 1977 jej bolo udelené vyznamenanie Za vynikajúcu prácu a v roku 1985 získala Rad práce.

</doc>
<doc id="741873" url="https://sk.wikipedia.org/wiki?curid=741873" title="Elena Straková">
Elena Straková



</doc>
<doc id="741874" url="https://sk.wikipedia.org/wiki?curid=741874" title="Napoleonov vpád do Ruska">
Napoleonov vpád do Ruska

Napoleonov vpád do Ruska, ruská kampaň, druhá poľská vojna, v Rusku známa ako vlastenecká vojna roku 1812 (Отечественная война 1812 года) bola vojenská kampaň Nepoleonských vojen, v ktorej francúzska armáda a jeho spojenci pod velením cisára Napoleona I. Bonaparta vpadli v lete roku 1812 do Ruskej ríše. Kampaň začala 24. júna a skončila 25. decembra 1812. 
V prvej etape vojny (jún až september 1812) ruská armáda ustupovala od poľských a pruských hraníc smerom k Moskve. Ruské velenie, ktoré chápalo, že jeho vojsko je slabšie sa vyhýbalo veľkému ozbrojenému stretnutiu. Napokon k nemu došlo na naliehanie cára Alexandra I., ktorý odmietol ustúpiť z Moskvy bez boja. 7. septembra 1812 došlo k bitke pri Borodine západne od Moskvy. Táto etapa sa skončila ruským ústupom a vypálením Moskvy. 
Na začiatku druhej etapy vojny (október až december 1812) Napoleonova armáda manévrovala a snažila sa ustúpiť do zimoviska v oblastiach nespustošených vojnou, a potom sa stiahla k ruským hraniciam, prenasledovaná ruskou armádou, sužovaná hladom a zimou. Pri ústupe Francúzi utrpeli ďalšie ťažké straty, napr. v bitke pri Berezine medzi 26. a 29. novembrom 1812. 
Napoleon opustil svoju zdecimovanú armádu 5. decembra pri Vilniuse.
Vojna sa skončila takmer úplným zničením Napoleonovej armády, oslobodením ruského územia a presunom vojenských operácií na územia Varšavského vojvodstva a Nemecka v roku 1813 (pozri Vojna šiestej koalície).
Obnovenie Poľska.
V rokoch 1806 až 1807 prebiehali boje jednak medzi francúzskymi a pruskými armádami a zároveň potýčky medzi francúzskymi a ruskými vojakmi. Tieto vojny napokon viedli k vstupu francúzskej armády na poľské územie, pričom zároveň išlo o menšie zárodky pre obnovenie poľského štátu.
Dňa 5. decembra roku 1806 došlo k vzniku najvyšších poľských vojenských úradov vo Varšave, ktorých predsedami boli Ludwik Gutakowský, Michal Kochanowský a Jozef Poniatowský.
14. januára 1807, keď sa Napoleon I. nachádzal vo Varšave, podarilo sa úspešne presadiť jeho plán a to konkrétne povolanie sedemčlennej Vládnej komisie, ktorá spravovala poľské kraje obsadené francúzskymi vojakmi v oblasti pruských dŕžav.
Dňa 7. júla roku 1807 bol uzavretý mier medzi francúzskou diplomaciou na jednej strane a pruskými a ruskými delegátmi na strane druhej v meste Tilsit. V podmienkach mieru bolo zakotvené taktiež to, že došlo k územnému vzniku Varšavského vojvodstva a to z väčšej časti pruských dŕžav v bývalom Poľsku s rozlohou 104 000 km2 spolu s 2, 6 milióna obyvateľov. Oblasť mesta Bialystok pripadla pod vládu Ruskej ríše. Samotný cisár Napoleon I. Bonaparte však nepoužíval pojem „Poľsko“.
Po kratšom čase, presnejšie dňa 22. júla roku 1807, nadiktoval francúzsky cisár Napoleon I. v meste Drážďany Ústavu Varšavského vojvodstva. Vznikla tak konštitučná monarchia, v ktorej bol zrušené nevoľníctvo. Bola daná sloboda vyznania ale aj rovnosť občanov pred zákonom vrátane šľachtických privilégií. Na čele krajiny stál vojvoda, ktorým bol saský kráľ menom Friedrich August I. z dynastie Wettinovcov. Nová dŕžava zostala závislá na Francúzskom cisárstve.
Predohra.
Po uzavretí mierovej zmluvy v júli roku 1807 v meste Tilsit vyjadrila cárska delegácia spojenectvo s francúzskym cisárom Napoleonom I., pričom práve Ruská ríša pristúpila ku kontinentálnemu systému. Zahranično-politické vzťahy sa však začali po čase zhoršovať, keďže ekonomika Ruskej ríše bola ešte väčšmi vo veľkých problémoch. Zároveň to boli najvyšší predstavitelia cárskej politiky, ktorí vyjadrili znepokojenie pre zasahovanie francúzskeho cisára do tradičných sfér vplyvu svojej politiky a to práve pre založenie a vznik Varšavského vojvodstva ako satelitného štátu Francúzskeho cisárstva.
Roku 1810 došlo k tomu, že Ruská ríša otvorila prístavy neutrálnym lodiam, čím prestala rešpektovať podmienky kontinentálnej blokády. Od roku 1811 prebiehali na obidvoch stranách vojnové prípravy. Na strane Ruskej ríše sa postavilo Spojené kráľovstvo Veľkej Británie a Írska, ktorá poskytovala ruskej armáde a jej veliteľom finančnú podporu.
Dňa 22. júna roku 1812 sa oficiálne začalo vojenské ťaženie armád pod velením cisára Napoleona I. Bonaparta smerom do Ruskej ríše. Súčasťou tohto vojnového plánu bolo taktiež viac než 100 000 poľských vojakov, z toho až 37 000 v rámci samostatného 5. zboru Veľkej armády na čele s kniežaťom Jozefom Poniatowským. Samotný cisár Napoleon I. ohlásil verejne to, že začala „druhá poľská vojna“.
Dňa 26. júna roku 1812 zasadal mimoriadny Sejm, ktorý ohlásil dokonca obnovu Poľského kráľovstva. O takmer mesiac po tejto udalosti, presnejšie dňa 11. júla roku 1812 sa stretol francúzsky cisár Napoleon I. Bonaparte spolu s poľskou delegáciou na čele s J. Wybickým, pričom práve vtedy vyjadril súhlas s obnovením poľsko-litovského štátu. V Litve sa medzitým dokonca začali vytvárať samosprávne orgány. Časť poľských štátnikov z východnej časti krajiny však rozhodla zotrvať v spolupráci s Ruskou ríšou, čím zásadne odmietla spojenectvo s Francúzskym cisárstvom reprezentovaným Napoleonom I.
Prvá fáza vojny.
Napoleon rozdelil svoje vojská na tri pochodové prúdy. Prvý smeroval pod vedením maršala Macdonalda cez Pobaltské štáty na hlavné mesto Petrohrad. Macdonald, ktorý disponoval hlavne pruskými oddielmi, nedokázal bez obliehacieho delostrelectva obsadiť Rigu, v ktorej sa opevnili jednotky gen. Essena. Veliteľ ruskej 1. armády gen. Barclay de Tolly napokon zastavil postup maršalov Macdonalda a Udina, čím zažehnal ohrozenie Petrohradu, ktoré zostal kryť zbor gen. Wittgensteina.
Hlavnému prúdu smerujúcemu cez Bielorusko po Smolenskej ceste na Moskvu velil sám Napoleon. Ruské sily 1. západnej armády boli rozptýlené od Baltského mora po mesto Lida v Bielorusku. Ich veliteľstvo sa nachádzalo vo Vilniuse. Veliteľom 1. armády bol generál pechoty Barclay de Tolly. Ruská armáda ustupovala cez Polotsk do Vitebska.
Ruská 2. západná armáda bola na začiatku invázie umiestnená v okolí Grodna (na západe Bieloruska) asi 150 km od 1. armády. Na čele 2. západnej armády stál P. I. Bagration. Rusom sa napodarilo spojiť obe armády a preto Bagration pod francúzskym tlakom ustupoval na Bobrujsk.
Pravé krídlo francúzskeho postupu na línií Brest – Kobrin – Pinsk kryl gen. Reynier.
4. až 6. augusta 1812 sa uskutočnila prvá veľká bitka medzi francúzskou armádou a jej spojencami na jednej strane a tou ruskou na strane druhej pri Smolensku. Skončila sa však nerozhodne. Ruská armáda napokon ustúpila smerom viac na východ.
Dňa 7. októbra 1812 prebehla otvorená bojová zrážka medzi francúzskou a ruskou armádou pri Borodine. Išlo o najkrvavejšiu vojenskú bitku počas celých Napoleonských vojen. Straty boli vysoké. Ruská armáda stratila na bojovom poli až 45 000 vojakov. Napoleon prišiel o takmer 30 000 vojakov. Vysoké obete sa prejavili taktiež v radoch vysokej generality. Ruská armáda prišla o 23 generálov. Francúzska strana zaznamenala stratu osem mŕtvych generálov a 42 ranených.
Dňa 14. septembra 1812 sa francúzskej armáda pod velením cisára Napoleona podarilo obsadiť Moskvu. Vojaci sa mesta zmocnili bez odporu, keď ho ruská armáda krytá oddielmi gen. Miloradoviča opustila. Následne ho však podpálili ruskí diverzanti, čím vznikol obrovský požiar. Po jeho skončení bolo mesto neobývateľné. Naopoleon považoval dobytie Mosvky za dôležitý politický úspech, avšak ruský cár Alexander I. odmietol s Napoleonom rokovať o prímerí. Najprv 18. septembra Napoleon prostredníctvom riaditeľa výchovného ústavu generálmajora Ivana Akinfieviča Tutolmina oznámil, že si cára Alexandra naďalej váži a rád by uzavrel mier. Napoleon mal naďalej v úmysle požadovať odstúpenie Litvy, potvrdenie kontinentálnej blokády a vojenského spojenectva s Francúzskom. 20. septembra poslal Napoleon list s návrhom mieru prostredníctvom I. A. Jakovleva (otca A. I. Herzena). Tretiu žiadosť osobne tlmočil hlavnému veliteľovi ruských vojsk gen. Kutuzovovi gen. Jacques de Lauriston. Ani na túto žiadosť Alexander neodpovedal.
Druhá fáza vojny.
Postup francúzskej armády do vnútrozemia Ruska, nárast násilia voči obyvateľstvu, požiare v Smolensku a Moskve, pokles disciplíny v Napoleonovej armáde a rabovanie francúzskych vojsk a ich spojencov, masakre civilného obyvateľstva viedli k rastúcemu odporu zo strany ruského obyvateľstva. Začala sa partizánska vojna a organizácia domobrany.
V Moskve sa Napoleon ocitol v pasci, prezimovať v meste zničenom požiarom bolo nemožné. Zásobovanie mimo mesta bolo neúspešné, rozťahané komunikačné línie Francúzov boli veľmi zraniteľné, armáda sa začínala rozpadávať. Napoleon sa začal pripravovať na ústup do zimných táborov niekde medzi Dnepropetrovskom a Dvinou.
6. októbra ruské vojská zaútočili pri Tarutine na francúzsky predvoj pod velením maršala Murata, ktorý sledoval ruskú armádu. Po strate 4 000 vojakov a 38 diel. Murat ustúpil. Bitka pri Tarutine sa stala významnou udalosťou, ktorá znamenala prechod iniciatívy vo vojne na stranu ruskej armády. Na druhý deň Napoleon opustil Moskvu.
Ruské sily prinútili Francúzov ustupovať po tej istej trase, ktorou do krajiny vpadli. Bol to pás územia, ktorým ustupovali Rusi, ktorí aplikovali taktiku spálenej zeme, ako aj územie, ktoré francúzske sily spustošili a vydrancovali pri predošlom postupe. Pre francúzsku armádu to malo katastrofálne dôsledky. Nedostatok potravín ale aj chlad a šírenie chorôb armádu značne oslabili.
24. októbra sa odohrala bitka pri Malojaroslavci. Mesto osemkrát prešlo z rúk do rúk. Nakoniec sa Francúzom podarilo obsadiť Malojaroslavec, ale Kutuzov zaujal opevnenú pozíciu za mestom, ktorú Napoleon neriskoval zaútočiť. K 22. októbru mala Kutuzovova armáda 97-tisíc regulérnych vojakov, 20-tisíc kozákov, 622 diel a viac ako 10-tisíc vojakov domobrany a milícií. Napoleon mal k dispozícii až 70-tisíc bojaschopných vojakov, kavaléria prakticky zmizla, delostrelectvo bolo podstatne slabšie ako ruské. Priebeh vojny teraz diktovala ruská armáda.
25. novembra sa Napoleonovi podarilo šikovnými manévrami odlákať pozornosť admirála Čičagova na mesto Borisov a na juh od Bieloruského Borisova. Čičagov sa domnieval, že Napoleon má v úmysle prekročiť rieku v týchto miestach, aby sa skrátenou cestou dostal na cestu do Minska a potom sa vydal na spojenie s rakúskymi spojencami. Medzitým Francúzi postavili dva mosty severne od Borisova, po ktorých sa Napoleon 26. – 27. novembra preplavil na pravý (západný) breh rieky Bereziny, odrazil slabý prieskumný oddiel Rusov.
Keď si uvedomil svoju chybu, admirál Čičagov 28. novembra neúspešne zaútočil na Napoleona hlavnými silami na pravom brehu. Na ľavom brehu bol francúzsky zadný voj, ktorý bránil prechod, napadnutý prichádzajúcim zborom gen. Wittgensteina. Hlavná armáda veliteľa Kutuzova zostala pozadu.
Nečakajúc na prechod celej skupiny pozadu zostávajúcich Francúzov, pozostávajúcej z ranených, omrznutých, a tých, ktorí stratili zbrane, ako aj civilistov, Napoleon nariadil ráno 29. novembra spáliť mosty. Hlavným výsledkom bitky pri Berezine bolo, že Napoleon unikol úplnej porážke v podmienkach výraznej prevahy ruských síl. V spomienkach Francúzov má prechod cez Berezinu rovnaké miesto ako najväčšia bitka pri Borodine. Francúzi stratili 30 000 padlých, Rusi asi 10 000.
V skutočnosti mimoriadne silné mrazy udreli až počas prechodu cez Berezinu. Pokračovali aj v nasledujúcich dňoch a definitívne zničili Francúzov, ktorí boli už aj tak oslabení hladom. Lepšie vybavené ruské vojská pokračovali v prenasledovaní napriek chladu. Predvoj Kutuzovových vojsk pod velením atamana Platova dorazil k Vilniusu deň po tom, ako tam vstúpili Francúzi. Napoleon opustil svoju zdecimovanú armádu 5. decembra pri Vilniuse. Neschopní ubrániť mesto a po strate asi 20-tisíc mužov vo Vilniuse Ney a Murat pokračovali v ústupe k rieke Neman, ktorá oddeľovala Rusko od Pruska a Varšavského vojvodstva. 
Epilóg ťaženia a jeho dôsledky.
Začiatkom decembra roku 1812 sa podarilo z výpravy vyviaznuť až 30 000 až 40 000 francúzskych vojakov. Dňa 3. decembra roku 1812 opustil francúzsky cisár Napoleon I. zdecimované zvyšky svojej armády a odišiel späť smerom do Francúzska. O dva dni po tejto udalosti došiel do Paríža aby začal po totálnom zlyhaní po výprave do vnútra ruského územia organizovať novú armádu. Napokon dňa 14. decembra roku 1812 podarilo zvyšným vojakom z kontigentu dostať preč z nepriateľského územia.

</doc>
<doc id="741875" url="https://sk.wikipedia.org/wiki?curid=741875" title="Alexandre Texier">
Alexandre Texier

Alexandre Texier (* 13. september 1999, Saint-Martin-d’Hères, Francúzsko) je francúzsky profesionálny hokejový útočník, ktorý hrá za Montreal Canadiens v National Hockey League (NHL). Texier začal svoju kariéru v tíme Brûleurs de Loups vo francúzskej Ligue Magnus, kde v roku 2017 vyhral Coupe de France a získal Jean-Pierre Graff Trophy ako najlepší mladý hráč francúzskej ligy.
V drafte NHL 2017 si ho v druhom kole vybral Columbus Blue Jackets ako celkovo 45., ako prvého hráča draftovaného priamo z francúzskej ligy. Následne strávil dve sezóny vo fínskom tíme KalPa, s ktorým v roku 2018 vyhral Spenglerov pohár. Presťahoval sa do Severnej Ameriky a v roku 2019 debutoval v NHL s Columbusom. Hral aj v NHL so St. Louis Blues. Na medzinárodnej úrovni Texier reprezentoval Francúzsko na juniorskej a seniorskej úrovni.
Hráčska kariéra.
Texier vyrastal v klube Brûleurs de Loups v Grenobli vo Francúzsku, v tom istom klube, za ktorý hral jeho otec Fabrice od roku 1989 do roku 1992. Ako nováčik v Ligue Magnus v sezóne 2016/2017 získal Jean-Pierre Graff Trophy ako najlepší hráč prvého ročníka.
Centrálna skautingová agentúra National Hockey League (NHL), ktorá hodnotí hráčov oprávnených na každoročný draft NHL, označila Texiera pred draftom NHL v roku 2017 za 16. najlepšieho európskeho korčuliara. Nakoniec si ho v druhom kole vybrali na celkovo 45. mieste Columbus Blue Jackets, čím sa stal prvým hráčom draftovaným priamo z Francúzska. Po drafte sa Texier, ktorý bol tiež vybraný na 17. mieste v importnom drafte CHL tímom Baie-Comeau Drakkar z Quebec Major Junior Hockey League (QMJHL), presunul do KalPa fínskej Liigy na sezónu 2017/2018. Ako najmladší hráč tímu strelil v 53 zápasoch 13 gólov a 22 bodov. 23. mája 2018, po skončení sezóny, podpísal Texier trojročnú zmluvu s Blue Jackets, ktorí mu následne umožnili stráviť druhú sezónu vo Fínsku.
Po druhej sezóne v Kalpe, v ktorej viedol tím so 41 bodmi v 55 zápasoch, bol Texier pridelený do tímu Cleveland Monsters, ktorý je súčasťou American Hockey League (AHL). Za Monsters odohral sedem zápasov a strelil sedem bodov, kým ho Blue Jackets nepozvali späť. Texier debutoval v NHL 5. apríla 2019 proti New York Rangers. Svoj prvý gól v NHL strelil nasledujúcu noc proti Ottawe Senators v poslednom zápase základnej časti tímu 6. apríla. Svoj prvý gól v play-off strelil proti Tampa Bay Lightning v štvrtom zápase série prvého kola play-off Blue Jackets 16. apríla.
Počas svojej prvej plnej sezóny v NHL utrpel Texier stresovú zlomeninu bedrovej kosti, ktorá mu v sezóne 2019/20 bránila odohrať iba 36 zápasov. Texier skončil v základnej časti so šiestimi gólmi a siedmimi asistenciami. Texier sa vrátil do Blue Jackets na zápasy NHL v rámci návratu do hry a play-off a v desiatich zápasoch play-off zaznamenal štyri asistencie.
Keďže nasledujúca sezóna 2020/2021 bola oneskorená kvôli pandémii COVID-19, Texier bol pôvodne 8. septembra 2020 na hosťovaní do svojho bývalého fínskeho klubu KalPa. Z osobných dôvodov sa rozhodol zrušiť hosťovanie a vrátiť sa na hosťovanie do domáceho klubu Brûleurs de Loups z Ligue Magnus do obnovenia NHL 5. októbra 2020.
28. januára 2021 Texier použil zriedkavý ofenzívny poke check na strelenie víťazného gólu v nájazdoch pri výhre 3:2 nad Florida Panthers. Tento ťah, ktorý použil aj pri iných príležitostiach, dostal prezývku „francúzske poke“.
Na sezónu 2022/2023 Blue Jackets požičali Texiera do ZSC Lions zo Švajčiarskej národnej ligy.
28. júna 2024 Blue Jackets vymenili Texiera do St. Louis Blues za výber v 4. kole draftu NHL 2025; Texier následne podpísal s Blues dvojročné predĺženie zmluvy za 4,2 milióna dolárov.
Blues 22. novembra umiestnili Texiera na bezpodmienečnú waiver zmluvu za účelom ukončenia jeho zmluvy. Následne nasledujúci deň waiver zmluvu schválil a stal sa voľným hráčom; o niekoľko hodín neskôr podpísal s tímom Montreal Canadiens jednoročnú zmluvu.
Reprezentácia.
Texier hral na medzinárodnej úrovni za Francúzsko na juniorskej aj seniorskej úrovni. Na Majstrovstvách sveta do 18 rokov v roku 2017 pomohol francúzskemu tímu do 18 rokov vyhrať turnaj a po prvýkrát v histórii si zabezpečil postup do elitnej divízie. Texier zaznamenal päť bodov v piatich zápasoch a bol vyhlásený za najlepšieho útočníka turnaja.
Očakávalo sa, že debutuje za francúzsky seniorský tím na Majstrovstvách sveta 2017, ktoré sa konali spoločne v Paríži a Kolíne nad Rýnom, ale zranenie ramena ho vyradilo. Nasledujúci rok hral za seniorský tím na Majstrovstvách sveta 2018 a stal sa tretím najmladším hráčom turnaja. Pripojil sa k francúzskemu národnému tímu na Majstrovstvách sveta 2019, na ktorých Francúzsko po prehre vo všetkých siedmich zápasoch zostúpilo do Divízie I A.
Osobný život.
Texierov otec, Fabrice, bol tiež hokejovým hráčom a k tomuto športu priviedol svojho syna. Fabrice odohral v sezóne 1986–87 QMJHL štyri zápasy za Laval Titan a zvyšok kariéry strávil vo Francúzsku, prevažne v tíme Brûleurs de Loups.

</doc>
<doc id="741878" url="https://sk.wikipedia.org/wiki?curid=741878" title="Liu Liqun">
Liu Liqun

Liu Liqun (1952-2004), politická osobnosť Čínskej republiky, narodený v okrese Lienchiang v provincii Fujian. Po absolvovaní základnej školy v Matsu prerušil štúdium na 3 roky, aby uživil svoju rodinu. Neskôr bol prijatý na strednú školu v Matsu a potom bol odporučený na poľnohospodársku fakultu Pingtung. Pôsobil ako riaditeľ Poľnohospodárskej výskumnej a rozširovacej stanice okresu Lienchiang, vedúci stavebnej sekcie samosprávy okresu Lienchiang a hlavný tajomník. V komunálnych voľbách v roku 1997 starostu okresu a mesta Čínskej republiky zastupoval Kuomintang vo voľbách prednosta okresu Lienchiang a bol zvolený so 61,00 % hlasov. Stal sa 41. starostom okresu a druhým zvoleným starostom okresu Lienchiang. V roku 2001 však v roku 2001 nepodarilo sa mu obhájiť mandát prehral s Chen Hsueh-shengom zo Strany ľudovej prvej strany a nebol znovu zvolený. Po odstúpení sa Liu Liqun presťahoval na Taiwan; Neskôr bol menovaný za člena vlády provincie Fujian na plný úväzok.
6. apríla 2004 zomrel na rakovinu pečene v nemocnici Národnej taiwanskej univerzity vo veku 52 rokov. 30. decembra 2004 Su Tseng-chang, vtedajší generálny tajomník prezidentskej kancelárie, v mene prezidenta Chen Shui- piana pricestoval do Macu, aby odovzdal pochvalný list zosnulému bývalému sudcovi okresu Lienchiang, Liu Li-chunovi, ktorý prijala manželka Liu Li-chuna, Liu Wan-yu.

</doc>
<doc id="741880" url="https://sk.wikipedia.org/wiki?curid=741880" title="Liou Jün-šan">
Liou Jün-šan

Liou Jün-šan (, ; * júl 1947) je bývalý čínsky komunistický politik, pôvodne učiteľ a stranícky funkcionár na miestnej a regionálnej úrovni, od roku 1993 pracoval na oddelení propagandy ÚV KS Číny, ktoré v rokoch 20022012 viedol. Potom mal ako predseda ústrednej komisie pre riadenie výstavby duchovnej civilizácie a člen stáleho výboru politbyra (oboje 20122017) celkový dohľad nad všetkým dianím v oblasti ideológie a propagandy. Súčasne bol kandidátom (19821987 a 19921997) a členom (19972017) ústredného výboru KS Číny, členom politbyra a tajomníkom sekretariátu (oboje 20022017) ÚV KS Číny a riaditeľom ústrednej straníckej školy (2013-2017).
Život.
Liou Jün-šan sa narodil v júli 1947 v okrese Sa-la-čchi v provincii Suej-jüan (dnešná pravá koruhva Tumed vo Vnútornom Mongolsku). V rokoch 19681969 pôsobil ako učiteľ na vidieckej škole, potom pracoval v oddelení propagandy jedného z výborov KS Číny na okresnej úrovni vo Vnútornom Mongolsku. Roku 1971 vstúpil do Komunistickej strany Číny. V rokoch 19751982 pôsobil ako dopisovateľ tlačovej agentúry Sin-chua vo Vnútornom Mongolsku, roku 1981 pol roka študoval na ústrednej straníckej škole.
Roku 1982 prijal miesto zástupcu tajomníka vnútromongolského výboru zväzu mládeže. Na XII. zjazde KS Číny v septembri 1982 bol zvolený za kandidáta ústredného výboru (do 1987). Neskôr bol zástupcom vedúceho (19841986) a vedúcim (19861987) oddelenia propagandy a generálnym sekretárom (19871991) vnútromongolského oblastného výboru KS Číny. Od roku 1991 viedol stranícku organizáciu prefektúry Čch’-feng vo Vnútornom Mongolsku. Na XIV. zjazde KS Číny v októbri 1992 bol druhýkrát zvolený za kandidáta ústredného výboru.
Roku 1993 bol preložený do centrálneho aparátu KS Číny v Pekingu, na miesto zástupcu vedúceho oddelenia propagandy ÚV KS Číny. Na XV. zjazde KS Číny v septembri 1997 bol zvolený za člena ústredného výboru (znovuzvolený 2002, 2007 a 2012). V rokoch 2002-2012 viedol oddelenie propagandy ústredného výboru, súčasne bol na XVI. zjazde KS Číny v novembri 2002 zvolený za člena politbyra, tajomníka sekretariátu ÚV KS Číny a rovnako aj zaujal funkciu podpredsedu ústrednej komisie pre riadenie výstavby duchovnej civilizácie. Na XVII. zjazde KS Číny v októbri 2007 bol potvrdený v politbyre aj sekretariáte a vo funkcii vedúceho oddelenia propagandy a podpredsedu komisie pre riadenie výstavby duchovnej civilizácie.
V západných médiách bol hodnotený ako ortodoxný zástanca pevnej kontroly médií komunistickou stranou. Nepanovala jednota ohľadom jeho príslušnosti k politickým skupinám vo vnútri vedenia strany a štátu, bol počítaný ku „komsomolcom“ okolo Chu Ťin-tchaa, iní považovali pôsobenie vo zväze mládeže za menej významnú epizódu Liou Jün-šan kariéry a radili ho k politikom, ktorých kariérne posunul Ťiang Ce-min.
Na XVIII. zjazde KS Číny v novembri 2012 bol opäť zvolený za člena politbyra a sekretariátu (v ktorom zaujal pozíciu prvého/výkonného tajomníka) a navyše sa stal aj členom stáleho výboru politbyra a predsedom ústrednej komisie pre riadenie výstavby duchovnej civilizácie, teda v stálom výbore zodpovedal za riadenie a koordináciu straníckej politiky v oblasti ideológie a propagandy, vrátane dohľadu nad médiami a kultúrnou a vzdelávacou politikou. V rokoch 2013 – 2017 tiež viedol ústrednú stranícku školu.
Na XIX. zjazde KS Číny v októbri 2017 už nekandidoval do vedenia strany kvôli vysokému veku a odišiel na dôchodok.

</doc>
<doc id="741881" url="https://sk.wikipedia.org/wiki?curid=741881" title="Kchang Šeng">
Kchang Šeng

Kchang Šeng (, ; * 4. november 1898† 16. december 1975) bol čínsky komunistický politik, od 30. do 70. rokov člen vedenia Komunistickej strany Číny, od konca 30. rokov neochvejne lojálny k Mao Ce-tungovi. V 30. a prvej polovici 40. rokov pracoval v bezpečnostnom aparáte strany, pričom zaujímal tvrdé až brutálne postoje voči skutočným aj údajným nepriateľom čínskych komunistov. V nasledujúcom desaťročí bol preto odsunutý do provincie Šan-tung. Od polovice 50. rokov sa vrátil do centrálneho aparátu KS Číny, jeho vplyv ďalej vzrástol s nástupom kultúrnej revolúcie, v ktorej predstavoval jedného z popredných vodcov ľavých radikálov, v úzkom spojenectve s Maovou manželkou Ťiang Čching. Od začiatku 70. rokov kvôli zlému zdraviu už do politiky zasahoval len obmedzene, aj keď vysoké postavenie (podpredseda ústredného výboru, štvrtý najvýznamnejší muž v strane) mu zostalo do konca života.
Život.
Mladosť a počiatky politickej kariéry.
Kchang Šeng sa narodil v okrese Ču-čcheng v provincii Šan-tung v rodine drobných statkárov pod menom Čang Cung-kche (, ), Kchang Šeng je pseudonym, ktorý používal od 30. rokov. Učil sa v miestnej škole, v roku 1915 sa oženil s Čchen I, manželstvo dohodli rodičia páru. S Čchen I mal dve deti, dcéru a syna. V roku 1920 navštevoval prípravné kurzy na univerzite Čching-chua v Pekingu. V rokoch 1921 až 1923 učil na dedinskej škole v Ču-ťiangu v Šan-tungu.
V roku 1924 začal štúdium na fakulte sociológie Šanghajskej univerzity. V roku 1925 vstúpil do Komunistickej strany Číny, ako stranícky aktivista pôsobil pod menami Čao Žung a Čang Šao-čching; podieľal sa na organizácii komunistických odborov, aj na hnutí 30. mája Na jar 1927 sa zúčastnil neúspešného komunistického povstania. Unikol masakrom po jeho porážke (Šanghajský masaker) a nejaký čas potom pracoval v straníckom výbore provincie Ťiang-su. V roku 1927 sa tiež oženil so študentkou šanghajskej univerzity Cchao I-ou, ktorá sa stala jeho celoživotnou partnerkou. V druhej polovici roku 1928 bol menovaný za vedúceho organizačného oddelenia ťiangsuského provinčného výboru KS Číny. Roku 1930 bol počas pobytu v Šanghaji spolu s niekoľkými ďalšími komunistami zatknutý a neskôr prepustený.
Krátko viedol organizačné oddelenie ÚV KSČ (január – marec 1931) a potom odborové oddelenie ÚV KSČ.
V Šanghaji a Moskve.
V apríli 1931 zatkla kuomintangská polícia Ku Šun-čanga, ktorý mal na starosti bezpečnosť vedenia strany. Ku Šun-čang začal vypovedať a odovzdal polícii cenné informácie o straníckych funkcionároch, čo umožnilo zatknutie mnohých z nich, vrátane generálneho tajomníka Siang Čung-faa. V reakcii na to Čou En-laj zostavil osobitný pracovný výbor, ktorý mal reorganizovať otrasený bezpečnostný aparát komunistov a dohliadať na spravodajské a bezpečnostné operácie strany. Čou výboru predsedal, členmi boli Čchen Jün, Kchang Šeng, Pchan Chan-nien a Kuang Chuej-an. Keď Čou v auguste 1931 odišiel zo Šanghaja do centrálnej komunistickej oblasti v provincii Ťiang-si, ponechal vedenie výboru a bezpečnosti Čchen Jünovi, po jeho prevode na odborovú prácu roku 1932 prevzal vedúce postavenie vo výbore Kchang Šeng. Kchang potom riadil celý komunistický bezpečnostný a špionážny aparát nielen v Šanghaji, ale v celej Číne.
Po odchode Čou En-laja zostali v Šanghaji na jeseň 1931 z členov politbyra iba Wang Ming, ktorý vzápätí (v októbri) odišiel do Moskvy a Lu Fu-tchan. Po dohode s predstaviteľmi Kominterny prítomnými v Šanghaji bolo preto v septembri 1931 zostavené deväťčlenné dočasné politbyro ktoré sa ujalo riadenia strany. Viedol ho Čchin Pang-sien, jedným z členov bol aj Kchang Šeng, súčasne menovaný za člena ústredného výboru.
Na jar 1933 odišiel Kchang Šeng do Moskvy. Tam pracoval v delegácii KS Číny v Kominterne ako zástupca vedúceho delegácie Wang Minga. V lete 1934 sa k nim pripojil aj Čchen Jün. S rastom Veľkej čistky v Sovietskom zväze prebiehala aj čistka v kolónii čínskych komunistov v ZSSR, Kchang Šeng viedol skupinu ju vykonávajúcu, postihnutých bolo snáď až niekoľko sto Číňanov.
Jenanské obdobie.
V novembri 1937 sa Wang Ming, Kchang Šeng a Čchen Jün vrátili do Číny, do mesta Jen-an v sovietskej oblasti Šen-si-Kan-su-Ning-sia, kde sídlilo aj vedenie komunistickej strany. Na zasadnutí politbyra v decembri 1937 boli všetci traja, už členovia politbyra, zvolení do päťčlenného sekretariátu, najužšieho vedenia strany (ostatní dvaja členovia sekretariátu boli Čang Wen-tchien, ktorý riadil prácu sekretariátu a politbyra, a Mao Ce-tung). V roku 1938 Kchang Šeng údajne zoznámil Mao Ce-tunga s Ťiang Čching, úspešnou herečkou, ktorá v roku 1937 odišla zo Šanghaja ku komunistom do Jen-anu a v roku 1938 sa za Maa vydala.
Začiatkom roku 1938 bol menovaný za predsedu bezpečnostnej komisie ÚV. V apríli 1938 sa stal riaditeľom ústrednej straníckej školy (do konca roku 1938). Toho istého roku v diskusiách v politbyre prešiel na stranu Mao Ce-tunga a zostal mu lojálny do konca svojho života. Vernosť Maovi prekonávalo iba pevné spojenectvo s Ťiang Čching, ktoré tiež pretrvalo do Maovej smrti.
Počas roku 1938 Kchang Šeng aktívne podporoval čistku strany od „zradcov a trockistov“ presadzovanú Wang Mingom, a postupne preberal kontrolu nad bezpečnostným a spravodajským aparátom strany – na jar 1938 prevzal vedenie komisie pre prácu na nepriateľskom území a koncom roku 1938 vedenie ústrednej bezpečnostnej komisie. Po zriadení oddelenia sociálnych záležitostí ÚV KSČ vo februári 1939 bol Kchang Šeng menovaný za jeho vedúceho. Oddelenie prevzalo riešenie otázok bezpečnosti a spravodajstva, fungovalo ako spravodajská a diverzná služba pôsobiaca na územiach okupovaných Japoncami, aj v regiónoch ovládaných kuomintangskou vládou, na komunistickom území sa venovalo kontrarozvednej práci, odhaľovaniu a mnohokrát aj odstraňovaniu nepriateľských osôb, a tiež ochrane vedenia strany. Na oddelení pre sociálne záležitosti sa Kchang Šeng sústredil na dohľad nad kontrarozvednou prácou, zatiaľ čo jeho zástupca Li Kche-nung (dlhoročný pomocník a podriadený Čou En-laja) viedol spravodajstvo a operácie na nepriateľskom území. Od začiatku 40. rokov sa Kchang Šeng aj jeho ľudia aktívne podieľali na takzvanej nápravnej kampani, v priebehu ktorej si získal zlú povesť kvôli brutálnemu postupu voči osobám pokladaným za nespoľahlivé, resp. nepriateľskej politike strany. S rastom odporu proti čistkám, prevzal Li Kche-nung aj dohľad nad „nápravou chýb“ a rehabilitáciami nespravodlivo postihnutých komunistov.
Po zúžení sekretariátu na tri osoby v marci 1943 (Mao Ce-tung, Liou Šao-čchi a Žien Pi-š') z neho Kchang Šeng vypadol. Na VII. zjazde KS Číny v apríli – júni 1945 bol znovuzvolený do ústredného výboru (ako 17. v poradí podľa počtu hlasov pri voľbe) a potom aj do trinásťčlenného politbyra. Bol však kritizovaný za neprimeranú tvrdosť a prehmaty prejavených pri nápravnej kampani a následne odvolaný z oddelenia pre sociálne záležitosti.
Po roku 1946.
Od roku 1946 Kchang Šeng opustil prácu v bezpečnosti, namiesto toho sa podieľal na prípravách pozemkovej reformy v severočínskych provinciách a Šan-tungu. Aj tu sa prejavil ako stúpenec radikalistickej politiky, keď boli statkári nielen zbavovaní pozemkov, ale mnoho ich aj prišlo o život. Riadenie oddelenia sociálnych záležitostí zatiaľ prevzal Li Kche-nung, aj keď formálne nahradil Kchang Šenga na poste vedúceho oddelenia až v máji 1948. Vo februári 1948 bol Kchang Šeng menovaný za zástupcu tajomníka východočínskeho byra ÚV, Šan-tungu (do marca 1955) a krátko aj tajomníka šantungského provinčného výboru KS Číny.
V roku 1955 prešiel zo Šan-tungu do Pekingu, kde sa venoval teoretickej práci a podieľal sa vedeniu ústredného aparátu KS Číny, angažoval sa v kultúrnych diskusiách. Na VIII. zjazde KS Číny bol znovuzvolený do ÚV KSČ, stratil však plnoprávne členstvo v obnovenom politbyre, keď sa stal iba kandidátom politbyra. Roku 1959 bol zvolený za podpredsedu Celoštátneho výboru Čínskeho ľudového politického poradného zhromaždenia (do 1965), roku 1965 za podpredsedu stáleho výboru Celočínskeho zhromaždenia ľudových zástupcov (znovuzvolený 1975).
Roku 1962 bol zvolený do sekretariátu ÚV KS Číny. Zastával ľavicovo-radikálne postoje. Napríklad v roku 1964 v diskusii o hre "Chaj Žuej zosadený z úradu" od Wang Menga (diskusia stála pri počiatkoch kultúrnej revolúcie) tvrdil, že je nepriamou kritikou Mao Ce-tungovho postupu v záležitosti odvolania ministra a člena politbyra Pcheng Te-chuaja.
Od raných fáz kultúrnej revolúcie v nej hral významnú úlohu – bol členom vedúcich skupín riadiacich revolúciu: päťčlennej skupiny pre kultúrnu revolúciu zriadenej v júli 1964 (pod predsedníctvom Pcheng Čena), ústrednej skupiny pre kultúrnu revolúciu, ktorá nahradila predošlú v máji 1966, a bol prostredníkom, ktorý oznamoval rozhodnutia Mao Ce-tunga politbyru. V auguste 1966 bol opäť zvolený do politbyra a stal sa aj členom jeho stáleho výboru. Prakticky od jari 1967 (najmä po porážke takzvaného februárového protiprúdu) do IX. zjazdu KS Číny v apríli 1969 nahradila ústredná skupina pre kultúrnu revolúciu politbyro aj sekretariát ako "de facto" riadiaci orgán strany, keď sa najdôležitejšie stranícke a štátne záležitosti prejednávali na rozšírených zasadnutiach skupiny (ktorým predsedal Čou En-laj). Počas kultúrnej revolúcie zastával radikalistické, až extrémne postoje, podporoval masové čistky (napríklad boj proti údajným členom Ľudovej revolučnej strany Vnútorného Mongolska), podieľal sa na fabrikácii kauzy "šesťdesiatjeden zradcov".
Od novembra 1970 stál na čele skupiny ÚV pre organizáciu a propagandu, v ktorej sa sústredilo rozhodovanie tak o organizačných a personálnych záležitostiach strany, ako aj riešenie otázok ideológie a propagandy. Kvôli vysokému veku a súvisiacemu zlému zdraviu sa však každodennej riadiacej práce už nezúčastnil a rozhodujúcu úlohu v skupine na seba strhla Ťiang Čching so svojimi spojencami. Po X. zjazde strany roku 1973 bol opäť zvolený do politbyra, do jeho stáleho výboru a navyše aj za podpredsedu ÚV KS Číny (formálne ako štvrtý muž KS Číny po Mao Ce-tungovi, Čou En-lajovi a Wang Chung-wenovi). V decembri 1975 zomrel.

</doc>
<doc id="741882" url="https://sk.wikipedia.org/wiki?curid=741882" title="Bukovský potok (prítok Kysuce)">
Bukovský potok (prítok Kysuce)

Bukovský potok je vodný tok v Kysuckých Beskydách a Turzovskej vrchovine na území okresu Čadca. Je to ľavostranný prítok Kysuce, má dĺžku približne 3,2 km a je tokom IV. rádu. 
Priebeh toku.
Potok pramení na severozápadnom okraji Kysuckých Beskýd, v geomorfologickom podcelku Javorský Beskyd, na severných svahoch Horelickej Kykuly (), v nadmorskej výške približne Od prameňa v lesnom poraste v lokalite Bučník na západnom okraji hrebeňa Javorské, tečie severozápadným smerom. Onedlho priberá významný pravostranný prítok, postupne sa údolím stáča na západ a prijíma ďalší pravostranný prítok z lokality Košiare. V strednej časti sa tok stáča až na juhozápad, prijíma ľavostranný prítok z lokality Bukovská a vteká do osady Bukov. Na dolnom toku priberá niekoľko menších prítokov a z Kysuckých Beskýd prechádza do Turzovskej vrchoviny a jej podcelku Hornokysucké podolie. Pod Bukovom sa stáča na juh, 
križuje diaľnicu D3 a na okraji centra Čadce sa v nadmorskej výške približne vlieva ľavostranne do rieky Kysuca. Potok patrí do širšieho povodia rieky Váh. 
Bukovský potok pramení a preteká iba územím mesta Čadca v rovnomennom okrese v Žilinskom kraji.

</doc>
<doc id="741883" url="https://sk.wikipedia.org/wiki?curid=741883" title="Aurel Stein">
Aurel Stein

Sir Aurel Stein (* 26. november 1862, Budapešť† 26. október 1943, Kábul) bol maďarsko-britský archeológ, filológ, geograf a cestovateľ židovského pôvodu. Preslávil sa predovšetkým výskumami v strednej Ázii, najmä v Tarimskej panve. Objavil tu mnoho starých rukopisov a prepravil ich do Európy, čím poskytol zásadný impulz k rozvoju indoeuropeistiky, konkrétnejšie potom tocharológie, iránistiky a indológie. Jeho spisy obsahujú 28 kníh (z toho dve diela o piatich zväzkoch) a 106 článkov.
Život.
Narodil sa v bilingválnej nemecko-maďarskej židovskej rodine, ktorá konvertovala k protestantstvu. Strednú školu študoval v Budapešti a v Drážďanoch. Už v tom čase ho silne ovplyvnilo stretnutie s cestovateľom Árminom Vámbérym a orientalistom Sándorom Kőrösim Csomom. Pre vysokoškolské štúdiá zvolil odbory sanskrit a porovnávaciu filológiu. Študoval ich najprv na univerzite vo Viedni, potom v Lipsku. Neskôr sa odborovo posunul – na univerzite v Tübingene vyštudoval staroiránske jazyky a indológiu, v Tübingene tiež obhájil dizertáciu "Nominalflexion im Zend". Potom dostal ponuku vedecky pracovať na univerzite v Oxforde a v Britskom múzeu. Tu sa najprv venoval postavám zoroastrijského panteónu na starých minciach (práca "Zoroastrian Deities on Indo-Scythian Coins" z roku 1887).
India bola vtedy britskou kolóniou, a tak sa mu roku 1888, otvorila cesta tam odísť. Pracoval najprv na "Oriental College" v Láhaure a viedol matriku na Pandžábskej univerzite. Od roku 1889 sa zdržiaval v Kašmíre, kde roku 1892 objavil a zachránil rukopis kroniky "Rājataraygizī" z 12. storočia . Tejto kronike potom venoval významné vedecké pojednania. Od roku 1898 potom viedol školu v Kalkate.
V rokoch 19001901 usporiadal veľkú výpravu cez Kašmír a Pamír do Tarimskej panvy, kde preskúmal Kašgar, Chotan, Dandan Öilik, Niya, Endere a Loulan. Výpravu financovalo kartografické oddelenie "Survey of India" a lord Curzon. Stein zozbieral rad mincí, zvyškov drevených interiérov a mnoho textov v sanskrte, prakrte, tibetčine, čínštine a chotanskej sakštine. Výsledky tejto výpravy zhrnul v knihe z roku 1904, ktorú nazval "Sand Buried Ruins of Khotan" .
Roku 1904 získal britské občianstvo.
Druhá veľká výprava sa uskutočnila v rokoch 19061908, tú už financovalo Britské múzeum. Stein sa cez Čitrál, Váchán a Pamír vydal znova do Tarimskej panvy, ďalej pokračoval pozdĺž pohoria Kchun-lun, cez Chotan, Loulan a Miran. Tu objavil knižnicu rukopisov v jaskynnom chráme Mo-kao pri Tun-chuangu. Od taoistického opáta Wang Daoshiho odkúpil niekoľko desiatok tisíc malieb a rukopisov. Navyše kúpil aj unikát, najstaršiu tlačenú verziu budhistickej "Diamantovej sútry" z roku 868, písanú v čínštine. Steinove správy o objave knižnice vyvolali lavínu záujmu a nákupov v nasledujúcich rokoch, pričom mnohé výpravy sa správali až barbarsky (napríklad sa pokúšali získavať maľby osekaním múrov). To vyvolalo rastúcu nevôľu čínskych úradov. Stein však postupoval vždy mimoriadne citlivo. Z druhej expedície vyťažil prácu nazvanú "Ruins of Desert Cathay". Kniha vyvolala vo vedeckých kruhoch nadšenie. Stein si tiež vyslúžil šľachtický titul od kráľa Juraja V., bol mu udelený roku 1912. Stal sa potom aj kurátorom múzea v Péšávare.
Tretia výprava sa uskutočnila v rokoch 19131916. Išiel pri nej púšťou Taklamakan do Chara-choto, potom sa vracal cez Turfan a Pamír do Sogdiany a Perzie. Tu preskúmal Sistán. Z výpravy vyťažil dve objemné práce: "Serindia" (1921) a "Innermost Asia" (1928)
Posledná Steinova výprava do Číny je datovaná 19301931. Zaujímavosťou je, že hoci bol Stein už na dôchodku (bolo mu 68 rokov), útrapy cestovania znášal dobre, zatiaľ čo jeho doktorand, tridsiatnik Bramlette, sa počas cesty zrútil a museli ho zanechať v nemocnici v Kašgare. K tomu treba dodať, že cestovanie po týchto oblastiach bolo vtedy ešte dosť komplikované a nebezpečné – v kašmírskych horských priesmykoch Steinovi niekoľkokrát omrzli nohy a prišiel o niekoľko prstov. V Perzii sa tiež takmer utopil a z nedostatku stravy si privodil žalúdočné vredy. Z poslednej čínskej výpravy vyšla roku 1932 kniha nazvaná "On Ancient Central Asian Tracks". Od minulých výprav sa cesta líšila tým, že čínske úrady zmenili svoju politiku a zakázali odvozy ďalších rukopisov. Preto Stein ďalej už do Číny necestoval. Bádania a výprav sa úplne nevzdal. Začal cestovať po severozápadnej Indii a dnešnom Iráne a Iraku. Záver života venoval výskumu v Afganistane.
Priekopníckym bolo, že Stein v rokoch 19381939 začal v západnej Ázii využívať na prieskum a fotografovanie archeologických lokalít lietadlá RAF. Tieto fotografie sú dnes veľmi cenné, pretože množstvo monitorovaných pamiatok zničili vojny 20. storočia aj Kultúrna revolúcia (napr. Šikčin u Karašahru).
Zomrel po tom, čo prechladom v nevykúrenom kábulskom múzeu.
Steinovej zbierky sú uchované najmä v londýnskom Britskom múzeu av Britskej knižnici. V Indii je časť zbierok uložená v múzeu v Šrínagare a v Štátnom múzeu v Novom Dillí. Niektoré menšie časti zbierok boli darované Maďarskej akadémii vied.

</doc>
<doc id="741899" url="https://sk.wikipedia.org/wiki?curid=741899" title="Matej Havelka (herec)">
Matej Havelka (herec)

Matěj Havelka (* 27. mája 2005 Nymburk ) je český herec, dabér a speaker českej Cartoon Network . Bol jedným z protagonistov seriálu #martyisdead, ktorý získal v roku 2020 medzinárodnú cenu Emmy . 
Dabing.
Dabingu sa venuje už od detstva. Daboval napríklad hlavnú postavu Josky vo filme Nafarbené vtáča , Willa v Stranger Things alebo tiež Krtka v seriáli Krtek a Panda. Za dabing bol niekoľkokrát nominovaný na Cenu Františka Filipovského. 
Herectvo.
Zahral si napríklad v televíznych seriáloch "Temný kraj", "Modrý kód", "Rodinné vzťahy", "Škvrna, " alebo v roku 2016 v seriáli "Detská dopravná polícia." V roku 2019 hral jednu z hlavných rolí v seriáli "#martyisdead" . Ten bol ocenený ako prvý český seriál medzinárodnou cenou Emmy. 
Súkromný život.
Študuje na Pražskom konzervatóriu, kde sa zoznámil so súčasnou priateľkou, slovenskou youtuberkou a speváčkou Klárou Miščíkovou (Klarisou) . 

</doc>
<doc id="741901" url="https://sk.wikipedia.org/wiki?curid=741901" title="Katarína Gáspárová (herečka)">
Katarína Gáspárová (herečka)

Kata Gáspár ( Budapešť, 27. októbra 1987 ) je maďarská herečka.
Kariéra.
Jej rodičia, Sándor Gáspár a Ildikó Bánsági, sú herci a jej starší brat Gergely (alebo Gergő) je bubeník. Rodina venuje veľkú pozornosť tomu, aby každý kráčal svojou vlastnou cestou, bez protekcie. [ 6 ] [ 7 ] Stredoškolské štúdium Kata Gáspár absolvovala v Újpesti na dramatickom odbore Gymnázia Bródyho Imreho. 
Svoju prvú rolu ako jedna z hlavných postáv vo filme Môj otec by omdlel, ktorý mal premiéru v roku 2003, získal ako amatér . [ m 1 ] Ako dieťa chcel byť veterinárom, morským biológom alebo psychológom, no neskôr sa vďaka svojim filmovým skúsenostiam stal hercom. Hoci ho od detstva pozývali na konkurzy, rodičia ho nepustili, kým neodišiel z vlastnej vôle. [ 11 ] Po ukončení strednej školy sa zapísal na oddelenie komunikácie na Ostrihomskej vysokej škole (dnes Fakulta Vitéza Jánosa Katolíckej univerzity Pázmányho Petra ) a na pozvanie Tamása Jordána do vtedy začínajúceho dvojročného herectva Národného divadla (ktoré neskôr zaniklo). Svoju prvú samostatnú divadelnú rolu získal v roku 2007 od režiséra Róberta Alföldiho (v predstavení Molièrovho Tartuffa, kde prevzal rolu "Marianne" ). [ 14 ] Sedem rokov hral v Národnom divadle, potom sa v roku 2013 stal nezávislým umelcom [ 15 ] a bol tiež pozvaný účinkovať v Karinthy Theatre v Budapešti a Petőfi Theatre vo Veszpréme . Takmer od začiatku je členom Itt és Most Company, improvizačného divadla založeného v roku 2011. Od roku 2013 je študentom katedry dramatického inštruktora na Vysokej škole divadelného a filmového umenia v triedach Pirosky Molnár a Gergelyho Kocsisa . [ 18 ] Od roku 2014 hral aj v divadle Thália, [ 19 ] a v roku 2015 získal úlohy v Pesti Magyar Színház, kde bol členom až do roku 2020. 
Od polovice prvého desaťročia 21. storočia sa objavuje vo filmoch, keďže ho objavil Tamás Sas v niekoľkých svojich filmoch ( SOS szerelem!, 9 a ½ randi ), v epizódnych úlohách a hudobných videách v seriáloch [ 13 ] a ako dabér. Od októbra 2018 je titulnou postavou denného seriálu 200 első randi, ktorý produkuje Viasat3.

</doc>
<doc id="741903" url="https://sk.wikipedia.org/wiki?curid=741903" title="Earthrise">
Earthrise

Earthrise („Východ Zeme“) je fotografia Zeme, ktorú 24. decembra 1968 vyhotovil americký astronaut William Anders počas misie Apollo 8 z obežnej dráhy Mesiaca. Fotograf Galen Rowell ju opísal ako „najvplyvnejšiu fotografiu životného prostredia, aká bola kedy nasnímaná“. Snímka zachytáva výrez mesačného povrchu a v pozadí osvetlenú časť planéty Zem (pootočenú oproti severojužnej orientácii o 135°). Anders použil špeciálne upravený fotoaparát značky Hasselblad a farebný 70-milimetrový film Ektachrome. Pred Andersom automaticky vyfotografovala Zem z perspektívy Mesiaca sonda Lunar Orbiter 1 v roku 1966.
V roku 1969 vydala pošta Spojených štátov známku s reprodukciou tejto fotografie a slovami "„In the beginning God...“" („Na počiatku Boh...“) pripomínajúcimi vysielanie posádky Apolla 8 na Zem, v ktorom astronauti citovali začiatok biblickej knihy Genezis.
Snímka bola zaradená do knihy "100 fotografií, ktoré zmenili svet", vydanej roku 2003 časopisom "Life". Galen Rowell vyhlásil, že táto fotografia upozornila ľudstvo, aký vzácny a zraniteľný je život na Zemi, a podnietila hnutie na jeho ochranu. Východ Zeme sa preto stal symbolom Dňa Zeme, ktorý sa oslavuje od roku 1970.
V skutočnosti sa „východ Zeme“ nedá pozorovať z mesačného povrchu. Vzhľadom na viazanú rotáciu Mesiaca sa poloha Zeme na mesačnej oblohe mení len minimálne a veľmi pomaly vplyvom librácie, čo je viditeľné okom iba na hranici medzi privrátenou a odvrátenou stranou Mesiaca.

</doc>
<doc id="741904" url="https://sk.wikipedia.org/wiki?curid=741904" title="Diane Keatonová">
Diane Keatonová



</doc>
<doc id="741906" url="https://sk.wikipedia.org/wiki?curid=741906" title="Anna Josková">
Anna Josková

Anna Josková, rod. Ursínyová (* 3. september 1903, Rakša† 9. október 1988, Caracas) bola slovenská protifašistická odbojárka, spolková funkcionárka a po nútenej emigrácii z Československa knihovníčka. Spolu so svojím manželom Matejom Joskom a bratom Jánom Ursínym sa podieľala na formovaní domáceho občianskeho odboja, ktorý sa počas Slovenského národného povstania (SNP) politicky zhmotnil do Demokratickej strany (DS).
Život.
Narodila sa v rodine Márie Ursínyovej, rod. Poloncovej (18711937) a garbiara a agrárnického funkcionára Jána Ursínyho (18601928), ktorý bol bratom stavebného inžiniera a vysokoškolského profesora Michala Ursínyho (18651933) a strojného inžiniera Cyrila Ursínyho (18711952). Mala brata statkára a agrárnického (neskôr demokratického) politika Jána Ursínyho (18961972) a hospodárskeho pracovníka a protifašistického odbojára Miloša Ursínyho (19081980).
Do roku 1939 žila v Brne, potom v Bratislave. So svojím druhým manželom Matejom Joskom a starším bratom Jánom Ursínym sa podieľala na organizovaní domáceho občianskeho protifašistického odboja. Práve v byte Joskovcov na Gajovej ulici v Bratislave sa koncom roka 1943 konali rokovania Jána Ursínyho, Jozefa Lettricha i samotného Mateja Joska s predstaviteľmi V. ilegálneho vedenia Komunistickej strany Slovenska Gustávom Husákom a Ladislavom Novomeským, ktoré vyvrcholili uzavretím Vianočnej dohody, na základe ktorej tieto dva prúdy domáceho odboja utvorili ilegálnu Slovenskú národnú radu ako vrcholný politický orgán na prípravu ozbrojeného povstanie proti nemeckej okupácii a kolaborantskej vláde vojnovej Slovenskej republiky.
Po vojne pôsobila ako funkcionárka ženských a sociálnych spolkov. Nakrátko bola tajomníčkou ústredného výboru Živeny a v Zväze slovenských žien (ZSŽ) pôsobila ako predsedníčka sociálnej sekcie. V novembri 1945 sa spolu s predsedníčkou Živeny Hanou Gregorovou a členkou ústredného výboru ZSŽ Evou Glasnerovou zúčastnila medzinárodného zjazdu žien v Paríži. Angažovala sa tiež v Jednote demokratických žien, ženskej organizácii DS, ktorej ďalšiu existenciu prekazil komunistického prevratu vo februári 1948.
V dôsledku prevratu Anna Josková spolu so svojou rodinou emigrovala do Spojených štátov, kde sa neskôr zamestnala ako knihovníčka Kongresovej knižnici vo Washingtone, D. C. V exile pokračovala vo verejno-politickej činnosti, napr. ako podpredsedníčka výkonného výboru exilovej Rady slobodného Československa. Bola publicisticky činná a prispela do zborníka "History of the Czechoslovak Republic 19181948" úvahou o SNP.
Posledné roky svojho života žila s dcérou vo Venezuele.
Osobný život.
Jej prvým manželom bol príslušník generálneho štábu Československej armády pplk. Antonín Šabata (18941976), druhým manželom právnik JUDr. Matej Josko (19071969). Mala syna MUDr. Vladimíra Šabatu (* 1923) a Evu, po sobáši Guerónovú (* 1941), ktorá vyštudovala politické vedy a stala slavistkou a lektorkou na univerzite v Caracase.

</doc>
<doc id="741907" url="https://sk.wikipedia.org/wiki?curid=741907" title="Anna Ursínyová">
Anna Ursínyová



</doc>
<doc id="741908" url="https://sk.wikipedia.org/wiki?curid=741908" title="Diane Hall">
Diane Hall



</doc>
<doc id="741909" url="https://sk.wikipedia.org/wiki?curid=741909" title="Diane Hallová">
Diane Hallová



</doc>
<doc id="741910" url="https://sk.wikipedia.org/wiki?curid=741910" title="Kontinentálna blokáda">
Kontinentálna blokáda

Kontinentálna blokáda bolo hospodárske embargo zo strany francúzskeho cisára Napoleona I. Boanaparta, ktoré bolo vyhlásené dňa 21. novembra roku 1806 v meste Berlín. O niekoľko rokov neskôr, presnejšie dňa 18. októbra roku 1810, dosiahla francúzska diplomacia vrchol a to pre Dekrét z Fointanebleau. Bolo deklarované spáliť britský tovar, ktorý bol zadržaný na európskom kontinente. Britskej strane spôsoboval tento systém nemalé straty. Napriek tomu však francúzske orgány udeľovali poniektorým francúzskym obchodníkom ale aj tým z prostredia Apeninského polostrova určité výnimky. Cieľ samotnej blokády a to práve doslovné zničenie britského obchodu, však u cisára Napoleona I. a jeho podriadených dŕžav napokon zlyhal, keďže samotnému cisárovi sa nepodarilo uplatniť jeho dodržiavanie na celom kontinente a to od územia Portugalska na Pyrenejskom polostrove až po Ruskú ríšu.
Predohra uzákonenia.
Dňa 21. októbra roku 1805 sa odohrala námorná bitka medzi britským a francúzskym loďstvom pri Trafalgare. Stalo sa tak presnejšie pri juhozápadnom pobreží Španielska. Išlo o poslednú veľkú bitku medzi plachetnicami a zároveň najdôležitejším víťazstvom v histórii britského kráľovského loďstva. Spojené kráľovstvo Veľkej Británie a Írska si tak zabezpečilo absolútnu dominanciu na moriach nielen v čase Napoleonských vojen ale aj v nasledujúcom storočí. Keď sa teda francúzskemu cisárovi Napoleonovi I. nepodarilo úspešne viesť vojská pre inváziu na Britské ostrovy, rozhodol sa bojovať na pevnine.
Spojené kráľovstvo Veľkej Británie a Írska však naďalej zostalo s Francúzskym cisárstvom vo vojne ako rival. Britským armádam sa podarilo zahatať cestu ťažení pre Napoleona v oblastiach Egypta a na Strednom východe. Samotný francúzsky cisár sa pomstil tým, že Britské ostrovy izoloval a to prostredníctvom zavedenia kontinentálnej blokády, ktorá mala za cieľ deštrukciu britského obchodu.
Potýčky a nová vojnová výprava.
"Bližšie informácie v hlavom článku: Napoleonov vpád do Ruska"
Roku 1810 sa rozhodla ruská diplomacia pre otvorenie prístavov pre neutrálne lode, čím dôsledne odmietla rešpektovať podmienky kontinentálnej blokády. Práve to bol dôvod, prečo v ďalšom roku začal francúzsky cisár Napoleon I. nové vojnové plány pre ťaženie proti Ruskej ríši.
Prínosy a straty.
Ak by malo ísť o efekt samotnej blokády, tak v európskej ekonomike sa predsa len prejavil rozporuplným spôsobom. Práve tá strana, ktorá vydržala zniesť tlak zo strany konkurencie v čase vojnovej krízy, bola lepšie pripravená ekonomicky v období po Napoleonských vojnách. Práve vtedy sa britský tovar privážal smerom do Európy.
Na druhej strane to bolo práve znemožnenie prísunu britského tovaru na pôdu kontinentálnej Európy, ktoré sa prejavilo doslova odstránením konkurencie pre výrobcu v najvyspelejších oblastiach Európy, pričom práve tam začal proces priemyselnej revolúcie. Práve to znamenalo priaznivý vývoj tunajšej výroby v niektorých oblastiach a to presnejšie na území Francúzska, Porýnia a Saska.

</doc>
<doc id="741911" url="https://sk.wikipedia.org/wiki?curid=741911" title="Dobre vedieť!">
Dobre vedieť!



</doc>
<doc id="741912" url="https://sk.wikipedia.org/wiki?curid=741912" title="Li Ang">
Li Ang

Li Ang môže byť:

</doc>
<doc id="741913" url="https://sk.wikipedia.org/wiki?curid=741913" title="Li Ang (spisovateľka)">
Li Ang (spisovateľka)

Li Ang (, vlastným menom Š’ Šu-tuan, ; * 7. apríl 1952, Lu-kang, Taiwan) je taiwanská spisovateľka. „Vo svojich neskorších dielach stvárňuje najmä ženskú a genderovú problematiku“.
Životopis.
Na otázku ako sa dostala k písaniu vo veku 16 rokov Li Ang odpovedala „Keď som bola tínedžerka, obe moje sestry už písali, takže sa mi to zdalo ako niečo úplne normálne. Literatúra mi nepripadala ako niečo vážne, čoho sa treba báť. Nie je to nič zvláštne – keď to zvládnu sestry, dokážem to aj ja!“
V roku 1970 začala štúdium filozofie na Vysokej škole čínskej kultúry (dnes Univerzita čínskej kultúry) v Tchaj-peji. V rokoch 1975 až 1977 študovala dramatické umenie na Oregonskej univerzite v meste Eugene. Od roku 1977 pôsobí na Univerzite čínskej kultúry.
Na otázku ako sa taiwanská literatúra odlišuje od čínskej Li Ang odpovedala: „Začala som písať pred päťdesiatimi rokmi a v tom období bola taiwanská spoločnosť uzatvorená. Vtedajší intelektuáli sa túto situáciu snažili zmeniť, ja som bola politickou aktivistkou tiež a zapojila som sa do hnutia politikov, stojacich mimo strany Kuomintang, teda nezávislých. Naším cieľom bolo vytvoriť demokratickú spoločnosť. Keď som v osemdesiatych rokoch písala o sexualite alebo politike, cítila som zo strany štátu tlak. Ale na rozdiel od spisovateľov, ktorí o týchto témach písali v Číne, nebola som uväznená. My sme mohli a môžeme písať o akejkoľvek téme a to je veľký rozdiel medzi našimi literatúrami. Od konca osemdesiatych rokov na Taiwane neexistuje žiadna cenzúra.“
Považuje sa na budhistku.
Dielo.
Písať začala ako šestnásťročná poviedkou "Čas rozkvetu" ("Chua-ťi", 1968). Dielo sa týkalo ženskej psychosexuality. Pri písaní ju „oslovil existencializmus a druhým výrazným vplyvom bola Freudova psychoanalýza“. Základom pre ženskú literatúru bolo "Druhé pohlavie" Simone de Beauvoir. V 70. rokoch začala odkrývať rolu žien v spoločnosti zo ženskej perspektívy s témami od dospievania, lásky, sexuality a morálnych hodnôt. Počas 80. rokov začala zvyšovať povedomie o širších spoločenských témach ako sú ženské práva.
V roku 1983 publikovala novelu "Vražda manžela" (v češtine vyšla pod názvom "Řezníkova žena"). Je to príbeh siroty, ktorá je nútená vydať sa za sadistického mäsiara. Príbeh domáceho a sexuálneho násilia šokoval vtedajší konzervatívny Taiwan. "Vraždu manžela" je považované za „prvé taiwanské feministické dielo“.
Diela.
Je tiež autorkou niekoľkých zbierok poviedok.

</doc>
<doc id="741915" url="https://sk.wikipedia.org/wiki?curid=741915" title="Robert Fraisse">
Robert Fraisse

Robert Fraisse (* 1940, Paríž) je francúzsky kameraman a asistent kamery. Medzi 70. rokmi a 10. rokmi pracoval ako kameraman na vyše 50 projektoch.
Životopis.
Po štúdiu na École nationale supérieure Louis-Lumière v Paríži okolo roku 1960 začal Robert Fraisse svoju filmovú kariéru ako asistent kameramana na troch filmoch uvedených v roku 1962. Opäť pracoval ako prvý alebo druhý asistent kameramana na šiestich filmoch uvedených v rokoch 1967 až 1971. Okrem toho bol kameramanom na filme Richarda Balducciho "L'Odeur des fauves" (1972) a potom na snímke Justa Jaeckina "Emanuela" (1974). S Jaeckinom opäť spolupracoval na ďalších piatich filmoch (ako kameraman) ako aj na mnohých reklamách. Okrem dvoch krátkych dokumentárnych filmov v rokoch 1970 a 1973 sa stal hlavným kameramanom filmu Roberta Mullera "Un homme libre" (1973). V úlohe hlavného kameramana sa podieľal na približne štyridsiatich filmoch, prevažne francúzskych, ale aj zahraničných. Bol kameramanom siedmich erotických filmoch, vrátane "Emmanuella – antipanna" (1975), "Madame Claude" (1977), "" (1978) či "Lady Chatterley’s Lover" (1981). Okrem už spomínaných režisérov Fraisse asistoval okrem iných aj filmárom, vrátane: Denis Amar (dva filmy), Patrice Leconte (dva filmy), Jean-Jacques Annaud (päť filmov) či Francisovi Veberovi (dva filmy). V televízii spolupracoval na dvoch amerických televíznych filmoch, ktoré boli odvysielané v roku 1989 pre "Dark Holiday" a 1995 pre "Citizen X". Film "Milenec" mu v roku 1993 vyniesol dve nominácie, jednu na cenu César za najlepšiu kameru a druhú na Oscara v rovnakej kategórii. Okrem toho získal cenu na festivale Camerimage za film "Vatel" z roku 2000. Pre amerických filmárov natočil filmy ako "Keys to Tulsa" (1997), "Hotel Rwanda" (2004), "Zápisník jednej lásky" (2004) alebo "Alpha Dog" (2006).

</doc>
<doc id="741917" url="https://sk.wikipedia.org/wiki?curid=741917" title="Knihovníčka">
Knihovníčka



</doc>
<doc id="741919" url="https://sk.wikipedia.org/wiki?curid=741919" title="Archivárka">
Archivárka



</doc>
<doc id="741920" url="https://sk.wikipedia.org/wiki?curid=741920" title="Drakšiar">
Drakšiar

Drakšiar je potok v regióne Horehronie, v území mesta Brezno v okrese Brezno v Banskobystrickom kraji. Nachádza sa v geomorfologickom celku Horehronské podolie. Ústi do Hrona. Má dĺžku . Rád toku III. 
Prameň.
Vodný tok "Drakšiar" pramení v v lesnom extraviláne v severozápadnej časti územia mesta Brezno, vo vzdialenosti severovýchodne od vrchu Skalka, v okrese Brezno. 
Opis toku.
"Drakšiar" tečie od prameňa východným smerom cez lesný extravilán mesta Brezno, skrúca sa na juhovýchodojuh, ľavým brehom obteká úpätie lúky, lesa a vrchu "Krajčovo" s , pravým brehom obteká úpätie vrchu a lesa Skalka, v priberá pravostranný bezmenný prítok, pravým brehom obteká lúku "Filiarovo", v vteká do intravilánu mesta Brezno, podteká kanalizovanou záverečnou časťou toku "Chalupkovu ulicu" a v ústi do vodného toku Hron ako jeho pravostranný prítok. Rieka Hron ďalej ústi do Dunaja. "Drakšiar" patrí do okresu Brezno v Banskobystrickom kraji. Pramení, preteká a ústi do Hrona v území mesta Brezno. Patrí do geomorfologického celku Horehronské podolie do jeho geomorfologického podcelku Breznianska kotlina. Vodný tok "Drakšiar" má jeden bezmenný prítok.
Pôvod názvu.
Názov vodného toku "Drakšiar" má pôvod v bližšie nelokalizovanom rovnakom terénnom názve "Drakšiar", ktorý bol bez zmeny ako jednoslovný názov prenesený na vodný tok ako súčasť početnej skupiny názvov v slovenskej toponymii, najmä hydronymii. Vo vzdialenosti východne od vodného toku v katastrálnom území Braväcovo a východne od intravilánu obce Braväcovo je síce les s názvom "Drakšiar" i dolina "Veľký Drakšiar", ale nedarí sa presvedčivo vysvetliť vzájomná poloha týchto dvoch geografických objektov k vzdialenému vodnému toku. Podoba názvu potoka "Drakšiar" nemá uspokojivo doriešený pôvodný význam; názov môže byť azda spájaný so slovenskou modifikáciou pôvodného nemeckého "Trog" vo význame "koryto, žľab" alebo "trocken" vo význame "suchý"; je potrebný ďalší výskum. Názov vodného toku "Drakšiar" bol štandardizovaný v roku 1987. V množine slovenskej hydronymie vodných tokov hydronymum "Drakšiar" je jedinečným hydronymom (december 2025).

</doc>
<doc id="741921" url="https://sk.wikipedia.org/wiki?curid=741921" title="Antifanes (komický básnik)">
Antifanes (komický básnik)

Antifanes () (* cca 408/405 pred Kr. – † 334/331 pred Kr.) bol jedným z najvýznamnejších a najplodnejších básnikov strednej atickej komédie.
Antické zdroje sa o pôvode komického básnika Antifana rozchádzajú (za jeho rodisko sa uvádza Smyrna, Rhodos, Chios alebo Larissa). Hoci jeho presné rodisko zostáva neisté, bol zrejme cudzinec, ktorý sa usadil v Aténach. Svoju prvú hru predviedol okolo roku 385 pred Kr. (Anon. De Com. 45 s. 10) a získal trinásť víťazstiev (Suda – Αντιφάνης, α 2734), osem z nich na Lénaiách (IG II² 2325. 146 ]). Počet hier, ktoré sa mu v staroveku pripisoval, sa pohyboval medzi 260 až 365 hrammi; známych je 139 alebo 140 ich názvov a viac ako 330 citácií, z ktorých mnohé sú rozsiahle.
Viaceré ich názvy potvrdzujú jeho obľubu v mytologickej burleske, ktorá parodovala tradičné tragické námety a bohov. Medzi tieto diela patrí napr. hra "Anthrópogonia" („Zrodenie ľudstva“); v iných vykresľoval postavy definované ich sociálnym postavením či remeslom (napr. v hre "Agroikos" – „Vidiečan“, alebo "Akestria" – „Krajčíka“). V hre s názvom "Filothébaios" („Milovník Téb“) parodoval vtedajšie spoločenské a politické nálady (v hre mohol narážať na pro-tébske sympatie v Aténach, zrejme zosmiešnil Démostena alebo iného politika, ktorý podporoval Téby). Hoci sa jeho diela zachovali len vo fragmentoch, dodnes je citovaný najmä vďaka rozsiahlemu dielu "Deipnosofistai" („Hostina učencov“) od Athenáia z Naukratidy, ktoré uchovalo stovky zmienok o antickej gastronómii.
Ióannes Stobaios vo svojom diele "Anthologium" čerpal z Antifana najmä kvôli jeho schopnosti formulovať gnómy – stručné, mravoučné a filozofické ponaučenia o živote (napr. vo fragmente Stob. 54, 86, 121). Fragment (189) porovnáva prácu tragického a komického básnika, pričom zdôrazňuje, že tvorba komédie je oveľa náročnejšia. V starovekom Grécku komickí dramatici nesmeli opätovne spracovať zápletky z mýtov, ale tragédi áno. Z tohto dôvodu Antifanes nazval tragédiu „pohodlným umením“. Veril, že komédia sa tvorí ťažšie, pretože si „musí všetko vymyslieť: nové mená, zápletku, dej, oponu druhého dejstva, úvod“. Zbor komédie bol dvakrát väčší ako zbor tragédie a dovoľoval si parabázu – priame oslovovanie publika, čo by si tragický zbor nikdy nedovolil. Mimoriadne zaujímavé sú citácie z fragmentu 120 (o metafyzike a hľadaní pravdy) a z fragmentu 207 (o hudbe a jej liečivej sile). Aj keď väčšina jeho diel boli mytologické paródie, najmä tragédií, alebo paródie historických postáv (napr. Sapfó), iné už vykazovali vlastnosti, ktoré neskôr charakterizovali „novú“ komédiu.
Antifanes zrejme zomrel na ostrove Chios (podľa legendy ho zasiahla padajúca hruška) vo veku 74 rokov. Hoci skonal v cudzine, Aténčania si ho natoľko vážili, že jeho ostatky previezli a s poctami pochovali v Aténach, kde prežil väčšinu svojho života a dosiahol svoje najväčšie literárne úspechy.

</doc>
<doc id="741922" url="https://sk.wikipedia.org/wiki?curid=741922" title="Nemčákov potok">
Nemčákov potok

Nemčákov potok je vodný tok v Kysuckých Beskydách a Kysuckej vrchovine na území okresu Čadca. Je to ľavostranný prítok Kysuce, má dĺžku približne 3 km a je tokom IV. rádu. 
Priebeh toku.
Potok pramení na severozápadnom okraji Kysuckých Beskýd, v geomorfologickom podcelku Javorský Beskyd, na západných svahoch Horelického (), v nadmorskej výške približne Pramení v lesnom poraste v západnej časti hrebeňa Javorské, odkiaľ tečie juhozápadným smerom. Popod Jemné pokračuje južným smerom a v strednej časti v lokalite Smrečník priberá významný pravostranný prítok spod Horelickej Kykuly (). Následne opúšťa Kysucké Beskydy a prechádza do Kysuckej vrchoviny a jej podcelku Krásňanská kotlina. Na dolnom toku sa mierne stáča na juhozápad, opúšťa súvislý les a pokračuje lemovaný vyššou vegetáciou k osade Nemčákovci. Križuje diaľnicu D3 a cestu I/11 a na okraji osady Matluchovci, sa na juhovýchodnom okraji Čadce, v nadmorskej výške približne vlieva ľavostranne do rieky Kysuca. Potok patrí do širšieho povodia rieky Váh. 
Nemčákov potok pramení a preteká iba územím mesta Čadca v rovnomennom okrese v Žilinskom kraji.

</doc>
<doc id="741923" url="https://sk.wikipedia.org/wiki?curid=741923" title="Javorský potok">
Javorský potok

Javorský potok môže byť:

</doc>
<doc id="741924" url="https://sk.wikipedia.org/wiki?curid=741924" title="Tučniaky z Madagaskaru">
Tučniaky z Madagaskaru

Tučniaky z Madagaskaru môžu byť:

</doc>
<doc id="741926" url="https://sk.wikipedia.org/wiki?curid=741926" title="Jozef Brešťanský">
Jozef Brešťanský

JUDr. Jozef Brešťanský (* 28. január 1926, Záblatie – † 2. apríl 1968, Řehenice) bol slovenský právnik, vyšetrovateľ a sudca Najvyššieho súdu Československa. V 50. rokoch sa podieľal na vykonštruovaných politických procesoch. V roku 1968 spáchal samovraždu.
Životopis.
Pôvodne vyučený krajčír, absolvoval Právnickú školu pracujúcich a následne externe študoval Právnickú fakultu Univerzity Komenského. Začiatkom 50. rokov pôsobil ako predseda miestneho ľudového súdu v Trnave, kde sa podieľal na politických procesoch (napríklad na „procese s trockistami“). Následne bol predsedom krajského súdu v Trnave a krajského súdu v Bratislave. V roku 1964 nastúpil do Prahy na Najvyšší súd Československa, kde sa stal námestníkom predsedu Najvyššieho súdu Československa Jozefa Literu.
Na začiatku roku 1968 viedol vyšetrovanie kriminalistov Štátnej bezpečnosti znovu otvoreného prípadu smrti Jana Masaryka z roku 1948. Masarykova smrť bola vtedy znovu potvrdená ako samovražda.
Samovražda.
Po začiatku obrodného procesu Pražskej jari v roku 1968 dostal na starosť agendu rehabilitácií neoprávnene odsúdených v 50. rokoch, hoci sa vtedy na procesoch sám podieľal. 28. marca 1968 publikoval slovenský denník Smena skutočnosti o činnosti Jozefa Brešťanského v 50. rokoch, konkrétne o vykonštruovanom procese v bratislavskom závode Juraja Dimitrova z roku 1955, teda jeho konfliktu záujmov v rámci justície. V ten istý deň bol Brešťanský nahlásený ako nezvestný. 2. apríla 1968 bol nájdený obesený v lese pri obci Řehenice pri Prahe. Pri vyšetrovaní jeho smrti bolo pracované s možnosťami jeho zmiznutia ako únos, vražda či samovražda. Jeho smrť bola po vyšetrovaní uzavretá ako samovražda.
V umení.
V roku 1978 sa prípad Jozefa Břešťanského stal predlohou 25. dielu „Štvanice“ seriálu 30 prípadov majora Zemana.

</doc>
<doc id="741936" url="https://sk.wikipedia.org/wiki?curid=741936" title="Mestské divadlo Banská Bystrica">
Mestské divadlo Banská Bystrica

'''Mestské divadlo Banská Bystrica''' je kultúrna organizácia pôsobiaca v meste Banská
Bystrica. Jej cieľom je rozvíjať činohernú a ochotnícku divadelnú tvorbu a nadviazať na
historickú tradíciu ochotníckeho divadla v meste. Divadlo je spojené najmä s '''Divadelným
súborom Andreja Sládkoviča''', ktorý po viac než tridsiatich rokoch obnovil svoju činnosť.
Svoje útočisko Mestské divadlo Banská Bystrica našlo v priestoroch v Dome Evanjelického spolku na Hornej ul. 21 v Banskej Bystrici.
Logo Mestského divadla Banská Bystrica navrhol a vytvoril výtvarník Martin Knut.
História.
Tradícia ochotníckeho divadla v Banskej Bystrici siaha do roku 1929, keď vznikol pôvodný Divadelný súbor Andreja Sládkoviča. Súbor pôsobil v meste viac než sedem desaťročí a z
jeho radov vzišli viacerí známi slovenskí herci. Po viac ako tridsiatich rokoch nečinnosti bol
súbor obnovený iniciatívou členov Mestského divadla Banská Bystrica pod vedením predsedu
občianskeho združenia Ing. Pavla Puskeilera. Obnova bola podporená verejnosťou, pričom
organizátori získali viac než 2 500 podpisov občanov, ktorí vyjadrili záujem o návrat
činohernej divadelnej scény do mesta. O znovuzrodení divadelnej činnosti informovali aj
kultúrne médiá, ktoré poukázali na snahu nadviazať na historickú kontinuitu ochotníckeho
divadla a rozvíjať súčasnú divadelnú tvorbu.
Činnosť.
Mestské divadlo Banská Bystrica sa venuje najmä činoherným inscenáciám, komunitným a
vzdelávacím aktivitám a zapája sa do kultúrnych podujatí v meste. Mestské divadlo Banská Bystrica sa aktívne
zapája do celoeurópskej akcie Noc divadiel, kedy otvára svoje priestory nielen svojej tvorbe
ale spolupracuje aj s miestnymi kultúrnymi inštitúciami, ktorým dáva možnosť sa aktívne
zapojiť a ukázať. Zároveň je „naším cieľom oživiť storočnú tradíciu činoherného
divadelníctva v meste Banská Bystrica a rozšíriť ju o nové, súčasné divadelné druhy ako je neverbálna činohra, pantomíma, fyzické divadlo a nový cirkus,“ povedal predseda
občianskeho združenia Ing. Pavol Puskeiler.
Prvé predstavenie, ktoré sa na divadelných doskách pod patronátom Mestského divadla
Banská Bystrica odohralo 14.5.2025 bolo hosťujúce divadlo s komédiou „Moji drahí chlapci.“
Účinkovali herci ako banskobystrický rodák Dušan Cinkota, Marián Labuda ml., Peter
Krajčovič a Rea Jánošík Ryníková, s hudobným doprovodom Mariána Čurka, réžiou Vojtecha
Kolejáka a textom Igora Jankoviča. Réžiu a dramaturgiu zabezpečila Zuzana Kolejáková.
Prvú vlastnú divadelnú inscenáciu od Jána Chalupku „Trinásta hodina“ uviedlo v dvoch
premiérach s dvoma rôznymi obsadeniami 31.10. a 1.11.2025 pod režisérskou taktovkou Mgr.
art Juraja Benčíka v spolupráci s Folklórnym súborom Urpín a výtvarníčkou Ľubicou Lintnerovou.
V rámci Mestského divadla Banská Bystrica vzniklo Štúdio pantomímy Milana Sládka, ktoré
sa venuje autorskej profesionálnej neverbálnej inscenácii pod názvom Byrokrat a zároveň
vytvára priestor pre workshopy a predstavenia podporujúce neverbálne divadlo.
Svoje priestory javiska pod záštitou Mestského divadla Banská Bystrica prepožičalo
unikátnemu projektu bilingválnej divadelnej inscenácie textu Karla Jaromíra Erbena v
prebásnení Ľubomíra Feldeka a v réžii Martina Vaneka „Zlatý kolovrat“, ktorý mal svetovú
premiéru na Medzinárodnom festivale slovenskej a českej tvorby pre deti a mládež v Prahe v
októbri 2025 a ktorý vznikol v spolupráci s občianskym združením Celé Slovensko číta
deťom.“
Kontext / Podpora verejnosti.
Banská Bystrica je historicky jediné krajské mesto, ktoré nemá profesionálne, činoherné
repertoárové divadlo so stálym súborom a preto v roku 2024 bola spustená verejná výzva za
vznik novej, profesionálnej, umeleckej inštitúcie v meste, pričom Mestské divadlo Banská
Bystrica predstavuje pokus o obnovenie činohernej tradície v meste. Projekt obnovy činohry
je významne vnímaný aj z toho dôvodu, že výrazne prispieva ku kultúrnemu životu Banskej
Bystrice a regiónu.
Referencie.
&lt;references&gt;
&lt;ref name="eculturebase"&gt;
divadla Znovuzrodenie banskobystrického divadla, eCultureBase – Moja kultúra.
&lt;/ref&gt;
&lt;ref name="bbonline"&gt;
[Tipy na víkend: Halloweenske párty, Davová Psychóza, Kosmonauci, Trinásta hodina, trhy aj
divadlo.
&lt;/ref&gt;
&lt;ref name="dnes24"&gt;
[https://www.bystrica.dnes24.sk/okres/kraj/v-bystrici-spustili-verejnu-vyzvu-stovky-ludi-si-
ziadaju-nove-divadlo-446129 V Bystrici spustili verejnú výzvu: STOVKY ľudí si žiadajú
nové divadlo], Bystrica.dnes24.sk.
&lt;/ref&gt;
&lt;ref name="dnes24_prima"&gt;
[https://bystrica.dnes24.sk/nove-bystricke-divadlo-laka-na-prvu-premieru-v-blaznivej-
komedii-hviezdia-cinkota-i-labuda-462295 Nové bystrické divadlo láka na prvé predstavenie
hosťujúceho divadla v bláznivej komédii hviezdia Cinkota i Labuda], Bystrica.dnes24.sk.
&lt;/ref&gt;
&lt;ref name="topky"&gt;
drahi-chlapci- Nové divadlo v Banskej Bystrici otvoria Moji drahí chlapci!, Topky.sk
(propagačný článok).
&lt;/ref&gt;
&lt;ref name="refresher"&gt;
[https://refresher.sk/157257-Banskobystricania-vo-velkom-podpisuju-peticiu-Sme-jedine-
krajske-mesto-v-strednej-Europe-bez-divadla-hnevaju-sa Banskobystričania vo veľkom
podpisujú petíciu. Sme jediné krajské mesto v strednej Európe bez divadla, hnevajú sa],
Refresher.sk.
&lt;/ref&gt;
&lt;ref name="bystricak_peticia"&gt;
[https://www.bystricak.sk/clanky/2142/na-peticiu-za-nove-divadlo-v-banskej-bystrici-
zostava-uz-jeden-den-zatial-ma-3-000-podpisov Na petíciu za nové divadlo v Banskej
Bystrici zostáva už len jeden deň, zatiaľ má 3 000 podpisov], Bystricak.sk.
&lt;/ref&gt;
&lt;ref name="stvr"&gt;
divadlo Banská Bystrica nemá činoherné divadlo, STVR / Rádio Slovensko.
&lt;/ref&gt;
&lt;ref name="bbfm"&gt;
bystrici Počuli ste už o výzve za mestské divadlo v Banskej Bystrici?, BB FM rádio.
&lt;/ref&gt;
&lt;ref name="bbonline"&gt;
[https://bbonline.sk/horar-stavbar-a-postar-v-jednej-spalni-moji-drahi-chlapci-na-javisku-
mestskeho-divadla/ Horár, stavbár a poštár v jednej spálni… Moji drahí chlapci na javisku
Mestského divadla], BBonline.sk.
&lt;/ref&gt;
&lt;ref name="teraz"&gt;
[V Banskej Bystrici uvedú premiéru bilingválnej hry Zlatý kolovrat.
&lt;/ref&gt;
&lt;ref name="bystricoviny"&gt;
[https://www.bystricoviny.sk/kultura/divadelny-subor-andreja-sladkovica-ochotnicke-divadlo-
oziva-po-30-rokoch/ Divadelný súbor Andreja Sládkoviča: Ochotnícke divadlo ožíva po 30
rokoch], Bystricoviny.sk.
&lt;/ref&gt;
&lt;ref name="banskabystrica"&gt;
[Divadlá, múzeá, galérie, knižnice, folklórne súbory a spolky | Banská Bystrica.
&lt;/ref&gt;
&lt;ref name="divadlobb"&gt;
[Mestské divadlo Banská Bystrica – v Evanjelickom spolkovom dome.
&lt;/ref&gt;
&lt;ref name="wikipedia"&gt;
[Martin Knut | Web umenia.
&lt;/ref&gt;
 == Externé odkazy ==

</doc>
<doc id="741937" url="https://sk.wikipedia.org/wiki?curid=741937" title="Jorge Enrique Jiménez Carvajal">
Jorge Enrique Jiménez Carvajal

Mons. Jorge Enrique kardinál Jiménez Carvajal CIM (* 29. marec 1942, Bucaramanga, Kolumbia) je kolumbijský rímskokatolícky kňaz, biskup, ktorý v rokoch 2008 až 2021 bol arcibiskup metropolita arcidiecézy Cartagena. V rokoch 1992 až 1994 bol diecéznym biskupom diecézy Zipaquirá a v rokoch 2004 až 2005 arcibiskup koadjútor arcidiecézy Cartagena.
Pápež František ho 27. augusta 2022 vymenoval za kardinála.
Životopis.
Narodil sa 29. marca 1942 v meste Bucaramanga v Kolumbii. Svoju prípravu na kňazstvo začal v malom seminári vo Floridablance. Študoval filozofiu na Pápežskej xaverskej univerzite v Bogote a teológiu na Vyššom seminári Kongregácie Ježiša a Márie v Bogote. 17. mája 1964 zložil slávnostné sľuby ako člen Kongregácie. Za kňaza ho v Bucaramange vysvätil 17. júna 1967 biskup Héctor Rueda Hernández.
Získal licenciát z filozofie na Pápežskej Xaverskej univerzite. Bol profesorom na Vyššom seminári Santa Rosa de Osos provinciálnym predstaveným svojej kongregácie v Kolumbii a v rokoch 1989 až 1991 tajomníkom Latinskoamerickej konfederácie rehoľníkov.
Biskup.
Dňa 9. novembra 1992 ho pápež Ján Pavol II. vymenoval za biskupa v Zipaquirá. Biskupskú konsekráciu prijal 12. decembra. Hlavným svätiteľom bol kardinál Mario Revollo Bravo. Bol menovaný za člena Pápežskej rady pre pastoráciu zdravotníckych pracovníkov a 15. mája 2001 za člena Pápežskej komisie pre Latinskú Ameriku.
V roku 2001 ho pápež Ján Pavol II. vymenoval za člena desiateho riadneho zhromaždenia biskupskej synody a opäť v roku 2009 za člena mimoriadnej synody o Afrike. 13. decembra 2001 sa zúčastnil stretnutia zvolaného pápežom Jánom Pavlom II., aby sa prediskutoval problém pastoračnej starostlivosti vo Svätej zemi.
V novembri 2002 bol spolu s kňazom unesený protivládnymi povstalcami počas cesty severne od Bogoty. Po štyroch dňoch ich zachránila špeciálna jednotka kolumbijskej armády. Dňa 6. februára 2004 bol menovaný za arcibiskupakoadjutora v arcidiecéze Cartagena, kde sa stal arcibiskupom, keď pápež Benedikt XVI. 24. októbra 2005 prijal rezignáciu arcibiskupa Carlosa Josého Ruiseca Vieiru. V arcidiecéze Cartagena bol ustanovený za arcibiskupa 4. novembra.
Pápež František 25. marca 2021 prijal jeho rezignáciu.
Kardinál.
Dňa 29. mája 2022 pápež František oznámil, že na konzistóriu naplánovanom na 27. augusta vymenuje 21 nových kardinálov, z ktorých 16 bude dostatočne mladých na to, aby sa stali kardinálmi voličmi. Dvaja sú sufragánni biskupi, Cantoni a McElroy, ktorých metropolitní arcibiskupovia nie sú kardinálmi. Z dvoch, ktorí ešte nie sú biskupmi, Frezza prijal biskupské svätenie 23. júla a Ghirlanda dostal dišpenz od požiadavky, aby všetci kardináli boli biskupmi.
Konzistórium sa koná v čase, keď sa uskutoční zasadnutie celého kardinálskeho kolégia, ktoré bolo predtým naplánované na 29.30. augusta, aby sa prerokovala nová apoštolská konštitúcia Praedicate evangelium, ktorá nadobudla účinnosť 5. júna.
Súkromnú audienciu s pápežom Františkom mal 20. augusta. 27. augusta 2022 ho pápež František vymenoval za kardinála - kňaza a pridelil mu titulárny kostol Santa Dorotea.

</doc>
<doc id="741945" url="https://sk.wikipedia.org/wiki?curid=741945" title="Š’ Šu-tuan">
Š’ Šu-tuan



</doc>
<doc id="741948" url="https://sk.wikipedia.org/wiki?curid=741948" title="Lubňa">
Lubňa

Lubňa (ukr. Лубня, maď. Kiesvölgy) je obec v okrese Užhorod na Zakarpatskej Ukrajine. Nachádza sa neďaleko hraníc s Poľskom, 7 km od železničnej stanice Stavne. V roku 2001 tu žilo 211 obyvateľov.
Je v dedine malé miestne múzeum, ktoré má 450 exponátov.
História.
Prvá písomná zmienka pochádza z roku 1631. Do uzavretia Trianonskej zmluvy bola obec súčasťou Uhorska, potom bola súčasťou Československa. V roku 1921 tu stálo 45 domov a žilo 278 obyvateľov, z toho 252 Rusínov a 19 Židov. Od roku 1945 bola Lubňa súčasťou Ukrajinskej sovietskej socialistickej republiky, ktorá bola súčasťou Sovietskeho zväzu; nakoniec od roku 1991 je súčasťou Ukrajiny. Od roku 1999 je v tejto oblasti vytvorený Užanský národný park.

</doc>
<doc id="741949" url="https://sk.wikipedia.org/wiki?curid=741949" title="Stryčava">
Stryčava

Stryčava, (ukr. "Стричава," maď. "Eszterág, nem. Strytschawa)" je obec v okrese Užhorod, v Zakarpatskej oblasti Ukrajiny. V roku 2025 tu žilo 125 obyvateľov.

</doc>
<doc id="741950" url="https://sk.wikipedia.org/wiki?curid=741950" title="Čchen Po-ta">
Čchen Po-ta

Čchen Po-ta (, ; * 29. júla 1904, Chuej-an† 20. septembra 1989, Peking) bol čínsky propagandista, ktorý sa stal hlavným interpretom myšlienok Mao Ce-tunga. Krátku dobu strávil v pozícii jedného z piatich najmocnejších vodcov modernej Číny.
Život.
Mladosť a štúdium.
Pochádzal z roľníckej rodiny. Vo veku 15 rokov nastúpil na univerzitu Ťi-mej v Sia-mene, kde dva a pol roka študoval. Potom sa vrátil do rodného Chuej-anu ako učiteľ na základnej škole. Bol veľkým obdivovateľom spisovateľa Kuo Mo-ža, v mladosti mu dokonca napísal list týkajúci sa jeho básne "Bohyne". V roku 1924 odišiel do Šanghaja, kde študoval literatúru. Tu sa začal dostávať do kontaktu s komunizmom a študoval marxisticko-leninistické teórie. O rok neskôr sa vratil späť do Sia-menu. Súčasne v tejto dobe prebiehalo rokovanie o spolupráci medzi Kuomintangom a Komunistickou stranou Číny, Čchen Po-ta veril v Sunjatsenove Tri ľudové princípy a preto sa rozhodol vstúpiť do Kuomintangu.
Pôsobenie v Komunistickej strane.
Potom, čo došlo k šanghajskému masakru, kedy Čankajšek uskutočnil prevrat a bolo zlikvidovaných mnoho popredných komunistov, sa Čchen Po-ta rozhodol odísť z Kuomintangu a vstúpiť do Komunistickej strany Číny. Bol poslaný do Wu-chanu, kde sa stal vedúcim propagandistického oddelenia Komunistickej strany. Potom odišiel na štúdiá do Sovietskeho zväzu. Po návrate späť do rodnej krajiny prijal pozíciu vysokoškolského učiteľa na univerzite v Pekingu. Počas tohto obdobia pôsobil ako agent komunistickej strany Číny. Po vypuknutí druhej čínsko-japonskej vojny (1937-1939) odišiel do komunistickej základne v Jen-ane v severozápadnej Číne. Tu na straníckych vysokých školách vyučoval marxizmus-leninizmus. Tiež sa znovu stretol s Čang Wen-tchienom, bývalým spolužiakom z Moskvy, ktorý ho zoznámil s Mao Ce-tungom. Keďže študenti príliš nerozumeli Čchenovmu učiteľskému výkladu, bol presunutý na oddelenie propagandy. Spočiatku Čchen Mao Ce-tunga príliš neoslovil, jeho pozornosť si získal až na zasadnutí, kde boli prerokovávané myšlienky Sunjatsena. Ešte v ten večer bol pozvaný Maom, aby sa pripojil na spoločnú večeru, čo sa neskôr ukázalo ako zlomový bod v Čchenovom živote. V Jen-ane čoskoro získal veľmi dobrú reputáciu, samotný Mao počúval každú z jeho prednášok o starej čínskej filozofii. Ich vzťah sa naďalej veľmi zbližoval, dôkazom toho je aj fakt, že v roku 1939 sa Čchen stal námestníkom generálneho tajomníka predsedu vojenskej komisie (túto funkciu zastával Mao). Čchen Po-ta napísal veľa článkov, ktoré boli publikované počas protijaponskej vojny. Potom, čo Čankajšek vydal svoju knihu "Osudy Číny", nariadil Mao Ce-tung určitý typ protiútoku a poveril Čchen Po-tu a Fan Wen-čaa, aby spísali kritický komentár ku knihe. Táto kritika slúžila aj ako šírenie propagandy mimo strany, bola preložená do angličtiny. V 40. rokoch sa v Jen-ane podieľal na jednotlivých propagandistických kampaniach. Pozícia Čchena sa neustále zvyšovala. Postupne sa vypracovával na vyššie miesta a v roku 1951 začal písať politické pojednania a eseje v ktorej propaguje Mao Ce-tungovu teóriu čínskej revolúcie v kombinácii s marxizmom-leninizmom. Publikoval aj veľa článkov v časopise Žen-min ž'-pao.
Hoci nebýva spájaný so zahraničnými záležitosťami, v roku 1950 sprevádzal Mao Ce-tunga na rokovaní do Moskvy, kde bola podpísaná prvá zmluva medzi ČĽR a ZSSR.
Roku 1958 sa stal šéfredaktorom časopisu "Červená vlajka". V roku 1966 bol na 11. plenárnom zasadnutí ôsmeho ústredného výboru Komunistickej strany Číny zvolený za stáleho člena politbyra. Potom, čo bola namiesto malej skupiny piatich pre kultúrnu revolúciu ustanovená nová skupina, stal sa Čchen Po-ta jedným z najbližších spolupracovníkov Maovej manželky Ťiang Čching. Krátko potom, čo bol dosadený, vydal úvodník s názvom "Vykoreniť všetkých kravských diablov a hadích duchov", čo znamenalo odstrániť staré myslenie, starú kultúru a staré zvyky a obyčaje. Z iniciatívy Čou En-laja vzišla skupinka politikov, ktorí sa snažili zmierniť výstrelky kultúrnej revolúcie a dokonca sa odvážili kritizovať Lin Piaa, Ťiang Čching a Čchen Po-tu. Po smrti Liou Šao-čchiho si robil Čchen Po-ta nárok na jeho funkcie. V roku 1970 sa konalo zasadnutie pléna ÚV KS Číny, kde sa civilná opozícia rozhodla vyradiť Čchena Po-tu z politického a civilného života.
Koniec politickej kariéry.
V roku 1970 bol na druhom pléne deviateho ústredného výboru KSČ účastníkom rozkolu medzi Mao Ce-tungom a Lin Piaom. Čchen tu podporil myšlienky Lin Piaa. V auguste sa konalo zasadnutie, na ktorom Mao vydal článok, v ktorom označil Čchen Po-tu za strojcu chaosu v Kultúrnej revolúcii. Po druhom zasadnutí bola zriadená pracovná skupina na preskúmanie Čchen Po-tu. Po návrate do Pekingu bol uväznený v domácom väzení a stratil osobnú slobodu. 18. októbra 1970 bol formálne zadržaný a čakala ho rozsiahla kritika (neskôr bol osemnásťročný trest počítaný od tohto dňa). Oficiálne bol zatknutý až v roku 1976. 20. novembra bol postavený pred súd spolu s gangom štyroch.
V roku 1980 bol odsúdený Najvyšším ľudovým súdom na 18 rokov väzenia. Zomrel 20. septembra 1989 na infarkt myokardu.

</doc>
<doc id="741957" url="https://sk.wikipedia.org/wiki?curid=741957" title="Jana Jucková">
Jana Jucková

Jana Jucková, rod. Krišková (* 26. marec 1940, Bratislava† 28. december 1990, Bratislava) bola archivárka. V rokoch 19621990 pôsobila v dnešnom Slovenskom národnom archíve, kde sa podieľala na spracovaní viacerých archívnych fondov najmä z povojnového obdobia.
Život.
Narodila sa v rodine Gizely Kriškovej, rod. Gregáňovej a Samuela Kriška. Základnú a strednú školu absolvovala v rodnej Bratislave. V rokoch 19581961 pracovala v Zdroji v Bratislave. Absolvovala externé štúdium dejepisu a ruského jazyka na Filozofickej fakulte Univerzity Komenského v Bratislave a následne odišla do Spišských Vlachov pracovať ako učiteľka základnej školy. Zdravotné problémy s hlasivkami jej však znemožnili pokračovať v pedagogickej činnosti. Preto zmenila povolanie1. novembra 1962 nastúpila do práce ako archivárka Štátneho slovenského ústredného archívu
v Bratislave. Dve desaťročia pracovala v oddelení najnovších dejín a predarchívnej starostlivosti, potom, od roku 1982 v II. oddelení.
Od prvého čísla vedeckého časopisu "Slovenská archivistika" (1966) doň po desaťročie vypracúvala bibliografický prehľad zo sovietskych časopisov "Sovetskije archivi" a "Voprosy archivovedenija", pričom taktiež prekladala resumé vedeckých príspevkov a písala recenzie.
Vypracovala vyše desiatku archívnych pomôcok spracovaných samostatne alebo v kolektíve, napr. inventáre k archívnym fondom Povereníctvo dopravy (19451960), Úrad obžalobcu pri Národnom súde (19451948), Povereníctvo školstva (19451960), Povereníctvo zdravotníctva (19451960), Povereníctvo vnútra (19451960). Koncom 80. rokov sa zameriavala najmä na sprístupňovanie ťažiskového fondu II. oddelenia, t. j. Krajinský úrad v Bratislave (19281939).
Po zapojení sa slovenského archívnictva do štátneho plánu základného výskumu v roku 1976 sa Jucková postupne stala spoluriešiteľkou, resp. aj zodpovednou riešiteľkou troch tém pramenných edícií, pričom najväčší podiel práce vykonala na príprave edície prameňov o činnosti národných výborov. V roku 1990 tiež prispela k navráteniu niektorých fondov alebo ich častí do Štátneho ústredného archívu.
Osobný život.
Zosobášila sa so Štefanom Juckom.
Vyznamenania.
V roku 1979 bola ocenená Križkovou medailou.

</doc>
<doc id="741958" url="https://sk.wikipedia.org/wiki?curid=741958" title="Jana Krišková">
Jana Krišková



</doc>
<doc id="741960" url="https://sk.wikipedia.org/wiki?curid=741960" title="Jacob Fowler">
Jacob Fowler

Jacob Fowler (narodený 24. novembra 2004) je americký profesionálny hokejový brankár, ktorý hrá za Montreal Canadiens v National Hockey League (NHL). Canadiens si ho vybrali v treťom kole draftu NHL v roku 2023, celkovo ako 69.
Hráčska kariéra.
Skoré roky.
Fowler pôvodne začínal svoju vedľajšiu hokejovú kariéru ako útočník, no pred dovŕšením 10 rokov prešiel na pozíciu brankára. V mladosti hral za Florida Alliance so sídlom v Estero na Floride, čo je viac ako tri hodiny dochádzania z jeho rodného mesta Melbourne. Následne strávil Fowler dve sezóny v Youngstown Phantoms v United States Hockey League (USHL). V sezóne 2021/2022 odohral celkovo 18 zápasov, dosiahol bilanciu 11–4–1 s priemerom inkasovaných gólov 2,18 a úspešnosťou zákrokov 92,7 %. V nasledujúcej sezóne Fowler odohral 40 zápasov, čím viedol všetkých brankárov USHL vo víťazstvách, priemere strelených gólov a percentuálnej úspešnosti zákrokov. Počas play-off v danom roku dosiahol bilanciu 8–1–0 s priemerom strelených gólov 1,36 a úspešnosťou zákrokov 95,2 %. Fowler potom v finále draftu dosiahol bilanciu 3–0–0 s priemerom 0,64 gólu na zápas, úspešnosťou zákrokov 0,976 a 22 zákrokmi na nulu v poslednom zápase, čím pomohol Phantoms k ich prvému zisku Clark Cupu v histórii programu. Následne bol vyhlásený za najvýraznejšieho hráča Clark Cupu. Po vynikajúcej sezóne bol menovaný do prvého tímu All-USHL a získal ocenenia Brankár roka USHL a Brankár roka Dave Peterson.
29. júna 2023 bol Fowler draftovaný v treťom kole ako celkovo 69. tímom Montreal Canadiens v roku 2023.
Vysokoškolský.
Fowler začal svoju vysokoškolskú kariéru na Boston College v sezóne 2023 – 2024. V októbri nastúpil vo všetkých šiestich zápasoch za Eagles s bilanciou 5–1–0, ktorá ho zaradila na druhé miesto v Hockey East a na šieste miesto v národnom šampionáte s úspešnosťou 0,833, čím si vyslúžil ocenenie Brankár mesiaca Hockey East. Fowler následne v novembri odohral osem zápasov za Eagles a bol druhý mesiac po sebe vyhlásený za Brankára mesiaca Hockey East. 18. novembra 2023 zaznamenal svoj prvý shutout v kariére v NCAA v zápase proti UConn. Celkovo Fowler ukončil konferenciu Hockey East s bilanciou 19–3–1, pričom sa umiestnil na prvom mieste v počte víťazstiev (19) aj percentuálnych úspešnosti zákrokov (0,925), ako aj na treťom mieste v GAA (2,20) a bol uznaný za šampióna brankárov Hockey East.
Počas turnaja Hockey East 2024 predviedol 62 zákrokov a medzi semifinále a finálovými zápasmi Hockey East inkasoval iba tri góly, čím pomohol Eagles získať ich 12. titul v turnaji Hockey East a bol nominovaný do All-Tournament Teamu Hockey East. Fowler zaznamenal svoje 31. víťazstvo v sezóne počas regionálneho finále turnaja NCAA Division I 2024, čím vytvoril rekord NCAA v počte víťazstiev nováčika a prekonal predchádzajúce maximum 30 víťazstiev, ktoré vytvoril Al Montoya v sezóne 2002/2003. Za svoje úsilie bol nominovaný do prvého tímu All-Hockey East a tímu nováčikov All-Hockey East. Taktiež bol nominovaný do prvého tímu AHCA East First Team All-American a bol vybraný medzi troch finalistov ceny Mike Richter Award. Celkovo Fowler ukončil svoju prvú sezónu s bilanciou 32–6–1, čím sa umiestnil na prvom mieste v NCAA v percentuálnej úspešnosti výhier (0,855), štvrtom v percentuálnej úspešnosti zákrokov (0,926) a ôsmom v GAA (2,14).
Počas ôsmich zápasov na začiatku svojej druhej sezóny mal Fowler bilanciu 7–1, spolu s GAA 1,26 a percentuálnou úspešnosťou zákrokov 0,950. 15. novembra 2024 mu v zápase proti UConn bol uložený trest za vylúčenie po tom, čo zasadil blok útočníkovi Huskies Tristanovi Fraserovi, ktorý proti nemu strelil gól. Fowler bol následne za svoje konanie suspendovaný na jeden zápas. Po svojom návrate 22. novembra proti Northeastern zaznamenal svoj štvrtý shutout v sezóne 2024–25. V januári 2025 sa Fowler spolu so spoluhráčmi Ryanom Leonardom a Gabeom Perreaultom dostal do užšieho výberu na cenu Hobey Baker Award, ktorá sa uznáva pre najlepšieho hráča mužského hokeja NCAA Division I. Po skončení sezóny 2024/2025 s bilanciou 25–7–2, pričom sa umiestnil na druhom mieste v NCAA v celkovom počte prehier a streľby (1,63) a počte shutoutov (7), ako aj na treťom mieste v percentuálnej úspešnosti zákrokov (0,940), získal druhý rok po sebe ocenenie All-Hockey East First Team, AHCA East First Team All-American, ako aj ocenenie Hockey East Goaltending Champion. Jeho priemer prehier a streľby 1,63 bol vôbec najnižší, aký kedy brankár Eagles zapísal do svojho rebríčka, zatiaľ čo jeho sedem shutoutov bolo tretím najvyšším v jednej sezóne. V apríli 2025 Fowler porazil kolegov brankárov Treya Augustina (Michigan State), Albina Boiju (UMaine) a Alexa Tracyho (Minnesota State) a získal cenu Mika Richtera ako najlepší brankár v divízii NCAA I. Týmto sa pripojil k Thatcherovi Demkovi, držiteľovi ceny z roku 2016, ako jediným víťazom v histórii programu Boston College.
Profesionál.
4. apríla 2025 Fowler súhlasil s trojročnou zmluvou na vstupnej úrovni s Montreal Canadiens. Spočiatku bol na základe amatérskej skúšobnej doby (ATO) pridelený do Laval Rocket, pobočky tímu American Hockey League (AHL), na zvyšok sezóny 2024/2025. 12. apríla Fowler debutoval v profesionálnej lige, keď zaznamenal 25 zákrokov pri výhre 2:1 nad Syracuse Crunch. Laval dokončil základnú časť sezóny remizujúci so Syracuse v najmenšom počte inkasovaných gólov, ale Fowler neodohral dostatok zápasov na to, aby sa kvalifikoval ako spolu-príjemca ceny Harryho „Hapa“ Holmesa.
Po zranení brankára základnej zostavy Canadiens Samuela Montembeaulta uprostred úvodného kola play-off o Stanley Cup 2025 bol Cayden Primeau povolaný do Montrealu ako náhradný brankár, čo viedlo k tomu, že Fowler prevzal úlohu štartujúceho brankára Lavalu v ich sérii play-off prvého kola Calder Cupu proti Cleveland Monsters. Svoj debut v play-off AHL absolvoval 30. apríla, keď doviedol Rocket k víťazstvu 3:2. Fowler zaznamenal svoj prvý profesionálny shutout v zápase 4:0 v druhom zápase. Nakoniec nastúpil v šiestich zápasoch play-off, v ktorých počas postupu Rocket do finále Východnej konferencie zaznamenal tri víťazstvá a tri prehry.
Fowler začal sezónu 2025/2026 hrajúc za Rocket, pričom v prvých 15 zápasoch dosiahol bilanciu 10–5–0 s úspešnosťou zákrokov 91,9 %. Zároveň brankári Canadiens Montembeault a Jakub Dobeš podávali v prvých dvoch mesiacoch sezóny NHL slabé výkony. Po prehre Canadiens s Tampa Bay Lightning 6:1 9. decembra, v ktorej Montembeault a Dobeš inkasovali po tri góly, bolo oznámené, že Fowler bol povolaný do tímu spolu so spoluhráčmi z Rocket Owenom Beckom a Adamom Engströmom. Debutoval v NHL 11. decembra, keď pri víťazstve 4:2 nad Pittsburgh Penguins zaznamenal 36 zákrokov. Fowler sa 20. decembra stretol s Penguins druhýkrát a zaznamenal svoj prvý nulový zápas v NHL.
Reprezentácia.
Na medzinárodnej úrovni Fowler prvýkrát reprezentoval juniorský tím Spojených štátov na majstrovstvách sveta juniorov A Challenge v roku 2023, kde získal zlato a vo finále šampionátu získal ocenenie pre hráča zápasu. Fowler bol opäť nominovaný do národného juniorského tímu svojej krajiny, aby súťažil na Majstrovstvách sveta juniorov v roku 2024. Vyhral všetky tri zápasy, v ktorých nastúpil v základnej zostave počas turnaja, a získal tak zlatú medailu.

</doc>
<doc id="741962" url="https://sk.wikipedia.org/wiki?curid=741962" title="Drevený betlehem Podvysoká">
Drevený betlehem Podvysoká

Drevený betlehem v Podvysokej je monumentálny betlehem v životnej veľkosti, umiestnený pred Kostolom Sedembolestnej Panny Márie v obci Podvysoká (okres Čadca, Slovensko). Betlehem bol slávnostne posvätený 17. decembra 2023 a patrí medzi výnimočné sakrálne diela ľudového umenia na Kysuciach.
Autorom betlehema je umelecký rezbár Anton Kadura, ktorý ho vyrezal z dubového dreva. Sochy sú spracované v životnej veľkosti a vyznačujú sa detailným realistickým prevedením postáv.
História.
Vznik a realizácia
Myšlienka vybudovať betlehem vznikla nezávisle u dvoch manželských párov – rodiny Juraja Comorka a Jozefa Grežďa. Prvé spoločné stretnutie iniciátorov sa uskutočnilo začiatkom roka 2023 za účasti miestneho farára Miroslava Vároša. Cieľom projektu bolo vytvoriť trvalé duchovné a kultúrne dielo pre obec a budúce generácie.
Po vypracovaní prvotných návrhov a výbere miesta pred kostolom sa na jar 2023 začalo s výrobou sôch. V prvej etape vzniklo osem drevených sôch v životnej veľkosti, jasličky a sprievodné zvieratá. Výstavba betlehema bola realizovaná s pomocou obyvateľov obce, darcov, farského úradu a Obecného úradu v Podvysokej.
Činnosť / Charakteristika.
Charakteristika
Betlehem zobrazuje tradičný výjav narodenia Ježiša Krista. Súčasťou sú postavy Svätej rodiny, pastierov a Troch kráľov. Osobitnou zaujímavosťou je, že postavy Troch kráľov sú pohyblivé a v pravidelných intervaloch sa dávajú do pohybu, čím betlehem nadobúda dynamický charakter.
Scenériu počas vianočného obdobia dopĺňajú aj živé ovečky, ktoré zvyšujú autenticitu zobrazenia a atraktivitu pre návštevníkov.
Význam
Betlehem slúži ako miesto duchovného stíšenia, modlitby a kultúrneho stretnutia. Zároveň predstavuje príklad spolupráce miestnej komunity pri vytváraní verejného sakrálneho diela.

</doc>
<doc id="741967" url="https://sk.wikipedia.org/wiki?curid=741967" title="Laval Rocket">
Laval Rocket

Laval Rocket (francúzsky: "Rocket de Laval") je profesionálny hokejový tím so sídlom v Lavale v Quebecu. Je pobočkou Montreal Canadiens z National Hockey League (NHL) a Trois-Rivières Lions z ECHL v American Hockey League (AHL). Rocket hrá svoje domáce zápasy na Place Bell.
História.
V júli 2016 vedenie American Hockey League (AHL) oznámilo, že jednomyseľne schválilo presťahovanie tímu St. John's IceCaps, pobočky Montreal Canadiens v AHL, do montrealského predmestia Laval na sezónu 2017 – 2018. Krátko nato sa konala súťaž o názov tímu, v ktorej sa Patriots, Rapids a Rocket zúžili ako poslední traja kandidáti. 8. septembra bol oznámený víťazný názov Laval Rocket, pocta legende Canadiens Mauriceovi „Rocketovi“ Richardovi, ktorý získal 51 % hlasov fanúšikov. Vďaka tomu sa Laval stal druhým hokejovým tímom v oblasti Veľkého Montrealu, ktorý používal túto prezývku, po Montreal Rocket z Quebec Major Junior Hockey League (QMJHL) od roku 1999 do roku 2003. V júni 2017 franšíza vymenovala Larryho Carriereho za generálneho manažéra a ponechala Sylvaina Lefebvreho ako hlavného trénera, ktorú zastával od roku 2012, keď franšíza hrala ako Hamilton Bulldogs a St. John's IceCaps.
Počas svojej úvodnej sezóny dosiahol Laval žalostnú bilanciu 24–42–7–3, čím sa umiestnil na poslednom mieste v celkovom poradí ligy. V dôsledku toho bol Lefebvre uvoľnený z funkcie hlavného trénera a nahradil ho Joël Bouchard, ktorý sám pôsobil ako hlavný tréner a generálny manažér Blainville-Boisbriand Armady v QMJHL.
V sezóne 2020/2021 sa Rocket dočasne presťahoval do Bell Centre v Montreale, aby sa o zariadenie počas pandémie COVID-19 podelil so svojím materským tímom. Rocket skončil ako šampión Kanadskej divízie a zaznamenal druhú najlepšiu percentuálnu úspešnosť v AHL, pričom ich súperi boli kvôli prebiehajúcej pandémii obmedzení iba na tímy so sídlom v Kanade.
Keďže Bouchard odišiel na konci svojej zmluvy (v priebehu troch sezón dosiahol bilanciu 83 – 67 – 24), aby sa stal hlavným trénerom San Diego Gulls, Rocket najali Jeana-Françoisa Houleho ako svojho tretieho hlavného trénera až do odchodu predchádzajúceho v júni 2024. O niekoľko týždňov neskôr, 16. júla, bol Lavallois Pascal Vincent menovaný štvrtým hlavným trénerom v histórii klubu. Vincentov vplyv na tím bol okamžitý, pričom Rocket zaznamenal na začiatku sezóny 2024/2025 rekordných sedem víťazstiev po sebe. Tím mal svoju najlepšiu sezónu v histórii klubu, keď prvýkrát získal Macgregor Kilpatrick Trophy ako šampión základnej časti AHL, ako aj svoj druhý divízny titul.
Informácie o tíme.
Logá a uniformy.
31. januára 2017 tím odhalil logo a dizajn dresu, ktoré sa budú nosiť počas ich prvej sezóny. Farby pozostávajú z modrej, bielej a červenej a boli vybrané tak, aby odrážali farby ich materského klubu, Montreal Canadiens. Ako ďalšia pocta Richardovej prezývke „Rocket“ má každý rukáv nášivku so štítom a nápisom „Le Rocket“. Podobne sa na každom rukáve nachádzajú nášivky s číslom 9 a štylizovaným plameňom, ktorý sa nachádza aj pod číslom hráča na zadnej strane dresu, ako aj na jeho hokejových ponožkách. Laval, názov mesta, z ktorého Rocket hrá, je zobrazený na každom ramene, ako aj v oblasti viazania na krku dresu.
Hlavné logo je veľké modré „R“, ktoré je ohraničené a zvýraznené bielou farbou. Slovo „Rocket“ sa tiahne pozdĺž vnútornej strany „R“ v bielej farbe. Zatiaľ čo všetky ostatné logá a nášivky sa striedajú vo farbách v závislosti od domáceho alebo vonkajšieho dresu, hlavné logo zostáva modré na červenom aj bielom drese.
V januári 2025 tím predstavil koncept retro dresu, ktorý vzdáva hold bývalej franšíze Ligue Nord-Américaine de Hockey (LNAH) tímu Laval Chiefs, ako aj minulým iteráciám hlavných juniorských tímov v oblasti, konkrétne National, ktorý sa v rokoch 1979/1985 premenoval na Voisins a Titan.

</doc>
<doc id="741970" url="https://sk.wikipedia.org/wiki?curid=741970" title="Marc Aurel Stein">
Marc Aurel Stein



</doc>
<doc id="741971" url="https://sk.wikipedia.org/wiki?curid=741971" title="Stein Márk Aurél">
Stein Márk Aurél



</doc>
<doc id="741972" url="https://sk.wikipedia.org/wiki?curid=741972" title="Mark Aurel Stein">
Mark Aurel Stein



</doc>
<doc id="741977" url="https://sk.wikipedia.org/wiki?curid=741977" title="Saint-Gilles-du-Gard">
Saint-Gilles-du-Gard



</doc>
<doc id="741978" url="https://sk.wikipedia.org/wiki?curid=741978" title="Vražda manžela">
Vražda manžela

Vražda manžela (, ) je novela taiwanskej spisovateľky Li Ang z roku 1983. Považuje sa „za prvé taiwanské feministické dielo.“
Vznik.
Autorka sa inšpirovala udalosťou v Šanghaji kde bol mäsiar zabitý svojou manželkou, ale detaily si autorka vymyslela. Udalosť sa stala v 30. rokoch. Autorka tiež presunula dej knihy do svojho rodného mesta (Lu-kang).
Dej.
Vražda manžela je príbeh siroty, ktorá je nútená vydať sa za brutálne sadistického mäsiara v malom otcovražednom meste.
Podľa autorky je kniha „surová, plná priameho, otvoreného popisu domáceho násilia, znásilnenia, vraždy“.
Vydanie.
Novela bola preložená do viac než 10 jazykov vrátane angličtiny, francúzštiny, nemčiny, taliančiny, japončiny, švédštiny a kórejčiny. V českom preklade vyšla v roku 2013 pod názvom "Řezníkova žena".
Dopady.
Svoj kontroverzný hlas rozznela touto novelou. Príbeh domáceho a sexuálneho násilia šokoval vtedajší konzervatívny Taiwan. Dielo spôsobilo kontroverziu v taiwanských literárnych kruhoch a položilo základy pre pozíciu Li Ang. Podľa autorky: „Keď vyšla Vražda manžela, mnoho ľudí na ňu nadávalo, ale mala v spoločnosti obrovský vplyv. Nedlho potom, čo vyšla, sa stal skutočný prípad: žena zabila manžela, ktorý ju týral a znásilňoval. Vďaka spoločenskej diskusii, ktorú moja kniha rozvírila, žena nedostala trest smrti, ale iba sedem rokov väzenia.“ Charles Solomon z Los Angeles Times v novele za zneužívaním a brutalizáciou žien videl skôr humanistický než feministický odkaz. Shelley Cox zo Southern Illinois University Library píše o novele ako o strhujúcom portréte sveta kde chudoba eroduje všetky inštinkty, až na tie najpravekejšie. Prenáša sa cez feminizmus a ukazuje veľkú ľudskú tragédiu.
Novela tiež získala pozornosť viacerých medzinárodných expertov, medzi nimi bol Fudžii Šozo, profesor na Tokijskej univerzite a Kenzaburó Óe nositeľ Nobelovej ceny. Šózo obdivoval Li od začiatku 90. rokov. Preložil tak viacero jej literárnych diel do japončiny a publikoval ich v Japonsku.
Iné médiá.
Novela bola v roku 1984 sfilmovaná, režisér filmu je Ceng Čuang-siang.

</doc>
<doc id="741980" url="https://sk.wikipedia.org/wiki?curid=741980" title="Hlavná cesta 23 (Švajčiarsko)">
Hlavná cesta 23 (Švajčiarsko)

Hlavná cesta 23 () je hlavná cesta ("Hauptstrasse") vo Švajčiarsku.
Táto cesta spája Burgdorf s Aarau, hlavným mestom kantónu Aargau. Vedie obchádzkou cez údolie Emmental a jazero Sempach. So svojou dĺžkou 94 kilometrov a kľukatosťou nepredstavuje priame spojenie medzi mestami Burgdorf a Aarau, a preto nie je priamou alternatívou k hlavnej ceste 1/5, ktorá by na tomto úseku mala dĺžku približne 55 km.
Smerovanie.
Cesta začína ako odbočka z hlavnej cesty č. 1 pri Kirchbergu, neďaleko Burgdorfu, a vedie cez údolie Emmental do Sumiswaldu a Huttwilu. Odtiaľ sa dostáva do kantónu Luzern. Cez Sursee cesta pokračuje do Beromünsteru a Reinach.
Pri Suhre opäť križuje hlavnú cestu č. 1. Cesta č. 23 pokračuje do Aarau, kde sa v centre mesta spája s hlavnými cestami č. 5 a 24.
Celková dĺžka tejto prevažne jednosmernej cesty je približne 94 kilometrov.
História.
Táto cesta slúžila od 14. storočia ako spojnica medzi novovzniknutými trhovými mestami úrodného centrálneho regiónu Švajčiarska a v 19. storočí bola povýšená na spevnenú cestu (Chaussee). Do roku 1851 sa na hraniciach kantónov nachádzali závory, ktoré sa v noci zatvárali. V roku 1848 colník z Hüswilu Konrad Vonesch poukázal na to, že niektorí kočiši včas nevšimli neosvetlenú colnú závoru. Finančný úrad v Luzerne preto povolil nočné osvetlenie tejto colnice.

</doc>
<doc id="741981" url="https://sk.wikipedia.org/wiki?curid=741981" title="Tung Pi-wu">
Tung Pi-wu

Tung Pi-wu (, ; * 5. marca 1886† 4. apríla 1975) bol čínsky komunistický politik, od 30. do 70. rokov člen vedenia Komunistickej strany Číny. Do politiky sa zapojil od roku 1911, kedy vstúpil do Čínskej aliancie (tchung-meng-chuej), neskôr sa stal členom Kuomintangu a roku 1921 patril k zakladajúcim členom Komunistickej strany Číny. V komunistickej strane sa od začiatku 30. rokov venoval právnym otázkam, počas druhého zjednoteného frontu s Čou En-lajom a ďalšími udržiaval kontakty medzi komunistickou stranou a Kuomintangom. Od roku 1945 do konca života bol členom politbyra ÚV KS Číny, po založení Čínskej ľudovej republiky zastával úrady podpredsedu vlády (19491954), predsedu najvyššieho súdu (19541959), tajomníka ústrednej kontrolnej komisie KS Číny (19591975) a po zosadení predsedu ČĽR Liou Šao-čchiho roku 1968 vykonával do roku 1975 funkciu úradujúcej hlavy štátu.
Život.
Mladosť a počiatky politickej kariéry v Kuomintagu a komunistickej strane.
Tung Pi-wu sa narodil v okrese Chuang-an na východe provincie Chu-pej v rodine statkára. Získal klasické vzdelanie, študoval aj na modernej strednej škole, krátko vyučoval. V roku 1911 sa pripojil k Čínskej alianci, tajnej proti-čchingskej spoločnosti, a zúčastnil sa povstania vo Wu-čchangu. V roku 1913 potom odišiel do Japonska študovať právo na Japonskej univerzite v Tokiu. Počas pobytu v Japonsku vstúpil do novovzniknutej Sunjatsenovej Čínskej revolučnej strany, z ktorej sa neskôr stal Kuomintang. V roku 1915 sa na príkaz Kuomintangu vrátil do Číny, aby organizoval odpor proti režimu Jüan Š’-kchaja v rodnom Chu-peji, kvôli čomu skončil na šesť mesiacov vo väzení. Po prepustení sa vrátil do Japonska, aby dokončil štúdium práva. V rokoch 1917-1918 pôsobil v nižšej funkcii v provinčnej administratíve v Chu-peji.
Potom odišiel do Šanghaja, kde sa prostredníctvom skupiny komunistických intelektuálov sústredených okolo Li Chan-ťüna prvýkrát zoznámil s marxizmom. Po návrate do Chu-peja roku 1920 založil vo Wu-chane strednú školu a tiež miestnu komunistickú organizáciu a (spolu s Čchen Tchan-čchiouom) sa ako jej reprezentant v roku 1921 zúčastnil zakladajúceho I. zjazdu Komunistickej strany Číny. Potom budoval provinčnú chupejskú organizáciu KS Číny, súčasne pracoval aj v Kuomintangu, v roku 1924 odišiel do Kantonu podieľať sa na organizácii zjednoteného frontu s komunistami, roku 1926 sa dostal do vedenia Kuomintangu, keď bol zvolený kandidátom ústredného výkonného výboru.
Od polovice 20. do polovice 40. rokov.
S rastúcim napätím medzi Kuomintangom a KS Číny sa však nakoniec v lete 1927 rozhodol postaviť na stranu komunistov. Pôsobil vo wuchanskej vláde kuomintangskej ľavice. Po jej porážke a po neúspechu povstania v Nan-čchangu sa musel vo Wu-chane skrývať, preto utiekol do Šanghaja a potom Japonska. Na osem mesiacov sa uchýlil do Kjóta a potom sa vydal do Sovietskeho zväzu. Tam v rokoch 1928-1931 navštevoval Medzinárodnú leninskú školu a moskovskú Sunjatsenovu univerzitu. Po návrate do Číny v roku 1932 odišiel do centrálnej sovietskej oblasti v provincii Ťiang-si, kde zastával funkciu politického riaditeľa Akadémie Červenej armády a riaditeľa ústrednej straníckej školy. Na II. všečínskom zjazde sovietov v januári 1934 bol zvolený za člena ústredného výkonného výboru Čínskej sovietskej republiky a dočasného predsedu jej najvyššieho súdu.
Zúčastnil sa Dlhého pochodu, po príchode sovietskej oblasti Šen-si-Kan-su-Ning-sia stál na čele komisie prešetrujúcej čistky proti údajným kontrarevolucionárom vykonávané doterajším vedením oblasti. Mnoho obetí čistiek bolo oslobodených a rehabilitovaných, vrátane Liou Č’-tana, zakladateľa sovietskej oblasti. Od jesene 1935 stál opäť na čele ústrednej straníckej školy (do apríla 1937). V tomto období patril k rešpektovaným komunistom staršej generácie, takzvaným „piatim starším z Jen-anu“, spolu s Lin Po-čchüom, Sü Tche-lim, Wu Jü-čangom a Sie Ťüe-cajom. Bol členom delegácie KS Číny (vedenej Čou En-lajom), ktorá rokovala s kuomintangskými generálmi a Čankajškom počas Sianského incidentu v decembri 1936. Z 20. rokov i predošlého obdobia až k roku 1911 si zachoval početné kontakty medzi kuomintangskými predstaviteľmi; najmä vo Wu-chane a okolí bol široko známy. Vedenie KS Číny to využilo a po obnovení oficiálnych stykov komunistov s Kuomintangom bol – vždy usmievavý a priateľský – jedným z hlavných komunistických vyjednávačov (vedľa najmä Čou En-laja, ktorý v 20. rokoch nadviazal nemenej široký okruh kontaktov). Od septembra 1937 viedol styčný úrad komunistickej 8. pochodovej armády v Si-ane. Roku 1938 pôsobil vo Wu-chane v jangc'ťiangskom byre ÚV (v ktorom sa podieľal na organizácii strany na kuomintangských územiach) a v styčnom úrade udržujúcom spojenie s kuomintangskou vládou. Od júla 1938 bol členom kuomintangskej Národnej politickej rady (rada zasadala vo Wu-chane, od októbra 1938 v Čunkingu, od roku 1944 sa nezúčastnil jej práce aj keď formálne zostal jej členom do roku 1947).
V novembri 1938 bol prijatý medzi členov ústredného výboru KS Číny (bol znovuzvolený na všetkých nasledujúcich zjazdoch strany do konca svojho života). Potom, čo v júni 1943 Čou En-laj odišiel z Čchung-čchingu do Jen-anu (kde sídlilo vedenie KS Číny), prevzal Tung Pi-wu vedenie komunistickej delegácie v Čunkingu (už predtým Čoua zastupoval a v prípade jeho choroby preberal vedenie delegácie). Ako jediný komunista v čínskej delegácii vedenej Sung C’-wenom sa zúčastnil zakladajúcej konferencie Organizácie Spojených národov v San Franciscu roku 1945.
Po roku 1945.
Po VII. zjazde KS Číny roku 1945 bol zvolený za člena politbyra, ktorým bol opätovne volený do konca života. V rokoch 19461947 sa v delegácii KS Číny vedenej Čou En-lajom zúčastnil neúspešných rokovaní s Kuomintangom o mierovom urovnaní vzťahov. V marci 1947 sa vrátil do Jen-anu a v auguste 1948 prevzal funkciu predsedu severočínskej ľudovej vlády (do októbra 1949). Po zriadení Čínskej ľudovej republiky v októbri 1949 sa stal členom jej Ústrednej ľudovej vlády a podpredsedom štátnej administratívnej rady Ústrednej ľudovej vlády (do septembra 1954), v štátnej administratívnej rade viedol politický a právny výbor. Predsedal Čínskej spoločnosti pre politické vedy a právo (19531964). V októbri 1954 bol menovaný za predsedu Najvyššieho ľudového súdu (do apríla 1959) a súčasne vykonával funkciu podpredsedu Čínskeho ľudového politického poradného zhromaždenia (19541959). V marci 1955 bol zvolený za tajomníka ústrednej kontrolnej komisie KS Číny (do 1968). V apríli 1959 bol spoločne so Sung Čching-ling zvolený za podpredsedu Čínskej ľudovej republiky, po odvolaní Liou Šao-čchiho z úradu predsedu Čínskej ľudovej republiky vykonával funkciu úradujúcej hlavy štátu.
Po X. zjazde KS Číny roku 1973 bol zvolený za člena stáleho výboru politbyra. V januári 1975 boli zrušené úrady predsedu a podpredsedu ČĽR, náhradou sa stal podpredsedom stáleho výboru Celočínskeho zhromaždenia ľudových zástupcov.
V apríli 1975 zomrel vo veku 89 rokov. Pochovaný je na Papaošanskom revolučnom cintoríne v Pekingu. V oficiálnom nekrológu bol popísaný ako „jeden zo zakladateľov Komunistickej strany Číny, veľký marxista, vynikajúci proletársky revolucionár, otec-zakladateľ Čínskej ľudovej republiky“ a „zakladateľ čínskeho socialistického právneho systému“.
V roku 1991 bola na jednom z centrálnych námestí vo Wu-chane vztýčená Tung Pi-wuova socha. Jeho rodný dom bol premenený na múzeum. Zbierky jeho osobných vecí sú vystavované v Chupejskom provinčnom múzeu vo Wu-chane, samostatnú expozíciu má aj v múzeu a pohrebisku obetí povstania Chuang-ma (1927) vo východochupejskom okrese Chung-an.

</doc>
<doc id="741982" url="https://sk.wikipedia.org/wiki?curid=741982" title="Pastina in brodo">
Pastina in brodo



</doc>
<doc id="741983" url="https://sk.wikipedia.org/wiki?curid=741983" title="Javorský potok (prítok Oščadnice)">
Javorský potok (prítok Oščadnice)

Javorský potok je vodný tok v Kysuckých Beskydách na území okresu Čadca. Je to pravostranný prítok Oščadnice v povodí Kysuce, má dĺžku približne 3,1 km a je tokom V. rádu. 
Priebeh toku.
Potok pramení v západnej časti Kysuckých Beskýd, v geomorfologickom podcelku Javorský Beskyd, na juhozápadných svahoch Javorského (), v nadmorskej výške približne Od prameňa v nesúvislom riedkom lesnom poraste v juhozápadnej časti hrebeňa Javorské tečie takmer po celý čas iba južným smerom. Vedie dolinou, kde onedlho priberá pravostranný prítok spod Horelického (). V strednej časti prijíma menšie prítoky a pokračuje neosídlenou oblasťou popod pahorok Javorské a Grapy na juh. Na dolnom toku sa mierne stáča na juhovýchod, opúšťa lesnú oblasť a pokračuje do obce Oščadnica a jej časti Nižný koniec. V intraviláne križuje hlavnú cestu a následne sa v nadmorskej výške približne vlieva pravostranne do Oščadnice, prítoku rieky Kysuca. Potok patrí do širšieho povodia rieky Váh. 
Javorský potok pramení a preteká iba územím obce Oščadnica v okrese Čadca v Žilinskom kraji.

</doc>
<doc id="741984" url="https://sk.wikipedia.org/wiki?curid=741984" title="Anna Juhásová">
Anna Juhásová

Anna Juhásová (* 15. september 1920, Nadlak† 18. október 1981, Nadlak) bola slovenská krajanská pracovníčka a spisovateľka pôsobiaca v prostredí slovenskej menšiny v Rumunsku.
Život.
Narodila sa v rodine Anny Srnkovej, rod. Bartolomejovej a remeselníka Štefana Srnku. Ľudovú školu navštevovala v rodnom Nadlaku, kde žila a pôsobila.
Literárnej činnosti sa začala venovať v 50. rokoch 20. storočia. Debutovala básňami publikovanými v "Antológii slovenskej literatúry 14" (1977) a ďalšie básne aj prozaické texty uverejnila v zborníkoch "Variácie 12" (19781980). Vo svojej tvorbe používala bezprostredný, jednoduchý štýl, prostredníctvom ktorého sa usilovala o realistické zobrazenie rodného prostredia a života slovenskej menšiny v Rumunsku.
Venovala sa tiež kultúrno-osvetovej práci ako členka Slovenského kultúrneho spolku a literárneho krúžku pri mestskej knižnici v Nadlaku. Spoluautorsky sa podieľala na príprave učebnice "Slovenský jazyk" (1982).

</doc>
<doc id="741985" url="https://sk.wikipedia.org/wiki?curid=741985" title="Quia te zelo fidei">
Quia te zelo fidei

Quia te zelo fidei je list pápeža Štefana V. veľkomoravskému panovníkovi Svätoplukovi I. z jesene 885.
Obsah.
List možno rozdeliť na sedem častí:
Rozbor.
List sa zachoval v odpise z 11. storočia, ktorý sa nachádzal v kláštore cisterciánov v dolnorakúskej obci Heiligenkreuz. Dlho bol považovaný za Vichingov falzifikát až pokým sa neobjavilo tzv. commonitorium (sprievodný list; našiel sa v British Museum), ktoré potvrdilo jeho pravosť. Diskusiu o pravosti zhrnul Richard Marsina. R. Marsina: „Všetko to, čo je v zachovanom texte listu Štefana V. podozrivé, možno odvodiť z Wichingovej úpravy (sfalšovania) listu Industrie tue a z podrobného objasnenia vzniku listu Štefana V., ktorého faktickým petentom bol ten istý Wiching.“ … „zachovaný text listu Štefana V. Svätoplukovi treba pokladať v celom rozsahu za autentický a niet v ňom dodatočných interpolácií.“
Z obsahu listu je jasné, že pápež považuje Metoda ešte za živého (zomrel 6. apríla 885) a Štefan V. sa stal pápežom v septembri 885. Po smrti Jána VIII. mali pápežskí predstavitelia „celkom iné názory na spor s Byzantom, a tým aj celkom iný postoj k Metodovi a slovanskej liturgii. Sfalšovaný text, ktorý im predložil Wiching, bol pre nich práve vhodným podkladom, aby mohli tvrdo a jednoznačne vyjadriť svoju mienku, a tak upevniť úplnú jednotu a uniformitu cirkvi ohrozovanú Byzantom a byzantíncom Metodom. Pre tento postup vyplývajúci z ich najhlbšieho a najvlastnejšieho presvedčenia bola priaznivá aj vnútorná situácia na Veľkej Morave, kde asi najvýznamnejší politickí predstavitelia nejavili veľký záujem o slovanskú liturgiu.“
V zložitých pomeroch po svojom zvolení (rozpory s byzantským cisárom Bazilom I. a konštantínopolským patriarchom Fotiom, nesúhlas franského cisára Karola III. s jeho voľbou) sa Štefan V. snažil udržať vplyv pápežstva v povedomí moravského panovníka (Veľká Morava bola v tom čase bez priebiehajúcej krízy a mala dôležité postavenie medzi Východofranskou a Byzantskou ríšou). V liste vyjadrená rímska patronácia mala za cieľ zosúladiť kladný postoj Svätopluka k pápežskej kúrii a nechuť voči Frankom s predstavami o univerzalizme latinskej cirkvi vedenej Rímom. Pápež však nereflektoval profifranský a prorímsky postoj časti moravskej cirkvi, ktorá bola zviazaná so slovanskou liturgiou. Považoval ju za prejav byzantskej praxe. Pravdepodobne preto chcel odstrániť dvojitý rítus a jednoznačne pripútať Veľkú Moravu k latinskej cirkvi a tak ukončiť byzantský cirkevný a politický vplyv v strednej Európe.
Kráľ.
List je adresovaný „Svätoplukovi, kráľovi Slovanov/Slovienov“.
Historici sa k tejto titulatúre stavajú nasledovne:

</doc>
<doc id="741986" url="https://sk.wikipedia.org/wiki?curid=741986" title="Noah Dobson">
Noah Dobson

Noah Dobson (narodený 7. januára 2000) je kanadský profesionálny hokejový obránca, ktorý hrá za Montreal Canadiens v National Hockey League (NHL). V drafte NHL 2018 si ho v prvom kole, ako celkovo 12., vybral tím New York Islanders.
Hráčska kariéra.
Skoré roky.
Dobson vyrastal v západnej časti Ostrova princa Eduarda a začal korčuľovať už vo veku štyroch rokov. Ako športovec prejavoval sľubné schopnosti už v ranom veku, a tak dostal povolenie od Hockey PEI, riadiaceho orgánu ľadového hokeja v provincii, zapísať sa do organizovaného hokeja v mladšom veku ako jeho rovesníci a pravidelne hral aj v starších vekových kategóriách. V roku 2014 Dobson odišiel z domu, aby navštevoval Bishop's College School v Lennoxville v Quebecu. Potom uvažoval o presťahovaní sa do Toronta a vstupe do tímu Don Mills Flyers v Greater Toronto Hockey League (GTHL), hoci nakoniec ho zverbovali do EC Red Bull Salzburg v zámorí v Rakúsku. V zahraničí strávil jednu sezónu, počas ktorej žil s bývalým hráčom NHL Brianom Savageom, ktorého syn Redmond tiež hral v spomínanej akadémii.
Junior.
Dobson, považovaný za jedného z najlepších hráčov na svojej pozícii, bol draftovaný v prvom kole ako celkovo šiesty tímom Acadie–Bathurst Titan v roku 2016 v Quebec Major Junior Hockey League (QMJHL). Po druhom roku v hlavnej juniorskej lige v sezóne 2017/2018 bol Dobson menovaný do prvého All-Star tímu QMJHL po tom, čo skončil na delenom druhom mieste medzi obrancami s počtom bodov 69. Za svoje úsilie si vyslúžil nomináciu na Emile Bouchard Trophy ako najlepší obranca ligy, ako aj na Michael Bossy Trophy (najlepší profesionálny talent) a Kevin Lowe Trophy (najlepší defenzívny obranca).
V júni 2018 bol Dobson draftovaný ako celkovo 12. tímom New York Islanders v drafte NHL 2018. O dva mesiace neskôr s ním Islanders podpísali trojročnú zmluvu na vstupnej úrovni.
Pred začiatkom sezóny 2018/2019 bol Dobson vybraný za kapitána tímu Titan. Po tom, čo v 28 zápasoch za prestavaný tím zaznamenal 16 bodov, bol následne počas každoročných Majstrovstiev sveta juniorov v januári 2019 vymenený do tímu Rouyn-Noranda Huskies. S Huskies Dobson vyhral svoj druhý Memorial Cup v rade.
Profesionál.
Dobson si oficiálne zabezpečil miesto v tíme Islanders pred sezónou 2019/2020. Debut v NHL odohral proti Edmonton Oilers 8. októbra 2019, kde zaznamenal svoj prvý bod v NHL, a to asistenciou na gól Matta Martina. 14. januára 2020, vo svojom iba 18. zápase kariéry, Dobson strelil svoj prvý gól v NHL proti Calvinovi Pickardovi z Detroit Red Wings.
Počas sezóny 2021/2022 Dobson zaznamenal 51 bodov v 80 odohraných zápasoch. V tejto mimosezóne súhlasil s tímom s trojročným predĺžením zmluvy. V apríli 2024 sa Dobson stal druhým obrancom v histórii klubu, ktorý zaznamenal aspoň 60 asistencií v jednej sezóne. Spolu ukončil sezónu 2023/2024 so 70 bodmi a stal sa prvým obrancom Islanders, ktorý dosiahol túto úroveň od Denisa Potvina v sezóne 1983/1984.
27. júna 2025 Islanders vymenili Dobsona do Montrealu Canadiens za Emila Heinemana a dva výbery v prvom kole draftu NHL v roku 2025 (Victor Eklund a Kashawn Aitcheson). Ihneď po transakcii podpísal s Canadiens osemročné predĺženie zmluvy v hodnote 9,5 milióna dolárov ročne.
Reprezentácia.
Na medzinárodnej úrovni Dobson prvýkrát reprezentoval Hockey Canada ako súčasť tímu Canada Red na World U-17 Hockey Challenge 2016, kde jeho tím nakoniec skončil na šiestom mieste. Nasledujúci rok získal zlatú medailu ako súčasť národného tímu do 18 rokov na turnaji Ivan Hlinka Memorial Tournament. Dobson sa potom zúčastnil s národným juniorským tímom Majstrovstiev sveta juniorov v roku 2019, ale po prehre v predĺžení vo štvrťfinálovom zápase svojej krajiny proti Fínsku sa mu nepodarilo umiestniť na stupňoch víťazov. Počas zápasu sa Dobsonovi zlomila hokejka pri pokuse o jednorazový gól, o chvíľu neskôr však fínsky obranca Toni Utunen strelil víťazný gól.
V máji 2025 Dobson debutoval v národnom seniorskom tíme na každoročných Majstrovstvách sveta v ľadovom hokeji.
Osobný život.
Dobson sa narodil v Summerside na Ostrov princa Eduarda rodičom Andrewovi a Jenny, pôvodom z Bathurstu v New Brunswicku. Má jedného súrodenca, sestru menom Elly.
V júli 2024 sa Dobson zasnúbil s americkou športovou reportérkou Alexou Serowikovou. Pár sa zosobášil v Rosecliff Mansion v Newporte na Rhode Islande na Deň Kanady o rok neskôr.

</doc>
<doc id="741987" url="https://sk.wikipedia.org/wiki?curid=741987" title="2026 na Slovensku">
2026 na Slovensku

Tento článok obsahuje výpis významných udalostí v roku 2026 na Slovensku.

</doc>
<doc id="741989" url="https://sk.wikipedia.org/wiki?curid=741989" title="Erika Burianová-Dobrovičová">
Erika Burianová-Dobrovičová

 
 
 
 
 
 
 
Erika Burianová-Dobrovičová (* 10. september 1967, Prešov) je bývalá slovenská basketbalistka, reprezentantka Československa a Slovenska.
Kariéra.
Dlhoročná opora reprezentácie Československa a neskôr aj Slovenska, vo svojej ére jedna z najlepších podkošových hráčok v Európe. Začínala v Prešove, odkiaľ prišla študovať na Internátnu športovú školu v Banskej Bystrici. Tu sa prvý krát stretla s o rok mladšou Annou Janoštinovou, obe sa stali už v mladom veku líderkami klubu. V kategórii starších dorasteniek získali v roku 1984 titul majsteriek Slovenska a druhé miesto na majstrovstvách Československa. V tom istom roku ako 17-ročná pomohla ženám Slávie PF Banská Bystrica vybojovať postup do celoštátnej ligy. V rokoch 1988 a 1989 postúpila Slávia PF až do finále ligy a v sezóne 1989/1990 získala ako prvý slovenský ženský klub majstrovský titul v československej lige, čím tak prerušila 39-ročnú nadvládu pražských družstiev v najvyššej súťaži. Vo finálovej sérii vyhrali 3:1 na zápasy nad svojim premožiteľom z predchádzajúcich dvoch ročníkov Slaviou VŠ Praha. 
Bronzová medailistka z majstrovstiev Európy junioriek z roku 1984 reprezentovala 209× v rokoch 1986 až 1992. V čs. drese sa zúčastnila dvoch svetových a troch európskych šampionátov, dvakrát bola účastníčkou olympiády. Už ako 18-ročná štartovala na MS 1986, kde výrazne prispela k štvrtému miestu omladeného družstva , rovnako štvrtú priečku obsadilo Československo na MS 1990 v Malajzii. Na olympijskom turnaji v Soule 1988 boli čs. basketbalistky ôsme, v Barcelone 1992 sa družstvo, v ktorom bolo až deväť Sloveniek umiestnilo na šiestej priečke. 
Erika Dobrovičová zažiarila na ME 1989, kde čs. basketbalistky získali strieborné medaily po finálovej prehre so Sovietskym zväzom 61:64. Dobrovičovú vyhlásili za najlepšiu podkošovú hráčku ME a zvolili ju do najlepšej päťky šampionátu. V ankete získala najviac bodov - 18, rovnako ako Juhoslovanka Nakičová, ideálnu zostavu ME doplnili hráčky ZSSR Zasuľská, Kuznecovová a Zabaľujevová. 
Po rozdelení Československa sa slovenský ženský basketbal zaradil medzi najúspešnejšie športové odvetvia. Na ME 1993 v Perugii bola Burianová kapitánkou tímu, ktorý získal pre slovenský šport v ére samostatnosti prvú medailu v kolektívnom športe na vrcholnom podujatí. Slovensko získalo bronzové medaily, po semifinálovej prehre s Španielskom 55:73, zdolalo v stretnutí o tretie miesto domáce Taliansko 68:67. 
Na MS 1994 v Austrálii obsadilo Slovensko piate miesto ako najlepší tím z Európy , medzi osem najlepších tímov sa z Európy dostali len Slovensko a Španielsko. Nechýbalo veľa a Slovenky mohli hrať o medaily, odohrali výborný zápas s obhajkyňami titulu, družstvom USA, ale po prehre 96:103 hrali o 5. až 8. miesto. V zápase o 5. miesto vyhrali Slovenky nad Kubou 92:81, v skupine dokázali poraziť aj Brazíliu, ktorá nakoniec získala titul. Burianová bola so 147 bodmi najlepšou slovenskou strelkyňou a v celkových štatistikách sa zaradila medzi najlepšie hráčky šampionátu. 
Na ME 1999 v Poľsku prispela k štvrtému miestu Slovenka a k postupu na OH 2000, na olympiáde neštartovala pre materské povinnosti.
Na klubovej úrovni pôsobila Erika Burianová-Dobrovičová okrem Banskej Bystrice v Stade Bordeaux, CB Vigo, Symel Tenerife, BK Trutnov. Je štvrtou najlepšou strelkyňou v histórii československej a českej basketbalovej ligy, dosiahla celkom 6547 bodov. 
Trikrát vyhrala anketu Basketbalistka roka, v roku 1986 ako 19-ročná , v rokoch 1989 a 1994 ), v ankete o "Najlepšiu basketbalistku Československa" bola dvakrát druhá, v rokoch 1987 a 1989 vždy za Ivanou Novákovou zo Slavie VŠ Praha. V roku 1989 sa stala v ankete talianskeho magazínu "Gazzetta dello Sport" treťou najlepšou hráčkou v Európe za Danirou Nakičovou (Juhoslávia) a Kuznecovovou (ZSSR). V ankete o Najlepšiu basketbalistku Slovenska 20. storočia obsadila druhé miesto za dlhoročnou spoluhráčkou z reprezentácie aj Slávie PF Annou Kotočovou.
Úspechy a ocenenia.
Individuálne

</doc>
<doc id="741990" url="https://sk.wikipedia.org/wiki?curid=741990" title="Capitaine X">
Capitaine X

Capitaine X je francúzska historicko-špionážno-romantická televízna miniséria z roku 1983, ktorá obsahuje 6 epizód po 55 minútach. Sériu režíroval Bruno Gantillon, podľa scenára od Pierre-Jean de San Bartolomé a Jacques Laurent. V hlavných úlohách hrali Pierre Malet, Teresa Ann Savoy, Jean-Pierre Sentier a Lisa Kreuzer. Projekt bol prvýkrát uvedený 28. januára 1983 na stanici Antenne 2.
Dej sa odohráva v roku 1921, keď bol mladý dôstojník francúzskej tajnej služby poverený úlohou ukončiť aktivity nemeckého špióna v Sýrii.
Epizódy.
Zdroj:
Predprodukcia.
Do funkcie režiséra bol vybraný Bruno Gantillon. Séria vznikla za účasti viacerých maďarských hercov a filmového štábu.
Produkcia.
Miestom natáčania sa stalo Maďarsko.
Postprodukcia.
Hudba.
Autorom hudby k minisérii bol Pierre Bachelet za účasti Bernarda Levitta a Thierry Durbeta, ktorý zabezpečovali aranžmány. Spolu vzniklo 11 skladieb o celkovej dĺžke cez 30 minút. Prvú skladbu otextoval Eddy Marnay a naspievala speváčka Anne Anderssen. Album vydalo hudobné vydavateľstvo Pema Music. Hudba obsahuje prevažne originálnu jazzovú melódiu a romantické skladby.
Distribúcia.
Seriál "Capitaine X" mal premiéru 28. januára 1983 vo Francúzsku na Antenne 2 a vo Švajčiarsku na TSR1.

</doc>
<doc id="741991" url="https://sk.wikipedia.org/wiki?curid=741991" title="Stephen Brislin">
Stephen Brislin

Mons. Stephen kardinál Brislin (* 24. september 1956, Welkom, Oranžský slobodný štát, Juhoafrická únia, (dnešok Južná Afrika)) je juhoafrický rímskokatolícky kňaz a biskup, ktorý v rokoch 2010 až 2024 bol arcibiskup arcidiecézy Kapského Mesta. Pápež František ho 30. septembra 2023 vymenoval za kardinála a 24. októbra 2024 bol menovaný za arcibiskupa arcidiecézy Johannesburg a 25. januára 2025 bol ustanovený za arcibiskupa.
Životopis.
Narodil sa 24. septembra 1956. Je škótskeho a írskeho pôvodu. Navštevoval tam základnú a strednú školu v kláštore svätej Agnesy a v školách Kresťanských bratov. Študoval psychológiu na Univerzite v Kapskom Meste. Filozofiu študoval na seminári sv. Jána Vianneyho v Pretórii a teológiu na Misijnom inštitúte Mill Hill v Londýne. Bakalársky titul získal na Univerzite v Louvaine. Za kňaza bol vysvätený 19. novembra 1983 v diecéze Kroonstad v Južnej Afrike.
Biskup.
17. októbra 2006 ho pápež Benedikt XVI. vymenoval za diecézneho biskupa diecézy Kroonstad. Biskupskú konsekráciu prijal 28. januára 2007. Pápež Benedikt XVI. ho 18. decembra 2009 vymenoval za arcibiskupa Kapského Mesta. Jeho ustanovenie do úradu bolo 7. februára 2010.
V rokoch 2013 až 2019 bol prezidentom Juhoafrickej biskupskej konferencie. Ako prezident konferencie sa zúčastnil na Synode o rodine v októbri 2014, kde bol zvolený za relátora jednej z jej desiatich pracovných skupín, kde bola jeho práca ocenená. Zúčastnil sa aj na zasadnutí v septembri 2015. V januári 2018 navštívil pásmo Gazy v rámci každoročnej Koordinácie Svätej zeme, medzinárodného úsilia biskupov na podporu mieru a komunikácie.
Kardinál.
Dňa 9. júla 2023 pápež František oznámil, že na konzistóriu naplánovanom na 30. septembra vymenuje 21 nových kardinálov, z ktorých 18 bude dostatočne mladých na to, aby sa stali kardinálmi - voličmi. Medzi menovanými pápežom Františkom bol aj budúci pápež Lev XIV., vlastným menom Robert Francis Prevost. Slávnosť sa konala vonku na nádvorí Baziliky svätého Petra.
Na tomto konzistóriu bol vymenovaný za kardinála – kňaza s titulárnym kostolom Santa Maria Domenica Mazzarello. Dňa 4. októbra 2023 ho pápež František vymenoval za člena Dikastéria pre kauzy svätých. Dňa 28. októbra 2024 ho pápež František vymenoval za kardinála arcibiskupa arcidiecézy Johannesburg, ktorý tak nahradil emeritného arcibiskupa Butiho Josepha Tlhagaleho.
Zúčastnil sa pápežského konkláve v roku 2025 po smrti pápeža Františka 21. apríla na ktorom bol zvolený pápež Lev XIV. vlastným menom Robert Francis Prevost.

</doc>
<doc id="741992" url="https://sk.wikipedia.org/wiki?curid=741992" title="Pavol Blažek">
Pavol Blažek

 
 
Pavol Blažek (* 9. júl 1958, Trnava) je bývalý slovenský atlét, reprezentant Československa a Slovenska, majster Európy 1990. 
Kariéra.
Pavol Blažek sa začal atletickej chôdzi venovať ako 14-ročný v Lokomotíve Trnava pod vedením trénera Ľudovíta Žambokréthyho. Neskôr pôsobil v ASVŠ Dukla Banská Bystrica, kde ho viedol tréner Ladislav Moc a potom Juraj Benčík, ktorého zverenci patrili v 80. rokoch 20. storočia k svetovej špičke. Reprezentačný dres Československa a od roku 1993 Slovenska obliekal obdivuhodných 18 rokov. Zúčastnil sa štyroch olympijských hier, päťkrát štartoval na majstrovstvách sveta a päťkrát na majstrovstvách Európy. Prvý krát sa predstavil na ME 1978 v Prahe, kde obsadil na 20 km trati 14. miesto, tesne za svojim budúcim trénerom Jurajom Benčíkom. Na OH 1980 v Moskve štartoval v obidvoch chodeckých disciplínach, z československých reprezentantov dosiahol najlepšie výsledky, na 50 km bol desiaty a na 20 km štrnásty. 
Prvý úspech na vrcholnom podujatí dosiahol na ME 1982 v Aténach, prišiel do cieľa tretí za Španielom José Marínom a reprezentačným i klubovým kolegom Jozefom Pribilincom. Prvý krát v histórii vrcholných atletických súťaží stáli na stupňoch víťazov dvaja Slováci! Na premiérových MS v atletike 1983 v Helsinkách obsadil šieste miesto, rovnakú priečku vybojoval aj na ME 1986 v Stuttgarte. Vrcholom jeho kariéry boli ME 1990 v Splite, kde sa stal majstrom Európy v chôdzi na 20 km. Pre čs. atletiku to bola jediná medaila z tohto šampionátu a zároveň historicky posledný, šestnásty titul československej atletiky na ME. O 19 dní neskôr vytvoril v nemeckom Hildesheime svetový rekord časom 1:18:13 h., jeho rekordný výkon prekonal až o štyri roky Číňan Bo Ling-tang. V roku 1990 sa stal "Atlétom roka" v Československu a v ankete Klubu športových redaktorov ho zvolili za najlepšieho športovca Slovenska. 
Slovensko reprezentoval na MS 1993 a 1995, na ME 1994 v Helsinkách bol deviaty na 50 km, rozlúčil sa na OH 1996 v Atlante, v pretekoch na 50 km obsadil 46. miesto.
Chôdzi sa úspešne venovali aj deti Pavla Blažeka, syn Michal bol strieborný na ME juniorov v roku 2003 a dcéra Zuzana reprezentovala na OH 2000 v Sydney.

</doc>
<doc id="741993" url="https://sk.wikipedia.org/wiki?curid=741993" title="Rusifikácia">
Rusifikácia

Rusifikácia () či "porušťovanie", je proces jazykovej, kultúrnej a politickej integrácie a asimilácie neruského obyvateľstva, alebo ich kombinácie v rôznom meradle, pri ktorom sa Nerusi, či už nedobrovoľne alebo dobrovoľne, vzdávajú svojej kultúry a jazyka v prospech ruskej kultúry a ruského jazyka.
V historickom zmysle tento termín odkazuje na oficiálnu aj neoficiálnu politiku Ruskej ríše a Sovietskeho zväzu týkajúcu sa ich národných celkov a národnostných menšín v Rusku, zameraných na ruskú nadvládu a hegemóniu.
Hlavnými oblasťami rusifikácie sú politika a kultúra. V politike je prvkom rusifikácie prideľovanie ruských štátnych príslušníkov do vedúcich administratívnych pozícií v národných inštitúciách. V kultúre sa rusifikácia rovná predovšetkým nadvláde ruského jazyka v úradných záležitostiach a silnému vplyvu ruského jazyka na národné idiómy. Demografické posuny v prospech etnicky ruskej populácie sú taktiež považované za formu rusifikácie.
Niektorí bádatelia rozlišujú rusifikáciu ako proces zmeny vlastného etnického sebaoznačenia alebo identity z neruského etnonyma na ruské, od rusifikácie ako šírenia ruského jazyka, kultúry a ľudí do neruských kultúr a regiónov. Ďalej od sovietizácie alebo zavedenia inštitucionálnych foriem zriadených Komunistickou stranou Sovietskeho zväzu na celom území ovládanom touto stranou. V tomto zmysle, hoci rusifikácia je obyčajne spájaná naprieč "rusifikáciou", "rusizáciou" a Ruskom vedenou sovietizáciou, možno každú z nich považovať za odlišný proces. Rusizácia a sovietizácia napríklad automaticky neviedli k rusifikácii – zmene jazyka alebo sebaidentity neruských ľudí na Rusov. Na konci sovietskej éry boli teda Nerusi na pokraji toho, že sa stanú väčšinovou populáciou Sovietskeho zväzu napriek dlhému vystaveniu ruskému jazyku a kultúre a tiež sovietizácii.
Po dvoch kolapsoch: Ruskej ríše v roku 1917 a Sovietskeho zväzu v roku 1992 došlo k hlavným procesom derusifikácie. O rusifikácii sa hovorí aj v súčasnosti, keďže ruský vplyv najmä v krajinách bývalého ZSSR je stále silný. Pokračujúcu rusifikáciu možno pozorovať predovšetkým v súčasnom Bielorusku, zatiaľ čo napríklad Lotyšsko, kde tvoria Rusi tretinu obyvateľstva, ju pomerne intenzívne potlačilo.
Podľa krajiny/oblasti.
Bielorusko.
Po delení Poľska územie dnešného Bieloruska anektovalo Ruské impérium. Cárske úrady s regiónom zaobchádzali ako s „navrátenými ruskými zemami“ (Západné Rusko), čo ho odlišovalo od postavenia pobaltských provincií či Kongresového Poľska. Oficiálna politika popierala existenciu samostatného bieloruského národa.
V roku 1839 zorganizoval biskup Josif Semaško Synodu v Polocku, čo predstavovalo významný míľnik rusifikačného procesu. Koncil zrušil ruténsku úniu (gréckokatolícku) cirkev, ku ktorej patrila väčšina bieloruského vidieka, a vyše 1,5 milióna veriacich bolo integrovaných do ruskej pravoslávnej cirkvi. Tento krok znížil náboženské rozdiely medzi Bielorusmi a Rusmi a nariadil výučbu náboženstva v ruskom jazyku.
Po januárovom povstaní v roku 1863 zaviedol generálny gubernátor Michail Muravjov prísnu rusifikačnú politiku v oblasti Severozápadného kraja. Roku 1867 zakázal tlač bieloruštiny, najmä v abecede laćinka. Muravjovovi sa pripisuje výrok: „Čo nedokázal ruský bajonet, dokončí ruská škola.“
V sovietskej ére bola politika bielorusizácie 20. rokov nahradená politickými represiami. Stalinov veľký teror v 30. rokoch zasiahol bieloruskú národnú inteligenciu, najmä počas „Noci popravených básnikov“ 29.–30. októbra 1937. V lese Kurapaty bolo popravených viac než 100 bieloruských spisovateľov, vedcov a kultúrnych osobností, čo ťažko oslabilo národné hnutie. Po druhej svetovej vojne pokračovala preferencia ruštiny; do 80. rokov bola bieloruština z mestského života, verejnej sféry a vysokého školstva takmer vytlačená.
Po nástupe Alexandra Lukašenka k moci v roku 1994 sa štátna politika otočila smerom ku „kultúrnej integrácii“ s Ruskom. Referendum v roku 1995 obnovilo ruštinu ako štátny jazyk a nahradilo Pahoňu a bielo-červeno-bielu vlajku upravenými sovietskymi symbolmi. Kritici tento postup označujú ako „sebarusifikáciu“.
Ukrajina.
Ruské a sovietske úrady vykonávali politiku rusifikácie Ukrajiny od roku 1709 do roku 1991, prerušenú politikou korenizácie v 20. rokoch 20. storočia.
Ruské gubernie osídlené ukrajinsky hovoriacim obyvateľstvom (približne dnešná Ukrajina) boli vystavené rusifikačným snahám na konci 18. storočia, predovšetkým v oblasti administratívy. So silnejúcim vplyvom ruského nacionalizmu v druhej polovici 19. storočia bol však posilnený rusifikačný tlak týkajúci sa jazyka a škôl. Podľa velkoruskej ideológie neboli Ukrajinci považovaní za samostatný národ, ale iba za členov ruského národa hovoriacich odlišnými dialektmi ruštiny. Napríklad v ruských guberniách dnešnej Ukrajiny bola zakázaná ukrajinčina (označovaná za cudzí dialekt ruštiny) v rámci vyučovacieho procesu a tiež v rámci publicistiky cárskym nariadením (1876). Od tohto roku platil výslovný zákaz používania ukrajinského jazyka v tlači alebo importu literatúry, inscenovania hier alebo prednášok v ukrajinčine (pozri Emžský dekrét). Z jazykovedného hľadiska je pritom ukrajinčina od ruštiny vzdialenejšia než bulharčina; má bližšie k poľštine než k ruštine (pre predstavu: slovenčina je k poľštine ešte bližšie, než tieto jazyky).
Ďalším prejavom rusifikácie bola snaha o vytlačenie gréckokatolíckej cirkvi, okolo ktorej sa formoval ukrajinský národ vo Volyni a Haliči. Rusko tlačilo ku konverzii k pravoslávnej cirkvi na západnej Ukrajine, predovšetkým v Zakarpatsku. Od polovice 19. storočia sa veľkým problémom stala národnostná situácia rakúskych Rusínov, samostatného národa žijúceho najmä v rakúskej Haliči, ktorý paradoxne súčasní Ukrajinci neuznávajú a považujú ich za vetvu ukrajinského národa, rovnako ako Ukrajincov považujú za polonizovaných Rusov niektoré ruské nacionalistické kruhy. Zatiaľ čo ruskí Ukrajinci boli vystavení zmieneným rusifikačným snahám, rakúski Ukrajinci a Rusíni mohli relatívne slobodne rozvíjať svoju národnú kultúru a jazyk, ako to zaručovala predlitavská ústava z roku 1867. Prekračovanie hraníc a komunikácia následne podporovali národné hnutie ruských Ukrajincov.
Rada ukrajinských aktivistov zomrela samovraždou na protest proti rusifikácii, vrátane Vasyla Makucha v roku 1968 a Oleksu Hirnyka v roku 1978.
Po ruskej anexii Krymu v roku 2014 a vzniku neuznaných entít podporovaných Ruskom na východnej Ukrajine bola zahájená určitá forma rusifikácie, napriek tomu, že tieto oblasti sú prevažne rusky hovoriace.
Fínsko.
Fínsko sa stalo súčasťou Ruskej ríše v roku 1809 a získalo autonómny status Fínskeho veľkokniežatstva. Po relatívne dlhú dobu ležalo mimo osobitný záujem ruských vládnych kruhov, bolo spravované autonómne a v porovnaní s inými ruskými provinciami tiež veľmi moderne. V prvej polovici 19. storočia Rusi dokonca podporovali rast fínskeho národného uvedomenia, a to v snahe zmenšiť politický a ekonomický vplyv miestnych švédskych elít (a teda Švédska vôbec). Ostro rusifikačné snahy možno sledovať až počas 90. rokov 19. storočia a opäť v období pred 1. svetovou vojnou.
V 90. rokoch 19. storočia sa hlavným exponentom rusifikácie Fínska stal generálny guvernér Fínska Nikolaj Ivanovič Bobrikov (guvernér v rokoch 1898–1904). Jeho snahou bolo v podstate zlikvidovať fínsku autonómiu v oblasti administratívy, ekonomiky, vzdelávania aj jazyka. Rusifikačné snahy boli taktiež spojené so snahami o likvidáciu politických práv a privilégií Fínska.
Rusifikácia Fínska (1899–1905, 1908–1917), "sortokaudet" („obdobia útlaku“ vo fínčine) bola vládna politika Ruskej ríše zameraná na ukončenie fínskej autonómie. Fínsky odpor voči rusifikácii bol jedným z hlavných faktorov, ktoré nakoniec viedli k vyhláseniu nezávislosti Fínska v roku 1917.
Východné Prusko.
Severná časť nemeckej provincie Východného Pruska bola po druhej svetovej vojne pričlenená Sovietskemu zväzu k RSFSR a stala sa Kaliningradskou oblasťou. Zatiaľ čo bývalé nemecké obyvateľstvo bolo vysťahované alebo deportované do Sovietskeho zväzu na nútené práce, došlo k systematickému osídľovaniu Kaliningradskej oblasti Rusmi, Bielorusmi a Ukrajincami. Takmer všetky kultúrne pamiatky pripomínajúce Nemcov (napr. kostoly, hrady, paláce, pomníky, odvodňovacie systémy atď.) boli zbúrané alebo ponechané chátrať. Všetky sídla dostali názvy v ruskom jazyku, rovnako ako vodné plochy, lesy a ďalšie geografické prvky. Severovýchodné Prusko tak bolo úplne rusifikované.
Rusifikácia neeuroópskych národov Ruska.
Záujem ruského centra sa v 19. storočí neobmedzoval iba na oblasť západných provincií Ruska, ale aj na východný smer. Tu sa rusifikácia miešala s ruským orientalizmom a kolonializmom. Civilizačná misia a konverzia k pravosláviu sa stávali hlavnými nástrojmi rusifikačných snáh napríklad medzi kazaňskými Tatármi a ďalšími národmi turkického pôvodu.

</doc>
<doc id="741994" url="https://sk.wikipedia.org/wiki?curid=741994" title="WeChat">
WeChat

WeChat (, ) je multifunkčná aplikácia vyvíjaná čínskou spoločnosťou Tencent, známa v Číne pod názvom Weixin. WeChat je sociálne médium a sociálna sieť s množstvom funkcií, ako instant messaging, hlasové správy, videohovory, zdieľanie fotiek, objednanie taxislužby, donášky jedla z reštaurácií, rezervácie hotela, mobilné platby WeChat Pay a mnoho ďalších. WeChat má viac ako jednu miliardu aktívnych užívateľov a je najväčšou sociálnou sieťou v Číne vedľa svojho predchodcu Tencent QQ, ktorého tiež vyvinula firma Tencent. WeChat je k dispozícii na niekoľkých platformách vrátane systémov Android, Windows 10, iOS a macOS a v rôznych jazykoch vrátane angličtiny.
História.
Projekt WeChat sa začal vyvíjať v októbri 2010. Originálnu verziu vytvoril Allen Zhang spoločne so svojim tímom. V roku 2011 sa WeChat dostal na trh pod menom Weixin. Tento názov mu dal vtedajší generálny riaditeľ Tencentu Ma Chua-tcheng. Neskôr sa Weixin kvôli globálnemu trhu premenoval na WeChat.
V auguste 2011 WeChat pridal populárnu funkciu videoklipov, čo pomohlo k rýchlemu rastu, a v marci roku 2012 prekročil viac ako 100 miliónov registrovaných užívateľov. Krátko potom WeChat pridal lokalizáciu pre thajčinu, vietnamčinu, indonézčinu a portugalčinu.
Na začiatku roku 2013 bol WeChat prvýkrát obvinený z cenzúry, keď mazal užívateľov, ktorí používali nevhodné politické frázy.
Funkcie.
WeChat poskytuje množstvo funkcií ako sú instant messaging, hlasové správy, videohovory, zdieľanie fotiek, taxislužbu, mobilné platby a pod.
WeChat Pay.
WeChat Pay (čínsky 微信支付) je systém pre mobilné platby, ktorý je integrovaný do WeChatu. Je to jeden z najväčších e-commerce platobných systémov na svetovom trhu vedľa systému Alipay spoločnosti Alibaba Group. S WeChatom sa dá platiť takmer po celej Číne, pre užívateľom so zriadeným čínskym bankovým účtom, alebo zahraničnou kreditnou kartou. WeChat Pay má denne takmer miliardu aktívnych používateľov.
Posielanie správ.
Rovnako ako aj na iných sociálnych platformách sa aj na WeChate dá dopisovať s inými užívateľmi, pridávať si ich do priateľov alebo sa pozerať na ich profily. Aplikácia umožňuje používanie QR kódov na vyhľadávanie profilov, užívateľ jednoducho naskenuje QR kód človeka, ktorého chce nájsť, a následne ho pomocou neho vyhľadá.
WeChat u väčšiny Číňanov prevláda ako hlavný komunikačný prostriedok a používa ho aj značná časť čínskych spoločností pre internú komunikáciu.
Hry.
WeChat ponúka tiež online hry zadarmo, ktoré sa môžu hrať buď samostatne, alebo s inými užívateľmi. Tencent má herný kreditový systém pre hráčov ich hier. Môže odmeniť hráča pridaním sociálneho kreditu za dobré správanie, herné úspechy a nahlasovanie podvodníkov. Na druhú stranu môže kredity aj odoberať za veľmi zlé správanie a hlavne podvádzanie.
Geolokácia.
WeChat má niekoľko funkcií, ktoré umožňujú vyhľadať ľudí podľa ich aktuálnej lokácie. Zaujímavá je funkcia „Shake“, ktorá spočíva v tom, že vyhľadá náhodných ľudí v blízkosti (vyvoláva sa potrasením telefónu, preto názov „shake“).
Emotikony.
Okrem klasických emotikonov má WeChat aj mnoho tých, ktoré sú zadarmo. Užívatelia môžu tiež pridať svoje vlastné.

</doc>
<doc id="741995" url="https://sk.wikipedia.org/wiki?curid=741995" title="Tibor Hlavatý">
Tibor Hlavatý

Prof. MUDr. Tibor Hlavatý, phd je slovenský lekár, vedec, univerzitný profesor, bývalý politik a prezident Spovenskej gastroenterologickej spoločnosti.

</doc>
<doc id="741996" url="https://sk.wikipedia.org/wiki?curid=741996" title="Spenglerov pohár 2025">
Spenglerov pohár 2025

Spenglerov pohár 2025 je medzinárodný hokejový turnaj, ktorý sa koná od 26. do 31. decembra 2025 na štadióne Eisstadion Davos v Davose vo Švajčiarsku.

</doc>
<doc id="741997" url="https://sk.wikipedia.org/wiki?curid=741997" title="Irma Sztáray">
Irma Sztáray



</doc>
<doc id="741998" url="https://sk.wikipedia.org/wiki?curid=741998" title="Brezenec">
Brezenec

Brezenec je potok v regióne Horehronie, v území mesta Brezno v okrese Brezno v Banskobystrickom kraji. Nachádza sa v geomorfologickom celku Horehronské podolie. Ústi do Breznianskeho potoka. Má dĺžku . Rád toku IV. 
Sútok zdrojníc.
Vodný tok "Brezenec" sa začína sútokom zdrojníc v na lúke "Zúbrik" v poľnohospodárskom extraviláne pri juhovýchodnom okraji intravilánu mesta Brezno, v okrese Brezno. Juhovýchodná zdrojnica pramení v na lúke "Prepadlá"; má dĺžku . Južná zdrojnica pramení v na pasienku "Paseky pod Zrazmi"; má dĺžku .
Opis toku.
"Brezenec" tečie od sútoku zdrojníc severným smerom cez poľnohospodársky extravilán mesta Brezno v katastrálnom území "Brezno", tečie cez lúku "Zúbrik", mení smer na severozápad, pravým brehom obteká areál farmy živočíšnej výroby (ošipáreň), pravým brehom obteká pole "Brezenec", v priberá pravostranný bezmenný prítok, v priberá ľavostranný bezmenný prítok, v priberá pravostranný bezmenný prítok, pri juhovýchodnom okraji intravilánu mesta "Brezno" v ústi do vodného toku Brezniansky potok ako jeho pravostranný prítok. Vodný tok Brezniansky potok ďalej ústi do Hrona. "Brezenec" patrí do okresu Brezno v Banskobystrickom kraji. Pramení, preteká a ústi do Breznianskeho potoka v území mesta Brezno. Patrí do geomorfologického celku Horehronské podolie do jeho geomorfologického podcelku Breznianska kotlina. Vodný tok "Brezenec" má tri bezmenné prítoky.
Pôvod názvu.
Názov vodného toku "Brezenec" má pôvod v názve poľa "Brezenec", cez ktoré vodný tok preteká, a ktorý bol bez zmeny ako jednoslovný názov prenesený na vodný tok, ako súčasť početnej skupiny názvov v slovenskej toponymii, najmä hydronymii. Podoba názvu poľa "Brezenec" má pôvod v historickom mennom adjektíve v mužskom gramatickom rode "brezen" s významom "brezový" podľa charakteristického výskytu brezového porastu v okolí, ktoré bolo rozšírené o príponu miesta "-ec". Názov vodného toku "Brezenec" bol štandardizovaný v roku 2010. V množine slovenskej hydronymie vodných tokov hydronymum "Brezenec" je jedinečným hydronymom (december 2025).

</doc>
<doc id="742000" url="https://sk.wikipedia.org/wiki?curid=742000" title="Letargia">
Letargia

Letargia je stav extrémnej únavy, ospalosti a nedostatku energie, pri ktorom je človek unavený, apatický a má zníženú schopnosť reagovať na vonkajšie podnety. Slovo pochádza z gréckeho „lēthargia“, čo znamená „zabudnutie“ alebo „ospalosť“.
Charakteristika
Letargia nie je samostatné ochorenie, ale príznak rôznych zdravotných stavov, vrátane infekcií, neurologických porúch, hormonálnych problémov, duševných stavov alebo vedľajších účinkov liekov.
Osoba s letargiou môže:
Príčiny
Letargia môže byť spôsobená mnohými faktormi:
Letargia nie je „nákazlivá“ – nedá sa preniesť medzi ľuďmi.
Symptómy
Diagnostika
Lekár určuje príčinu letargie na základe:
Liečba
Liečba závisí od príčiny letargie:

</doc>
<doc id="742002" url="https://sk.wikipedia.org/wiki?curid=742002" title="Pjotr Nikolajevič Wrangel">
Pjotr Nikolajevič Wrangel



</doc>
<doc id="742003" url="https://sk.wikipedia.org/wiki?curid=742003" title="Tevdore">
Tevdore

Tevdore (, ; 11.12. storočie) bol stredoveký gruzínsky maliar fresiek, ktorý pôsobil v Gruzínskom kráľovstve, najmä na kráľovskom dvore Dávida IV. Budovateľa. Je známy predovšetkým freskovou výmaľbou štyroch chrámov v Hornej Svanetii. Jeho neskorá tvorba sa vyznačuje dekoratívnosťou, dynamickou kresbou a zvýrazneným trojrozmerným poňatím postáv.
Život.
O jeho živote sa zachovalo len veľmi obmedzené množstvo priamych historických prameňov. Napriek tomu patrí k ojedinelým stredovekým gruzínskym maliarom, ktorých meno sa dochovalo spolu s ich dielom. Tevdore bol činný na prelome 11. a 12. storočia, teda v období zlatého veku Gruzínskeho kráľovstva. Pôsobil ako dvorný maliar Dávida IV., čo svedčí o jeho blízkom vzťahu k panovníkovi a vysokom postavení v dobovej spoločenskej hierarchii.
Dielo.
Jeho tvorba je úzko spätá s regiónom Hornej Svanetii, kde sa podieľal na výzdobe viacerých chrámov. Podľa zachovaných prameňov vymaľoval štyri chrámy, z ktorých najstaršou známou realizáciou je súbor nástenných malieb v Chráme archanjelov v Iprari. Tento súbor sa vyznačuje mimoriadne bohatou výzdobou, ktorá sa zachovala v dobrom stave. Freskový nápis umiestnený na víťaznom oblúku uvádza, že chrám vymaľoval „"kráľov maliar Tevdore"“ v roku 1096.
Nástenné maľby v Iprari sú vyhotovené v dekoratívno-lineárnom štýle, v ktorom sa autor usiloval o naznačenie objemu postáv prostredníctvom zaoblených línií drapérie. V apside je zobrazená kompozícia deésis, pod ktorou sa nachádzajú postavy troch svätých hierarchov (Ján Zlatoústy, Bazil Veľký a Gregor Naziánsky) obklopených dvoma horiacimi svietnikmi. Fresky na stenách a klenbách sú usporiadané v dvoch horizontálnych pásoch: na severnej stene je Ježišov krst, svätý Juraj, archanjel Michael a prorok Jozue; na južnej stene je Narodenie Pána, archanjel Gabriel, Theodóros Stratélates, Bohorodička a svätá Anna; a na západnej stene je Zvestovanie a postavy svätej Barbory a Kataríny. Súčasťou ikonografického programu sú aj postavy svätých Kirika a Julity, Demetra Solúnskeho a apoštola Štefana. Exteriér južnej fasády chrámu, orientovaný smerom k obci, bol tiež úplne pokrytý nástennými maľbami. Táto exteriérová výmaľba, datovaná do 12. storočia, je dielom neznámeho miestneho maliara a zahŕňa kompozíciu deésis a zobrazenie svätého Eustacha.
Tevdorove diela sa vyznačujú prísnosťou a monumentalitou, čo už v jeho ranom období svedčí o vyspelosti umeleckého prejavu. Ten istý nápis na víťaznom oblúku zároveň potvrdzuje autorstvo výmaľby Chrámu svätého Kirika a Julity, známeho ako Lagurka, pri obci Khe. Podľa datovania Šalvu Amiranašviliho pochádza táto maľba z roku 1112. V porovnaní s Iprari je v Lagurke výraznejšie rozvinutá emocionálna stránka vyobrazených figúr. Ďalším Tevdorovým dielom je výmaľba Chrámu svätého Juraja v Nakipari, datovaná na základe nápisu do roku 1130. Fresky sa zachovali prevažne v dobrom stave. Monumentálny charakter, farebný kolorit a spôsob kresby, založený na rozložení plôch nadväzuje na predchádzajúce realizácie, zároveň však vykazujú isté odlišnosti. V Nakipari sa Tevdor obmedzil na použitie farebných akcentov a vyhýba sa tyrkysovým tónom. Chronologicky nasleduje táto maľba po Iprari a Lagurke a zreteľne dokumentuje vývoj autorovho štýlu, predovšetkým v prehĺbení emocionality a dramatickosti výrazu.
Tevdorovi sa pripisujú fresky v Chráme Spasiteľa v Tsvirmi. Spôsob maľby, farebná schéma a ikonografické riešenie zobrazovanej témy poukazujú na výraznú príbuznosť s maliarskym rukopisom Tevdora. Pre jeho tvorbu je charakteristický ľahký a uvoľnený pohyb postáv v kompozícii, ktorý predstavuje odklon od tradičného staticko-frontálneho zobrazovania tvárí typického pre staršie vývojové obdobia. Precízne vedené obrysy odevov a detailné spracovanie záhybov látky verne vyjadrujú anatómiu a telesnú stavbu postáv. Na základe týchto formálnych a výrazových znakov je Tevdore považovaný za významného predstaviteľa gruzínskeho monumentálneho maliarstva na prelome 11. a 12. storočia.

</doc>
<doc id="742004" url="https://sk.wikipedia.org/wiki?curid=742004" title="Amaterasu Ómikami">
Amaterasu Ómikami



</doc>
<doc id="742006" url="https://sk.wikipedia.org/wiki?curid=742006" title="Smolenská vojna">
Smolenská vojna

Smolenská vojna alebo Rusko-poľská vojna v rokoch 1632 až 1634 bol ozbrojený konflikt medzi Ruským cárstvom na jednej strane a Poľsko-litovským kráľovstvom na strane druhej v rokoch 1632 až 1634. Vojna sa napokon skončila roku 1634 a to uzavretím mierovej zmluvy v Poljanove (poľ. Polanów), pričom podľa nej sa ruský cár Michail I. Romanov musel vzdať vlády nad niektorými kľúčovými mestami vrátane oblasti Smolenska. Poľský kráľ menom Vladislav IV. odstúpil od nárokov pre zisk cárskeho trónu.
Predohra.
Dňa 30. apríla roku 1632 skonal vo Varšave poľský kráľ menom Žigmund III. Vasa. Miestom jeho posledného odpočinku sa stala Wawelská katedrála. Kráľov skon v čase po takmer päťdesiatročnom panovaní, keďže bol očakávaný, vyvolal na pôde celej krajiny veľké pohnutie. Voľba nového panovníka prebehla pomerne rozhodne a rýchlo, a to už toho dôvodu, že práve vysokí šľachtici mali už vopred pripraveného domáceho kandidáta. Okrem iného si vysokí šľachtickí hodnostári uvedomili, že nebolo vhodné viesť dlhé doslova otáľanie, keďže práve cár z Moskvy, ktorý očakával zmätky v čase bezvládia na poľskom kráľovskom tróne, niekoľko mesiacov pred uplynutím stanoveného obdobia porušil mierovú zmluvu. Samotný cár sa však vtedy poriadne mýlil a to z toho dôvodu, že poskytol novému poľskému kráľovi v okamihu nástupu na trón príležitosť pre jeho úspech.
Dňa 8. novembra roku 1632 bol na elekčnom sejme zvolený nový poľský kráľ a to Vladislav IV. ako najstarší syn už zosnulého kráľa Žigmunda III. a jeho manželky Anny Habsburskej. Jeho voľba prebehla, paradoxne, vzhľadom pre nebezpečenstvo vojny so Švédskym impériom a Ruským cárstvom, pomerne pokojne. Išlo o taktiež o voľbu kráľa, ktorá bola známa ako tá najpokojnejšia v čase celej existencie Republiky oboch národov.
Niekoľko mesiacov po voľbe, presnejšie dňa 6. februára roku 1633 v meste Krakov. Poľský kráľ menom Vladislav IV. Vasa bol panovník jednak schopný ale aj zároveň, na rozdiel od vlastného otca, ktorý pôsobil viac ako uzavretý a neprístupný cudzinec, veľmi populárny v poľskej spoločnosti.
Korunovačný snem v meste Krakov schválil začiatkom roku 1633 vypísanie daní pre novú vojnu. Cárska diplomacia z Moskvy sa rozhodla opätovne získať a podmaniť si vládu nad územím Smolenska, ktorý stratili po vojne ešte pred tridsiatimi rokmi.
Prológ konfliktu.
Začiatkom júna roku 1633 pritiahla k pevnosti Smolensk armáda poľských husárov. Armáda pozostávala z 2 800 husárov, pričom polovicu z nich tvorila pechota, teda išlo o 11 700 pešiakov. Patrilo sem taktiež 2 450 dragúnov.
Proti poľskej armáde kráľa Vladislava IV. stálo ruské vojsko na čele s vojvodom Michalom Šehinom. Známy bol ako obranca pevnosti Smolensk ešte z roku 1611. Kľúčový boj sa pre ruských vojakov skončil napokon porážkou, lenže vojská sa však bránili až do 20. februára roku 1634, keď napokon rozhodli pre kapituláciu. Nebyť husárov, bol by poľský kráľ menom Vladislav IV., ktorý stál v čele armády, takmer zabitý v boji.
Finálne boje a uzavretie mieru.
Dňa 25. februára roku 1634 došlo oficiálne k vojenskej kapitulácii ruskej armády, ktorá obliehala pevnosť Smolensk pred poľskými husármi na čele s kráľom Vladislavom IV. Po takmer štyroch mesiacoch, presnejšie dňa 14. júna roku 1634 došlo k uzavretiu mieru medzi poľsko-litovskou diplomaciou na jednej strane a cárskymi vyslancami na strane druhej v meste Poljanov (poľ. Polanów).
Poľsko-litovské kráľovstvo si podržalo pod svojou vládou územie Smolenskej, Černihovskej a Severskej oblasti. Kráľ menom Vladislav IV. Vasa dostal dovedna až 200 000 rubľov náhrady spolu s odstúpením územia Livónska zo strany Ruského cárstva. Zároveň sa zaviazal diplomaticky tak, že nebude nositeľom cárskeho titulu.

</doc>
<doc id="742007" url="https://sk.wikipedia.org/wiki?curid=742007" title="Daniel Fernando Sturla Berhouet">
Daniel Fernando Sturla Berhouet

Mons. Daniel Fernando kardinál Sturla Berhouet SDB (* 4. júl 1959, Montevideo, Uruguaj) je uruguajský rímskokatolícky kňaz a biskup, od 11. februára 2014 arcibiskup arcidiecézy Montevideo. Pápež František 14. februára 2015 ho vymenoval za kardinála. Je členom rehole saleziánov.
Životopis.
Narodil 4. júla 1959 v talianskej nemocnici v Montevideu ako najmladší z piatich súrodencov. Vyrastal v rodine strednej triedy. Jeho otec, praktizujúci katolík a povolaním právnik, bol v mladosti členom Katolíckej akcie, zatiaľ čo jeho matka, agnostička, vyrastala v domácnosti s battlistickými ideálmi. Obaja rodičia zomreli počas jeho puberty a on zostal v starostlivosti starších súrodencov a ďalších príbuzných.
Základné a stredné vzdelanie ukončil na Colegio San Juan Bautista a preduniverzitné štúdium na Inštitúte Jána XXIII., ktorý viedli Saleziáni dona Bosca. Po ukončení štúdia sa zapísal na Právnickú fakultu Univerzity Republiky. Do saleziánskeho noviciátu vstúpil v roku 1979 a 31. januára 1980 zložil prvé rehoľné sľuby. Študoval teológiu na vtedajšom Teologickom inštitúte biskupa Mariana Solera v Uruguaji a 21. novembra 1987 bol vysvätený za kňaza.
Po vysvätení pôsobil ako vikár saleziánskeho noviciátu a postnoviciátu, riaditeľ saleziánskeho ašpirantátu, majster novicov, riaditeľ Inštitútu Jána XXIII. a profesor cirkevných dejín. V roku 2006 získal licenciát z teológie na Solerovom teologickom inštitúte. 28. októbra 2008 bol menovaný za saleziánskeho provinciála pre Uruguaj a krátko nato bol zvolený za prezidenta Konferencie rehoľníkov Uruguaja.
Biskup.
10. decembra 2011 ho pápež Benedikt XVI. vymenoval za titulárneho biskupa z Felbes a pomocného biskupa z Montevidea. 4. marca 2012 bol vysvätený za biskupa. 11. februára 2014 ho pápež František povýšil na arcibiskupa v Montevideu v Uruguaji. Dňa 9. marca 2014 sa konala jeho inaugurácia. V rámci Uruguajskej biskupskej konferencie bol poverený vedením misijného a laického oddelenia. 29. júna 2014 prijal pálium z rúk pápeža Františka.
Kardinál.
Vatikán 11. decembra 2014 oznámil, že noví kardináli budú vymenovaní na konzistóriu 14. februára 2015. 4. januára 2015 pápež František oznámil mená 20 kardinálov, vrátane 15, ktorí mali menej ako 80 rokov. Bol vymenovaný za kardinála kňaza s titulárnym kostolom Santa Galla. 17. mája 2015 prevzal svoj titulárny kostol.
13. apríla ho pápež František vymenoval za člena Kongregácie pre inštitúty zasväteného života a spoločnosti apoštolského života a Pápežskej rady pre podporu novej evanjelizácie. Dňa 18. marca 2020 ho pápež František vymenoval za člena Komisie kardinálov pre správu dedičstva Apoštolskej stolice.
Zúčastnil sa pápežského konkláve v roku 2025 po smrti pápeža Františka 21. apríla na ktorom bol zvolený pápež Lev XIV. vlastným menom Robert Francis Prevost.

</doc>
<doc id="742010" url="https://sk.wikipedia.org/wiki?curid=742010" title="Juraj Trebuľa">
Juraj Trebuľa

Juraj Trebuľa je známy slovenský hudobník ktorý pôsobí na slovenskej hudobnej scéne od roku 1980 - AC+
V súčasnosti býva v Malackách a vlastní vinotéku. Je lídrom a frontmanom záhorackej skupiny - Los brados.
= Hudobná Kariéra =
•V roku 1980 Juraj založil spolu s Vladom Novákom hudobnú skupinu AC+ ktorá bola známa hlavne v druhej polovici 80. rokoch minulého storočia v Československu. Táto kapela vyhrala niekoľko ocenení ako bola napríklad hitparáda 5XP v ktorej sa v roku 1986 umiestnili na 1. mieste. V tom istom roku vyhrali 1. miesto na festivale Bystrické zvony so skladbou „Nemusíš sa tieňov báť vo všetkých 4 kategóriách (hudba, text, kapela aj cena diváka)
•V roku 2015 si založil zo Stanislavom Mateovich duo Ďuri &amp; Stenly - hrávali v baroch, na zábavách, oslavách...
•V roku 2016 sa k nim pridal Michal Bača a premenkvali sa na Los brado udajne preto lebo si z nudy nechali narásť fúzy. V roku 2018 vydali prvé CD s názvom Onééé. Los brados sa preslávili najmä cez Corona-19 keď vydali na svet pesničku „Lásku nezastavíš" ktorá má na YouTube cez 1.1 milióna zhliadnutí a pieseň sa vysielala v rôznych rádiách ako je napríklad Rádio Expres alebo Fun radio. V roku 2024 sa k triu Juraj Trebuľa, Stanislav Mateovich a Michal Bača pridal aj Bohuš Maďar a v tejto zostave pôsobia dodnes. Takže Juraj je lídrom a frontmanom skupiny AC+ a Los brados.
= Diskografia =
•1984: Šok - AC+, CD,MC
•1986: Úschovňa batožín - AC+, CD,MC
•1988: Sólo pre nezvestných / Sme zvláštni - Opus, SP (edícia Rocklet ´88)
•1989: Sólo pre nezvestných - AC+, CD
•1990: Nemusíš sa tieňov báť - Opus, LP, MC
•1997: 11 vecí - Gratex International, CD, MC
•2008: Charašóendverygút - AC+, CD
•2010: Sex, Maľibu a Rokenroľ - Závodský, CD
•2012: AC+ 2012 - Opus, CD
•2012: AC+ Best of - Opus MKZZ05412, CD
•2018: Onééé
•2021: Druhé cédečko
•2023: Los brados 3
•2024: Konečne 4

</doc>
<doc id="742011" url="https://sk.wikipedia.org/wiki?curid=742011" title="Základná škola Schlossmatt">
Základná škola Schlossmatt



</doc>
<doc id="742012" url="https://sk.wikipedia.org/wiki?curid=742012" title="Primarschule Schlossmatt">
Primarschule Schlossmatt

Primarschule Schlossmatt () je základná škola ("Primarschule") s materskou školou ("Kindergarten") na Grunerstrasse 7 v Burgdorfe, ktorá vznikla v roku 1959. Riaditeľkou školy je Sabine Häberlinová.
V roku 1999, pre rastúci počet žiakov, dalo mesto budovu základnej školy rozšíriť o dvojitý pavilón. Od marca do októbra 2024 prebiehala v areáli základnej školy výstavba novej modulárnej budovy pre dve triedy materskej školy a sedem tried základnej školy, ktorej náklady predstavovali 13 miliónov CHF.
Denná škola.
Ako doplnkovú možnosť starostlivosti o deti ponúka škola program dennej školy ("Tagesschule"). Program je v prevádzke od pondelka do piatku od 6:30 do 8:15 a od 11:50 do 18:00. Denná škola sa nachádza v Pavillone Bleu (modrý pavilón). Vedúcou dennej školy je Daniela Burkhalterová. 

</doc>
<doc id="742014" url="https://sk.wikipedia.org/wiki?curid=742014" title="Simone de Beauvoirová">
Simone de Beauvoirová



</doc>
<doc id="742015" url="https://sk.wikipedia.org/wiki?curid=742015" title="Ježová">
Ježová

Ježová je potok v regióne Horehronie, v území mesta Brezno v okrese Brezno v Banskobystrickom kraji. Nachádza sa v geomorfologickom celku Nízke Tatry a v geomorfologickom celku Horehronské podolie. Ústi do Hrona. Má dĺžku . Rád toku III. 
Prameň.
Vodný tok "Ježová" pramení v vo vzdialenosti juhozápadne od vrchu Priehybka s v lesnom extraviláne mesta Brezno, v okrese Brezno. 
Opis toku.
"Ježová" tečie od prameňa juhozápadným smerom cez lesný extravilán mesta Brezno , mení smer na juh, tečie cez dolinu "Ježová dolina", ľavým brehom obteká les "Repčuľa", v priberá ľavostranný bezmenný prítok, pokračuje v smere na juh, v priberá pravostranný bezmenný prítok pritekajúci z lesa "Skalnatá", na východnom okraji mestskej časti "Zadné Halny" podteká v cestu I/66 Šahy - Banská Bystrica – Brezno - Poprad a vteká do okraja intravilánu mesta Brezno, v ústi do rieky Hron ako jeho pravostranný prítok. Hron ďalej ústi do Dunaja. "Ježová" patrí do okresu Brezno v Banskobystrickom kraji. Pramení, preteká a ústi do Hrona v území mesta Brezno. Patrí horným tokom do geomorfologického celku Nízke Tatry do ich geomorfologického podcelku Kráľovohoľské Tatry a dolným tokom do geomorfologického celku Horehronské podolie do jeho geomorfologického podcelku Breznianska kotlina. Vodný tok "Ježová" má dva bezmenné prítoky. Celý tok Ježovej leží v ochrannom pásme Národného parku Nízke Tatry.
Pôvod názvu.
Názov vodného toku "Ježová" má pôvod v prvej zložke názvu doliny "Ježová dolina", cez ktorú vodný tok preteká. Prvá zložka toponyma bola prenesená na vodný tok, ako súčasť početnej skupiny názvov v slovenskej toponymii, najmä hydronymii. Podoba názvu doliny "Ježová dolina" má pravdepodobne pôvod v osobnom mene "Jež, Ježo"; menej presvedčivý je pôvod podľa výskytu živočícha z podčeľade Erinaceus, rod "jež". Názov vodného toku "Ježová" bol štandardizovaný v roku 1976. V množine slovenskej hydronymie vodných tokov hydronymum "Ježová" je jedinečným hydronymom (december 2025).
Referencie.
 

</doc>
<doc id="742016" url="https://sk.wikipedia.org/wiki?curid=742016" title="Hrochoťská lipa">
Hrochoťská lipa

Hrochoťská lipa je lipa malolistá, ktorá sa nachádza vľavo pri vchode do evanjelického kostola v Hrochoti v okrese Banská Bystrica v Banskobystrickom kraji. Je chránená od 29. januára 1969 podľa rozhodnutia ONV v Banskej Bystrici č. 6/1969 a novelizáciou KÚ v Banskej Bystrici podľa Vyhlášky VZV KÚ č. 5/1996 z 20. decembra 1996 ako význačný starý strom. Je v správe štátnej ochrany prírody CHKO Poľana.

</doc>
<doc id="742017" url="https://sk.wikipedia.org/wiki?curid=742017" title="Zachary Levi">
Zachary Levi

Zachary Levi Pugh (* 29. september 1980, Lake Charles, Louisiana, USA) je americký herec, spevák a dabér, známy z televízneho seriálu ako "Chuck" (20072012), z filmov "Shazam!" (2019) a "Shazam! Fury of the Gods" (2023) a z série filmov "Thor" (2013, 2017). 
Detstvo a mladosť.
Levi sa počas detstva sa so svojou rodinou sťahoval do viacerých štátov. Neskôr sa usadili v meste Ventura v Kalifornii, kde navštevoval Buena High School. Ako šesťročný stvárňoval na javisku hlavné úlohy v regionálnych divadelných produkciách. Má anglický, waleský a nemecký pôvod.
Kariéra.
Leviho prvou väčšou televíznou úlohou bol tínedžer Ben v seriáli "Whatever" z roku 2000. V roku 2002 sa objavil po boku herečky Charismy Carpenter v romantickej komédii "Jane má schôdzku".
Pravým zlomom v jeho kariére bola hlavná úloha Chucka Bartowského v seriáli "Chuck", ktorý sa natáčal v rokoch 2007 až 2012. Za stvárnenie hlavnej postavy Levi získal ocenenie Teen Choice Award 2010. V roku 2009 si zahral v komédii "Alvin a Chipmunkovia 2". O rok neskôr, daboval postavu Flynna v animovanej rozprávke "Na vlásku", pričom postavu daboval aj v ďalších pokračovaniach. 
Po boku herečky Alexis Bledel, si zahral v romantickej komédii "Dnes áno, zajtra nie", z roku 2013. V auguste 2013 debutoval na Broadwayi v muzikálovej komédii "First Date". Levi sa následne pridal k revivalu muzikálu "She Loves Me" na Broadwayi, kde získal hlavnú úlohu. Premiéra sa konala 17. marca 2016.
V roku 2019 si zahral hlavnú úlohu vo filme "Shazam!", superhrdinskej komediálnej snímke z DC Extended Universe. 
V roku 2021 si zahral v životopisnom filme "Americký outsider", po boku hercov ako Anna Paquin, Dennis Quaid a Adam Baldwin.
Súkromný život.
Levi je nadšenec športových áut a motocyklov a vlastní napríklad Nissan GT-R 2009. Je vášnivý hráč videohier a býva v okolí Austinu v Texase.
V júni 2014 sa oženil s kanadskou herečkou Missy Peregrym, avšak rozviedli sa v o rok neskôr. V decembri 2024 oznámil, že jeho priateľka Maggie Keating je tehotná a syn sa im narodil v apríli 2025. 
Levi sa dlhodobo venuje rôznym charitatívnym aktivitám. 

</doc>
<doc id="742018" url="https://sk.wikipedia.org/wiki?curid=742018" title="Opatrenie ministerstva">
Opatrenie ministerstva



</doc>
<doc id="742019" url="https://sk.wikipedia.org/wiki?curid=742019" title="Výnos ministerstva">
Výnos ministerstva



</doc>
<doc id="742027" url="https://sk.wikipedia.org/wiki?curid=742027" title="Tencent">
Tencent

Tencent Holdings Limited (, ) je čínska nadnárodná akciová holdingová spoločnosť, ktorej dcérske spoločnosti sa špecializujú na vývoj internetových služieb, médií, softvéru a umelej inteligencie. Tencent bol založený v roku 1998 so sídlom v Šen-čene a stal sa jedným z troch čínskych internetových „gigantov“ spolu so spoločnosťami Baidu a Alibaba Group (spoločne neformálne označovaných ako BAT).
Tencent je indexovaný na hongkonskej burze a najväčšie podiely akcií Tencent vlastnia juhoafrická holdingová spoločnosť Naspers (23,02%), zakladateľ Ma Chua-tcheng (8,8%) a medzi akcionárov s menším podielom patrí aj americká investičná banka JPMorgan Chase.
Produkty.
Sociálne siete.
Tencent vyvíja aplikácie a sociálne médiá ako Tencent QQ, WeChat a microbloggingovú platformu Tencent Weibo. Vlastní podiely vo firmách Discord, Reddit, Snapchat, a TikTok.
Videohry.
Tencent investuje do videoherných štúdií a v súčasnosti vlastní viac ako štvrtinu tohto trhu s hodnotou 135 miliárd dolárov.
V roku 2012 odkúpil 40% podiel v Epic Games, štúdiu, ktoré vyvíja Fortnite.
V roku 2013 odkúpil 5% podiel v Activision Blizzard, štúdiu, ktoré vyvíja napríklad hernú sériu Call of Duty, Diablo, World of Warcraft či Overwatch.
V roku 2015 sa stal vlastníkom Riot Games, štúdia, ktoré vyvíja League of Legends.
V roku 2016 odkúpil 5% podiel v Paradox Interactive, štúdiu, ktoré vyvíja napríklad Victoria 3, Europa Universalis IV alebo Hearts of Iron IV.
V roku 2017 odkúpil 11,5 % podiel v Bluehole, štúdiu, ktoré vyvíja PlayerUnknown's Battlegrounds.
V roku 2018 odkúpil 5% podiel v Ubisoft, štúdiu, ktoré vyvíja napríklad herné série Assassin Creed, Far Cry či Watch Dogs.
V hernom štúdiu Supercell, ktoré vyvíja mobilné hry (Clash of Clans, a pod.) vlastní podiel 84,3%.
Hudba.
Tencent Music Entertainment Group (TME) je jedna z vedúcich online streamovacích hudobných služieb v Číne, vlastniaca štyri z najpopulárnejších aplikácií: QQ Music, KuGou Music, Kuwo Music a WeSing. KuGou Music je najväčšia čínska hudobná aplikácia, ktorú používa viac ako 450 mil. užívateľov mesačne.
Streamovacie služby.
Tencent Video je streamovacia služba, pod ktorú spadajú Huya Live, DouYu, KuaiShou, bilibili a Weishi. V roku 2019 malo Tencent Video 100,2 mil. platiacich užívateľov, čím sa stalo najpopulárnejšou streamovacou službou v Číne. Huya Live je najväčšou čínskou videohernou streamovacou službou, ktorú používa viac ako 150 mil. užívateľov mesačne.
Investície a expanzie.
Roku 2019 Tencent investoval 150 mil. amerických dolárov do sociálnej platformy Reddit, v poradí tretí najpopulárnejší v USA s trhovou hodnotou 3 miliardy dolárov. Medzi užívateľmi Redditu to vyvolalo obavy z cenzúry.
K decembru 2019 získal Tencent Music Entertainment (TME) 10% podiel v Universal Music Group, ktorej celková hodnota na trhu je 30 mld. amerických dolárov. Spoločnosti spolupracovali na dohovore o odkúpení ďalších 10%.
Kritika.
Zber dát užívateľov.
Roku 2016 Amnesty International hodnotila úroveň šifrovania, ochrany súkromia a ľudských práv u jedenástich najväčších svetových technologických firiem v piatich rôznych kategóriách a firme Tencent zo sto možných bodov pridelila 0.
Firma je priekopníkom vo využívaní umelej inteligencie na sledovanie a zbieranie užívateľských dát. Jeho najväčší a najznámejší produkt, komunikačná aplikácia WeChat, je založený na registrácii cez telefónne čísla, a umožňuje tak masové sledovanie aj sledovanie konkrétnych osôb. Tencent je povinný nazbierané informácie zdieľať s čínskymi úradmi. Na sledovanie osôb slúži tiež kumulovanie dát zo systému elektronických platieb prostredníctvom aplikácie WeChat Pay.
Cenzúra v Číne.
Tencent – ako spoločnosť registrovaná so sídlom v Číne – podlieha čínskym zákonom a jeho služby na území Číny podliehajú miestnym zákonom, teda aj lokálnej cenzúre. WeChat je zo strany čínskej vlády najsledovanejšou sociálnou platformou. Používa umelú inteligenciu na identifikáciu a vymazanie obrázkov, ktoré používatelia siete používajú, aby sa vyhli cenzúre písaných odkazov. Zatvára účty, ktoré nie sú v súlade s čínskymi zákonmi a cenzúrou. Z iniciatívy Hongkonskej univerzity bol zriadený tzv. "WeChatscope", ktorý uchováva zcenzurované (zmazané) príspevky vo verejne dostupnej databáze.
Podľa kanadskej výskumnej inštitúcie Citizenlab blokuje WeChat konkrétne slovné spojenia, ktoré sú vo vládnom zozname nevhodných výrazov.

</doc>
<doc id="742029" url="https://sk.wikipedia.org/wiki?curid=742029" title="Muži v čiernom (filmová séria)">
Muži v čiernom (filmová séria)

Muži v čiernom () je americká filmová séria, ktorú vytvoril Steven Spielberg. Séria pozostáva zo štyroch filmov, ktoré režíroval prevažne Barry Sonnenfeld (prvé tri filmy). V prvých troch častiach hlavné duo agentov stvárnili herci Tommy Lee Jones a Will Smith.
Filmy série.
Séria sa skladá zo štyroch filmov:

</doc>
<doc id="742030" url="https://sk.wikipedia.org/wiki?curid=742030" title="Hanzlov potok">
Hanzlov potok

Hanzlov potok je vodný tok v Kysuckých Beskydách na území okresu Čadca. Je to pravostranný prítok Oščadnice v povodí Kysuce, má dĺžku približne 4 km a je tokom V. rádu. 
Priebeh toku.
Potok pramení v západnej časti Kysuckých Beskýd, na rozhraní geomorfologických podcelkov Javorský Beskyd a Rača, na južnom úbočí Rovnej poľany (), v nadmorskej výške približne Od prameňa v závere doliny v súvislom lesnom poraste tečie západným, postupne juhozápadným smerom. Na hornom toku priberá dva ľavostranné prítoky zo svahov Kykuly () a následne sa oblúkom stáča až na severozápad. V strednej časti preteká samotou Hanzlovci, kde prijíma významný pravostranný potok z oblasti Moravské. Opäť sa stáča na juhozápad a zalesnenou dolinou popod Grúň () pokračuje hranicou podcelkov k Oščadnici. Na dolnom toku tečie bez významnejších prítokov do intravilánu obce a jej časti Vyšný koniec, kde sa v nadmorskej výške približne vlieva pravostranne do Oščadnice, prítoku rieky Kysuca. Potok patrí do širšieho povodia rieky Váh. 
Hanzlov potok pramení a preteká iba územím obce Oščadnica v okrese Čadca v Žilinskom kraji.

</doc>
<doc id="742031" url="https://sk.wikipedia.org/wiki?curid=742031" title="Oberburg (Švajčiarsko)">
Oberburg (Švajčiarsko)

Oberburg, pre odlíšenie často nazývaná aj "Oberburg bei Burgdorf" (), je obec () vo Švajčiarsku, v kantóne Bern, v administratívnom regióne Emmental-Oberaargau, v okrese Emmental.
Demografia.
V Oberburgu žije 2 937 obyvateľov. V roku 2020 18,8% populácie tvorili osoby narodené vo Švajčiarsku.
Doprava.
Cez obec prechádzajú hlavné cesty č. 23 a č. 245.

</doc>
<doc id="742032" url="https://sk.wikipedia.org/wiki?curid=742032" title="Luis Gerardo Cabrera Herrera">
Luis Gerardo Cabrera Herrera

Mons. Luis Gerardo kardinál Cabrera Herrera OFM (* 11. október 1955, Azogues, Ekvádor) je ekvádorsky rímskokatolícky kňaz, biskup, ktorý je od roku 2015 arcibiskup metropolita arcidiecézy Guayaquil. V rokoch 2009 až 2015 bol arcibiskup metropolita arcidiecézy Cuenca. Od roku 2020 je prezidentom Ekvádorskej biskupskej konferencie, pričom v rokoch 2011 až 2014 a 2017 až 2020 pôsobil ako jej viceprezident.
Pápež František ho 7. decembra 2024 vymenoval za kardinála.
Životopis.
Narodil sa 11. októbra 1955 v meste Azogues v Ekvádore. Študoval na františkánskych menších seminároch tam a v Quite, potom filozofiu a teológiu na Pápežskej katolíckej univerzite v Ekvádore. Doktorát z filozofie získal na Pápežskej univerzite Antonianum v Ríme.
1. októbra 1975 vstúpil do noviciátu Rádu menších bratov v Quite. Prvé rehoľné sľuby zložil 24. septembra 1976 a slávnostné sľuby 4. septembra 1982 v Quite. Za kňaza ho vysvätil 8. septembra 1983 františkánsky biskup Serafín Cartagena Ocaña apoštolský vikár Zamory.
Pre františkánov v Ekvádore plnil tieto úlohy:
V rokoch 2004 až 2009 pôsobil v Ríme ako generálny radca Rádu menších bratov zodpovedný za františkánske provincie Latinskej Ameriky a Karibiku.
Biskup.
Dňa 20. apríla 2009 ho pápež Benedikt XVI. vymenoval za arcibiskupa metropolitu arcidiecézy Cuenca. Biskupské svätenie prijal 4. júla. Hlavným svätiteľom bol arcibiskup Giacomo Guido Ottonello, apoštolský nuncius v Ekvádore. Počas tej istej slávnosti prevzal arcidiecézu. 29. júna 2010 mu pápež František počas slávnosti v Bazilike svätého Petra vo Vatikáne udelil pálium.
Arcibiskup.
Pápež František ho 24. septembra 2015 vymenoval za arcibiskupa metropolitu arcidiecézy Guayaquil. Do úradu bol ustanovený 5. decembra. Dňa 29. marca 2014 bol menovaný za člena Kongregácie pre inštitúty zasväteného života a spoločnosti apoštolského života. Od 17. marca 2022 do 25. júna 2023 pôsobil ako apoštolský administrátor diecézy Daule. Pápež František ho 7. júla 2023 vymenoval za jedného z delegátov predsedov prvého zasadnutia synody o synodalite.
Kardinál.
6. októbra 2024 pápež František oznámil, že plánuje vymenovať 21 kardinálov 8. decembra, tento dátum bol neskôr zmenený na 7. decembra, a ich počet sa neskôr znížil na 20, a potom sa vrátil na 21. Všetci okrem jedného z ohlásených boli dostatočne mladí na to, aby sa stali kardinálmi voličmi.
Je šiestym Ekvádorčanom menovaným za kardinála, a prvým z Guayaquilu, zatiaľ čo ostatní boli z Quita. Očakáva, že v Guayaquile zostane ako kardinál. Pápež František ho 7. decembra 2024 menoval za kardinála – kňaza s titulárnym kostolom Sacra Famiglia di Nazareth a Centocelle. 18. októbra 2025 prevzal svoj titulárny kostol.
Dňa 11. januára 2025 bol menovaný za člena Kongregácie pre inštitúty zasväteného života a spoločnosti apoštolského života.
Zúčastnil sa pápežského konkláve v roku 2025 po smrti pápeža Františka 21. apríla na ktorom bol zvolený pápež Lev XIV. vlastným menom Robert Francis Prevost.

</doc>
<doc id="742045" url="https://sk.wikipedia.org/wiki?curid=742045" title="Dánsko-švédske vojny">
Dánsko-švédske vojny

Dánsko-švédska vojny boli ozbrojené konflikty medzi Dánskym a Švédskym kráľovstvom v období raného novoveku. Išlo o tieto vojny:

</doc>
<doc id="742054" url="https://sk.wikipedia.org/wiki?curid=742054" title="$">
$



</doc>
<doc id="742069" url="https://sk.wikipedia.org/wiki?curid=742069" title="Bitka na Narve">
Bitka na Narve

Bitka pri Narve bola vojenskou bitkou zo dňa 30. novembra roku 1700 a to medzi armádami Švédskeho impéria a Ruského cárstva v oblasti pevnosti Narva na území terajšieho Estónska. Bitka sa napokon skončila drvivým vojenským víťazstvom švédskej armády.
Prvý útok z Dánskeho polostrova.
"Bližšie informácie v hlavnom článku: Severná vojna"
Dňa 25. decembra roku 1699 začal vojnu poľský kráľ menom August II. a to vydaním povelu pre ozbrojený útok vlastných armád smerom do Livónska. Ruský cár menom Peter I. Veľký v tom čase nevidel dôvod pre zapojenie svojich armád do tohto konfliktu, keďže bol stále zaneprázdnený diplomaticky a to pre uzavretie potýčok s Osmanskou ríšou. Sám dal švédskemu kráľovi najavo, že chce zostať mimo tejto vojny. Protiváhou švédskej diplomacie bolo uzavretie spojenectva spolu s Anglickým kráľovstvom a Nizozemskom, ktorých vojnové lode vplávali smerom do oblasti Öresund, s cieľom zabrániť útokom dánskych vojsk.
Dánsky kráľ menom Frederik IV. vplávala na čele svojich armád smerom do Holštajnska, kde zostal v čase vojenského útoku na Kodaň a pri vylodení švédskeho kráľa Karola XII. na Sjaelland.
Zatlačenie a porážka.
Dánske vojská však boli na bojovom poli proti švédskej armáde napokon porazené. Dánsky kráľ menom Frederik IV. bol tak donútený podpísať mierovú zmluvu a to dňa 18. augusta roku 1700 v meste Travendall. Na jednej strane síce nestratilo žiadne územie, lenže muselo uznať suverenitu holštajnsko-gottorpského vojvodstva. Zároveň sa zaviazalo, že sa vyhne vstupu do akejkoľvek protišvédskej aliancie. Týmto aktom sa podarilo diplomacii Švédskeho impéria rozdeliť diplomaciu troch a to vďaka zahraničnej podpore Anglického kráľovstva a Nizozemska.
Spočiatku v mieri a potom vo vojnovom ohni.
Krátko po vyradení Dánsko-Nórska z vojny sa ruský cár Peter I. Veľký dozvedel o uzavretí mierovej zmluvy s Osmanskou ríšou. Hneď deň po tejto udalosti, presnejšie dňa 19. augusta roku 1700 vyhlásil vojnu švédskemu kráľovi. Podľa plánu livónskeho šľachtica Johanna Reinholda von Patkula mali ruské vojská zaútočiť na Ingriu. Lenže ruský cár Peter I. Veľký, bez toho, že by spojenca akýmkoľvek spôsobom informoval o vlastnom zámere, rozhodol sa dobyť Narvu. Išlo o kľúčovú pevnosť pre ovládnutie Livónska a Estónska.
Po vojenskom víťazstve švédskej armády nad dánskymi oddielmi došlo k presunu švédskych vojakov do Estónska, kde začalo ruské vojsko pod velením cára Petra I. Veľkého obliehať pevnosť Narva. Dňa 30. novembra roku 1700, keď došlo k hustému sneženiu, sa švédska armáda v sile 10 500 mužov ako početne slabšia lenže takticky vyspelejšia stretla s ruskou armádou, ktorá však bola porazená. Straty predstavovali až 7 000 padlých a 800 zajatých. Švédskej armáde sa navyše podarilo ukoristiť až 145 palebných diel. Švédsky kráľ menom Karol XII. sa následne sústredil pre vojenské dobytie územia Poľsko-litovského kráľovstva.

</doc>
<doc id="742071" url="https://sk.wikipedia.org/wiki?curid=742071" title="BLS AG">
BLS AG

BLS AG je švajčiarska železničná spoločnosť prevádzkujúca trať s normálnym rozchodom koľají, ktorá bola založená v roku 2006. Ako železničná dopravná spoločnosť prevádzkuje rozsiahlu regionálnu dopravnú sieť zahŕňajúcu časť prímestských železničných liniek S-Bahn Bern, niektorých liniek S-Bahn Luzern a prepravu automobilov na vlakoch na Lötschbergu a Simplone. Pôsobí ako materská spoločnosť skupiny BLS a poskytuje služby spoločnostiam BLS Cargo AG, BLS Netz AG, BLS Fernverkehr AG a BLS Schifffahrt AG. Názov spoločnosti odkazuje k bývalej železničnej spoločnosti Bern-Lötschberg-Simplon-Bahn (BLS).
História.
Spoločnosť BLS AG bola založená 24. apríla 2006 so spätnou platnosťou od 1. januára 2006 a funguje od 27. júna 2006 na základe súhlasu akcionárov predchádzajúcich spoločností BLS Lötschbergbahn AG (BLS) a Regionalverkehr Mittelland AG (RM). Právne bola fúzia spoločností BLS a RM za účelom vytvorenia novej spoločnosti BLS AG vykonaná prostredníctvom výmeny akcií, pričom jednej akcii BLS (nominálna hodnota 10 CHF) zodpovedalo osem akcií spoločnosti BLS AG (1 CHF) a jednej akcii RM (nominálna hodnota 14,50. Hlavnými akcionármi spoločnosti BLS AG sú kantón Bern s 55,8 % podielom a Švajčiarska konfederácia s 21,7 % podielom.
Od roku 2001 sa nákladnou dopravou zaoberá právne nezávislá dcérska spoločnosť BLS Cargo. Podnikanie RM v nákladnej doprave bolo pred fúziou vyčlenené do spoločnosti Crossrail AG a táto spoločnosť bola predaná.
Po schválení 16. júna 2007 bola zahájená skúšobná prevádzka v novom základnom tuneli Lötschberg (LBT) a 9. decembra 2007 bola zahájená plná pravidelná prevádzka. Túto činnosť mala na starosť spoločnosť BLS AlpTransit AG, ktorá bola za týmto účelom založená. Súčasne však federálna vláda požadovala, aby bola infraštruktúra BLS vyčlenená do samostatnej akciovej spoločnosti a aby v nej spolková vláda získala väčšinový podiel. Aktíva a pasíva infraštruktúry BLS boli preto prevedené na spoločnosť BLS Alptransit, ktorá bola premenovaná na BLS Netz AG (BLSN). Prevádzkovú činnosť v oblasti infraštruktúry naďalej vykonávajú zamestnanci spoločnosti BLS AG.
V marci 2019 vyšlo najavo, že spoločnosť BLS od roku 2004 preúčtovala verejnému sektoru, konkrétne spolkovej vláde a siedmim kantónom, 45 miliónov CHF. Rovnako ako v prípade dotačného škandálu v spoločnosti PostBus, sa na túto prax upozorňovalo už niekoľko rokov, ale neboli prijaté žiadne opatrenia. Na začiatku septembra 2020 bola oznámená rezignácia generálneho riaditeľa Bernarda Guillelmona po tom, čo bola zverejnená správa Spolkového kontrolného úradu o vyšetrovaní divíznych účtov oblastí spoločnosti BLS, ktoré majú nárok na kompenzáciu. Na začiatku novembra 2020 odstúpil s okamžitou platnosťou z funkcie predseda predstavenstva Rudolf Stämpfli z dôvodu choroby. Dňa 24. novembra 2020 oznámil Spolkový úrad pre dopravu (), že podal trestné oznámenie na spoločnosť BLS AG na prokuratúre kantónu Bern. Bol tiež zriadený výbor pre vnútorný audit. V dôsledku pandémie koronaviru a nápravy nadmerných kompenzačných platieb vznikla v roku 2020 strata vo výške 50,8 milióna švajčiarskych frankov. Spoločnosť BLS AG dokázala uzavrieť hospodársky rok 2021 so stratou 3,6 milióna švajčiarskych frankov, ale len vďaka štátnej pomoci vo výške 32 miliónov švajčiarskych frankov.
Železničná sieť.
V roku 2006, keď došlo k fúzii a vzniku spoločnosti BLS AG, predstavovala sieť vo vlastníctve novej spoločnosti celkom 402,39 km, z toho 242,84 km od spoločnosti BLS Lötschbergbahn AG a 159,55 km od spoločnosti Regionalverkehr Mittelland AG (bez dvojitého započítania tratí Holligen-Fischermätteli) a zdieľaných cudzích tratí (Obermatt-Langnau, Thun-Scherzligen). Nie sú zahrnuté predtým zrušené trate predchádzajúcich spoločností, konkrétne trať Huttwil-Eriswil dráhy Huttwil-Eriswil-Bahn (HEB), otvorená v roku 1915, úsek Derendingen-Biberist, zrušený v roku 1884, a úsek Lütschinenbrücke-Bönigen, zrušený. Zahrnuté sú však aj úseky bez osobnej dopravy, vrátane úseku Interlaken Ost–Lütschinenbrücke (dielne Bönigen), ktorý slúži ako prístupová trať k hlavnej dielni BLS, a ďalej úseku Sumiswald – Grünen – Wasen (bez osobnej dopravy od polovice roku 1994) a úseku Affoltern – Weir.
Sprevádzkovaním Lötschberského úpätného tunelu (LBT) a dvoch prístupových trás na sever od Frutigenu, resp. od Wengi-Ey sa sieť trás rozrástla o ďalších 41 km na približne 443,4 km v polovici roku 2007. V roku 2009 bola spoločnosť BLS AlpTransit AG (BLS AT), ktorá predtým pôsobila ako dodávateľ LBT, transformovaná na spoločnosť BLS Netz AG (BLSN), ktorá od tejto chvíle tvorí skupiny BLS; celá sieť trás bola preto formálne prevedená na spoločnosť BLSN.

</doc>
<doc id="742072" url="https://sk.wikipedia.org/wiki?curid=742072" title="Jana Jurčová">
Jana Jurčová

Jana Jurčová (* 14. júl 1971, Žilina† 30. december 1994, Zirl) bola baletka, ktorá pôsobila v balete Slovenského národného divadla (SND; 19891991), Tirolského štátneho divadla v Innsbrucku (19921994) a v Zürišskom balete pri Zürišskom opernom dome (1994).
Život.
Narodila sa v rodine učiteľky Mgr. Jany Jurčovej, rod. Matouškovej (* 1942) a elektrikára Ivana Jurča (* 1941). Mala sestru, učiteľku Ing. Ivanu Jurčovú (* 1967).
V rokoch 19811989 študovala tanec u Evy Jaczovej-Teplej, Zlatušky Vincentovej a Žofie Červenákovej-Tóthovej na Hudobnej a tanečnej škole v Bratislave. V roku 1987 získala prvú cenu v juniorskej kategórii na šiestej celoštátnej baletnej súťaži v Brne, následne sa zúčastnila 16. medzinárodnej súťaže v Lausane a v roku 1988 medzinárodnej baletnej súťaže v Moskve.
Následne sa 28. augusta 1989 stala členkou baletu SND, pričom v sezóne 1990/1991 bola už sólistkou. Už v 19 rokoch sa ako sólistka predstavila v náročných baletných rolách ako Giselle v rovnomennom balete Adolpha Adama, Júlia v Čajkovského "Romeovi a Júlii" či Odetta jeho v "Labuťom jazere".
V rokoch 19921994 bola členkou baletu Tirolského krajinského divadla v Innsbrucku (), kde vystúpila v predstaveniach ako "Der Idiot" Dostojevského a Bachmannovej a "Les Sylphides" Fryderyka Chopina. Od augusta 1994 bola sólistkou Zürišského baletu ("Ballett Zürich") pri Zürišskom opernom dome ("Opernhaus Zürich"), kde vystúpila v baletnom večere "Alte Kinder/Concertante" (1994).
Tragicky zahynula na sklonku roka 1994.

</doc>
<doc id="742074" url="https://sk.wikipedia.org/wiki?curid=742074" title="ČFN">
ČFN



</doc>
<doc id="742075" url="https://sk.wikipedia.org/wiki?curid=742075" title="Fritz Morf">
Fritz Morf

Fritz Morf (* 29. január 1928, Zürich, Švajčiarsko – † 25. jún 2011, Burgdorf) bol švajčiarsky futbalista.
Kariéra.
Kluby.
Vo svojich 17 rokoch odohral Morf svoju prvú sezónu v seniorskom futbale za klub SC Burgdorf v jednej z nižších líg švajčiarskeho futbalu. Klubový prestup ho potom priviedol do najvyššej divízie, Švajčiarskej superligy (Nationalliga A, 1944/45 – 2002/03). Od švajčiarskeho šampionátu 1952/53 do švajčiarskeho šampionátu 1962/63 hral za klub FC Grenchen, s výnimkou sezóny švajčiarskeho šampionátu 1956/57, keď hral v Nationallige B, z ktorej jeho klub zostúpil. Klubový pohár, ktorý vyhral 1:0 proti klubu Servette Ženeva 19. apríla 1959 na Stadione Wankdorf (1925), bol jeho jediným titulom v hráčskej kariére. Svoju hráčsku kariéru potom ukončil sezónou 1963/64 v SC Burgdorf, kde sa to všetko začalo.
Národné mužstvo.
Počas piatich rokov v švajčiarskom národnom futbalovom tíme Morf odohral sedem medzinárodných zápasov, z toho dva v priateľských zápasoch. Debutoval 10. marca 1957 v Madride pri remíze 2:2 proti Španielsku v prvom zápase 9. skupiny kvalifikácie MS FIFA 1958. Jeho posledné nasadenie ako národného hráča sa nastalo 30. mája 1962 v Santiagu de Chile pri prehre 1:3 proti čilskému národnému futbalovému tímu v prvom zápase MS 1962 v skupine B, po tom, čo predtým hral v poslednom zápase 1. skupiny kvalifikácie MS 1962 a nevyhnutnom play-offe proti švédskemu futbalovému tímu. S mužstvom Morf prehral dva priateľské medzinárodné zápasy: 14. apríla 1957 na Praterstadione 0:4 proti rakúskemu národnému futbalovému tímu a 25. októbra 1959 na Népstadione 0:8 proti maďarskému národnému futbalovému tímu.

</doc>
<doc id="742076" url="https://sk.wikipedia.org/wiki?curid=742076" title="Ma Chua-tcheng">
Ma Chua-tcheng

Ma Chua-tcheng (, ; * 29. októbra 1971 Čchao-jang, Šan-tchou), známy tiež ako Pony Ma, je čínsky miliardár a oligarcha. Je zakladateľom, predsedom predstavenstva a výkonným riaditeľom spoločnosti Tencent, jednej z najhodnotnejších spoločností v Ázii, jednej z najväčších internetových a technologických spoločností a jedného z najväčších investičných, herných a zábavných konglomerátov na svete. Spoločnosť vyvíja najväčšiu čínsku instant messaging službu WeChat a jej dcérske spoločnosti poskytujú médiá, zábavu, platobné systémy, smartfóny, služby súvisiace s internetom, služby s pridanou hodnotou a internetové reklamné služby v Číne i vo svete.
V rokoch 2007, 2014 a 2018 ho časopis "Time" označil za jedného z najvplyvnejších ľudí na svete a v roku 2015 ho časopis "Forbes" zaradil medzi najvplyvnejších ľudí na svete. V roku 2017 ho časopis "Fortune" zaradil medzi podnikateľov roku. V roku 2018 ho časopis "CEOWORLD" zaradil medzi „najmocnejších ľudí na svete“.
Ako jeden z „najväčších svetových lídrov“ časopisu "Fortune" je známy svojou nenápadnou osobnosťou v porovnaní s iným čínskym podnikateľom a zakladateľom spoločnosti Alibaba Group, Jackom Ma. Ma býva prirovnávaný k americkému investorovi Warrenovi Buffettovi pre ich podobný investičný prístup a často je popisovaný ako „agresívny akvizítor“.
Podľa časopisu "Forbes" má k decembru 2025 čistý majetok vo výške 62,3 miliárd USD. V novembri 2017 jeho čistý majetok nakrátko prekonal majetok Larryho Page a Sergeya Brina (jednotlivo), čím sa stal deviatym najbohatším človekom na svete a prvým občanom Číny, ktorý sa dostal do prvej desiatky najbohatších ľudí podľa časopisu "Forbes".
Skorý život a vzdelanie.
Narodil sa 29. októbra 1971 v Čchao-jang v Šan-tchou v provincii Kuang-tung. Keď jeho otec Ma Čchen-šu (马陈术) dostal prácu ako správca prístavu v Šen-čene, mladý Ma ho sprevádzal. V roku 1993 získal na Šenčenskej univerzite titul Bachelor of Science v odbore výpočtovej a aplikovanej techniky.
Filantropia.
V roku 2016 previedol svoje osobné akcie v spoločnosti Tencent v hodnote 2,3 miliardy USD na svoju charitatívnu nadáciu. "Forbes" však jeho čisté imanie neznížil, pretože akcie sú stále vedené na jeho meno.
Politika.
Podľa oficiálnych webových stránok spoločnosti Tencent pôsobil ako poslanec v 12. a 13. Celočínskom zhromaždení ľudových zástupcov (20132023).
Na technologickej konferencii v Singapure hovoril o cenzúre a uviedol: "Pokiaľ ide o riadenie bezpečnosti informácií, online spoločnosti z akejkoľvek krajiny musia dodržiavať definované kritériá a konať zodpovedne. Inak by to mohlo viesť k ohováraniam a hádkam medzi občanmi – nehovoriac o hádkach medzi krajinami. Preto je potreba správy online stále naliehavejšia".
Osobný život.
Používa prezývku Pony, ktorá pochádza z anglického prekladu jeho priezviska Ma (马), čo znamená „kôň“. V médiách sa objavuje len zriedka.
Jeho bohatstvo pochádza z 8,8% podielu v spoločnosti Tencent. Údajne vlastní nehnuteľnosti v Hongkongu a umelecké diela v hodnote 150 miliónov USD. V Hongkongu vlastní prestavanú rezidenciu s rozlohou 1 820 m2.

</doc>
<doc id="742099" url="https://sk.wikipedia.org/wiki?curid=742099" title="Tertežský potok">
Tertežský potok

Tertežský potok je krátky vodný tok v Kysuckých Beskydách na území okresu Čadca. Je to ľavostranný prítok Oščadnice v povodí Kysuce, má dĺžku približne 2,5 km a je tokom V. rádu. 
Priebeh toku.
Potok pramení v západnej polovici Kysuckých Beskýd, v geomorfologickom podcelku Rača, na severných svahoch Veľkej Rače (), v nadmorskej výške približne Od prameňa na území národnej prírodnej rezervácie, v lokalite Pod Račou, tečie zalesnenou dolinou severným smerom. V strednej časti sa stáča na západ a v lokalite Rovné prijíma menší ľavostranný prítok. Postupne sa stáča popod Rovný vrch () opäť na sever a údolím pokračuje už bez významnejších prítokov k osade Závozy, patriacej do Oščadnice. V blízkosti horárne Tichá na okraji obce sa v nadmorskej výške približne vlieva ľavostranne do Oščadnice, prítoku rieky Kysuca. Potok patrí do širšieho povodia rieky Váh. 
Tertežský potok pramení a v hornej časti krátko preteká katastrom Klubiny, odkiaľ prechádza na územie obce Oščadnica v okrese Čadca v Žilinskom kraji.

</doc>
<doc id="742100" url="https://sk.wikipedia.org/wiki?curid=742100" title="Lipy pri Hronseckom kostolíku">
Lipy pri Hronseckom kostolíku

Lipy pri Hronseckom kostolíku sú lipy, ktoré sa nachádzajú pri drevenom artikulárnom kostole v Hronseku v okrese Banská Bystrica v Banskobystrickom kraji. Sú chránené od 29. marca 1969 podľa rozhodnutia ONV v Banskej Bystrici č. 6/1969 a novelizáciou KÚ v Banskej Bystrici podľa Vyhlášky VZV KÚ č. 5/1996 z 20. decembra 1996 ako významný doplnok architektúry pamiatkovo chráneného kostolíka. Stromy sú v správe štátnej ochrany prírody CHKO Poľana.

</doc>
<doc id="742101" url="https://sk.wikipedia.org/wiki?curid=742101" title="Leňuška">
Leňuška

Leňuška je potok v regióne Horehronie, v území obcí Braväcovo a Beňuš v okrese Brezno v Banskobystrickom kraji. Nachádza sa v geomorfologickom celku Nízke Tatry a v geomorfologickom celku Horehronské podolie. Ústi do Hrona. Má dĺžku . Rád toku III. 
Prameň.
Vodný tok "Leňuška" pramení v na východnom okraji lesa "Lenivá", vo vzdialenosti severovýchodne od vrchu Beňuška s v lesnom extraviláne obce Braväcovo, v okrese Brezno. 
Opis toku.
"Leňuška" tečie od prameňa juhovýchodným smerom cez lesný extravilán obce Braväcovo Beňušskou dolinou, pravým brehom obteká úpätie vrchu Beňuška, skrúca sa na juhojuhovýchod, v priberá pravostranný bezmenný prítok, v priberá ľavostranný bezmenný prítok, pravým brehom obteká ústie doliny "Kolegová", ústie doliny "Veľká Derešová" a ústie doliny "Malá Derešová", ľavým brehom obteká les "Zadná Patráška", mení smer na juh, preteká cez "Leňušskú dolinu", v vyteká z lesa do poľnohospodárskeho extravilánu. Vteká na územie obce Beňuš, podteká cestu I/66 Banská Bystrica – Brezno - Poprad a železničnú trať Banská Bystrica - Červená Skala, v ústi do rieky Hron ako jeho pravostranný prítok. Hron ďalej ústi do Dunaja. "Leňuška" patrí do okresu Brezno v Banskobystrickom kraji. Pramení a väčšiu časť toku preteká územím obce Braväcovo, malou záverečnou časťou toku preteká a ústi do Hrona v území obce Beňuš. Patrí horným tokom do geomorfologického celku Nízke Tatry do ich geomorfologického podcelku Kráľovohoľské Tatry a dolným tokom do geomorfologického celku Horehronské podolie do jeho geomorfologického podcelku Bystrianske podhorie. Vodný tok "Leňuška" má dva bezmenné prítoky. Celý tok Leňušky leží v ochrannom pásme Národného parku Nízke Tatry.
Pôvod názvu.
Názov vodného toku "Leňuška" má pôvod v charakteristickej vlastnosti potoka, ktorý bol "lenivý, pomalý, pozvoľný, mierny". Toponymum "Leňuška" bolo po rozšírení prenesené na dolinu v podobe "Leňušská dolina". Toponymum "Leňuška" sa stalo súčasťou početnej skupiny jednoslovných názvov v slovenskej toponymii, najmä hydronymii. Názov vodného toku "Leňuška" bol štandardizovaný v roku 2008. V množine slovenskej hydronymie vodných tokov hydronymum "Leňuška" je jedinečným hydronymom (december 2025).
Referencie.
 

</doc>
<doc id="742103" url="https://sk.wikipedia.org/wiki?curid=742103" title="Lea Juríčková">
Lea Juríčková

Lea Juríčková (iné zápisy prvého mena: Leopolda, Polda; * 23. august 1904, Viedeň† 1. február 1967, Bratislava) bola divadelná a filmová herečka.
Život.
Narodila sa v rodine Alžbety Juríčkovej (1876?) a Pavla Juríčka (1871?). Po vyštudovaní meštianskej školy (19161920) a obchodnej akadémie (19211923) študovala herectvo u Janka Borodáča na Hudobnej škole, resp. Hudobnej a dramatickej akadémii v Bratislave (19251929). V rokoch 19301946 a 19511967 bola členkou činohry Slovenského národného divadla, v rokoch 19461951 pôsobila na Novej scéne a od roku 1967 bola na dôchodku.
Spočiatku hrávala úlohy milovníčok a naiviek (napr. Vierka v Stodolovej satirickej hre "Jožko Púčik a jeho kariéra", Jessica v Shakespearovom "Kupcovi benátskom"), príp. postavy ponižovaných a urážaných dievčat (Nataša v Gorkého hre "Na dne", Maňuša v Záborského "Najdúchovi"), a postupne sa prepracovala k temperamentným ženským postavám so zmyslom pre komiku, satiru a grotesku, medzi ktorými vynikla najmä jej kurtizána Canina v Jonsonovej komédii "Volpone".
Predstavila sa aj vo filmoch "Štvorylka" (1955), "Dáždnik svätého Petra" (1958), "Na pochode sa vždy nespieva" (1960).

</doc>
<doc id="742104" url="https://sk.wikipedia.org/wiki?curid=742104" title="Leopolda Juríčková">
Leopolda Juríčková



</doc>
<doc id="742105" url="https://sk.wikipedia.org/wiki?curid=742105" title="Polda Juríčková">
Polda Juríčková



</doc>
<doc id="742106" url="https://sk.wikipedia.org/wiki?curid=742106" title="Emmental (okres)">
Emmental (okres)

Okres Emmental () je okres ("Verwaltungskreis") v Švajčiarsku, v kantóne Bern, v administratívnom regióne Emmental-Oberaargau. Hlavným mestom okresu je Langnau im Emmental.
Okres vznikol 1. januára 2010. Pozostáva z 39 obcí ("Gemeinde") s celkovou rozlohou 690,41 km² a celkovým počtom obyvateľov 97 666.

</doc>
<doc id="742107" url="https://sk.wikipedia.org/wiki?curid=742107" title="Dropovité">
Dropovité



</doc>
<doc id="742108" url="https://sk.wikipedia.org/wiki?curid=742108" title="Burgdorf (okres)">
Burgdorf (okres)

Okres Burgdorf () je "de iure" okres ("Amtsbezirk"), vo švajčiarskom kantóne Bern so sídlom na Hrade Burgdorf v Burgdorfe.
Od 1. januára 2010 stratil okres svoju administratívnu právomoc a bol nahradený okresom Emmental, ktorého hlavným mestom je Langnau im Emmental. Od roku 2010 zostáva plne uznávaným okresom podľa zákona a ústavy (článok 3, bod 2) kantónu Bern.
Pozostáva z 24 miest a má rozlohu 197 km²:

</doc>
<doc id="742109" url="https://sk.wikipedia.org/wiki?curid=742109" title="Drop">
Drop

Drop môže byť:

</doc>
<doc id="742110" url="https://sk.wikipedia.org/wiki?curid=742110" title="Emmental">
Emmental

Emmental (vo švajčiarskej nemčine "Ämmitau", doslovne „Údolie Emme“) je kopcovitá vysočina nachádzajúca sa vo švajčiarskom kantóne Bern. Horská krajina sa vyznačuje lúkami a pasienkami. Mnohé z vrchov sú prevažne pokryté ihličnatým lesom. V Emmentale sa nachádza povodie riek Emme a Ilfis. Najdôležitejšími mestami oblasti sú Burgdorf, Langnau im Emmental a Sumiswald.

</doc>
<doc id="742111" url="https://sk.wikipedia.org/wiki?curid=742111" title="Otis undulata">
Otis undulata



</doc>
<doc id="742112" url="https://sk.wikipedia.org/wiki?curid=742112" title="Chlamydotis macqueenii">
Chlamydotis macqueenii



</doc>
<doc id="742113" url="https://sk.wikipedia.org/wiki?curid=742113" title="Malbec">
Malbec

Malbec (názov podľa katalógu VIVC "Côt"), je starobylá, stredne neskorá až neskorá muštová odroda viniča ("Vitis vinifera"), používaná na výrobu červených vín. Pochádza z Francúzska, zrejme z údolia Loiry či z oblasti Cahors, kde "vznikla" spontánnym krížením odrôd "Magdeleine Noire des Charentes a" "Prunelard".
"Magdeleine Noire des Charentes je stará odroda viniča, ktorú P. Raguenaud prvýkrát popísal v roku 1847. Až do roku 1996 sa predpokladalo, že z viníc úplne vymizla. Pri zakladaní novej vinice v Bretónsku, blízko kláštora Saint-Suliac na pahorku Mont Garrot, si všimli ker rastúci na planine, kde sa pred viac než 200 rokmi nachádzala vinica. Tento ker bol považovaný za divoko rastúci vinič Vitis vinifera ssp. sylvestris." Analýza DNA však preukázala, že sa jedná o doposiaľ neznámu odrodu pôvodu "Vitis vinifera". V období rokov 2004 – 2008 boli v regióne Charentés objavené ďalšie štyri kríky tej istej odrody viniča, ktorá sa dovtedy nazývala Madeleine (meno pochádza od sviatku svätej Magdalény, 22. júla, keď bobule začínajú získavať farbu). Aby sa predišlo možnej zámene s odrodou Charentes, bol tento názov oficiálne zavedený od 6. júna 2008. Je okrem iného aj rodičovskou odrodou odr. "Merlot" a "Abouriou".
"Prunelard je francúzska stredne neskorá muštová odroda viniča (Vitis vinifera) pôvodom z regiónu Sud-Ouest, konkrétne z departementu Tarn. Pestuje sa aj v okolí mesta Gaillac, pričom vo Francúzsku bol v roku 2006 zaznamenaný na celkovej ploche 7 hektárov. Odrodu prvýkrát opísal Olivier de Serres už v 16. storočí. Dnes Prunelard nie je súčasťou žiadnych AOC cuvée vín a používa sa výhradne v cuvée kategórie Vin de Pays. Od roku 2004 však existuje iniciatíva, ktorá sa snaží zaradiť túto odrodu medzi tie, ktoré sú povolené v AOC Gaillac. V minulosti bol Prunelard často zamieňaný s odrodou Malbec, až kým DNA štúdia z roku 2009 nepotvrdila, že je jej rodičovskou odrodou. Prunelard produkuje kvalitné vína, no je odrodou citlivou na hubové choroby."
Popis.
Vinič vinný ("Vitis vinifera") odroda "Malbec" je jednodomá drevitá pnúca liana, dorastajúca až niekoľkých metrov. Kmeň hrúbky až niekoľko centimetrov je pokrytý svetlou borkou, ktorá sa lúpe v pruhoch. Úponky viniča sú stredne dlhé, umožňujú tejto rastline pnúť sa po pevných predmetoch. Rast je stredne bujný až bujný so vzpriamenými až polovzpriamenými letorastmi. Vrcholky letorastov sú otvorené, veľmi silno bielo vlnato ochmýřené, slabo pigmentované antokyaniny, s jemným karmínovým nádychom, s ružovými okrajmi. Internodia sú kratšie, tak ako nodia zelená s červenými pruhmi, bez pľuzgiere, púčiky sú slabo pigmentované antokyaniny. Mladé listy sú spočiatku silne bielo vlnato ochmýrené a pokryté bronzovými škvrnkami antokyaninového farbiva, neskôr na nich zostane iba jemné ochmýrenie. Jednoročné vinič je eliptického prierezu, ryhované, žltkasto až červenkasto hnedé.
Dospelé listy sú stredne veľké, zvlnené, okrúhle, širšie než dlhšie, nečlenené, troj- až päťlaločnaté s plytkými až stredne hlbokými výkrojmi, ktoré sú otvorené, väčšinou s oblým dnom. Čepeľ listu je tmavo zelená, len mierne pľuzgiernatá a mäkká na dotyk, okraj listu je pílovito ostro zúbkovaný. Zúbkovaný je, ale v porovnaní s inými odrodami pomerne málo. Stopkový výkroj je široko otvorený, klinovitý až lyrovitý so zaostreným dnom, stopka listu je kratšia, než medián listu. Žilnatina v oblasti napojenia stopky je priemerne pigmentovaná antokyaniny, ružovkastá.
Obojpohlavné päťpočetné kvety v hroznovitých kvetenstvách sú žltozelené, samosprašné. Plodom sú stredne veľké, okrúhle, modročierne bobule so stredne silnou, pomerne pevnou, priemerne srienistou šupkou, dužina je nesfarbená, riedka, príjemne sladkej chuti. Stopky bobúľ sú krátke, ťažko oddeliteľné. Argentínske klony sa od francúzskych väčšinou odlišujú malými bobuľami v kompaktnejších, ale menších hroznách. Hrozno je stredne veľké, väčšinou pyramidálne, viac-menej kompaktné až redšie, s krídelkami, s krátkou, priemerne lignifikovanou stopkou.
Pôvod.
"Malbec" je starobylá odroda viniča ("Vitis vinifera"), ktorá vznikla spontánnym krížením odrôd "Magdeleine Noire des Charentes" a "Prunelard". Pochádza z Francúzska, zrejme z údolia rieky Loiry, kde je dodnes pestovaná, alebo, podľa ampelografa Pierre Galeta, z bývalej provincie Quercy az vinohradov oblasti Cahors, odkiaľ ju v 16. storočí kráľ François I. importoval do oblasti Champagne a na brehy rieky Seina. Táto teória bola podporená roku 1921, kedy sa tu našli 300 rokov staré kríky odrody "Malbec".
Rozšírenie.
Tradičnou oblasťou pestovania odrody "Malbec" je samozrejme Francúzsko, kde bolo roku 2011 v počte 16 klonov vysadených na 6136 hektároch viníc, predovšetkým v regiónoch Bordeaux a Sud-Ouest. Tvoria tu napríklad súčasť vín AOC Bordeaux, Médoc, Graves, Saint Emilion, Pomerol, Côtes de Bordeaux, Fronsac, Sainte Foix, Bourgeais, Bergerac, Pécharmant, Côtes de Duras, Buzet, Cahors, Fronton-Villaudric, Touraine, Rosé d'Anujou …
Najrozsiahlejšie vinice s odrodou "Malbec" nájdeme dnes však v Argentíne, najmä v provinciách Mendoza a Río Negro. Odrodu tu prvýkrát vysadil poľnohospodársky inžinier Michel Pouget roku 1868, dnes ju nájdeme na ploche 24.000 ha, vinohrady sa nachádzajú až do nadmorskej výšky 1500 m. Odrodové vína z oblasti Mendoza sú povestné francúzskym pôvodm.
Po celom svete je odroda vysadená odhadom na 34 000 hektároch viníc, z toho 71,5 % sa nachádza v Argentíne, 19,5 % vo Francúzsku, 9 % vo zvyšku sveta. V Čile bola odroda roku 2007 vysadená na 1027 ha, v USA na 2830 ha, prevažne v Kalifornii (Napa Valley, Sonoma Valley), ďalej ju nájdeme napríklad v Južnej Austrálii (Barossa Valley), v Brazílii, v Španielsku (Ribera del Duero), v Taliansku (Toskánsko).
Vo Francúzsku stavy odrody mierne, ale zotrvalo klesajú, pretože má nepravidelné výnosy a je náročná na pestovanie. Najlepšie výsledky prináša Malbec na juhu, v okolí mesta Cahors. Zato vo viniciach nového sveta, kam bol v 19. stor. privezený, zažíva impozantný návrat, obzvlášť suché a teplé podmienky argentínskej Mendozy mu vyhovujú.
Názov.
Francúzsky ampelograf Pierre Galet tvrdí, že pôvodný názov odrody bol "Côt" (tento názov je oficiálnym názvom odrody nielen vo Francúzsku, ale tiež napríklad v medzinárodnom katalógu odrôd VIVC Geilweilerhof) a že pravdepodobne vznikol v severnom Burgundsku, ale bližšie tento názov (v preklade oi).
Populárna, aj u nás rozšírená, ale nepotvrdená teória tvrdí, že "Malbec" nesie meno maďarského roľníka, ktorý mal odrodu šíriť po celom Francúzsku. Akýsi Malbeck skutočne v 18. storočí založil vinohrad v obci Sainte-Eulalie a odrodu natoľko „protežoval“, že sa zaslúžil o jej názov najprv v časti regiónu Bordeaux a neskôr vlastne na celom svete. V rôznych častiach regiónu Bordeaux nesie či niesla napokon odroda často mená osôb, ktoré sa zaslúžili o jej rozšírenie v danej lokalite. Tak napríklad lekár Lutkens založil v obci Camblanes v 18. storočí vinohrad, od toho sú odvodené miestne názvy "Lutkens" či "Luckens". V subregióne Saint-Émilion je odroda známa pod názvom "Pressac".
Ďalšie, lokálne používané synonymá odrody "Malbec" sú: "Мальбек, Кот, Кагор, Нуар-де-Пресак, Медок-Нуар, Оксеруа" (všetko Rusko), "Agreste, Ausseres, Auxerrais, Auxerrois" (mylne, Sud-Ouest, Cahors), "A." "De Laquenexy, A. Des" Beran, "Bespa, Búza, Balouza, Blanc De Kienzheim, Bordelais Noir, Bouchales, Bouguignon Noir, Bouyssalet, Cahors, Calarin, Calavu, Caours, Caulos, Chalosse Petite Noire, Chors, Claverie Noire, Coly, Costa Ro(s) a Costo Roujo, Côt" (Haut Pays, Loire). "de Pays, C. Touraine, C." "Malbec, C. Noir" (Cahors), "C." "Rouge, Cotes Rouges, Couisse, Cruchinet, Doux Noir, D. Same, Estrangey, Etaulier, Etranger, Fín Auxerrois, Frank Moreau, Gourdaux, Gourdou Gros Noir, G. Pied Rouge, Grosse Merille, Guillan, Hourcat, Jacobain, Jacobin, Kot" (Bulharsko), "Le Cot, Lou Salbaire, Luckens, Lutkens, Magret, Malbech" (Taliansko), "Malbeck" (Bordeaux, Bulharsko), "Malbek" (Bulharsko", Rusko, Rusko, Medoc Noir, M." "Monrame, Mourame, Mouranne, Mouster, Navarien, Négre de Prechac, N. Doux, Negrera, Noir De Chartres, N. De Pressac, N. Doux, Nyar de Presak, Oeil de Perdrix, Parde, Peperdy, Perigord, Pied De. P. Rouget, Piperdy, Plant d'Arles, P. De Meraou, P. du Lot, P. Du Roi, P. Houdée, Préchat, Pressac" (Bordeaux, Gironde), "Prunieral, Quercy, Queue Rouge, Quille De Coq, Quillot, Romieu, Soumansigne, Vesparo, Vesparol".
Príbuzné odrody.
Rozsiahla francúzska ampelografická štúdia z roku 2007 ukázala, že je odroda "Malbec" geneticky úzko spätá so skupinou odrôd "Baroque", "Manseng Noir", "Claverie" a "Tannat".
Možné zámeny.
"Malbec Argenté" je synonymum odrody "Abouriou".
Ďalej existuje mnoho odrôd, majúcich v synonymike názov "Côt" (názvy "Cote", "Cotes" s odrodou Malbec nijako nesúvisí): "Pineau d' Aunis" ("Cot a Bourgeons Blancs", "Cot à Queue Rouge"), "Canari Noir" ("Cot à Queue Rouge", "Cot Vert du Saumurois"), "Cot Rouge Bidault" ("Cot à Queue Rouge Fertile"), "Mancin" ("Cot à Queue" "Rouge") "Côt de Cheragas" (Côt "Cheraga", alžírska muštová odroda), "Valdiguie" ("Côt de Cheragas"), "Corbeau Noir" ("Côt Merille", "Côt Rouge Merille"). "Côt Précoce de Tours" ("Plant Houdee", "Malbec Précoce" ??) je odroda, vyšľachtená vo Francúzsku šľachtiteľom menom Houdee.
Pestovanie.
Vinič dobre vyzrieva. Odroda raší rano až stredne neskoro, preto je citlivá na neskoré jarné mrazíky. Plodnosť odrody je stredná až vyššia, ale výnosy sú veľmi nepravidelné, kolíšu v rozsahu 4 – 16 t/ha, "Malbec" je totiž pomerne citlivá odroda, ktorú nie je práve jednoduché pestovať. To viedlo napríklad v polovici 20. storočia pre veľké škody na viniciach až k ústupu pestovania odrody vo Francúzsku. Zimné mrazy poškodzujú vinič najmä v prvých rokoch po výsadbe. Odroda je tiež citlivá na sprchovanie (klonálna selekcia túto chybu zmierňuje). Bobule môžu niekedy v čase dozrievania praskať, čo môže spôsobovať hnilobu hrozna. Vyhovujú menej bujne rastúce podnože.
Fenológia.
Vegetačný cyklus odrody trvá 141 – 156 dní pri sume aktívnych teplôt (SAT) 2800 – 3050. °C. Rašia rano až stredne neskoro, 4 dni po "Chasselas", hrozno zrejú skôr, než hrozno odrody "Cabernet Sauvignon", asi 18 dní po "Chasselas".
Choroby a škodcovia.
Odroda je stredne odolná proti napadnutiu múčnatkou viniča ("Uncinula necator"), ale veľmi náchylná k plesni viniča ("Plasmopara viticola"), plesni šedej ("Botrytis cinerea"), k eutypóze a tiež k hnilobe hrozna.
Poloha a pôdy.
Odrode nevyhovujú vlhké a veterné polohy, preferuje suchú a teplú klímu, kde môžu bobule lepšie vyzrieť a znížiť tak inak vysoký obsah tanínov. Preto najlepšie výsledky dosahuje v argentínskej oblasti Mendoza. Na pôdy nekladie príliš vysoké nároky.
Víno.
V nevhodných lokalitách nedosiahnu hrozno dostatočnú fenolovú zrelosť, vína z takého hrozna môžu byť taninovo trpké až horkasté, v aróme sa objavujú herbálne, bylinné tóny.
Odrodové vína z vyzretého hrozna sú jemné, ale výrazné, bohaté na triesloviny, so vzrušujúcou vôňou sliv, tabaku a fialiek. Typické víno má temne červenú farbu s purpurovým nádychom a ovocný buket, pripomínajúci čierne ríbezle, moruše, maliny, čerešne, slivky, lekvár, ale aj lesné ovocie, fialky, vavrín, jazmín, horkú čokoládu. Nájdeme v ňom aj korenisté a zemité tóny cédrového dreva, zelenej papriky, ale aj kože. V chuti sú opäť ovocité a korenisté tóny.
Vo Francúzsku sú vína často miešané do cuvée, napríklad v oblasti Cahors s odrodami "Merlot" či "Cabernet Sauvignon", na Loire s "Gamay" a "Cabernet Franc", predtým bývalo víno tiež pravidelne pridávané v množstve 3 – 8 % do zmesiek z Bordeaux. V Argentíne sú vína scelované tiež s odrodou "Tannat".
Odrodové víno je veľmi vhodné na archiváciu, čo môže byť niekedy aj nevýhodou, mladšie vína sú plné tvrdších trieslovín, ktoré vyžadujú vyhladenie zrením. Tradične vyrábané argentínske víno zreje až 10 rokov v pivnici. Nazrievaním sa vína stávajú telnatými, okrúhlymi a príjemnými. Výnimočne sú hrozno odrody Malbec používané tiež na priamu konzumáciu.
Jancis Robinson opisuje vína francúzskeho štýlu nasledovne: vína z Libournais (región Bordeaux) sú rustikálnou verziou Merlotu, s jemnejšími tanínmi a nižšou aciditou, s arómou černíc. Vína z Cahors majú oveľa vyšší obsah tanínov, viac fenolových komponentov, čo sa prejavuje aj na temnejšej farbe (Oz Clarke im pripisuje ešte temne fialový odtieň a arómu sliviek, tabaku, cesnaku a hrozna). Argentínsky Malbec má jemnejšiu, zamatovú textúru a zrelé taníny, šťavnatý ovocný prejav av bukete tóny fialiek. Vo veľmi suchých a teplých regiónoch Argentíny, Čile a Austrálie môže byť acidita vín nedostatočná a chuť vín mdlá a fádna. Vína zo štátu Washington sú charakteristické tónmi čiernych plodov a herbálnou arómou.
Stolovanie.
Vína môžete podávať k výraznejším úpravám hovädzieho mäsa a špecialitám na grile, štýlovo pôsobia k argentínskemu steaku. Budú sa tiež snúbiť so syrmi s modrou plesňou.

</doc>
<doc id="742114" url="https://sk.wikipedia.org/wiki?curid=742114" title="Šípkovské inferno">
Šípkovské inferno

Šípkovské inferno alebo nemecké represálie v Šípkove boli vojnové zločiny spáchané protipartizánskou jednotkou Josef v dňoch 8.13. novembra na samote Lupenice a v obci Šípkov. Protipartizánska akcia bola motivovaná snahou získať archív a majetok prezidenta Jozefa Tisa ukoristený partizánskou jednotkou brigády Jána Žižku. Nemecká protipartizánska jednotka Josef vydávajúca sa za partizánov 8. novembra 1944 zavraždila 4 partizánov a 7 civilistov na samote Lupenice. Ďalší siedmi civilisti boli zabití 10. novembra výbuchom nastraženej míny pri otváraní Bučkovej koliby na Lupeniciach, keď prišli vziať mŕtvoly spoluobčanov. 13. novembra bola obec Šípkov jednotkou Josef prepadnutá a v tzv. „Židovni“ boli upálení ďalší 4 civilisti. Werner Tutter zodpovedný za tento zločin bol po vojne odsúdený (za inú činnosť) na 6 rokov, podpísal spoluprácu a stal sa agentom Štb a následne mu bol umožnený odchod do Spolkovej republiky Nemecko.
Archív Jozefa Tisa.
V Strážovských vrchoch v okolí obce Šípkov pôsobili od septembra 1944 partizáni brigády Jána Žižku. Partizáni viackrát vstúpili aj do Bánoviec nad Bebravou, kde sa nachádzal archív a osobný majetok prezidenta Slovenskej republiky Jozefa Tisa. Koncom septembra bol preto archív z Bánoviec naďalej ohrozovaných partizánmi v 10 debnách prevážaný do Trenčianskych Teplíc. Prevoz bol kvôli partizánskym bojom v sedle Machnáč predčasne ukončený v Motešiciach a debny boli dočasne zamurované v správcovom domčeku v motešickom zámockom parku. V októbri sa dební zmocnili partizáni brigády Jána Žižku vedení Andrejom Zujevom a komisárom Vladimírom Sedlářom. Partizáni previezli debny na traktore s vlečkou do Šípkova a uskladnili ich v tzv. „Židovni“. Veliteľstvu brigády boli nahlásené len dokumenty.
Debna s diplomatickým archívom bola prevezená na letisko Tri Duby a odoslaný letecky na štáb partizánskych brigád v Kyjeve a neskôr do Moskvy. Obsah ostatných dební s majetkom Jozefa Tisa bol podľa osobného svedectva Júlia Kusého, v roku 1944 sedemnásťročného partizána, príslušníka 9. oddielu brigády Jána Žižku z roku 2019 postupne rozkrádaný. Niekoľko debien s cennosťami dal neskôr Sedlář previezť do Slatinky nad Bebravou. Partizáni sa zmocnili aj Tisovho osobného automobilu Tatra 70, ktorý používali na jazdy po obciach bánoveckého okresu, až kým sa mu pod obcou Šípkov nezadrel motor.
Krádež Tisových vecí bol škandálom. ÚŠB vyslalo do Motešíc agenta Júliusa Lešťacha a pracovníka 4. oddelenia Karola Madluška. Po zistení, že odcudzené veci sa zrejme nachádzajú v obci Šípkov, bola znovuzískaním poverená protipartizánska jednotka Josef, toho času dislokovaná v Trenčianskych Tepliciach.
Priebeh represálií.
Začiatkom novembra jednotky partizánskej brigády Jána Žižku ovládali údolie Bebravy, hliadkovali až na Veľkých lúkach nad Omšením a Trenčianskymi Teplicami. 
2. november.
Nemci zastrelili v Trenčianskych Tepliciach partizánskeho veliteľa Ondreja Rebru, ktorý bol na návšteve u manželky. Našli uňho notes so zoznamom partizánov, členov oddielu hliadkujúceho na Veľkých lúkach a Lupeniciach.
3. november.
3. novembra chytila protipartizánska jednotka Josef v Slatinke nad Bebravou partizána Gaba Čmelka.
5. november.
5. novembra navštívil Bánovce nad Bebravou Jozef Tiso. Pri tej príležitosti bol veliteľom jednotky Josef Wernerovi Tutterovi a Walterovi Pawlofskému v Trenčianskych Tepliciach vydaný rozkaz veliteľa nemeckých jednotiek na Slovensku gen. Höfleho vypátrať a zmocniť sa Tisových vecí, pričom ÚŠB poskytla informácie, že sa nachádzajú v obci Šípkov.
7. november.
Zajatý partizán Gabo Čmelko bol donútený viesť večer 6. novembra asi 80 príslušníkov protipartizánskeho oddielu Josef na Lupenice. Dorazili tam 7. novembra ráno. V priebehu dňa prišli na Lupenice ľudia zo Šípkova a Slatinky nad Bebravou orať. Nemci sa vydávali za partizánov. Ich veliteľ Walter Pawlofski sa predstavil ako partizánsky nadporučík Jelínek prichádzajúci z Banskej Bystrice a hľadajúci miestnych partizánov. Vyslal poslov aj k starostovi Šípkova Gejzovi Švochovi so žiadosťou o potraviny a ten sa s Jelínkom na Lupeniciach v deň stretol, no potraviny nesľúbil a odišiel. Príslušníci oddielu Josef zišli aj do Šípkova a usídlili sa v miestnej krčme.
8. november.
Pawlofski/Jelínek sa ráno pokúšal nakúpiť v Šípkove potraviny. Podarilo sa mu získať dôveru bratov Jána, a Alojza Hollého, tí zariadili aj vývoz potravín na Lupenice. Na Lupenice zhodou okolností prišli v ten deň aj 4 partizáni Sedlářovho oddielu. Tu príslušníci oddielu Josef zajali bratov Hollých aj štyroch partizánov a začali ich mučiť za účelom získania informácií o predmetoch z lúpeže v Motešiciach a o partizánskych jednotkách. Následne ich ranou do tyla zavraždili. Aby zahladili stopy, zastrelili aj náhodných svedkov zo Šípkova nachádzajúcich sa v tom čase na Lupeniciach. Mŕtvoly podmínovali.
Zoznam obetí na Lupeniciach:
Vraždenie prežil iba ex-partizán Rudolf Kuchta toho času prebývajúci na Lupeniciach. V čase vrážd bol ukrytý nad maštaľou Adama Belana. Jednotka Josef sa po vraždení stiahla do Trenčianskych Teplíc.
9. november.
Obete vraždenia na Lupeniciach objavila Antónia Belanová, ktorá prišla hľadať otca Adama a brata Jozefa a doniesla správu o mŕtvych do Šípkova.
10. november.
V Šípkove sa ráno objavili traja „Jelínkovci“ a dali vybubnovať, že chlapi z dediny majú ísť odviezť z Lupeníc mŕtvoly spoluobčanov zavraždených „partizánmi“. Asi 50 dedinčanov sa vybralo na Lupenice. Nájdené telá zavraždených vykazovali známky mučenia. Pri nakladaní mŕtvol v kolibe Bučkovcov došlo k explózii nastraženej míny, ktorá zabila 7 a zranila 10 Šípkovčanov.
Zoznam výbuchu:
Zranení boli zvezení do dediny a odtransportovaní autobusom Štefana Mišáka najskôr na stanicu prvej pomoci do Bánoviec nad Bebravou a následne do nemocnice v Topoľčanoch, kde viacerí zraneniam podľahli. Starosta Šípkova Gejza Švoch sa pod dojmom udalostí psychicky zrútil a utiahol sa k sestre do Topoľčian.
12. november.
V Slatinke nad Bebravou farár Bucko slúžil zádušnú omšu za obete lupenického vraždenia a následného výbuchu.
Na porade nemeckých síl v sídle SS v Trenčianskych Tepliciach bol vypracovaný plán prepadu Šípkova.
13. november.
O tretej hodine ráno vyrazili z Trenčína 2 nákladné autá s nemeckými vojakmi. Jedno zostalo v Slatinke nad Bebravou, kde na základe predtým získaných informácií zaistilo 4 debny s Tisovým majetkom. Druhé pokračovalo do Šípkova.
O ôsmej hodine ráno začal v Šípkove pohreb obetí. V tom čase začali obec obkľučovať v smere z Lupeníc príslušníci protipartizánskej jednotky Josef v uniformách SS. Časť jednotky vstúpila do obce a hľadala najmä partizánskeho komisára Sedlářa a veci z Tisovho pokladu. V „Židovni“ sa už v tom čase ale žiadne debny nenachádzali. V tom čase dorazilo do Šípkova aj nákladné auto s nemeckými vojakmi z Trenčína. Išlo o popravčiu čatu z trenčianskeho gestapa nazývanú podľa veliteľa „popravčia čata Streit“. S nimi prišli aj agenti ÚŠB Július Lešťak a Karol Madluška. Celá obec bola obsadená asi 300 vojakmi. Akcii velili Werner Pawlofski a Paul Streit, veliteľ trestného oddielu SS z Trenčína. Nemci zvolávali občanov Šípkova podľa vopred pripraveného zoznamu. Zároveň dali vybubnovať dedinskému hlásnikovi, aby občania, ktorí majú zbrane prípadne iné veci od partizánov, čom im nepatria, tieto okamžite priniesli na obecný úrad. Skupina vojakov zamierila na dolný koniec do domu Agneše Mikušovej, o skrýši sa museli dozvedieť pri výsluchoch.
Štyria zadržaní občania si museli po výsluchoch doniesť slamu. Následne boli zviazaní, zavretí v „Židovni“ do skríň, obložení slamou a za živa upálení potom ako Nemci „Židovňu“ zapálili:
Nemci opustili Šípkov popoludní. Protipartizánska jednotka Josef sa vrátila do Trenčianskych Teplíc peším pochodom. Nákladným autom Nemci odviezli zvyšky Tisových vecí, vojakov popravčej čaty a zajatých občanov:
Dohra.
Zajatí občania boli po niekoľkých týždňoch väznenia v Ilave prepustení. 
Protipartizánska jednotka Josef bola presunutá do Protektorátu Čechy a Morava, kde sa podieľala na vypálení Ploštiny a Prlova.
Werner Tutter bol po vojne 28. apríla 1948 odsúdený za iné činy na 6 rokov, vo väzení podpísal spoluprácu a stal sa agentom československej Štb a následne mu bol umožnený odchod do Spolkovej republiky Nemecko. Žil v Bad Kötztingu až do smrti 9. marca 1983.
V literatúre.
V roku 2023 opísal tragédiu potomok obetí Ľubomír Pajtinka v knihe "Šípkovské inferno".

</doc>
<doc id="742115" url="https://sk.wikipedia.org/wiki?curid=742115" title="Nemecké represálie v Šípkove">
Nemecké represálie v Šípkove



</doc>
<doc id="742116" url="https://sk.wikipedia.org/wiki?curid=742116" title="Nacistické represálie v Šípkove">
Nacistické represálie v Šípkove



</doc>
<doc id="742119" url="https://sk.wikipedia.org/wiki?curid=742119" title="Max">
Max

Max môže byť:

</doc>
<doc id="742120" url="https://sk.wikipedia.org/wiki?curid=742120" title="Čierny piesok">
Čierny piesok

Čierny piesok je piesok čiernej farby. Existujú dva typy čierneho piesku. Prvý typ čierneho piesku je ťažká, lesklá, čiastočne magnetická zmes zvyčajne jemného piesku obsahujúceho minerály, ako je magnetit. Druhý typ čierneho piesku sa nachádza na plážach v blízkosti sopky a pozostáva z drobných úlomkov čadiča.
Môžu existovať aj pláže zo zlatého alebo bieleho piesku, ktoré môžu mať často usadeniny čierneho piesku, najmä po búrkach. Väčšie vlny môžu vytriediť zrnká piesku a zanechať usadeniny ťažkých minerálov viditeľné na povrchu eróznych zrázov.
Využitie čierneho piesku.
Čierne piesky používajú baníci a prospektori na indikáciu prítomnosti ryžových útvarov. Ťažba ryžových útvarov produkuje koncentrát, ktorý sa skladá prevažne z čierneho piesku. Koncentráty čiernych pieskov často obsahujú ďalšie cenné prvky okrem drahých kovov: prvky vzácnych zemín, tórium, titán, volfrám, zirkónium a ďalšie, ktoré sa počas vyvretých procesov často frakcionujú do spoločného minerálneho súboru, ktorý sa po zvetrávaní a erózii mení na čierny piesok.
V ryžových náleziskách a počas ich ťažby sa nachádza niekoľko drahokamov, ako napríklad granát, topás, rubín, zafír a diamant, a piesky z týchto drahokamov sa nachádzajú v čiernych pieskoch a koncentrátoch. Fialový alebo rubínovo sfarbený granátový piesok často tvorí na ryžových náleziskách na oceánskych plážach efektný povrchový obklad.
Príkladom nevulkanickej pláže s čiernym pieskom je Langkawi v Malajzii. 
Fragmenty bazaltu.
Keď láva príde do kontaktu s vodou, rýchlo ochladne a rozbije sa na piesok a úlomky rôznych veľkostí. Veľká časť týchto úlomkov je dostatočne malá na to, aby sa dali považovať za piesok. Veľký lávový prúd vstupujúci do oceánu môže vytvoriť dostatok úlomkov čadiča na to, aby sa takmer cez noc vytvorila nová pláž s čiernym pieskom. Slávne pláže s „čiernym pieskom“ na Havaji, ako napríklad pláž Punaluʻu a pláž Kehena, vznikli prakticky okamžite prudkou interakciou medzi horúcou lávou a morskou vodou. Keďže pláž s čiernym pieskom vzniká jednorazovým lávovým prúdom, máva pomerne krátke trvanie, pretože piesok sa nedopĺňa, ak ho prúdy alebo búrky vyplavia do hlbšej vody. Z tohto dôvodu štát Havaj zakázal odstraňovať čierny piesok zo svojich pláží. Okrem toho je pláž s čiernym pieskom náchylná na zaplavenie budúcimi lávovými prúdmi, ako to bolo v prípade havajskej pláže Kaimū, zvyčajne známej jednoducho ako pláž s čiernym pieskom, a pláže Kalapana. Ešte kratšie žijúcou plážou s čiernym pieskom bola pláž Kamoamoa. Na rozdiel od bielych a zelených piesočnatých pláží môže chôdza naboso po čiernom piesku spôsobiť popáleniny, pretože čierny piesok absorbuje viac slnečného žiarenia.
Pláže.
Čierny piesok vytvoril pláže na týchto miestach:
* Pláž Grand Anse, Basse-Terre
* Barceloneta, Machucova záhrada
* Pláž Playa Negra vo Vieques
* Cocolandia, pláž Palenque, provincia San Cristóbal
* Baní Piesočné duny, Peravia, Baní
* Pláž Black Stone, Santa Cruz, Aruba
Odkazy.
1. [http://www.gsm.org.my/products/702001-101510-PDF.pdf
2. https://vulcan.wr.usgs.gov/Glossary/LavaFlows/description_lava_flows.html http://www.gsm.org.my/products/702001-101510-PDF.pdf
2. https://vulcan.wr.usgs.gov/Glossary/LavaFlows/description_lava_flows.html]
3. http://www.hawaiicon.com/blog/big-island-kalapana-and-kaimu-beaches
4. http://www.deseretnews.com/article/80684/HAWAIIS-NEWEST-BLACK-SAND-BEACH.html?pg=all
5. http://www.newzealand.com/uk/article/black-sand-and-burnt-feet-be-careful-on-aucklands-west-coast/
6. http://www.toptenz.net/top-10-black-sand-beaches.php
7. http://experience.usatoday.com/beach/story/best-beaches/2015/02/05/colorful-sands/22946971/
8. http://traveltips.usatoday.com/islands-black-sand-beaches-105856.html
9. https://fascinatingspain.com/place-to-visit/what-to-see-in-galicia/what-to-see-in-a-coruna/teixidelo-non-volcanic-black-sand-beach/
10. http://www.frommers.com/destinations/panama/763776
11. https://www.visitjamaica.com/listing/treasure-beach/474/
12. https://www.buubble.com/about-icelands-black-sand-beach/
13. https://www.lovebigisland.com/big-island-beaches/pohoiki-black-sand-beach/
14. https://www.lovebigisland.com/waipio-valley/#waipio-beach
15. http://www.hawaii-guide.com/maui/beaches/oneuli_beach_black_sand_beach
16. http://mauiguidebook.com/beaches/oneuli-black-sand-beach-naupaka

</doc>
<doc id="742123" url="https://sk.wikipedia.org/wiki?curid=742123" title="Rusko-poľská vojna (1654 – 1667)">
Rusko-poľská vojna (1654 – 1667)

Rusko-poľská vojna v rokoch 1654 až 1667 bol ozbrojený konflikt v rokoch 1654 až 1667 medzi Ruským cárstvom na jednej strane a Poľsko-litovským kráľovstvom na strane druhej v oblasti terajšej Ukrajiny. Vojna vypukla v dôsledku prevzatia kozáckej Ukrajiny pod ruskú vládu. Ruské cárstvo a jeho vojská sa tým v bojových situáciách dostali do značnej ofenzívy. Vojna poznačila predovšetkým ukrajinské, bieloruské a litovské oblasti Poľsko-litovského kráľovstva a viedla napokon k rozdeleniu územia terajšej Ukrajiny medzi vládu Poľska a Ruska.
Od dohody k predohre pohromy.
"Bližšie informácie v hlavnom článku: Perejaslavská dohoda"
Dňa 18. januára roku 1654 došlo k uzavretiu Perejaslavskej dohody medzi kozákmi a Ruským cárstvom. Išlo o doslovný vrchol kozácko-ruského zbližovania na diplomatickom poli. Kozácka rada v rokovaniach s ruským posolstvom rozhodla prijala uznesenie o územnom poddaní sa Ukrajiny voči Rusku, čím vyhlásila odtrhnutie od Poľsko-litovského kráľovstva. Napriek prvotným sľubom odmietla cárska diplomacia rešpektovať kozácke privilégia, čím dohoda viedla napokon k vypuknutiu ďalšej poľsko-ruskej vojny.
Vzplanutie vojnového plameňa.
V máji roku 1654 došlo k vojenskému útoku cárskej armády smerom do litovských dŕžav. Tento útok znamenal začiatok vojenských operácii, ktorým vydláždil cestu do ďalšej vojny medzi Poľsko-litovským kráľovstvom a Ruským cárstvom. V období do jesene roku 1654 sa podarilo cárskym armádam obsadiť rad miest ale aj pevností na východe.
Dňa 12. júla roku 1654 došlo k vojenskému stretu pri Šklove. Skončil sa vojenským víťazstvom oddielov litovského hajtmana Janusza Radziwilla nad tými ruskými. To však znamenalo iba slabý protiúder voči cárskym vojskám. Dňa 3. októbra roku 1654 obsadilo cárske vojsko pevnosť Smolensk. Nasledovalo vojenské obľahnutie a dobytie mesta Vitebsk a Polock.
Krátko po prvej vojenskej bitke, presnejšie dňa 20. júla roku 1654, sa Krymský chanát pod tlakom rastúcej moci Ruského cárstva na juhovýchode Ukrajiny rozhodol pre odklon pre podporu kozákov, čím uzavrel spojeneckú dohodu s cárskou diplomaciou.
Obrat.
V dňoch 29. januára až 1. februára roku 1654 sa odohrala vojenská bitka pri Ochmatove. Poľskí husári v spojenectve s tatárskymi oddielmi na čele s hajtmanmi Stanislawom Rewerom Potockým a Stanislawom Lanckoronskym zvíťazilo nad rusko-kozáckou presilou na čele s hajtmanom Bohdanom Chmeľnyckým a ruskými vojvodcami Vasilijom Šeremeťjevom a Valilijom Buturlinom. Pre tuhú zimu sa vojenské operácie napokon zastavili a poľskí husári sa tak stiahli smerom k mestu Ľvov.
Krátke ticho zbraniam.
Nové boje sa otvorene rozhoreli začiatkom jesene roku 1655. Dňa 29. septembra roku 1655 cárska a kozácka armáda porazila poľských husárov pod velením Stanislawa Rewera Potockého pri Gródku Jagiellonskom (Horodok, Ukrajina) v blízkosti mesta Ľvov. Tým došlo k vytvoreniu cesty pre nové dobýjanie. Cársko-kozáckym spojencom sa podarilo vypáliť Lublin a obliehať Ľvov.
Dňa 3. novembra roku 1655 došlo k uzavretiu poľsko-ruského prímeria. Podľa neho Ruské cárstvo dočasne rezignovalo pre územné zisky. Práve tento akt znamenal spoločný boj proti armádam Švédskeho impéria v čase Druhej severskej vojny.
Kompromis bez úspechu.
Po skone kozáckeho hajtmana Bohdana Chmeľnyckého roku 1657 uzavrel jeho nástupca menom Ivan Vyhovskyj dohodu v Hadači. Jej podmienky znamenali to, že práve tri vojvodstvá, presnejšie Kyjevské, Černihivské a Braclavské, budú spojené do ruského kniežatstva, ktoré bude mať autonómnu správu na čele s vlastným hajtmanom a samostatnou cirkevnou provinciou. Metropolita kyjevský a štyria biskupi by boli členmi senátu. Ďalej platilo, že by práve kozácka staršina získala šľachtické privilégia, čím by bola spokojná vo svojich požiadavkách. Poľský štát by mal teda tvoriť úniu nie dvoch, ale troch základných celkov. Podmienky dohody v Hadači však pobúrili a znepokojili kozácke masy a ukrajinský ľud. Došlo k vypuknutiu ozbrojeného povstania, ktoré podporilo vojensky Ruské cárstvo.
Ďalší boj.
Roku 1659 došlo k prerušeniu poľsko-ruského prímeria. Zároveň začalo obdobie nových bojových akcií medzi poľskými husármi a cárskymi oddielmi na území Ukrajiny.
Dňa 25. júna roku 1660 sa odohrala vojenská bitka pri Polanke. Skončila sa vojenským víťazstvom poľsko-litovských oddielov na čele so Stefanom Czarnieckým a Pawlom Janom Sapiehou nad ruským vojskom pod velením Ivana Chovanského.
Po niekoľkých mesiacoch, presnejšie dňa 7. októbra roku 1660 došlo k bitke pri Slobodšči na území Ukrajiny. Víťazom boli poľsko-litovské oddiely vedené hajtmanom Jerzym Sebastianom Lubomirskym nad kozáckym vojskom Juryja Chmeľnyckého.
Napokon dňa 3. novembra roku 1660 kapitulovala ruská armáda na čele s Vasilijom Šeremeťjevom v pevnosti Čudniv a to pred poľsko-litovským vojskom, ktoré viedol Jerzy Sebastian Lubomirski.
Záver vojny a epilóg poľských expanzií do Ruska.
"Bližšie informácie v hlavnom článku: Andrusovské prímerie"
Dňa 30. januára roku 1667 došlo k uzavretiu prímeria medzi poľsko-litovskou diplomaciou na jednej strane a cárskou na strane druhej v meste Andrusov na území Smolenskej oblasti. Prímerie, ktoré bolo presne stanovené na 13, 5 roka, považovali obidve diplomatické strany za dočasný kompromis. Ruské cárstvo si tak získalo pod svoju vládu rozsiahle oblasti na ľavom brehu rieky Dneper a zároveň pravobrežný Kyjev. Oblasť na pravom brehu rieky Dneper náležala Poľsko-litovskému kráľovstvu. Podmienky prímeria síce jasne deklarovali to, že túto oblasť mohlo mať Ruské cárstvo iba dva roky, čo sa však nestalo, keďže ruský cár si však napokon toto územie už navždy ponechal. Ruské cárstvo mohlo mať pod vládou Smolenskú, Černihovskú ale aj Severskú oblasť. Rozloha územia Republiky oboch národov sa tak zmenšila z pôvodných 990 000 km² na 773 500 km². Došlo tak k výraznému diplomatickému útlmu Poľsko-litovského kráľovstva na medzinárodnej politickej scéne. Andruvoské prímerie však najväčšmi poznačilo vývoj pre poľsko-ruské diplomatické vzťahy. Uzavrelo obdobie poľskej vojensko-územnej expanzie smerom do ruských krajín.

</doc>
<doc id="742124" url="https://sk.wikipedia.org/wiki?curid=742124" title="Avialae">
Avialae



</doc>
<doc id="742126" url="https://sk.wikipedia.org/wiki?curid=742126" title="Paleognátne vtáky">
Paleognátne vtáky



</doc>
<doc id="742127" url="https://sk.wikipedia.org/wiki?curid=742127" title="Palaeognathae">
Palaeognathae



</doc>
<doc id="742128" url="https://sk.wikipedia.org/wiki?curid=742128" title="Ovčí vrch">
Ovčí vrch

Ovčí vrch () je vrch v pohorí Biele Karpaty, krajinnom celku Slovensko-moravských Karpát. Leží nad obcou Častkov, približne severne od Senice.
Poloha.
Nachádza sa v juhozápadnej časti pohoria, v geomorfologickom podcelku Žalostinská vrchovina. Vrch leží približne južne od slovensko-českej hranice v Trnavskom kraji, v okrese Senica v katastrálnom území obce Častkov. Najbližšími sídlami sú južne situovaný Častkov a Oreské, juhozápadne Lopašov, západne Chropov, severovýchodne Chvojnica a juhovýchodne Sobotište.
Opis.
Ovčí vrch leží v juhozápadnej časti Žalostinskej vrchoviny, v hrebeni vedúcom k Lipovému vrchu () a Žalostinej (). Západne leží Chrápač () a Turecký stôl (), severne Salaše (), Čupy () a Tlstá hora () a napokon východne dominantný Havran (). Východné, severné, a západné svahy odvodňuje riečka Chvojnica a jej ľavostranný prítok do Moravy a južné Častkovský potok do riečky Teplica tiež v povodí Moravy.
Výhľady.
Vďaka nadmorskej výške, polohe a rozsiahlym lúkam ponúka Ovčí vrch zaujímavé kruhové výhľady. Viditeľné sú okolité vrchy pohoria, no tiež Myjavská pahorkatina, Chvojnická pahorkatina a Malé Karpaty. Pri priaznivých podmienkach vidieť aj Považský Inovec, vrcholky Álp a Pavlovské vrchy.

</doc>
<doc id="742129" url="https://sk.wikipedia.org/wiki?curid=742129" title="Lalíkov potok">
Lalíkov potok

Lalíkov potok je krátky vodný tok v Kysuckých Beskydách na území okresu Čadca. Je to ľavostranný prítok Oščadnice v povodí Kysuce, má dĺžku približne 2,7 km a je tokom V. rádu. 
Priebeh toku.
Potok pramení v západnej polovici Kysuckých Beskýd, v geomorfologickom podcelku Rača, na západných svahoch Veľkej Rače (), v nadmorskej výške približne Od prameňa na území národnej prírodnej rezervácie, v lokalite Valangy, tečie zalesnenou dolinou severným smerom. V strednej časti, pod Rovným vrchom () priberá významnejší pravostranný prítok z oblasti Pod Račou a stáča sa na severozápad. V strednej časti tečie južným okrajom lyžiarskeho strediska Lalíky, odkiaľ vedú lanovky na Veľkú Raču. V osade Lalíky prijíma významný ľavostranný prítok zo svahov Hladkej () a popod Nocľahy pokračuje na sever. V údolí vteká do osady Lalíkovci, kde priberá dva ľavostranné potoky zo svahov Dedovej () a pokračuje na jej severný okraj. Na Hornom konci Oščadnice sa v nadmorskej výške približne vlieva ľavostranne do Oščadnice, prítoku rieky Kysuca. Potok patrí do širšieho povodia rieky Váh. 
Lalíkov potok pramení a v hornej časti krátko preteká hranicou katastrov obcí Klubina a Oščadnica, následne pokračuje už len územím Oščadnice v okrese Čadca v Žilinskom kraji.

</doc>
<doc id="742132" url="https://sk.wikipedia.org/wiki?curid=742132" title="Anders Arborelius">
Anders Arborelius

Mons. Lars Anders kardinál Arborelius OCD (* 24. september 1949, Sorengo, Švajčiarsko) je vysokopostavený švédsky rímskokatolícky kňaz, biskup, ktorý od roku 1998 pôsobí ako diecézny biskup diecézy Štokholm. Pápež František ho v roku 2017 vymenoval za kardinála, ako prvého kardinála zo Škandinávie. Je členom bosých karmelitánov a bol považovaný za kandidáta na pápežské konkláve v roku 2025.
Životopis.
Narodil sa 24. septembra 1949 v obci Sorengo vo Švajčiarsku švédskym protestantským rodičom. Bol vychovaný ako luteránsky protestant a vždy prejavoval veľký záujem o kontemplatívny život. Povedal: „"Vždy som túžil po živote modlitby a tichej adorácie."“ Po roku a pol trvajúcom procese poznamenal: „"Pravda mi bola daná prostredníctvom katolíckej viery,"“ a vo veku 20 rokov konvertoval na katolicizmus.
Po obrátení túžil najprv stať sa diecéznym kňazom, ale po prečítaní autobiografie svätej Terézie z Lisieux sa chcel stať členom rádu bosých karmelitánov. V roku 1971, dva roky po tom, čo sa stal katolíkom, vstúpil do rádu karmelitánov v kláštore Norraby neďaleko mesta Tågarp v južnom Švédsku. V roku 1977 zložil večné sľuby v Bruggách v Belgicku, kde neskôr získal titul z filozofie a teológie. Študoval aj moderné jazyky na Univerzite v Lunde. Po získaní doktorátu na Pápežskej teologickej fakulte Teresianum v Ríme bol 8. septembra 1979 v Malmö vysvätený za kňaza.
Biskup.
Dňa 17. novembra 1998 ho pápež Ján Pavol II. vymenoval za biskupa Štokholmu a 29. decembra 1998 ho vysvätil biskup Hubert Brandenburg. Keď nastúpil ako diecézny biskup Štokholmu – jedinej katolíckej diecézy vo Švédsku, ktorá zahŕňala celú krajinu – stal sa prvým etnickým švédskym katolíckym biskupom od protestantskej reformácie.
Kardinál.
Pápež František 21. mája 2017 oznámil konzistórium na vymenovanie piatich nových kardinálov na 28. júna. Na tomto konzistóriu sa Arborelius stal kardinálom. Svoj titulárny kostol prevzal 6. decembra toho istého roku. Povedal, že si myslí, že pápež František uznáva úlohu Švédska pri prijímaní imigrantov a podpore medzi denominačného dialógu.
Pápež František ho 23. decembra 2017 vymenoval za člena Pápežskej rady pre jednotu kresťanov. Pápež František ho tiež 13. júla 2019 vymenoval za člena Kongregácie pre klérus a 6. augusta 2019 za člena Kongregácie pre východné cirkvi. Presne o rok neskôr ho pápež František vymenoval za člena Sekretariátu pre ekonomiku a 13. júla 2022 za člena Dikastéria pre biskupov.
Arborelius sa zúčastnil pápežského konkláve v roku 2025 po smrti pápeža Františka 21. apríla, na ktorom bol zvolený pápež Lev XIV. V dňoch pred konkláve Arborelius vyhlásil, že verí, že evanjelizácia by mala byť najdôležitejším zameraním budúceho pápeža a že by mal ľuďom pripomínať Ježiša prostredníctvom svojej osobnosti. Viaceré médiá ho označili za papabilepotenciálneho kandidáta na pápežský stolec.

</doc>
<doc id="742135" url="https://sk.wikipedia.org/wiki?curid=742135" title="Zábroď">
Zábroď

Zábroď (ukr. Забрідь, maď. Révhely, rusín. Забродь) je obec v Zakarpatskej oblasti Ukrajiny, blízko štátnej hranice so Slovenskom. Pri obci sa v nadmorskej výške približne 209 m.n.m. vlieva do rieky Uh riečka Ulička. Je tu zastávka na železničnej trati Ľvov – Stryj – Čop. V roku 2025 tu žilo 1250 obyvateľov. 
História.
Prvá zmienka o obci sa objavila v roku 1360 (podľa neistého ukrajinského zdroja). V maďarskom dokumente sa zmienka o obci objavila až v roku 1772 vo forme „Szabrochia“. V roku 1903 získala obec vplyvom maďarskej politiky maďarské miestne meno Révhely. V roku 1910 tu žilo 751 obyvateľov (563 Rusínov, 71 Maďarov, 45 Nemcov). Až do Trianonskej zmluvy patrila obec do Užskej župy, resp. Užhorodskej stolice, v Uhorsku, a potom prešla pod názvom Zábroď do novo vzniknutého Česko-Slovenska. Počas prvej svetovej vojny tu bol založený vojenský cintorín, na ktorom je pochovaných 158 vojakov. 

</doc>
<doc id="742136" url="https://sk.wikipedia.org/wiki?curid=742136" title="Kosmas Indikopleustes">
Kosmas Indikopleustes

Kosmas Indikopleustes (fl. 6. storočie) bol byzantský kupec, moreplavec, nestoriánsky teológ a možno aj mních v kláštore na Sinaji.
Precestoval Malú Áziu, Arábiu, východnú Afriku a možno aj Indiu (Malabarské pobrežie) a Srí Lanku. Približne okolo roku 547 napísal dielo "Christianiké topografia" (slov. "Kresťanský miestopis"), ku ktorému vypracoval mapu sveta.
Indikopleustes sa snažil obhájiť teóriu plochej Zeme. Dielo však nemožno považovať za najautoritatívnejšie stredoveké dielo v oblasti kozmografie. 
Podľa amerického historika vedy Davida Lindberga „"Kosmas nemal v Byzancii zvlášť veľký vplyv, no je pre nás dôležitý preto, že býva často využívaný na podopretie tvrdenia, že všetci (alebo väčšina) stredovekých ľudí verili, že žijú na plochej Zemi. Toto tvrdenie [...] je úplne nepravdivé. Kosmas je totiž v skutočnosti jediným známym stredovekým Európanom, ktorý obhajoval kozmológiu plochej Zeme..."“
Život.
O Kosmovom živote sa mnoho nevie. Meno pod ktorým vystupuje sa objavilo až v rukopise "Laurent. Plut. IX. 28" z 11. storočia.
Žil v Alexandrii v 6. storočí a bol kupcom. Nezískal úplné klasické vzdelanie, vedomosti získaval prevažne samostatne počas celého života. Poznal krajiny v okolí Egypta a Červeného mora (Arábia, Etiópia, resp. Aksum).
Pokiaľ možno veriť jeho správam, tak okolo roku 522 podnikol dlhú plavbu z Červeného mora do Etiópie a východnej Afriky, a z Arabského a Perzského zálivu k pobrežiu Indie (odtiaľ jeho prezývka „Indoplavec“) až po Cejlón. V Aksume ho mal okolo roku 525 prijať miestny kráľ Ellistheos (Ella Atsbeha), ktorý sa hlásil ku kresťanstvu. V literatúre je sporné, či naozaj navštívil Indiu alebo či poskytuje iba sprostredkované údaje. Niektorí autori to spochybňujú, iní prinajmenšom konkludentne prijímajú.
Vedecké a náboženské názory Kosmu Indikopleusta boli výrazne ovplyvnené sýrskymi nestoriánmi. Koncom 20. rokov 6. storočia bol žiakom Mar Abu I. (patriarchu Cirkvi Východu od roku 540 do roku 552) a pravdepodobne sa stal podporovateľom nestoriánskej cirkvi. 
Podľa nespoľahlivej tradície sa na konci svojho života uchýlil ako mních do Kláštora svätej Kataríny na Sinajskom polostrove.
"Christianiké topografia".
Knihu "Christianiké topografia" (; slov. "Kresťanská topografia") vypracoval Kosmas na základe Biblie, spisov východných cirkevných otcov a vlastných skúseností. Celkovo cituje viac ako 70 autorov, pričom otvorene polemizuje s významnými osobnosťami starovekej geografie: Platónom, Aristotelom, Klaudiom Ptolemaiom a ďalšími.
Dielo pochádza niekedy z rokov 547 až 549. Zachovalo sa v troch rukopisoch ("Vat. gr. 699", koniec 9. storočia; "Sinait. gr. 1186", 11. storočie a "Laurent. Plut. IX. 28", 11. storočie), ktoré vychádzajú z prototypu zo 6. storočia. Fragmenty tohto diela boli zahrnuté aj do ilustrovaného "Fyziológa" z Evanjelickej školy v Smyrne ("Smyrn. Evang. B-8") z konca 11. storočia, ktorý zanikol pri požiari v roku 1922. Niektoré rukopisy Žaltára a Štvoranjelia obsahujú ako predslovy krátke úryvky z 5. kapitoly "Kresťanskej topografie" bez ilustrácií.
Kniha sa skladá z dvanástich kníh. Knihy 1 až 4 opisujú Kosmovu kozmografiu a astronómiu, 5. kniha opisuje biblické dejiny, 6. až 10. kniha opisuje nebeské telesá. 11. kniha opisuje faunu a flóru Srí Lanky a 12. kniha poskytuje dôkazy pre starovekosť biblických kníh. 
Dielo predstavuje zrejme o kompilát Kosmových spisov, respektíve rozšírené dielo v piatich knihách. Na začiatku 6. kapitoly totiž vyhlasuje, že „teraz“ odpovie na otázky, ktoré mu čitatelia položili po dokončení knihy. Autorstvo posledných dvoch kníh býva pripisované inej osobe, ktorá ich mala spracovať na základe iných Kosmových diel.Historicky cenné sú jeho opisy miest a miestnych kultúr. Jeho správa o miestnych kresťanských komunitách nestoriánskej Cirkvi Východu je najstarším spoľahlivým dôkazom prítomnosti kresťanov v Indii. Kozmovo dielo obsahuje pravdepodobne najstaršie dochované kresťanské mapy: „"niet dôvodu pochybovať o tom, že početné náčrty obsiahnuté v spomínanom Laurentiánskom kódexe (ktorý pochádza z 10. storočia) pochádzajú priamo od Kozmu"“.
V "Topografii" sa Kosmas pokúsil vytvoriť kresťanský geografický systém, ktorý by prekonával pohanskú ptoleimaiovskú kartografiu. Zem je podľa Indikopleusta doska, nad ktorou sa zdvíha krištáľová kupola ako obloha. Na nej sú zavesené hviezdy, ktorými hýbu anjeli. Táto koncepcia vesmíru bola vytvorená podľa obrazu Mojžišovho svätostánku a dogmaticky vychádza zo starších sýrskych (nestoriánskych) predstáv nisibiskej školy. Vedecky i teologicky bolo dielo už v stredovekej Byzancii vnímané ako nespoľahlivé. Konštantínopolský patriarcha a učenec Fótios obsah označil za mýtické príbehy plné zvláštností ("Phot. Bibl. Cod." 36). Kosmova argumentácia vychádza často z alegorických alebo metaforických výrokov o nebi a zemi, ktoré však Kosmas chápe doslovne. V dôsledku toho dielo nezodpovedalo byzantskej (ortodoxnej) dogmatike. Keďže však bolo napísané ľudovým jazykom, tešilo značnej obľube u čitateľov. 
Okrem geografickej a historickej hodnoty má "Topografia"vďaka početným miniatúram, ktoré zdobia grécky text aj slovanské verzie, aj veľký umeleckohistorický význam. Každý z troch zachovaných rukopisov obsahuje približne 60 ilustrácií. Obrázky sú trojakého druhu: vysvetľujúce štruktúru sveta, obrázky a kompozície zo Starého zákona a niekoľko obrázkov súvisiacich s Novým zákonom.

</doc>
<doc id="742137" url="https://sk.wikipedia.org/wiki?curid=742137" title="Kosmas Indikopleustés">
Kosmas Indikopleustés



</doc>
<doc id="742138" url="https://sk.wikipedia.org/wiki?curid=742138" title="Konštantín z Antiochie">
Konštantín z Antiochie



</doc>
<doc id="742139" url="https://sk.wikipedia.org/wiki?curid=742139" title="Cosma Indicopleustes">
Cosma Indicopleustes



</doc>
<doc id="742148" url="https://sk.wikipedia.org/wiki?curid=742148" title="Bratislava - Deň a noc">
Bratislava - Deň a noc



</doc>
<doc id="742155" url="https://sk.wikipedia.org/wiki?curid=742155" title="Alotropická modifikácia">
Alotropická modifikácia



</doc>
<doc id="742168" url="https://sk.wikipedia.org/wiki?curid=742168" title="Alotropické modifikácie kyslíku">
Alotropické modifikácie kyslíku



</doc>
<doc id="742169" url="https://sk.wikipedia.org/wiki?curid=742169" title="Ján Gunčaga (lekár)">
Ján Gunčaga (lekár)

Dr. h. c. MUDr. Ján Gunčaga (* 15. júl 1923, Staškov† 4. február 2010) bol slovenský lekár (endokrinológ a osteológ), predstaviteľ katolíckeho laického apoštolátu a kresťanského slovenského exilu po roku 1968.
Bol predsedom Ústredia slovenskej kresťanskej inteligencie (ÚSKI).
Trnavskou univerzitou v Trnave mu bol v roku 2000 udelený čestný titul "doctor honoris causa" „"za vedecko-výskumnú činnosť v medicíne, ako aj za bohatú osvetovú prácu medzi zahraničnými Slovákmi“". ÚSKI udelilo Gunčagovi Cyrilo-metodskú medailu.
Život.
Narodil sa v roku 1923 v Staškove. Jeho otcom bol Jakub Gunčaga a matkou Jozefína, rodená Nekorancová. Z prvého manželstva mal Jakub päť detí, z druhého ďalších päť, z ktorých Ján bol najstarší. Po smrti otca v roku 1941 zostala starostlivosť o rodinu na Jánovi, ktorý začal už ako desaťročný popri škole pracovať ako pastier na Morave (Lyžbice, Vendryně a Zákopčie). V rokoch 1937 až 1939 pracoval tiež ako sezónny poľnohospodársky pracovník v Šišme a Krásnej Lipe. Počas druhej svetovej vojny potom pracoval ako stavebný robotník v Lipsku.
V Čadci vychodil meštiansku školu a následne nastúpil na Obchodnú akadémiu v Martine. Tam sa Gunčaga pod vplyvom kňaza Jozefa Valka zapojil do laického apoštolátu. Toto prostredie neskôr zásadne formovalo jeho celoživotnú angažovanosť.
V roku 1948 získal Gunčaga maturitu v Bratislave a následne nastúpil na Lekársku fakultu Univerzity Komenského v Bratislave. Po prevzatí moci komunistami začal byť prenasledovaný pre svoje kresťanské presvedčenie a činnosť v laickom apoštoláte. Bola mu ponúknutá spolupráca s tajnou službou, čo naoko prijal, no spoluprácu okamžite priznal svojím známym. Podľa správy krajskej zložky Štátnej bezpečnosti tým prezradil tajné informácie, v dôsledku čoho malo dôjsť k zahladeniu stôp trestných činov a sťaženiu vyšetrovania skupiny okolo Silvestra Krčméryho. Krátko na to bol Gunčaga zatknutý. Nasledujúce dva roky bol vo väzbe kruto vypočúvaný a mučený. Na súde 26. až 30. apríla 1954 v Bratislave bol odsúdený za účasť na ilegálnych schôdzkach, ktorých účelom bolo založiť ilegálne krúžky šíriace údajne protištátne katolícke myšlienky. Trest odňatia slobody strávil vo väzeniach v Bratislave, Ilave, Prahe na Pankráci a v táboroch v Jáchymove a Příbrami. V „"dôsledku amnestie zo dňa 4. mája 1953"“ bol 20. júna 1955 prepustený na slobodu.
Po prepustení pracoval ako robotník a zdravotný laborant v nemocnici v Banskej Bystrici (19561964). V decembri 1955 sa zosobášil s Oľgou, rodenou Reichlovou, s ktorou mal neskôr dve deti: Jána a Janu. V 50. rokoch 20. storočia mu nebolo dovolené dokončiť si štúdiá, situácia sa zmenila až po politickom odmäku v 60. rokoch. Štúdiá medicíny tak dokončil postupne v Bratislave, Berlíne a Krakove (1964 až 1966). Naďalej sa angažoval aj v kresťanskom spoločenstve. V roku 1968 sa stal ústredným predstaviteľom hnutia Dielo koncilovej obnovy, ktoré malo byť znovuoživením laického apoštolátu v ČSR. Nádeje v tomto smere však prinieslo potlačenie Pražskej jari. Po okupácii Československa odišiel spolu rodinou do exilu vo Švajčiarsku. V ČSR bol Gunčaga medzitým v neprítomnosti 19. júna 1970 odsúdený na 10 mesiacov nepodmienečného trestu odňatia slobody a na prepadnutie majetku za ilegálne opustenie ČSSR.
V rokoch 1968 až 1974 pôsobil ako endokrinológ na univerzitnej klinike v Bazileji a venoval sa výskumu v oblasti osteológie. V tejto oblasti napísal desiatky vedeckých prác a učebníc. Od roku 1974 do 1983 pracoval vo farmaceutickej spoločnosti Hoffmann-La Roche, kde viedol klinické štúdie na univerzitách v Európe, Kanade a USA.
Od roku 1971 do 1989 bol predsedom Ústredia slovenských katolíckych intelektuálov (ÚSKI), ktoré je súčasťou medzinárodného hnutia Pax Romana. Z tejto pozície sa tiež angažoval v exilových činnostiach. Okrem organizovania stretnutí publikoval napríklad v časopise "Hlasy s Ríma". Časťou exilu bol však odmietaný pre jeho chladný postoj k radikálnemu nacionalizmu.
Po roku 1989 sa vrátil na Slovensko, kde do roku 1998 pôsobil ako predseda Ústredia slovenskej kresťanskej inteligencie, neskôr ako jeho čestný predseda. Organizoval politické semináre, konferencie a vzdelávacie podujatia pre mladú kresťanskú inteligenciu. V tomto období napísal aj viacero duchovných kníh.
22. mája 2000 mu bol Trnavskou univerzitou v Trnave udelený čestný titul "doctor honoris causa". 
Zomrel 4. februára 2010 vo veku 86 rokov. Je pochovaný na cintoríne v Oberwile. 
Dielo.
Popri publicistickej činnosti doma i v zahraničí sa venoval otázkam kristianizácie svetských povolaní, formovaniu angažovaných kresťanov a politickej filozofii. V tejto oblasti publikoval viaceré knihy, medzi nimi:

</doc>
<doc id="742174" url="https://sk.wikipedia.org/wiki?curid=742174" title="Pre-expozičná profylaxia na prevenciu HIV">
Pre-expozičná profylaxia na prevenciu HIV



</doc>
<doc id="742175" url="https://sk.wikipedia.org/wiki?curid=742175" title="Ján Gunčaga">
Ján Gunčaga

Ján Gunčaga môže byť:

</doc>
<doc id="742176" url="https://sk.wikipedia.org/wiki?curid=742176" title="Encyklopédia filmu">
Encyklopédia filmu

Encyklopédia filmu je slovenská encyklopédia zaoberajúca sa svetovou kinematografiou, ktorá bola vytvorená kolektívom autorov pod vedením Richarda Blecha. Bola publikovaná Vydavateľstvom Obzor v Bratislave v roku 1993. Encyklopédia má tvrdú väzbu a obsahuje 1055 strán. Kniha sumarizuje fakty o tvorcoch, dielach, javoch, udalostiach, technických prostriedkoch a iných zaujímavých oblastiach filmovej tvorby zoradených abecedne. Podobnou knihou od Blecha je "Malá encyklopédia filmu" z roku 1974.
Kolektív.
Na knihe spolupracovali:

</doc>
<doc id="742179" url="https://sk.wikipedia.org/wiki?curid=742179" title="Kiiči Mijazawa">
Kiiči Mijazawa

Kiiči Mijazawa (, * 8. októbra 1919, Tokio, Japonské cisárstvo† 28. júna 2007, Tokio, Japonsko) bol japonský politik. V rokoch 1991 až 1993 zastával funkciu japonského predsedu vlády.
Mijazawa sa narodil v Tokiu, vyštudoval právo na Tokijskej cisárskej univerzite (teraz Tokijská univerzita) a v roku 1942 nastúpil na ministerstvo financií. V roku 1953 bol prvýkrát zvolený do Národného zhromaždenia. Bol členom japonskej delegácie na čele s vtedajším premiérom Hajato Ikedom do Spojených štátov a vďaka výbornej úrovni angličtiny bol jediným tlmočníkom medzi ním a J. F. Kenedym počas ich rozhovorov na jachte. 
Mijazawa zastával viacero významných funkcií, vrátane postov ministra medzinárodného obchodu a priemyslu pod Eisaku Satóm, ministra zahraničných vecí pod Takeom Mikim, riaditeľa Agentúry pre hospodárske plánovanie pod Takeom Fukudom, hlavného tajomníka kabinetu pod Jasuhiro Nakasoneom a ministra financií pod Noboru Takešitom. V roku 1988 bol nútený odstúpiť po škandále, ktorý odhalil úplatkárstvo. 
Mijazawa sa stal premiérom 5. novembra 1991. Čo sa týka zahraničnej politiky, jeho vláda prijala zákon, ktorý Japonsku umožňoval vysielať svoje jednotky do zahraničia na mierové misie, a vyjednala obchodnú dohodu so Spojenými štátmi. V oblasti domácej politiky zaviedla finančné reformy s cieľom riešiť rastúcu ekonomickú krízu. 
Mijazawa odstúpil v roku 1993 po tom, čo prehral hlasovanie o dôvere, čím sa skončilo 38 rokov vlády Liberálno-demokratickej strany. Dôvodom hlasovania bol škandál, do ktorého bol zapletený Fumio Abe, člen Mijazawovej frakcie. Liberálna demokratická strana sa vrátila k moci v júni 1994.
Mijazawa sa neskôr vrátil ako minister financií v rokoch 1999 až 2001 do kabinetov Keizo Obučiho a Joširo Moriho. V roku 2003 odišiel z politiky, to už v hornej aj dolnej komore parlamentu pôsobil 14 volebných období. Zomrel v Tokiu 28. júna 2007 vo veku 87 rokov. Mijazawa bol nositeľom Radu peruánskeho slnka, získal ho v roku 1992.

</doc>
<doc id="742181" url="https://sk.wikipedia.org/wiki?curid=742181" title="San Jose CyberRays">
San Jose CyberRays

San Jose CyberRays bol profesionálny ženský futbalový klub, ktorý pôsobil v lige Women’s United Soccer Association (WUSA). Svoje domáce zápasy hrával na štadióne Spartan Stadium v meste San Jose v Kalifornii, ktorý sa nachádza v južnej časti kampusu Štátnej univerzity v San Jose. Medzi najvýraznejšie hráčky klubu patrili reprezentantka Spojených štátov Brandi Chastain, brankárka roka WUSA LaKeysia Beene a najlepšia strelkyňa tímu Julie Murray. Významnými členkami družstva boli aj brazílske futbalistky Sissi a Kátia, reprezentantka USA Tisha Venturini a obrankyňa Thori Bryan, prezývaná „železná žena“, ktorá odohrala každú minútu prvej sezóny klubu. Trénerom tímu bol Ian Sawyers, ktorý v roku 2001 získal ocenenie Tréner roka WUSA.
História.
Založenie.
Klub CyberRays bol založený v roku 2000 ako jeden zo zakladajúcich tímov ligy Women's United Soccer Association, prvej profesionálnej ženskej futbalovej ligy v Spojených štátoch amerických. V lige pôsobilo množstvo hráčok, ktoré sa preslávili na Majstrovstvá sveta vo futbale žien 1999.V tíme pôsobili viaceré hráčky ženského národného tímu USA vrátane zakladajúcich hviezd ligy, ako boli Brandi Chastain, Tisha Venturini a LaKeysia Beene.
Rok po roku.
Úvodná sezóna.
V premiérovej sezóne ligy v roku 2001 získali CyberRays titul WUSA, známy ako Pohár zakladateľov. Vo finále zvíťazili nad tímom Atlanta Beat (WUSA) po remíze 3 : 3 po predĺžení, keď rozhodli v penaltovom rozstrele pomerom 4 : 2. Išlo o jediný prípad v histórii Spojených štátov, keď ženský aj mužský profesionálny futbalový tím z rovnakého mesta získali majstrovský titul v tom istom roku.
Sezóna 2002.
V roku 2002 klub zmenil názov z Bay Area CyberRays na San Jose CyberRays a zároveň výrazne obmenil káder, čo umožnilo Murraymu odísť do dôchodku. Brazílska futbalistka Pretinha bola vymenená z klubu Washington Freedom, ktorá spolu s Katiou a Sissi dodal novému útoku výrazne brazílsky nádych. Napriek zmenám tím nedosiahol očakávané výsledky a nepostúpil do play-off. Pozitívom sezóny bol výkon Kátie, ktorá strelila 15 gólov a vytvorila nový ligový bodový rekord, čím prekonala dovtedajší zápis Tiffeny Milbrettovej.
Sezóna 2003.
Pred sezónou 2003 mali CyberRays vysoké ambície, avšak počas ročníka ich trápila slabá ofenzíva, ktorá bola najhoršia v celej lige. Tím zostal v boji o postup do play-off až do záveru sezóny, no druhý rok po sebe sa mu nepodarilo postúpiť.
Závažnejšie problémy sa však týkali celej ligy WUSA, ktorá čelila vážnym finančným ťažkostiam. Dňa 15. septembra 2003 klub ukončil svoju činnosť po tom, ako liga oznámila pozastavenie svojej činnosti.
Štadión.
CyberRays hrali svoje domáce zápasy na štadióne Spartan Stadium, ktorý sa nachádza v južnej časti kampusu San Jose State University v meste San Jose, Kalifornia..Štadión bol dejiskom zápasov Majstrovstiev sveta žien vo futbale 1999 a v rokoch 1996 – 2005 slúžil aj ako domovský štadión klubu San Jose Earthquakes z Major League Soccer. V tom čase mal trávnatý povrch a kapacitu 30 456 divákov.
Vysielanie.
V roku 2002 boli zápasy CyberRays vysielané v televízii prostredníctvom siete PAX TV.Spolu komentátorkou bola Jennifer Thomasová, asistentka trénera univerzitného tímu California Bears, zatiaľ čo hlavným komentátorom bol rozhlasový hlásateľ KCBS Hal Ramey.Vybrané ligové stretnutia boli vysielané aj na staniciach Turner Sports a CNN/Sports Illustrated.
Zoznam hráčiek 2003

</doc>
<doc id="742184" url="https://sk.wikipedia.org/wiki?curid=742184" title="Alexandr Kolčak">
Alexandr Kolčak



</doc>
<doc id="742185" url="https://sk.wikipedia.org/wiki?curid=742185" title="Severné vojny">
Severné vojny

Severná vojna môže byť:

</doc>
<doc id="742186" url="https://sk.wikipedia.org/wiki?curid=742186" title="Adalberto Martínez Flores">
Adalberto Martínez Flores

Mons. Adalberto kardinál Martínez Flores (* 8. júl 1951, Asunción, Paraguaj) je paraguajský rímskokatolícky kňaz, biskup, ktorý bol v roku 2022 menovaný za arcibiskupa arcidiecézy Asunción. Biskupom je od roku 1997.
27. augusta 2022 ho pápež František na konzistóriu vymenoval za kardinála. Je prvým kardinálom z Paraguaja.
Životopis.
Narodil sa v meste Asunción v Paraguaji 8. júla 1951. Tri roky študoval ekonómiu na Národnej univerzite v Asuncióne, potom pokročilú angličtinu vo Washingtone, D.C., a filozofiu na Oblate College v San Antoniu v Texase. V roku 1977 sa presťahoval do Frascati, aby študoval na Medzinárodnej škole pre kňazov hnutia fokoláre. Štúdium filozofie a teológie ukončil na Pápežskej lateránskej univerzite v roku 1981. Za kňaza ho vysvätil 24. augusta 1985 Seán Patrick O'Malley, vtedajší biskup koadjútor kostola sv. Tomáša.
V rokoch 1985 až 1994 pôsobil ako kňaz v diecéze svätého Tomáša na Amerických Panenských ostrovoch, najprv na St. Croix a potom na St. Thomas. V roku 1994 bol inkardinovaný do arcidiecézy Asunción a v rokoch 1994 až 1997 bol farárom farnosti Najsvätejšieho Srdca Ježišovho a Márie.
Biskup.
14. augusta 1997 ho pápež Ján Pavol II. vymenoval za pomocného biskupa Asunciónu. Biskupské svätenie prijal 8. novembra. Hlavným svätiteľom bol Felipe Santiago Benítez Ávalos, arcibiskup Asunciónu.
Dňa 18. mája 2000 bol menovaný za prvého biskupa novej diecézy San Lorenzo. Dňa 19. februára 2007 bol preložený pápežom Benediktom XVI. do diecézy San Pedro. Úradu sa ujal 14. apríla. 14. marca 2012 bol menovaný Benediktom XVI. do Vojenského ordinariátu Paraguaja. Dňa 23. júla 2018 bol preložený do Villarrica del Espíritu Santo, pričom naďalej pôsobil ako apoštolský administrátor Vojenského ordinariátu. V novembri 2018 bol zvolený na trojročné funkčné obdobie za prezidenta Biskupskej konferencie Paraguaja a na ďalšie funkčné obdobie bol zvolený v novembri 2021.
Pápež František ho 17. februára 2022 vymenoval za arcibiskupa Asunciónu. K jeho uvedeniu do úradu došlo 6. marca.
Kardinál.
Dňa 29. mája 2022 pápež František oznámil, že na konzistóriu naplánovanom na 27. augusta vymenuje 21 nových kardinálov, z ktorých 16 bude dostatočne mladých na to, aby sa stali kardinálmi voličmi.
Konzistórium sa koná v čase, keď sa uskutoční zasadnutie celého kardinálskeho kolégia, ktoré bolo predtým naplánované na 29.30. augusta, aby sa prerokovala nová apoštolská konštitúcia Praedicate evangelium, ktorá nadobudla účinnosť 5. júna.
Bol vymenovaný za kardinála – kňaza s titulárnym kostolom San Giovanni a Porta Latina. Svoj titulárny kostol prevzal 7. decembra 2022.
Zúčastnil sa pápežského konkláve v roku 2025 po smrti pápeža Františka 21. apríla na ktorom bol zvolený pápež Lev XIV. vlastným menom Robert Francis Prevost. Pápež František ho 7. októbra 2022 vymenoval aj za člena Pápežskej komisie pre Latinskú Ameriku.

</doc>
<doc id="742189" url="https://sk.wikipedia.org/wiki?curid=742189" title="Comet Holding">
Comet Holding

Comet Holding AG je medzinárodne pôsobiaca, kótovaná švajčiarska elektrotechnická spoločnosť špecializujúca sa na röntgenovú a vákuovú techniku so sídlom vo Wünnewil-Flamatte. V roku 2024 zamestnávala približne 1 810 ľudí a dosiahla tržby vo výške 445,4 milióna CHF. 
História.
Spoločnosť bola založená v roku 1948 a pôvodne vyrábala röntgenové trubice pre lekárske účely. V roku 1965 sa spoločnosť Comet diverzifikovala na výrobu variabilných vákuových kondenzátorov pre aplikáciu na vysielanie. V roku 1990 vstúpila do odvetvia dozimetrov. Spoločnosť vstúpila na burzu v roku 1996. V roku 2002 sa spoločnosť Comet stiahla z medicínskej röntgenovej technológie a odvtedy sa zameriava na priemyselnú röntgenovú technológiu. V roku 2005 spoločnosť predala svoju obchodnú jednotku zameranú na dozimetre a odvtedy sa sústredila na svoje dve hlavné oblasti – röntgenovú a vákuovú technológiu. V roku 2007 spoločnosť Comet prevzala nemeckú spoločnosť YXLON International GmbH. V roku 2012 spoločnosť Comet prevzala nemeckú spoločnosť Stolberg HF-Technik AG, čím rozšírila svoje portfólio o vysokofrekvenčné generátory energie.
Produkty.
Skupina spoločností, ktorú tvoria "Comet Group" a "Yxlon International", ktorú prevzala v roku 2007, vyvíja, vyrába a distribuuje systémy a komponenty pre nedeštruktívne testovanie materiálov, bezpečnosť, radiačnú sterilizáciu a polovodiče.
Zatiaľ čo Comet vyrába predovšetkým high-tech komponenty a modulárne moduly, Yxlon ponúka kompletné systémové riešenia vrátane softvéru a servisu. Tieto sa používajú v automobilovom, leteckom a kozmickom priemysle, pri stavbe potrubí a elektroniky, ako aj v oblasti bezpečnosti letísk a hraníc.
Spoločnosť Comet tiež vyvíja a vyrába špeciálne komponenty a moduly pre systémy vo výrobe polovodičov pre konečné produkty, ako sú polovodičové pamäťové čipy, ploché displeje a solárne panely. Okrem toho sa vákuové kondenzátory používajú v rozhlasových vysielačoch na stabilizáciu frekvencie.

</doc>
<doc id="742190" url="https://sk.wikipedia.org/wiki?curid=742190" title="Vysoká škola umeleckopriemyselná v Prahe">
Vysoká škola umeleckopriemyselná v Prahe

Vysoká škola umeleckopriemyselná v Prahe (UMPRUM, predtým VŠUP v Prahe, neoficiálne často tiež iba VŠUP) je verejná vysoká škola so študijnými odbormi maľby, sochy, ilustrácie a grafiky, architektúry, odevného, textilného, produktového i grafického dizajnu, fotografie, keramiky a porcelánu.
Dejiny.
Založenie.
Založená bola v roku 1885 ako Umelecko-priemyselná škola v Prahe (UPŠ). V dobe svojho vzniku bola prvou a jedinou štátnou umeleckou školou v Čechách. Jej úlohou bolo podľa zakladacej listiny „vychovanie v umení zručných síl pre umelecký priemysel a vycvičenie učiteľských síl na vyučovanie umeleckopriemyselné a pre učiteľstvo kreslenie na školách stredných“.
Bola členená na trojročnú všeobecnú školu, na ktorú nadväzovali troj- až päťročné odborné a špeciálne školy s odbormi architektúra, sochárstvo, kresba, maľba, spracovanie kovov, rezbárstvo, maľba kvetín, textil.
Profesorský zbor bol vyberaný z popredných osobností českej kultúry. Prvým riaditeľom školy bol architekt František Schmoranz mladší, v pedagogickom zbore pôsobili oi František Ženíšek (18851896), Jozef Václav Myslbek (18851896), Jakub Schikaneder (18851923), Celda Klouček (18871917), Felix Jenewein (18581927), Antonín Helméssen, Karel Vítězslav Mašek alebo Emanuel Krescenc Liška.
Medzi prvých absolventov patrili Arnošt Hofbauer, Emanuel Novák, Jan Minařík, František Xaver Harlas alebo Jaroslav Špillar, ďalej to boli Ján Preisler, Stanislav Sucharda, Josef Mařatka, Vojtech Preissig, František Kobliha a Bohumil Kafka. Prvými absolventkami boli Anna Boudová-Suchardová v roku 1893 a roku 1894 Emilie Krostová, ktorá po roku 1900 na škole tiež učila.
V roku 1896 bolo posilnené postavenie Akadémie výtvarných umení (AVU) jej zoštátnením, UPS opustila časť pedagogického zboru a škola sa orientovala predovšetkým na užité odbory.
Novým riaditeľom sa stal architekt Jiří Stibral (18861920), v pedagogickom zbore pôsobili Stanislav Sucharda, Ján Preisler, Karol V. Mašek, Alois Dryák, Ladislav Šaloun a Ján Kotěra, ktorý presadzoval „jednotu výtvarnej kultúry a tvorby moderného slohu“.
Secesia.
Na prelome storočia sa UPŠ stala jedným z centier secesného hnutia, inšpirovaná jeho úspechmi na sklonku 19. storočia. A tak škola reprezentovala české umenie na svetovej výstave v Paríži v roku 1900, kde získala prestížnu Grand Prix.
K novej generácii študentov na začiatku 20. storočia patrili budúci predstavitelia českého kubizmu a medzivojnovej avantgardy – Josef Čapek, Václav Beneš, Josef Gočár, František Kysela, Bohumil Kubišta, Otakar Novotný, Linka Procházková, Ján Václav Šáchová, Emilia Paličková, Jaroslav Rössler a Pravoslav Kotík.
ČSR.
V roku 1918, po vzniku ČSR, sa UPŠ síce nepodarilo získať postavenie „Vysokej školy dekoratívneho umenia“ o ktorý sa usilovala, napriek tomu ale posilnila svoju autonómiu.
Od roku 1920 ju viedol volený rektor a do jej zboru prišli nové umelecké osobnosti – Pavel Janák, František Kysela, Jaroslav Horejc, Vroclav Hugo Brunner, Helena Johnová. Ďalej historici umenia Antonín Matějček , Václav Viliam Štech a Jaromír Pečírka.
V prvých rokoch samostatného štátu škola usilovala o vytvorenie „nového národného slohu“, stále ale založeného na ornamente v tradícií "art deco" („dekoratívne umenie“, pokračovanie secesie, s teoretickými manifestmi zo začiatku storočia). V roku 1925 reprezentovala Československo na Medzinárodnej výstave dekoratívneho umenia v Paríži, kde sa jej dostalo oficiálneho uznania, ale aj kritiky z pozícií európskej avantgardy.
Pod silnejúcim medzinárodným vplyvom sa koncom dvadsiatych rokov škola začala orientovať na konštruktivizmus a funkcionalizmus. Nemeckým Bauhausom bol silne ovplyvnený architekt Otakar Novotný. K absolventom medzivojnovej doby patrí okrem iného Jan Bauch, Cyril Bouda, Karel Černý, Toyen, František Foltýn, Ľudovít Fulla, Mikuláš Galanda, František Gross, František Hudeček, Josef Kaplický, Antonín Kybal, Zdeněk Sklenář, Ladislav Sutnar, Karel Svolinský, Jiří Trnka a Ladislav Zívr.
Okupácia a po vojne.
V roku 1942, po atentáte na Reinharda Heydricha, bola škola nútená opustiť svoju budovu a presťahovala sa do Bartolomejskej a na Karlovo námestie. Po uzavretí vysokých škôl v roku 1939 škola do konca druhej svetovej vojny nahradila AVU. Tým si tiež posilnila svoje postavenie a tak zákonom z roku 1946 získala nový status a názov Vysoká škola umeleckopriemyselná (VŠUP). O rok neskôr, v roku 1947 bolo štúdium predĺžené na päť rokov, s ateliérmi katedier použitej architektúry, použitej maľby, použitej grafiky, textilu a odevníctva, použitej plastiky, sklárstva, porcelánu a keramiky.
Po februári 1948.
Po komunistickom puči v februári 1948 sa aj škola podrobila vplyvu ideového a politického dogmatizmu. Noví pedagógovia sa podriadili socialistickému realizmu. Napriek tomu si remeselné odbory – textil, sklo, kov, keramika – podržali svoju úroveň. A v päťdesiatych rokoch sa v zbore objavili významné osobnosti ako Adolf Hoffmeister, Arsén Pohribný či Josef Wagner. Medzi absolventmi boli okrem iného Jiří Balcar, Milena Korousová-Bartová, Milan Grygar, Ján Hladík, Jenny Hladíková, Věra Janoušková, Vladimír Janoušek, Jiří John, Čestmír Kafka, Eva Kmentová, Stanislav Kolíbal, Vladi Melicharová, Květa Pacovská, Zdeněk Palcr, René Roubíček, Karel Šafář, Adriena Šimotová, Jitka a Květa Válovej či Olbram Zúbok.
Úspechom školy bolo aj ocenenie československého pavilónu na Expo 58 v Bruseli. V šesťdesiatych rokoch bolo štúdium predĺžené na šesť rokov, intenzívny rozvoj zaznamenali najmä umelecko-remeselné odbory, zriadená bola tiež katedra priemyselného dizajnu na skoršej zlínskej Škole umenia, pripojenej k VŠUP v roku 1959.
Po roku 1968.
Tzv. „konsolidácia“, pod vplyvom politickej „normalizácie“, začiatku sedemdesiatych postihla aj školu. Odišiel rad osobností, na ktorých stála jej úroveň – medzi nimi František Muzika, Adolf Hoffmeister, Antonín Kybal, Karel Svolinský a Jiří Trnka.
Školu viedli konformní stranícki funkcionári na čele s rektorom Jánom Simotom (19731985) a jeho nasledovníkom Jánom Mikulom.
Súčasnosť.
Po novembri 1989 bola škola reorganizovaná. V súčasnej dobe (2020) sa skladá z šiestich katedier: architektúry, dizajnu, voľného umenia, úžitkového umenia a grafiky. Na šiestej katedre sa vyučujú dejiny umenia a estetiky. Celkom je na škole 23 ateliérov, ktoré sú vedené rešpektovanými odborníkmi.
Na čele školy stál v rokoch 2011 až 2019 architekt Jindřich Smetana, od februára 2019 ho nahradil profesor Jindřich Vyberal.
K dnešným absolventom a pedagógom patria architekti Eva Jiřičná, Ján Kaplický a Tomáš Pilař (architekt), dizajnéri Bořek Šípek a Dominika Nell Applová, výtvarníci Adriena Šimotová, David Čierny, Kurt Gebauer, Jiří Černický, Václav Cigler a Jaroslav Róna, grafici Zdeněk Ziegler a Klára Kvízová, typograf František Štorm, autori animovaného filmu Jiří Barta, Pavel Koutský a Michaela Pavlátová, teoretici Jozef Hlaváček a Ján Marius Tomeš.
Budova školy.
Budova školy bola vystavaná v rokoch 18821885 podľa projektu Františka Schmoranza mladšieho a Jána Machytku, bezprostrednými vzormi boli výtvarné Akadémie v Paríži a vo Viedni. Pôvodne škola využívala len krídlo na Alšovom nábreží, trakt do námestia slúžil Maliarskej akadémii. Na Mikulandskej ulici v Prahe bola zrekonštruovaná bývalá stredná škola na Technologické centrum UMPRUM, kam bolo presťahované dielenské zázemie školy a niektoré ateliéry.
Názov.
Vysoká škola umeleckopriemyselná (VŠUP) sa niekedy označuje skratkou UMPRUM. Rovnakú skratku však mnoho ľudí používa aj pre Umeleckopriemyselné múzeum (UPM). Ani v jednom prípade však nejde o oficiálnu skratku a nebolo to tak ani v minulosti.

</doc>
<doc id="742193" url="https://sk.wikipedia.org/wiki?curid=742193" title="Wünnewil-Flamatt">
Wünnewil-Flamatt

Wünnewil-Flamatt (do roku 1974 oficiálne "Wünnewil") je obec v kantóne Fribourg, v okrese Sense. K decembru 2020 tu žilo 5 559 obyvateľov.
Geografia.
Wünnewil-Flamatt leží približne 12 km vzdušnou čiarou severovýchodne od hlavného mesta kantónu, Fribourgu. Dvojobec sa rozprestiera pozdĺž rieky Sense a na južnom okraji náhornej plošiny, vo východnej časti Fribourskej plošiny.
Rozloha obce s veľkosťou 13,2 km² zahŕňa časť molasového kopcovitého územia medzi údoliami riek Sána a Sense, ktoré bolo formované Rhonským ľadovcom v dobe ľadovej. Severná hranica obce vedie pozdĺž kanalizovanej rieky Sense, ktorá tečie v asi 500 m širokom rovnom údolí. Pri Flamatte sa do nej vlieva dôležitý prítok Taverna. Od rieky Sense sa obecné územie rozprestiera smerom na juh cez husto zalesnený strmý svah na otvorenú náhornú plošinu Wünnewilu a na západe siaha až k vrchu Egg (651 m n. m.).
Južne od Wünnewilu sa Taverna v údolí orientovanom od juhozápadu k severovýchodu zarezala asi 50 m do vrstiev pieskovcovej plošiny. Za údolím Taverna sa územie rozprestiera naprieč náhornou plošinou Dietisberg a výšinou Buechholz (s 714 m n. m. najvyšší bod obce) až do údolia Lettiswilbachu (pravý prítok Taverny).
Na východ od ústia Taverny do Sense sa územie obce rozprestiera v úzkom výbežku ďalej na východ až k Sensebogenu pri Thörishause. Ale zahŕňa len asi 500 m široké údolie na ľavom brehu Sense. Až po vybudovaní protipovodňovej hrádze v roku 1911 mohlo byť údolie, ktoré bolo skôr často zaplavované, osídlené. V roku 1997 tvorili 18 % rozlohy obce zastavaná plocha, 17 % lesy a háje, 64 % poľnohospodárska pôda a necelé 1 % neproduktívna pôda.
Susednými obcami sú Ueberstorf, Tafers, Schmitten a Bösingen v kantóne Fribourg a tiež Neuenegg v kantóne Bern.
História.
Územie obce Wünnewil bolo pravdepodobne osídlené už v dobe rímskej. Prvá písomná zmienka o Wünnewile pochádza z roku 1128 pod názvom "Vilarswinum", čo znamená dedina/osada osoby menom Wuno. Pravdepodobne nesprávne latinizovaný názov "vilar winum" („vinohradnícka osada“) vysvetluje, prečo sa v obecnom erbe z roku 1930 objavuje zlatý vinič.
Územie Wünnewilu a Flamattu patrilo v 12. storočí rodu Zähringovcov, neskôr prešlo do rúk grófov z Thiersteinu. Pri osade Sensenbrügg sa už odedávna nachádzal dôležitý brod s colnicou. Od 14. storočia podliehal Wünnewil vláde Fribourgu a bol priradený k celku Alten Landschaft. Flamatt definitívne pripadol Fribourgu v roku 1467 po vyriešení hraničnej otázky.
Po páde Starej konfederácie (1798) patrili Wünnewil a Flamatt počas Helvetskej republiky a následujúceho obdobia k okresu Freiburg a od roku 1831 k nemeckému okresu Freiburg, kým boli v roku 1848 s novou kantonálnou ústavou začlenené do novo vytvoreného okresu Sense.
Obec, ktorá sa do roku 1974 oficiálne volala len Wünnewil, bola vždy rozdelená na dve časti, pričom Flamatt spolu s osadami Sensenbrügg a Eggelried tvorili exklávu, ktorá bola od zvyšku obce oddelená územím Bösingenu. Počas 70. rokov 20. storočia došlo k dvom významným zmenám hraníc. Najprv Wünnewil v roku 1976 prenechal obci Schmitten obytnú štvrť s rozlohou 29 ha ležiacu severne od železničnej stanice Schmitten. V roku 1977 prenechal Bösingen Wünnewilu územie s rozlohou 4,65 km² s osadami Blumisberg, Balsingen, Bagiwil, Amtmerswil a Staffels. Tým sa bývalá exkláva Flamatt územne spojila s obcou Wünnewil.
Obyvateľstvo.
Väčšina obyvateľov (k roku 2000) hovorí nemecky (89,5 %), druhým najčastejším jazykom je albánština (4,7 %) a tretím francúzština (1,8 %).
Hospodárstvo.
Wünnewil-Flamatt bol až do polovice 20. storočia prevažne poľnohospodárskou obcou. Vodná energia rieky Taverna sa v minulosti využívala k pohonu mlynov. V obci je doteraz prevádzkovaný chov dobytka, produkcia mlieka, poľnohospodárstva a ovocinárstva. Wünnewil si zachoval svoj vidiecky charakter, zatiaľ čo Flamatt má skôr priemyselný charakter.
Mnoho ďalších pracovných miest je k dispozícii v miestnom malom priemysle av službách. Vďaka dobrému dopravnému spojeniu sa vo Flamatte od 70. rokov 20. storočia rozvinula väčšia priemyselná a obchodná zóna. Miesto je charakteristické silážnymi vežami mlyna na krmivo. Dnes sú vo Flamatte sídlom podniky zo stavebníctva a dopravy, jemnej mechaniky, drevárstva, strojárstva a továreň na vlnité lepenky. Medzinárodne pôsobí spoločnosť Comet Holding, ktorá sa špecializuje na röntgenovú a vákuovú techniku. Menšie podniky sa nachádzajú aj vo Wünnewile. Pri osade Blumisberg juhovýchodne od Wünnewilu sa nachádza golfové ihrisko. V posledných desaťročiach sa Wünnewil-Flamatt taktiež rozvinulo v obytnú obec. Mnoho pracujúcich preto dochádza za prácou, hlavne do oblasti Bernu a Fribourgu.
Doprava.
Obec má veľmi dobré dopravné spojenie. Flamatt leží na starej hlavnej ceste z Bernu do Fribourgu, Wünnewil len niekoľko stoviek metrov od hlavnej cesty. Najbližšie napojenie na diaľnicu A12 (Bern–Vevey), ktorá bola v tejto časti otvorená už v roku 1973, sa nachádza pri Flamatte. Územie obce, a najmä Flamatt, je rozdelené diaľnicou, cez ktorú vedie veľký viadukt.
Dňa 2. júla 1860 bola uvedená do prevádzky železničná trať z Bernu do Düdingenu (Balliswil) so železničnou stanicou vo Flamatte a Wünnewile. Železniční trať z Flamattu do Gümmenenu, tzv. Sensetalbahn, bola slávnostne otvorená 23. januára 1904. Dňa 23. mája 1993 bola prevádzka medzi Laupenom a Gümmenenom ukončená a nahradená autobusovou dopravou. Vlaky jazdily len medzi Flamattom a Laupenom. Od roku 2001 boli vlaky prevádzkované Švajčiarskými federatívnymi železnicami a od roku 2004, so zavedením systému vlakových prímestských liniek S-Bahn Bern, spoločnosťou BLS AG. Z Wünnewilu jazdia vlaky každú polhodinu smerom na Fribourg a Bern/Thun. 

</doc>
<doc id="742194" url="https://sk.wikipedia.org/wiki?curid=742194" title="Spiez">
Spiez

Spiez [vyslov: špíc] je obec a mesto v okrese Frutigen-Niedersimmental, vo švajčiarskom kantóne Bern. V roku 2010 tu žilo 12 276 obyvateľov.
Geografia.
Spiez leží na južnom brehu Thunského jezera. Obec Spiez sa rozprestiera v nadmorskej výške od 558 m n. m. do 852 m n. m. (vrch Hondrich).
Spiez sa skladá z piatich miestnych častí (dedín; ): Spiez, Einigen, Hondrich, Faulensee a Spiezwiler (predtým Wyler).
Spiez má rozlohu 16,8 km ². V tejto oblasti je 38,5 % využitých pre poľnohospodárstvo, 29,1 % je zalesnených, 29,1 % zaberajú stavby (budovy alebo cesty) a zvyšok 3,3 % je v prírodnom stave (rieky, ľadovce a hory).
História.
Názov miesta pravdepodobne pochádza zo starohornonemeckého "spioz" „ostroh“ a pôvodne označoval horský výbežok alebo mys, na ktorom miesto leží. Meno je prvýkrát doložené medzi rokmi 761-762 ako "Spiets".
Hrebeň bol osídlený už v mladšej dobe bronzovej. Možno predpokladať, že Spiez bol rovnako ako neďaleký kráľovský dvor Wimmis burgundským kráľovským sídlom. Ves je doložená v roku 1280 ako cisárske léno: na úpätí vysokého stredovekého hradu Spiez (fragmenty hlavnej veže a štítovej steny z 12. storočia) sa v 13. storočí vytvorilo mestečko Spiez s hradbami a bránou, ktorému kráľ Rudolf I. Habsburský; majiteľom léna Spiez bol cisársky hofmajster Richard z Corbières. V roku 1308 dostal Spiez do zástavy barón Johannes von Strättligen av roku 1338 predal hrad, mesto, kostol a niekoľko okolitých dedín bernskému starostovi Johannovi II. von Bubenberg. Po vymretí Bubenbergovcov prešlo barónstvo Spiez v roku 1506 na rod von Diesbach av roku 1516 na rod von Erlach, pod ktorého vládou zostalo až do roku 1798.
Rodina von Erlach zostala vlastníkom zámockého areálu až do roku 1875. Pôvodný hradný areál bol postupne rozšírený na zámok, v neskorom stredoveku a okolo roku 1600 o palác a severnú budovu, v 17. a 18. storočí o nový zámok (južná strana) a hostinec (dnes Le Roselier). Súčasťou areálu boli záhrady, vinice a lesy. Po rôznych zmenách majiteľov získala areál v roku 1929 Nadácia zámku Spiez spolu so zámockým kostolom, ktorý jej patril od roku 1907. Záhrady a zámok boli sprístupnené verejnosti a dnes slúžia ako konferenčné miesto a kultúrne centrum (výstavy, zámocké koncerty a od roku 1959 aj divadelné predstavenie pod šírym nebom).
Od roku 1856 sa Spiez rozvíjal ako klimatické kúpele a cestovný ruch je dosud dôležitým odvetvím hospodárstva.
Doprava.
Spiez je dôležitým železničným dopravným uzlom. Vetví sa tu normálne rozchodná trať z Berna a Thunu, ktorá východným smerom pokračuje po brehu jazera do Interlaken a južným smerom do Visp, pričom prechádza Lötschberským úpätným tunelom.
Turistika a zajímavosti.
Hlavnou atrakciou je zámok Spiez s reprezentatívnymi miestnosťami z 13. až 18. storočia, nachádzajúci sa na brehu Thunského jazera a patriaci k dominantám mesta. Rozsiahly zámocký park a viac ako 1000 rokov starý rano románsky zámocký kostol tiež lákajú mnoho turistov. V zámku je umiestnené historické a dejinné múzeum a taktiež reštaurácia. Priestory hradu sú prenajímané na svadby aj komerčné účely.
V typickom simentálskom dome z roku 1728 sídli múzeum vinárstva a miestnej histórie. Nachádza sa tu vyobrazenie sedliackej domácnosti, kompletná debnárska dielňa, "Trüel" s lisom na hrozno a expozícia o práci na vinici av pivnici.
Hotel Belvédère v Spieze bol domovom nemeckého národného tímu počas majstrovstiev sveta vo futbale v roku 1954. „Spiezsky duch“, ktorý tu medzi hráčmi vznikol, je považovaný za dôležitý faktor víťazstva vo svetovom pohári.
V Spieze sa nachádza jedna z najvyššie položených viníc na sever od Álp, kde sa vyrába víno „Spiezer Wein“.
Kultúrnu ponuku dopĺňajú početné kultúrne podujatia v priebehu celého roka.
Kostol farnosti Bruder Klaus, slávnostne otvorený v roku 1974, je unikátny viacúčelový kostol, ktorý je od roku 1994 pamiatkovo chránený; architektom je Justus Dahinden.

</doc>
<doc id="742195" url="https://sk.wikipedia.org/wiki?curid=742195" title="Weil am Rhein">
Weil am Rhein

Weil am Rhein [vyslov: vajl am rajn] (; v hornonemeckej alemánčine: "Wiil am Rhii") je nemecké mesto a obec. Nachádza sa na východnom brehu rieky Rýn a rozprestiera sa až k trojmeziu Švajčiarska, Francúzska a Nemecka. Je to najjuhozápadnejšie mesto v Nemecku a predmestie v Trojnárodnom eurookrese Bazilej. Mesto má približne 30 000 obyvateľov a eurookres má približne 830 000 obyvateľov.
História.
Prvá písomná zmienka o meste pochádza z roku 786, keď bolo nazvané ako "Willa", čo je názov, o ktorom sa predpokladá, že má rímsky pôvod.
Vojvoda z Villars na tomto mieste prekročil Rýn v októbri 1702, aby bojoval v bitke pri Friedlingene počas vojny o španielske dedičstvo. Weil bol v dôsledku konfliktu vážne poškodený.
Poľnohospodárstvo dominovalo miestnemu priemyslu až do 19. storočia, kedy mesto začalo rásť, čomu napomáhalo aj jeho výhodné dopravné spojenie. V roku 1913 bola postavená železničná zriaďovacia stanica spájajúca Weil am Rhein s Bazilejom. V štvrti Friedlingen boli založené švajčiarske textilné továrne. V roku 1934 bol na Rýne vybudovaný prístav.
Po druhej svetovej vojne populácia opäť rýchlo rástla v dôsledku prílevu utečencov a osôb bez štátnej príslušnosti. V rokoch 1971 až 1975 boli obce Ötlingen, Haltingen a Märkt zlúčené a Weil am Rhein sa stalo významným mestom.
Od roku 2014 sa linka 8 bazilejského električkového systému predĺžila až za hranice Švajčiarska a končí vo Weil am Rheine.
Archeológ našiel neďaleko bronzovú prilbu.
Pričlenené obce.
Bývalé obce, ktoré boli pričlenené k mestu Weil am Rhein:

</doc>
<doc id="742196" url="https://sk.wikipedia.org/wiki?curid=742196" title="Weil nad Rýnom">
Weil nad Rýnom



</doc>
<doc id="742197" url="https://sk.wikipedia.org/wiki?curid=742197" title="Salem-Spital">
Salem-Spital

Salem-Spital () je súkromná nemocnica v bernskej štvrti Altenberg. Spolu s Klinik Permanence a Klinik Beau-Site patrí pod "Hirslanden Bern AG", ktorá je v zozname nemocníc kantónu Bern a má mandát na poskytovanie základnej lekárskej starostlivosti. Nemocnica bola založená v roku 1888 a je súčasťou skupiny Hirslanden-Gruppe. Vo finančnom roku 2024/25 bolo v nemocnici Salem-Spital ošetrených 9282 hospitalizovaných pacientov 163 špecialistami. Súčasným riaditeľom nemocnice je Thomas Bührer.
História.
Počiatky nemocnice Salem-Spital siahajú k práci diakonky Sophie Dändliker-von Wurstembergerovej. V roku 1844 založila na Aarbergergasse v Berne nemocničnú izbu na pomoc núdznym. Po jej smrti v roku 1878 pokračoval v jej práci jej manžel Johann Friedrich Dändliker. Nemocnica Salem-Spital, ktorú dal postaviť, bola otvorená v roku 1888. Postupom času sa nemocnica neustále rozširovala a rozvíjala.
Skupina Hirslanden-Gruppe prevzala nemocnicu Salem-Spital v roku 2002. V roku 2004 bolo otvorené Notfallzentrum.

</doc>
<doc id="742198" url="https://sk.wikipedia.org/wiki?curid=742198" title="Nemocnica Salem">
Nemocnica Salem



</doc>
<doc id="742199" url="https://sk.wikipedia.org/wiki?curid=742199" title="Maková (potok)">
Maková (potok)

Maková je potok v regióne Horehronie, v území obcí Braväcovo a Bacúch v okrese Brezno v Banskobystrickom kraji. Nachádza sa v geomorfologickom celku Nízke Tatry a v geomorfologickom celku Horehronské podolie. Ústi do Hrona. Má dĺžku . Rád toku III. 
Prameň.
Vodný tok "Maková" pramení v , vo vzdialenosti juhovýchodne od vrchu Vrchbánsky grúň s v lesnom extraviláne, v severovýchodnej časti územia obce Braväcovo, v okrese Brezno. 
Opis toku.
"Maková" tečie od prameňa juhovýchodojužným smerom cez lesný extravilán obce Braväcovo, ľavým brehom obteká úpätie vrchu "Biela skala" s , pravým brehom obteká úpätie lesa "Dlhá mláka", v priberá ľavostranný bezmenný prítok, ľavým brehom obteká pasienok "Pod Jaloviarkou", preteká dolinou "Maková dolina", v vteká na územie obce Bacúch, mení smer na juhovýchod, podteká krátkym záverečným úsekom cestu I/66 Banská Bystrica – Brezno - Poprad a železničnú trať Banská Bystrica – Červená Skala, v v poľnohospodárskom extraviláne Bacúcha ústi do rieky Hron ako jeho pravostranný prítok. Hron ďalej ústi do Dunaja. "Maková" patrí do okresu Brezno v Banskobystrickom kraji. Pramení a väčšiu časť toku preteká územím obce Braväcovo, krátkou záverečnou časťou toku preteká a ústi do Hrona v území obce Bacúch. Patrí horným tokom do geomorfologického celku Nízke Tatry do ich geomorfologického podcelku Kráľovohoľské Tatry a dolným tokom do geomorfologického celku Horehronské podolie do jeho geomorfologického podcelku Heľpianske podolie. Vodný tok "Maková" má jeden bezmenný prítok. Celý tok Makovej leží v ochrannom pásme Národného parku Nízke Tatry.
Pôvod názvu.
Názov vodného toku "Maková" má pôvod v názve doliny "Maková dolina", ktorou preteká. Toponymum "Maková dolina" bolo po redukcii o slovo dolina prenesené na vodný tok v podobe "Maková". Toponymum "Maková" sa stalo súčasťou početnej skupiny jednoslovných názvov v slovenskej toponymii, najmä hydronymii. Názov vodného toku "Maková" bol štandardizovaný v roku 1976. V množine slovenskej hydronymie vodných tokov hydronymum "Maková" je jedinečným hydronymom (december 2025).
Referencie.
 

</doc>
<doc id="742200" url="https://sk.wikipedia.org/wiki?curid=742200" title="Gruyères">
Gruyères

Gruyères môže byť: 

</doc>
<doc id="742201" url="https://sk.wikipedia.org/wiki?curid=742201" title="Vysoká škola uměleckoprůmyslová v Praze">
Vysoká škola uměleckoprůmyslová v Praze



</doc>
<doc id="742202" url="https://sk.wikipedia.org/wiki?curid=742202" title="Vysoká škola uměleckoprůmyslová v Prahe">
Vysoká škola uměleckoprůmyslová v Prahe



</doc>
<doc id="742203" url="https://sk.wikipedia.org/wiki?curid=742203" title="Alexis">
Alexis

Alexis môže byť:
Alexis môže byť aj:

</doc>
<doc id="742204" url="https://sk.wikipedia.org/wiki?curid=742204" title="Alexis (komický básnik)">
Alexis (komický básnik)

Alexis () (* cca 375 pred Kr. – † 275 pred Kr.) bol významný starogrécky komický básnik, ktorý pôsobil v Aténach v období strednej a novej komédie.
Alexis sa narodil v meste "Thurioi" (Suda α 1138) v "Magna Graecia" (dnešnej Kalábrii v Taliansku, založili ho Aténčania v roku 444 pred Kr.). Podľa antických prameňov sa do Atén dostal už v mladom veku, pravdepodobne pred zničením Thurioi Lukánmi okolo roku 390 pred Kr. V Aténach získal občianstvo a bol zapísaný do dému Oion (vo fýle Leontis). Encyklopédia Suda uvádza, že mal syna menom Stefanos, ktorý bol tiež autorom komédií a že bol strýkom slávneho dramatika Menandra. Iné zdroje ho skôr označujú za Menandrovho učiteľa, čo sa vzhľadom na časovú kontinuitu medzi strednou a novou komédiou javí ako pravdepodobnejšie. Ale aj to môže byť fikciou, rovnako ako tvrdenie o ich pokrvnom príbuzenstve, ktoré mohlo byť vymyslené helenistickou alebo neskoršou akadémiou, aby sa vysvetlili niektoré pozoruhodné podobnosti medzi tvorbou Menandra a Alexida.
Alexis bol mimoriadne plodný autor; počas svojej dlhej a produktívnej kariéry trvajúcej približne päťdesiat rokov napísal podľa Sudy 245 hier. Do dnešných dní sa zachovalo okolo 140 názvov a zhruba 340 fragmentov (asi 1 000 veršov). Alexis nebol najčastejšie víťaziacim dramatikom. Nápisové dôkazy (napr. IG II² 2325 ) mu pripisujú iba dve, tri alebo štyri víťazstvá na lénajach, kde sa jeho meno (v zozname víťazných básnikov, zoradenom zrejme v chronologickom poradí podľa prvého víťazstva) objavuje na ôsmich miestach za Anaxandridom, na šiestich miestach za Eubulom, na piatich miestach za Antifanom a na štrnástich miestach pred Menandrom . Víťazstvo na Dionýziach je zaznamenané v roku 347 pred Kr. (testimonium 6) a druhé miesto na nemenovanom a nedatovanom aténskom festivale (testimonium 7).
Z dochovaných útržkov je zrejmé, že Alexis bol významným inovátorom, a to ako v oblasti komédie štvrtého storočia pred Kr. vo všeobecnosti, tak aj pre vývoj tzv. novej komédie, ktorej bol priamym predchodcom a dôležitým formovateľom. Alexis rozvinul a ustálil postavy, ktoré sa stali piliermi neskorších hier (napr. hrou "Parasitos" – Παράσιτος „Príživník“). Výrazne prispel k prechodu od politickej satiry (stará komédia) k príbehom zameraným na súkromný život, rodinné intrigy a milostné zápletky. Jeho obľuba pretrvala až do rímskeho obdobia, kedy rímski autori komédií adaptovali jeho hry (napr. hra "Karchédonios" – Καρχηδόνιος „Kartáginec“ poslúžila ako predloha k hre "Poenulus" od Plauta).
Diogenes Laertios vo svojom diele "Životopisy slávnych filozofov" zaznamenal, že ani Platón vo svojej mladosti neunikol posmechu komických básnikov. Alexis vo svojom diele "Meropis" (Μεροπίς) uvádza: "„Prichádzaš práve vhod. Bo ja tu bezradne sťa Platón hore a zas dolu prechádzam, nič múdre nenájduc, len údy umáram.“"
Podľa antických zdrojov sa Alexis dožil mimoriadne vysokého veku 106 rokov. Plutarchos vo svojom diele "Moralia" uvádza, že Alexis a básnik Filémón „boli vytrhnutí smrťou na javisku, vo chvíli, keď boli korunovaní za víťaza.“

</doc>
<doc id="742205" url="https://sk.wikipedia.org/wiki?curid=742205" title="Dedovka (potok)">
Dedovka (potok)

Dedovka je vodný tok v Kysuckých Beskydách na území okresu Čadca. Je to ľavostranný prítok Oščadnice v povodí Kysuce, má dĺžku približne 5,2 km a je tokom V. rádu. 
Priebeh toku.
Potok pramení v západnej polovici Kysuckých Beskýd, v geomorfologickom podcelku Rača, na severovýchodných svahoch Upratísk (), v nadmorskej výške približne Od prameňa v nesúvislým lesom pokrytej oblasti neďaleko vrcholovej stanice lanovky strediska Dedovka, tečie lokalitou Košariská severozápadným smerom. Vteká do malej vodnej nádrže, kde priberá ľavostranný prítok spod Kamennej. Pokračuje na sever, preteká strediskom Dedovka a tečie dolinou na severozápad. Priberá niekoľko menších prítokov a popod Dedovú () tečie popri samote Dedová a okolo množstva chát. Mierne sa stáča viac na sever a popod Májové vteká do strednej časti Oščadnice. Križuje hlavnú cestu a zakrátko sa v nadmorskej výške približne vlieva ľavostranne do riečky Oščadnice, prítoku rieky Kysuca. Potok patrí do širšieho povodia rieky Váh. 
Dedovka pramení a preteká iba katastrom obce Oščadnica v okrese Čadca v Žilinskom kraji.

</doc>
<doc id="742207" url="https://sk.wikipedia.org/wiki?curid=742207" title="Fyzika pevných látok">
Fyzika pevných látok

Fyzika pevných látok alebo fyzika tuhých látok je oblasť fyziky, ktorá študuje vlastnosti látok v pevnom skupenstve, ich vnútornú štruktúru (kryštalickú vs. amorfné), väzbové sily, mechanické vlastnosti (pružnosť, tvárnosť – napr. Hookov zákon), tepelné vlastnosti, elektrické a magnetické vlastnosti. Zameriava sa na štruktúru častíc (atómov, molekúl, iónov) a ich usporiadanie, či už pravidelné (kryštály) alebo nepravidelné (amorfné látky), a ako táto štruktúra ovplyvňuje ich makroskopické správanie.

</doc>
<doc id="742219" url="https://sk.wikipedia.org/wiki?curid=742219" title="Nusantara">
Nusantara

Nusantara, oficiálne Hlavné mesto Nusantara, (indonézsky: Ibu Kota Nusantara, skrátene IKN) je mesto vo výstavbe, ktoré má byť po dokončení hlavným mestom Indonézie. Nachádza sa na území regencií Kutai Kartanegara a Penajam North Paser v provincii Východný Kalimantan na východnom pobreží ostrova Borneo. Nusantara má byť vlastným národným hlavným mestom (indonézsky: daerah khusus ibu kota negara) na provinčnej úrovni, ktoré nahradí Jakartu, aby sa mesto zachránilo pred preľudnením a zosúvaním pôdy do mora. Nusantara susedí s prístavným mestom Balikpapan, ktoré slúži ako hlavná brána do nového hlavného mesta.
Po odložení kvôli pandémii COVID-19 sa výstavba mesta začala v roku 2022, najskôr vyklčovaním pozemkov a vytvorením prístupových ciest. Hodnota projektu sa odhaduje na 523 biliónov rupií (35 miliárd USD) a bude sa stavať v piatich fázach, ktoré potrvajú do roku 2045, aby sa termín zhodoval so 100. výročím vzniku Indonézie. Fáza 1, známa ako zóna „hlavnej vládnej oblasti“, začala v auguste 2022. Na tomto projekte sa podieľalo približne 150 000 až 200 000 pracovníkov z celej Indonézie, ku ktorým sa pridali ďalší pracovníci z regiónu Nusantara, aby sa zabezpečila účasť miestnych pracovných síl.
Do konca prezidentského mandátu Joko Widoda bolo dokončených mnoho budov, ako napríklad štátny palác, ministerstvá, obytné budovy, pamätníky a parky, ako aj projekty mimo vládneho rozpočtu, ako napríklad hotely, nemocnice a tréningové centrum futbalovej asociácie. 17. augusta 2024 Indonézia po prvýkrát oficiálne oslávila Deň nezávislosti v Nusantare. Nusantara prilákala turistov, pričom denný počet návštevníkov sa pohyboval medzi 3 000 a 5 000. 
Projekt pokračoval aj počas prezidentského mandátu Prabowa Subianta, ktorý vyčlenil 48,8 bilióna rupií (2,98 miliardy USD) na fázu 2 a rozhodol sa zahrnúť Nusantaru medzi národné strategické projekty Indonézie na roky 2025 až 2029. Investovaný kapitál poskytli domáce aj zahraničné podnikateľské subjekty. K septembru 2025 dosiahli súkromné investície mimo štátneho rozpočtu výšku 65,3 bilióna rupií (4 miliardy USD). 
Zároveň silnejú obavy, že sa Nusantara stane mestom duchov. Prezident Prabowa Subianta znížil investície do projektu nového hlavného mesta o viac ako polovicu a hoci sú niektoré stavby, ako prezidentský palác, vybrané vládne budovy, nemocnice, diaľnice, prístav aj letisko, dokončené, veľká časť mesta je stále vo výstavbe. Pôvodný zámer je dosiahnuť do roku 2030 1,2 milióna obyvateľov, pričom v roku 2025 bol nariadený presun 1700 až 4100 štátnym zamestnancom. Prezident Prabowo, ktorý v tejto funkcii Nusantaru doteraz nenavštívil, v máji 2025 degradoval status mesta na „politické hlavné mesto“.
Projekt nového hlavného mesta kritizujú environmentálne skupiny. Odhady uvádzajú, že doteraz padlo za obeť 2000 hektárov mangrovníkových porastov. 

</doc>
<doc id="742229" url="https://sk.wikipedia.org/wiki?curid=742229" title="Jasukuni">
Jasukuni

Jasukuni () je šintoistická svätyňa nachádzajúca sa v obvode Čijoda v Tokiu v Japonsku. Bol založený cisárom Mucuhitom v júni 1869 a je venovaný pamiatke tých, ktorí zahynuli v službách Japonska, od občianskej vojny Bošin v rokoch 1868 až 1869, cez dve čínsko-japonské vojny v rokoch 1894 až 1895 a 1937 až 1945, až po prvú indočínsku vojnu v rokoch 1946 až 1954. Účel svätyne sa v priebehu rokov rozšíril aj na tých, ktorí zahynuli vo vojnách, do ktorých bolo Japonsko zapojené počas celého obdobia Meidži a Taišó a v prvej časti obdobia šówa.
Svätyňa uvádza mená, pôvod, dátumy narodenia a miesta úmrtia 2466000 ľudí. Medzi nimi je 1 066 odsúdených vojnových zločincov z tichomorskej vojny, z ktorých dvanásti boli obvinení z trestných činov triedy A (plánovanie, príprava, začatie alebo vedenie vojny), ako napríklad Hideki Tódžó. 
Ďalší pamätník v budove honden (hlavná sála) pripomína všetkých, ktorí zomreli v mene Japonska, a zahŕňa aj Kórejčanov a Taiwancov, ktorí v tom čase slúžili Japonsku. Budova činreiša („svätyňa upokojujúca duše“) je svätyňa postavená na uctenie všetkých tých, ktorí zomreli počas druhej svetovej vojny, bez ohľadu na ich národnosť. Nachádza sa priamo na juh od hlavnej sály Jasukuni.
História.
Svätyňa bola založená cisárom Mucuhitom v júni 1869 pre padlých vojakov. V Japonskom cisárstve boli v tej dobe viaceré svätyne, pretože šintoizmus sa staval na úroveň štátneho náboženstva. Neskôr sa stala najdôležitejším z miest určeným japonským vojakom. 
Okupačné mocnosti po skončení kapitulácii Japonska presadili oddelenie náboženstva od štátu a svätyňa získala štatút súkromnej inštitúcie. 
Kontroverzia.
Uctievanie vojnových zločincov, ako aj historické spojenie svätyne so štátnym šintoizmom, spôsobilo, že svätyňa je vo východnej Ázii veľmi kontroverzná. Cisár Hirohito, pod ktorého vedením Japonsko bojovalo počas vojny v Pacifiku a druhej svetovej vojny, navštívil svätyňu osemkrát medzi koncom vojny a rokom 1975. Následne však svätyňu bojkotoval. Jeho nástupcovia, japonskí cisári Akihito a Naruhito, svätyňu nikdy nenavštívili. Návštevy členov japonskej vlády v tejto svätyni zostávajú veľmi kontroverznou témou. Miesto pravidelne navštevoval napríklad predseda vlády Džuničiró Koizumi, pričom posledným japonským premiérom, ktorý svätyňu navštívil počas svojho funkčného obdobia, bol v roku 2013 Šinzó Abe. 

</doc>
<doc id="742230" url="https://sk.wikipedia.org/wiki?curid=742230" title="Izidor z Milétu mladší">
Izidor z Milétu mladší

Izidor z Milétu mladší alebo Izidor Mladší (; 6. storočie) bol byzantský architekt pôsobiaci počas vlády cisára Justiniána I. Bol synovcom slávneho architekta Izidora z Milétu a rovnako ako on pochádzal z maloázijského mesta Milétos.
Najvýznamnejším Izidorovým dielom bola účasť na rekonštrukcii kupoly chrámu Hagia Sofia v Konštantínopole po jej prvom zrútení v roku 557. Jeho zásah zahŕňal vybudovanie novej kupoly, približne o 6 metrov vyššej než pôvodná, z ktorej sa dodnes zachovalo dvanásť rebier v severnej a južnej časti. Izidorova práca sa vyznačuje vyššou mierou presnosti a technickej zdatnosti v porovnaní s neskoršími obnovami. Okrem Hagie Sofie sa podieľal aj na výstavbe opevnenia v Zenóbii na Eufrate.
Život.
O Izidorových raných stavebných aktivitách podáva správu Prokopios Cézarejský vo svojom diele "O stavbách" ("De aedificiis"). V mladosti spolupracoval s architektom Jánom z Konštantínopolu na opevnení mesta Zenóbia, kde sa podieľal aj na výstavbe kasárni, chrámov a verejných kúpeľov. Túto činnosť dokladajú nápisy z Chalcis ad Belum (dnes Kinnašrín) datované do roku 550, v ktorých sa spomína architekt menom Izidor, všeobecne stotožňovaný s Izidorom z Milétu mladším. V nápisoch je označovaný titulmi "mechanikos" a "vir illustris", čo poukazuje na jeho vysoké spoločenské postavenie i odbornú autoritu.
Najvýznamnejšou etapou Izidorovej činnosti bola jeho účasť na rekonštrukcii kupoly chrámu Hagia Sofia v Konštantínopole. Po jej zrútení v dôsledku zemetrasenia v roku 557 pôsobil Izidor ako hlavný architekt komisie poverenej prestavbou. Prokopios ho v tejto súvislosti označuje titulom "mechanopoios", teda staviteľ strojov a konštrukcií. Nová kupola bola vysvätená 24. decembra 562. Podľa historika Agathia bola menej monumentálna než pôvodná, avšak približne o šesť metrov vyššia. Rekonštrukciu zaznamenali aj ďalší byzantskí historici, najmä Pavol Silentiarius, Theofanes Homologétes a Ióannes Malalas.
Izidorova obnova sa vyznačovala vysokou technickou presnosťou a kvalitou realizácie; z tejto fázy sa dodnes zachovalo dvanásť rebier v severnej a južnej časti kupoly. Západná časť bola dodatočne upravená počas rekonštrukčných prác v rokoch 986 – 994 arménskym architektom Trdatom, zatiaľ čo východná časť prešla úpravami v rokoch 1347 – 1354. Podľa Konštantína z Rodosu, autora z 9. storočia, sa Izidor z Milétu mladší podieľal aj na návrhu Chrámu svätých apoštolov v Konštantínopole, vybudovaného na príkaz cisára Justiniána I. Izidor patrí k najvýznamnejším byzantským staviteľom 6. storočia. Jeho pôsobenie na rekonštrukcii Hagie Sofie predstavuje vrchol staviteľskej tvorby justiniánskeho obdobia.

</doc>
<doc id="742233" url="https://sk.wikipedia.org/wiki?curid=742233" title="Zaokrúhľovanie (matematika)">
Zaokrúhľovanie (matematika)

Zaokrúhlenie (≐) je aritmetický proces, pri ktorom sa znižuje počet významových číslic v čísle. Výsledok zaokrúhlenia je „kratšie“ číslo, má menší počet nenulových číslic sprava, je menej presný, ale lepšie sa s ním manipuluje a lepšie sa zobrazuje.

</doc>
<doc id="742234" url="https://sk.wikipedia.org/wiki?curid=742234" title="Fort Provintia">
Fort Provintia

Pevnosť Provintia (správnejší historický názov je "Fort Providentia" – Pevnosť Božej prozreteľnosti) bola holandskou pevnosťou, vybudovanou v roku 1653 Východoindickou spoločnosťou (dobový názov: "Vereenigde Oostindische Compagnie"). Pevnosť ležala pri rovnomennej osade Holanďanov/Nizozemcov vo vzdialenosti asi dve míle (viac ako tri kilometre) na východ od pevnosti Zeelandia, na východnom okraji lagúny Taijiang. Dnes ležia pozostatky pevnosti v hraniciach mesta Tchaj-nan (v Západocentrálnom okrese/dištrikte).
História pevnosti.
Spolu s neďalekou pevnosťou Zeelandia bola pevnosť Provintia centrom holandskej vojensko-obchodnej bázy na západnom pobreží ostrova v druhej tretine 17. storočia (do roku 1662, kedy Holanďania/Nizozemci Taiwan opustili). Pevnosť bola vystavaná na ochranu staršej, väčšej a významnejšej Zeelandie po povstaní čínskych osadníkov proti Holanďanom/Nizozemcom (v roku 1652; viedol ich Kuo Huai/Guo Huaiyi). V pevnosti mohlo byť cca 40 – 50 vojakov.
Pevnosť bola vybudovaná na mieste dediny pôvodných obyvateľov, ktorá sa nazývala Sakam. Necelých desať rokov po dostavaní padla na začiatku roku 1662 do rúk čínskych povstalcov, ktorí sa pod velením Čeng Čcheng-kunga (romanizovaná podoba jeho mena bola "Koxinga") vzbúrili proti európskym kolonistom.
V 18. storočí ju poškodili zemetrasenia, ale v 19. storočí bola opäť opravená a využívaná aj na vojenské účely.
V súčasnosti je v nej umiestnené múzeum s vystavenými archeologickými nálezmi (pamiatka je dnes známejšia pod menom „veža Chihkan“).

</doc>
<doc id="742235" url="https://sk.wikipedia.org/wiki?curid=742235" title="Svätyňa Jasukuni">
Svätyňa Jasukuni



</doc>
<doc id="742236" url="https://sk.wikipedia.org/wiki?curid=742236" title="Baltská ulica (Bratislava)">
Baltská ulica (Bratislava)

Baltská ulica je maličká ulica v Bratislave, v mestskej časti Podunajské Biskupice. 
Infraštruktúra.
Na ulici sa nachádza detské ihrisko, krčma a veľké parkovisko. Väčšina budov sú rodinné domy a na ulici sa nachádza aj niekoľko bytoviek.

</doc>
<doc id="742237" url="https://sk.wikipedia.org/wiki?curid=742237" title="Izidor z Milétu">
Izidor z Milétu



</doc>
<doc id="742243" url="https://sk.wikipedia.org/wiki?curid=742243" title="Zemetrasenie v Kóbe v roku 1995">
Zemetrasenie v Kóbe v roku 1995

Zemetrasenie v Kóbe, známe aj ako Veľké zemetrasenie v Hanšine (), je zemetrasenie, ktoré sa odohralo 17. januára 1995 o 05:46:53 JST v južnej časti prefektúry Hjógo v Japonsku, vrátane regiónu Hanšin. Malo magnitúdu 6,9 na stupnici momentovej magnitúdy a maximálnu intenzitu 7 na stupnici seizmickej intenzity JMA (XI–XII na modifikovanej Mercalliho stupnici intenzity). Otrasy trvali približne 20 sekúnd. Ohnisko zemetrasenia sa nachádzalo 17 km pod jeho epicentrom, na severnom konci ostrova Awadži, 20 km od centra mesta Kóbe.
Zomrelo najmenej 5000 ľudí, z toho asi 4600 z Kóbe. Kóbe s 1,5 miliónmi obyvateľov bolo najbližším veľkým mestom k epicentru a zasiahli ho najsilnejšie otrasy. Bolo to druhé najsmrteľnejšie zemetrasenie v Japonsku v 20. storočí po veľkom zemetrasení v Kantó v roku 1923, pri ktorom zahynulo viac ako 105000 ľudí.
Zemetrasenie.
Väčšina najsilnejších zemetrasení v Japonsku je spôsobená subdukciou filipínskej alebo pacifickej tektonickej dosky, pričom mechanizmy zahŕňajú buď uvoľnenie energie v subdukčnej doske, alebo nahromadenie a náhle uvoľnenie napätia v nadložnej doske. Zemetrasenia tohto typu sú obzvlášť časté v pobrežných oblastiach severovýchodného Japonska.
Zemetrasenie v Kóbe patrilo do tretieho typu, nazývaného „vnútrozemské plytké zemetrasenie“. Zemetrasenia tohto typu sa vyskytujú pozdĺž aktívnych zlomov. Aj pri nižších magnitúdach môžu byť veľmi ničivé. Toto zemetrasenie začalo severne od ostrova Awadži, ktorý leží južne od Kóbe. Rozšírilo sa smerom na juhozápad pozdĺž zlomu Nodžima, pričom zlom prechádza priamo mestom Kóbe. Pozorovania deformácií v týchto zlomoch naznačujú, že oblasť bola vystavená kompresii zo západu na východ, čo je v súlade s predtým známymi pohybmi zemskej kôry. Podobne ako iné zemetrasenia zaznamenané v západnom Japonsku v rokoch 1891 až 1948, aj zemetrasenie z roku 1995 malo mechanizmus posunu, ktorý kompenzoval skrátenie eurázijskej platne v smere východ-západ v dôsledku jej zrážky s filipínskou platňou v strednej časti Honšu.
Zemetrasenie s magnitúdou 7,3 nastalo o 05:46:53 ráno miestneho času 17. januára 1995. Trvalo 20 sekúnd. Počas tejto doby sa južná strana zlomu Nodžima posunula o 1,5 metra doprava a o 1,2 metra nadol. Boli zaznamenané štyri predchádzajúce otrasy, začínajúce najsilnejším (3,7 M) o 18:28 predchádzajúceho dňa. 
Škody.
Poškodenia boli rozsiahle a závažné. Medzi stavby, ktoré zemetrasenie nenávratne poškodilo, patrilo takmer 400 000 budov, množstvo nadzemných cestných a železničných mostov a 120 zo 150 prístavných móla v prístave Kóbe. Zemetrasenie vyvolalo približne 300 požiarov, ktoré zachvátili veľké časti mesta. Časté boli výpadky dodávok vody, elektriny a plynu. Obyvatelia sa báli vrátiť sa domov kvôli dotrasom, ktoré trvali ešte niekoľko dní. Väčšina úmrtí (viac ako 4 000) sa vyskytla v mestách a predmestiach prefektúry Hjógo.
Jedna pätina budov v najviac postihnutých oblastiach bola úplne zničená alebo sa stala neobývateľnou. Z prevádzky bolo vyradených približne 22 % kancelárií v centrálnej obchodnej štvrti Kóbe a viac ako polovica domov v tejto oblasti bola vyhlásená za neobývateľnú. Výškové budovy, ktoré boli postavené v súlade so stavebnými predpismi z roku 1981, zväčša utrpeli menšie škody.
Poškodenie diaľnic a metra bolo najvýraznejším obrazom zemetrasenia a fotografie zrútenej nadzemnej časti diaľnice Hanšin v Kóbe sa objavili na titulných stranách novín po celom svete. Väčšina ľudí v Japonsku verila, že tieto konštrukcie sú vďaka svojej betónovej konštrukcii vystuženej oceľou relatívne odolné voči poškodeniu zemetrasením. Hoci sa spočiatku predpokladalo, že stavby boli nedbalo postavené, neskôr sa ukázalo, že väčšina zrútených konštrukcií bola postavená správne v súlade s stavebnými predpismi platnými v 60. rokoch 20. storočia. Špecifikácie oceľovej výstuže v týchto predpisoch sa ukázali ako nedostatočné a boli niekoľkokrát revidované, pričom posledná revízia bola vykonaná v roku 1981, ktorá sa ukázala ako účinná, ale vzťahovala sa len na nové konštrukcie.
Pomoc.
Do záchranných prác počas prvých troch mesiacov po zemetrasení sa zapojilo približne 1,2 milióna dobrovoľníkov, vrátane cudzincov. Maloobchodníci využili svoje existujúce dodávateľské siete na dodávanie nevyhnutných potrieb do postihnutých oblastí, zatiaľ čo telekomunikačné spoločnosti poskytli obetiam bezplatné telefónne služby, zatiaľ čo japonská vláda pod vedením Tomiiči Murajamu spočiatku nedokázala zorganizovať účinnú pomoc pre túto oblasť.
Zemetrasenie bolo pre japonské orgány zodpovedné za prevenciu katastrof veľkým varovným signálom. Japonsko konštrukčne upravovalo budovy a stavalo sa ďalej od seba. Vláda krajiny po zemetrasení zmenila svoju politiku reagovania na živelné katastrofy.

</doc>
<doc id="742247" url="https://sk.wikipedia.org/wiki?curid=742247" title="Kurt Werner Tutter">
Kurt Werner Tutter

Kurt Werner Tutter (* 12. december 1909, Smíchov† 9. marec 1983, Bad Kötzting) bol česko-nemecký politik, nacista, príslušník NSDAP a SS, vojnový zločinec druhej svetovej vojny, po vojne agent ŠtB v Západnom Nemecku.
Život.
Mladosť.
Narodil sa na pražskom Smíchove ako syn Konrada Tuttera a jeho manželky Mety, rodenej Meissnerovej. Jeho rodičia boli českí Nemci, pôvodne pochádzajúci z juhočeskej Dolní Radoune pri Jindřichovom Hradci. Vyštudoval inžinierstvo, ovládal osem jazykov. Oženil sa s Ilse, rodenou Lügnerovou, s ktorou mal dvoch synov a dcéru.
Prvá republika.
Za prvej republiky bol zamestnaný ako technický štátny úradník, stále viac sa však politicky angažoval v nemeckých nacionalistických kruhoch. Od roku 1934 bol polícii známy ako príslušník Sudetonemeckého domáceho frontu, roku 1935 pretvorené v Sudetonemeckú stranu (SdP). Tutter pôsobil ako predseda jej pražského mestského združenia a bol tiež propagačným manažérom a tlačovým hovorcom SdP. Prednášal na straníckych podujatiach, organizoval rečnícke kurzy a pôsobil ako redaktor novín "„Der Ruf“" a "„Nachrichtenblatt der Sudetendeutsche Heimatfront“". Na mesačnej schôdzi pražského okresného združenia SdP vedenej Tutterom, konanej pod heslom „Boj za práva a česť nemeckého robotníka i odkazy organizácie“ dňa 25. novembra 1936 v Nemeckom dome v Prahe poslanec Národného zhromaždenia Georg Wollner predniesol pred asi 800 účastníkmi nenávistný prejav proti československému štátu a stretnutie bolo nútene rozohnané četníctvom. V komunálnych voľbách 22. mája 1938 bol Tutter zvolený do pražského zastupiteľstva na kandidátke SdP (spolu s Jozefom Pfitznerom a Fritzom Pawellkom).
Po Mníchovskej dohode sa Tutter s rodinou v novembri 1938 presťahoval do Liberca, ktorý sa po zábore Sudet stal súčasťou Nacistického Nemecka. Tu získal miesto poradcu na Ríšskom úrade pre propagandu, v skutočnosti tu však pracoval pre nemeckú vojenskú rozviedku Abwehr. V súvislosti s okolnosťami dopravnej nehody, ktorej sa zúčastnil, musel Tutter v roku 1939 opustiť Sudety a vrátil sa do Prahy, po nemeckej okupácii hlavného mesta Protektorátu Čechy a Morava, kde pôsobil ako tlmočník a organizátor konferencií.
Druhá svetová vojna.
Po zahájení druhej svetovej vojny slúžil Tutter ako spravodajca kontrarozviedky Abwehr v Taliansku, Juhoslávii, Bulharsku, Rumunsku a Turecku. Následne bol povolaný na východný front, kde bol zranený pri bojoch na Kaukaze. Od januára 1943 bol ako príslušník II. oddelenie Abwehru pridelený k divízii Brandenburg. V rámci reorganizácie Abwehru Otto Skorzenym sa Tutter v roku 1944 stal členom jednotky SS-Einheit Südost vytvorenej z divízie Brandenburg. Z tejto jednotky následne vzniklo bojové zoskupenie SS „Josef“, vytvorené v Badene pri Viedni pre boj proti partizánom v Protektoráte Čechy a Morava a na Slovensku pod velením SS-Obersturmführera Waltera Pawlofského, tvorené predovšetkým vojakmi z radov českých a slovenských Nemcov, Hlinkovej gardy a mladistvých príslušníkov Hlinkovej mládeže. Potom, čo bolo operačné velenie SS premiestnené na Slovensko a v obci Sekule neďaleko Senice bolo zriadené výcvikové stredisko pre boj zblízka, sebaobranu, ničenie budov a mostov a prípravu atentátu, bol zástupcom veliteľa Pawlofského menovaný SS-Oberscharführer Tutter. Počas tzv. „praktickej časti výcviku“ došlo na Slovensku k najmenej 44 vraždám. 
8. novembra protipartizánska jednotka Josef vydávajúca sa za partizánov zavraždila za osobnej Tutterovej účasti 4 partizánov a 7 civilistov na šípkovskej samote Lupenice. Ďalší siedmi civilisti boli zabití 10. novembra výbuchom nastraženej míny pri otváraní Bučkovej koliby na Lupeniciach, keď prišli vziať mŕtvoly spoluobčanov. 13. novembra bola obec Šípkov jednotkou Jozef prepadnutá a v tzv. „Židovni“ boli upálení ďalší 4 civilisti. Protipartizánska akcia bola motivovaná snahou získať archív a majetok prezidenta Jozefa Tisa ukoristený partizánskou jednotkou brigády Jána Žižku.
Školiace stredisko Sekule bolo uzavreté na jar 1945 a účastníci boli rozdelení do niekoľkých bojových skupín. Tutter za svoju službu v Abwehri dostal Železný kríž I. triedy.
Tutter bol následne menovaný za veliteľa skupiny s operačným priestorom na Morave S tou sa v apríli 1945 presunul cez Třešť a Valašské Meziříčí do Vizovíc, aby tu skupina v rámci operácie "„Auerhahn“" spolu s gestapom a pravidelnými divíziami SS zakročila proti silnejúcim akciám 1. československej partizánskej brigády Jána Žižku na Valašsku. Večer 18. apríla 1945 prečítal Tutter svojim mužom operačný rozkaz pre budúci deň k zajatiu partizánov a ich pomocníkov na Ploštine. V poludňajších hodinách 19. apríla 1945 dorazilo komando „Josef“ do Ploštiny, kde vypálilo osem z desiatich domov a zavraždilo 24 ľudí. Velenie komanda, vrátane Tuttera, sa potom 23. apríla 1945 zapojilo do ďalšej operácie proti partizánom, pri ktorej bolo v dedine Prlov pri Vsetíne zavraždených 21 osôb a vypálených niekoľko domov.
Po vojne.
Po ukončení operácie "„Auerhahn“" sa Tutter vrátil k svojej rodine do Prahy. Tam bol ako Nemec a ríšsky občan v máji 1945 zatknutý a krátko nato deportovaný do Bavorska.
V Bavorsku sa Tutter s rodinou usadil vo Weißenstadte, kde získal pozíciu na bavorskom ministerstve poľnohospodárstva. V septembri 1946 ho však zatkla americká rozviedka a na žiadosť československého generála Bohuslava Ečera ho v novembri 1946 vydala do Československa. Tu bol súdený pred tribunálom v Bratislave, pričom predmetom obžaloby však neboli vojnové zločiny v Ploštine a Prlove, ale iba jeho práca inštruktora a vedúceho výcvikového tábora v Sekuliach. 28. apríla 1948 ho odsúdil bratislavský Ľudový súd na šesť rokov väzenia za kolaboráciu, ktoré si následne odpykal ako väzeň č. 6358 v slovenskej väznici Leopoldov.
Po prepustení z väzenia bol Tutter v roku 1952 odvezený do zberného tábora Ostrava-Kunčičky . Odtiaľ bol niekoľkokrát prevezený do Prahy k „výsluchom“, pravdepodobne však išlo o náborové pohovory k československej Štátnej bezpečnosti.
Agentom ŠtB v Západnom Nemecku.
Tutter sa v roku 1954 vrátil k svojej rodine do Weißenstadtu ako tzv. Spätheimkehrer (neskorý navrátilec), už ako agent ŠtB s krycím menom Konrad II. Neskôr sa presťahoval do Frankfurtu nad Mohanom, kde pracoval ako obchodník. V ŠtB bol jeho československou spojkou major František Šulc, ktorý sa s Tutterom schádzal zvyčajne vo Viedni.
Potom, čo bol na vrchole Hohenbogen zriadený záchytný systém NATO pre telekomunikačný sektor „F“, sa Tutter v roku 1962 stal civilným zamestnancom Bundeswehru ako radista pri leteckom telekomunikačnom pluku 72 a na základe toho sa presťahoval do Kötztingu, neďaleko západočeskej hranice s Československom. Správy o krycích rotách nemeckej spravodajskej služby, organizačný plán a zoznam personálu Leteckého telekomunikačného pluku Bundeswehru 72, ktorý bol vytvorený na zachytenie rádiového spojenia medzi pilotmi ČSSR a NDR, odovzdal ŠtB v decembri 1962. V roku 1966 podalo pražské štátne zastupiteľstvo na Tuttera obžalobu za masaker na Ploštine. Štátna bezpečnosť pri vyšetrovaní ocenila cennú spoluprácu s Tutterom a námestník ministra vnútra Jaroslav Klíma zariadil prostredníctvom námestníka generálneho prokurátora ČSSR Jaroslava Davida uzavretie prípadu Tutter/Pawlowski z dôvodu možného ohrozenia záujmov ČSSR v zahraničí. V januári 1969 dostal Tutter nové krycie meno, Dietrich .
Dňa 12. januára 1972 bola v bezpečnostnej bráne budovy ústredia telekomunikačného sektora F nájdená stratená obálka obsahujúca náčrt vojenského zariadenia, rozvrhy smien, telefónny zoznam, popis vybavenia odpočúvacieho vozidla MAN 5t a strojopisný list so zjavne podozrivým obsahom. Tutter bol tiež terčom vyšetrovania západonemeckého Štátneho úradu kriminálnej polície a Vojenskej kontrarozviedky (MAD), pretože patril do skupiny ľudí, ktorí už predtým touto bránou prešli. Výsluchový protokol ukazuje, že Tutter už predtým slúžil ako zdroj v iných operáciách MADGrp VI a pravdepodobne tiež slúžil ako agent MAD. Tutterovi sa však podarilo presunúť podozrenie na civilného zamestnanca údržby závodu, na ktorého písacom stroji bol list napísaný. V roku 1974 potom odišiel do dôchodku.
Vo svojom domovskom Kötztingu bol Tutter päť rokov členom mestskej rady za CSU, ďalej členom rady protestantskej cirkvi, predsedom miestnej skupiny Sudetonemeckého krajanského združenia a vedúcim miestneho centra pre vzdelávanie dospelých. Kvôli svojej rôznorodej sociálnej angažovanosti bol cenený ako vážený občan mesta, a keď tu 9. marca 1983 zomrel a bol tu pochovaný, stretlo sa to so značnou pozornosťou verejnosti.
Posmrtné stotožnenie a krytie orgánmi ČSSR.
Identita veliteľa zoskupenia SS „Josef“ bola zrejme orgánom ČSSR známa už dlhšiu dobu. Tieto znalosti boli pravdepodobne tiež základom pre Tutterov nábor na agenta Štátnej bezpečnosti ČSSR. Mená tých, ktorí boli zodpovední za vypálenie ich domov a smrť ich známych a príbuzných, boli pozostalým z vypálených dedín utajené.
Román "Smrť sa volá Engelchen" od slovenského spisovateľa Ladislava Mňačka, vydaný v roku 1959, ktorý literárne pojednáva o udalostiach na Ploštine, dáva osobe zodpovednej za masaker meno "„Engelchen“" a dôstojník SS je popísaný ako výrobca huslí z Klingenthalu. Zostáva nejasné, či úplne odlišný pôvod pripisovaný vojnovému zločincovi v literárnej fikcii bol úmyselný alebo náhodný.
Potom, čo boli po zásahu ŠtB obvinenia proti Tutterovi v roku 1966 stiahnuté, publikoval Roman Cílek 28. februára 1969 v novinách "„Hlas revolúcie“" text o vojnových zločinoch spáchaných jednotkou SS "Josef" na Ploštine a Prlove, kde boli spomenuté aj mená Walter Pawlofski a Werner Tutter. Tutterovo meno spomína Cílek znovu v roku 1985 v súvislosti s vypálením Prlova v knihe Smrť na prahu života, rovnako tak vo svojej knihe "Ploština" z roku 1990 uvádza SS-Oberscharführera Tuttera ako inštruktora masakru. O Tutterovej osobe však neexistovalo žiadne verejné povedomie a prenasledovanie Cílka komunistickými orgánmi nebolo žiaduce.
Denník Mladá fronta DNES v novembri 2000 uviedol, že vojnového zločinca Kurta Wernera Tuttera roky kryli členovia čs. štátnej komisie pre stíhanie vojnových zločincov Jaroslav David a Jaroslav Klíma. Úrad pre dokumentáciu a vyšetrovanie zločinov komunizmu potom Davida a Klímu obvinil z prekročenia právomoci verejného činiteľa a marenia trestu vo funkcii. Redaktor Mladej fronty DNES Luděk Navara prípad Tutter ďalej skúmal a svoje poznatky zverejnil v roku 2002 v knihe "„Smrt si říká Tutter“", na základe ktorej bol roku 2005 Českou televíziou vytvorený dokumentárny film.
Správy v českých médiách prinútili nemeckého germanistu a slavistu Winfrieda Baumanna, pochádzajúceho z Kötztingu, k zameraniu sa na osobnosť niekdajšieho kötztingerského občana Kurta Wernera Tuttera, ktorý odhalil jeho totožnosť s vojnovým zločincom. 9. marca 2001 denník "„Straubinger Tagblatt“" publikoval Baumannov celostránkový článok od pod názvom "„Nacistický zločinec a vrcholný agent ČSSR žil v Kötztingu 20 rokov bez ťažkostí“", čo samotnom v Kötztingu vyvolalo značný rozruch.

</doc>
<doc id="742250" url="https://sk.wikipedia.org/wiki?curid=742250" title="Werner Tutter">
Werner Tutter



</doc>
<doc id="742253" url="https://sk.wikipedia.org/wiki?curid=742253" title="Izidor Mladší">
Izidor Mladší



</doc>
<doc id="742258" url="https://sk.wikipedia.org/wiki?curid=742258" title="Nagisa Ōshima">
Nagisa Ōshima

Nagisa Ōshima (* 31. marec 1932, Kyoto – † 15. január 2013, Fujisawa) bol japonský režisér a scenárista. Bol jedným z predstaviteľov japonskej novej vlny 60. rokov 20. storočia s filmami ako "Seišun zankoku monogatari" (1959) o nepokojnom období dospievania, "Etsuraku" (1965) alebo "Kôshikei" (1968), ktoré sa dôrazne venovali téme trestu smrti. V 70. rokoch 20. storočia sa vyznamenal filmom "Gishiki" (1971) a najmä škandalóznou a vznešenou snímkou "Korida lásky" (1976), ktorý bol uvedený na festivale Directors' Fortnight, a po ňom nasledoval "Ai no bórei" (1978), ktorý získal cenu za najlepšiu réžiu na filmovom festivale v Cannes. Následne režíroval film "Veselé Vianoce, pán Lawrence" (1983), anglo-japonskú koprodukciu s Davidom Bowiem a Rjúičim Sakamotom v hlavných úlohách. Režíroval aj Charlotte Rampling vo francúzskom filme "Max, má láska" (1986) a v roku 1999 natočil svoj posledný film "Tabou" (1999). Za svoju kariéru režíroval okolo 30 filmov rôznych žánrov.
Ōshima zomrel 15. januára vo veku 80 kokov na zápal pľúc v nemocnici neďaleko Tokia.
Životopis.
Filmár debutoval v roku 1959 filmom "Ai to kibó no mači", po ktorom nasledoval "Seišun zankoku monogatari". Zásadnú scénu dosiahol v roku 1960 dielom "Nihon no joru to kiri", filmom búrlivej a dramatickej politickej debaty v rámci ľavice. V roku 1965 režíroval filmy "Yunbogi's Diary" a v nasledujúcich rokoch "Hakuchû no tôrima" a "Nihon shunka-kô", no v Európe sa presadil až v roku 1968 filmom "Kôshikei." V roku 1969 bol film "Shônen" uvedený na filmovom festivale v Benátkach. Oveľa drsnejší bol predchádzajúci počin "Shinjuku dorobô nikki" (1968) a následné "Tokyo senso sengo hiwa" (1970) a "Ceremónia" (1971), akési zhrnutie jeho činnosti. neskôr v roku 1976 nasledoval „škandalózny“ film "V ríši zmyslov". Oshimova úloha v japonskej kinematografii je analogická s Godardovou úlohou vo francúzskej kinematografii. Filmárove kritické (a sebakritické) skúmanie začína neustálym popieraním seba samého a spoločnosti, v ktorej žije a ktorej je dedičom. Medzi jeho ďalšie filmy patria "Furyō" (1983), uvedený v Cannes, dokument "Kyoto, My Mother's Place" (1990) a "Taboo - Gohatto" (2000).

</doc>
<doc id="742259" url="https://sk.wikipedia.org/wiki?curid=742259" title="J. A. Seazer">
J. A. Seazer

J. A. Seazer (* 6. október 1948, Mijazaki) je japonský hudobný skladateľ a hudobník. Za svoju kariéru vytvoril hudbu k viac ako 20 produkciám, vrátane filmov ako "Boxer" (1977), "Collections privées" (1979), "Les Fruits de la passion" (1981) alebo "Adieu l'arche" (1984). Seazer vydal aj viacero hudobných albumov rôznych žánrov. Objavil sa aj ako herec v dvoch filmoch: "Sho o suteyo machi e deyô" (1971) a "Den-en ni shisu" (1974).
Seazer sa v 60. rokoch 20. storočia tešil popularite medzi študentmi v Japonsku a úzko spolupracoval s režisérom Šudžím Terajamom a jeho divadlom Tendžo Sadžiki.
Životopis.
V roku 1969 sa presťahoval do Tokia a odišiel z Tokijskej akadémie dizajnérov, kde bol jeho spolužiakom Džunji Takada. Neskôr sa stretol so Šudžím Terajamom a pridal sa k Divadelnému súboru Tenjo Sajiki, kde mal na starosti hudbu a réžiu. 
Seazer bol v Európe a Amerike najznámejší vďaka svojej úzkej spolupráci s filmovým a divadelným režisérom Šúdži Terajamom, ktorý zomrel v roku 1983. Zložil hudbu k Terayamovým filmom, ako aj k mnohým divadelným produkciám jeho spoločnosti "Tenjō Sajiki" (天井桟敷), z ktorých niektoré možno klasifikovať ako progresívny rock. Po Terayamovej smrti Seazer spoluzaložil divadelnú skupinu s názvom "Banyu Inryoku" (万有引力, známu aj pod anglickým prekladom "Universal Gravitation"), ktorá je stále aktívna. V 21. storočí niekoľkokrát vystúpil so svojou skupinou "Asian Crack Band" po tom, čo viac ako 30 rokov nevystupoval naživo.
Seazer často strieda rockové zvuky s epickými, opernými vokálmi a tichými, melancholickými, tradičnými japonskými pasážami. Nie je ani vyštudovaným skladateľom, svoje zručnosti získal autodidakticky.
Slávne diela.
Je zodpovedný za soundtrack k medzinárodne uznávanému filmu "Les Fruits de la passion" (v hlavnej úlohe s Klausom Kinskim); zložil hudbu aj k anime adaptácii komiksu "Midori, dievča s kaméliou" (少女椿; "Šódžo Tsubaki" ) od Suehira Marua. Rocková opera "Šintokumaru" je tiež výsledkom spolupráce s Terayamom.
Seazer tiež zložil zborovú hudbu k anime seriálu "Utena. Revolutionary Girl", ako aj soundtrack k anime filmu "Utena – The Movie" spolu so Shinkichi Mitsumune a Hideato Amari.

</doc>
<doc id="742264" url="https://sk.wikipedia.org/wiki?curid=742264" title="Manipul (pás)">
Manipul (pás)

Manipul je časť liturgického odevu rímskokatolíckeho, ale niekde aj anglikánskeho či luteránskeho duchovenstva. Nosí ho subdiakon, diakon, kňaz a biskup. V Rímskom misáli sa od roku 1970 nespomína, dnes je jeho používanie v Latinskej cirkvi veľmi zriedkavé. Používa pri slávení sv. omše podľa mimoriadnej formy Rímskeho rítu, keďže pri tomto slávení je jeho používanie povinné. Manipul sa nosí na predlaktí ľavej ruky, pripomína malú štólu. Je v liturgickej farbe, tak ako zbytok liturgického odevu.

</doc>
<doc id="742270" url="https://sk.wikipedia.org/wiki?curid=742270" title="Majer (veľkostatok)">
Majer (veľkostatok)

Majer je historický pojem označujúci poľnohospodársky veľkostatok alebo hospodársky dvor, ktorý sa nachádzal spravidla mimo zastavaného územia obce. Bol typický pre územie strednej Európy, najmä dnešného Slovenska, Maďarska a Rakúska, a slúžil ako základná produkčná jednotka veľkostatkárskeho hospodárstva. 
Definícia.
V užšom význame označuje majer hospodársku jednotku pozostávajúcu z obytných, hospodárskych a výrobných objektov, ktorá bola zameraná na poľnohospodársku produkciu pre potreby šľachty, cirkvi alebo štátu. Na rozdiel od kaštieľa neplnil reprezentatívnu funkciu, ale výlučne hospodársku.
Etymológia.
Slovo „majer“ pochádza z nemeckého výrazu Meierhof, ktorý označoval hospodársky dvor spravovaný správcom (meierom). Tento pojem sa postupne rozšíril do jazykov strednej Európy, vrátane slovenčiny, najmä v oblastiach s výrazným nemeckým a uhorským vplyvom.
Charakteristika.
Majer tvoril samostatný hospodársky areál, pozostávajúci z obytných a hospodárskych budov. Súčasťou majerov boli najmä:
Hospodárenie bolo zamerané na rastlinnú výrobu, chov hospodárskych zvierat alebo kombináciu oboch foriem.
Historický vývoj.
Majere sa začali formovať už v stredoveku, výraznejšie sa však rozšírili v 18. a 19. storočí v období rozvoja veľkostatkárskeho hospodárstva. Patrili šľachtickým rodom, cirkevným inštitúciám alebo veľkým statkárom a slúžili na efektívne využívanie rozsiahlych pozemkov.
Po vzniku Československa v roku 1918 a po pozemkovej reforme došlo k postupnému úpadku niektorých majerov. Po roku 1948 boli majere znárodnené a začlenené do systému jednotných roľníckych družstiev alebo štátnych majetkov, čím stratili svoju pôvodnú organizačnú funkciu. 
Majer v strednej Európe.
Majere boli rozšírené najmä na území dnešného Slovenska, Maďarska, Rakúska a Česka. V jednotlivých regiónoch sa ich architektonická podoba a hospodárska organizácia líšili v závislosti od miestnych podmienok a vlastníckych vzťahov. V súčasnosti sú niektoré bývalé majere pamiatkovo chránené alebo adaptované na nové využitie, napríklad v oblasti cestovného ruchu alebo agroturistiky.
Súčasnosť.
V súčasnosti sa mnohé majere nezachovali alebo stratili pôvodnú funkciu. Časť objektov bola asanovaná, prestavaná alebo integrovaná do moderných poľnohospodárskych areálov, iné sa premenili na obytné alebo rekreačné objekty.
Terminologické súvislosti.
V historickom kontexte je pojem "majer" príbuzný pojmom "veľkostatok", "domínium" alebo "latifundium". Odlišuje sa od menších roľníckych usadlostí najmä rozsahom hospodárstva a organizáciou výroby.
Pozri aj.
Statok &lt;br&gt;
Jednotné roľnícke družstvo &lt;br&gt;
Kopanica

</doc>
<doc id="742279" url="https://sk.wikipedia.org/wiki?curid=742279" title="Allmend">
Allmend

Allmend (alebo ) je miestna časť, kde sa stretávajú švajčiarske obce Zollikofen a Münchenbuchsee. V roku 1952 tu Cirkev Ježiša Krista Svätých neskorších dní otvorila svoj prvý chrám na európskej pôde. V lesoparku Buchsiwald za ním sa nachádza priestranná plocha na opekanie.
Nachádza sa tu tiež železničná stanica Zollikofen, predajňa Otto's a základná škola s materskou školou.

</doc>
<doc id="742280" url="https://sk.wikipedia.org/wiki?curid=742280" title="Felón">
Felón

Felón (gr. φαιλόνιο) je liturgické rúcho kňaza gréckokatolíckej a pravoslávnej cirkvi používané počas svätej Božskej liturgie a iných neliturgických sláveniach (napr. večiereň, utiereň, ...). V starovekej Cirkvi to bolo aj rúcho biskupa a nazývalo sa polystavrion, pretože na ňom boli všade zobrazené kríže. Po páde Konštantínopolu ( 1453 ) nahradil ekumenický patriarcha felón archijerejským sakkosom a to bolo potom ustanovené pre všetkých biskupov.
Felón je odev, pripomínajúci staroveký plášť a bez rukávov. Je otvorený vpredu a nosí sa cez hlavu. Existujú dva typy: Byzantský (grécky) je šitý tak, že siaha cez ramená, zatiaľ čo ruský felón končí vysokým, úzkym golierom, ktorý zakrýva zadnú časť hlavy.
V rímskokatolíckej cirkvi je ekvivalentným rúchom ornát.
Felón symbolizuje tuniku Krista.
Modlitba pri obliekaní felóna: Pane, tvoji kňazi nech sa odejú do spravodlivosti a tvoji svätí nech plesajú teraz i vždycky i na veky vekov. Amen.

</doc>
<doc id="742281" url="https://sk.wikipedia.org/wiki?curid=742281" title="Boston Breakers (WUSA)">
Boston Breakers (WUSA)

Boston Breakers bol profesionálny ženský futbalový klub, ktorý pôsobil v lige Women’s United Soccer Association (WUSA). Domáce zápasy hrával na štadióne Nickerson Field v areáli Bostonskej univerzity v meste Boston, štát Massachusetts.
História.
Klub Boston Breakers začal pôsobiť v roku 2001. Názov tímu vznikol prostredníctvom verejnej súťaže „pomenuj tím“, ktorú vyhrala pätnásťročná Laura DeDonato z mesta Easton v štáte Massachusetts s návrhom názvu „Boston Breakers“.
V poslednej sezóne ligy WUSA dosiahli Breakers svoju najlepšiu bilanciu – 10 výhier, 4 prehry a 7 remíz. V základnej časti skončili na prvom mieste, no v semifinále play-off vypadli po prehre s tímom Washington Freedom.
Ocenenia.
Boston Breakers získali ocenenie za komunitné služby a v roku 2002 mali najvyššiu návštevnosť v celej lige. V roku 2003 klub a jeho členovia získali tieto individuálne ocenenia:
Pozastavenie ligy.
Dňa 15. septembra 2003 oznámila Women’s United Soccer Association pozastavenie svojej činnosti.
V roku 2007 bol klub Boston Breakers obnovený v rámci ligy Women’s Professional Soccer (WPS). Po rozpade WPS v roku 2012 sa klub pripojil k novovzniknutej súťaži WPSL Elite.
Hráči.
Zoznam futbalistiek za rok 2003

</doc>
<doc id="742282" url="https://sk.wikipedia.org/wiki?curid=742282" title="Myjavské kopanice">
Myjavské kopanice

Myjavské kopanice sú geografický a kultúrno‑historický región na západnom Slovensku v okolí mesta Myjava. Charakterizuje ho typické rozptýlené osídlenie kopaníc – samostatných usadlostí v kopcovitom teréne, bohaté ľudové tradície a kulinárske zvyky spojené s ovocinárstvom a vidieckym životom. Región sa nachádza na Myjavská pahorkatina medzi Záhorie, Považie a Biele Karpaty. 
Najvyšším vrchom je Vrch Vápenná ( m). Región sa nachádza v Trenčianskom kraji okrese Myjava a je súčasťou Myjavskej pahorkatiny.
Poloha.
Myjavské kopanice sa rozprestierajú v okolí okresu Myjava a blízkych obcí ako Stará Turá a Brezová pod Bradlom v západnom Slovensku. Región patrí do geomorfologickej oblasti Myjavskej pahorkatiny, ktorá je ohraničená Záhorskou nížinou a Považským podolím na západe, Malými a Bielymi Karpatmi na juhovýchode a severovýchode.
História.
Osídlenie Myjavských kopaníc je staré; oblasť bola kolonizovaná v rôznych vlnách od stredoveku. Intenzívna kolonizácia kopcovitých oblastí prebehla najmä v 16. a 17. storočí, súvisela s valašskou kolonizáciou, čo viedlo k vzniku typického rozptýleného spôsobu osídlenia s izolovanými gazdovstvami.
Kultúra.
Folklór a tradície.
Región je známy bohatými folklórnymi tradíciami, hudbou a tancom. Každoročne sa tu koná viaceré kultúrne podujatia, medzi najvýznamnejšie patrí Medzinárodný folklórny festival v Myjave, ktorý sa koná v júni a priťahuje folklórne súbory z domova aj zo zahraničia.
Ľudová architektúra.
Typické pre kopanice sú tradičné drevené usadlosti a vidiecke stavby s rozptýleným usporiadaním, ktoré odrážajú historický spôsob života a hospodárstva obyvateľov regiónu.
Životné prostredie a príroda.
Región ponúka atraktívne prírodné prostredie, ktoré je vhodné pre pešiu turistiku, cykloturistiku a agroturistiku. Územie je charakteristické kopcovitým terénom, pasienkami, lesmi a malými vodnými plochami, ktoré tvoria hodnotu pre rekreáciu a oddych.
Turizmus.
Región je vyhľadávaný turistami, ktorí navštívia obce ako Myjava, Stará Turá a Brezová pod Bradlom. Turistické možnosti zahŕňajú pešiu turistiku, cyklotrasy, agroturistiku, tradičné jarmoky a ochutnávky lokálnych produktov, ako sú ovocné pálenky a domáce výrobky.

</doc>
<doc id="742283" url="https://sk.wikipedia.org/wiki?curid=742283" title="Péter Magyar">
Péter Magyar

Péter Magyar (* 16. marec 1981; Budapešť, Maďarsko) je maďarský politik, právnik a opozičný líder, ktorý od roku 2024 pôsobí ako poslanec Európskeho parlamentu a predseda Strany rešpektu a slobody (TISZA). Je všeobecne považovaný za hlavného vyzývateľa premiéra Viktora Orbána v parlamentných voľbách v roku 2026.
Magyar, bývalý člen maďarskej vládnej strany Fidesz a exmanžel bývalej ministerky spravodlivosti Judit Vargovej, získal celosvetovú pozornosť, keď vo februári 2024 verejne oznámil svoju rezignáciu zo všetkých vládnych pozícií uprostred prezidentského skandálu s amnestiami, po tom, ako vyjadril hlbokú nespokojnosť s tým, ako Fidesz vládol krajine.
15. marca 2024 oznámil svoju túžbu vytvoriť novú politickú platformu pre občanov nespokojných aj s vládou aj s establišmentovou opozíciou. Prevzal vedenie predtým neznámej Strany rešpektu a slobody (Tisztelet és Szabadság Párt; TISZA) a stal sa najvýznamnejším opozičným lídrom. Vo voľbách do Európskeho parlamentu v roku 2024 získala jeho strana s takmer 30% hlasov druhé miesto za Fideszom, čo je najvyšší počet a percento hlasov pre stranu, ktorá nie je Fidesz, od roku 2006. Magyar sa identifikuje ako „kritický“ pro-európan a konzervatívny liberál.
Právna a skorá politická kariéra.
Pred vstupom do politiky v miestnej pobočke strany Fidesz, v tom čase opozičnej strany, sa Magyar podieľal na "pro bono" právnom zastupovaní a pomoci protivládnym aktivistom počas protestov v Maďarsku v roku 2006. Po prevzatí moci stranou Fidesz v maďarských parlamentných voľbách v roku 2010 bol vymenovaný za úradníka na ministerstve zahraničných vecí. O rok neskôr, počas maďarského predsedníctva EÚ, nastúpil do Stáleho zastúpenia Maďarska v Európskej únii. V roku 2015 bol zamestnaný kanceláriou predsedu vlády. V septembri 2018 prevzal vedenie právneho riaditeľstva EÚ štátnej banky MBH Bank. V rokoch 2019 až 2022 bol generálnym riaditeľom Centra študentských pôžičiek.
Odchod z Fideszu.
Magyar sa prvýkrát dostal do povedomia svojou kritikou vládnych politikov po škandále s prezidentskou amnestiou Katalin Novákovej. Vo februári 2024 Magyar zverejnil hlasovú nahrávku svojej manželky, ktorú tajne natočil bez jej vedomia alebo súhlasu. Z nej vyplynulo, že maďarská prezidentka Katalin Nováková v apríli 2023 udelila prezidentskú amnestiu Endremu Kónyovi, zástupcovi riaditeľa štátneho detského domova neďaleko Budapešti. Kónya nútil deti, aby utajili sexuálne zneužívanie zo strany svojho nadriadeného, riaditeľa domova Jánosa Vásárhelyiho. Škandál vyústil do protivládnych protestov požadujúcich, aby Nováková odstúpila; urobila tak 10. februára 2024. V ten istý deň Magyarova exmanželka Judit Vargová, bývalá ministerka spravodlivosti, ktorá amnestiu podpísala, tiež oznámila svoju rezignáciu z Národného zhromaždenia a svojej pozície líderky kandidátky strany Fidesz v júnových voľbách do Európskeho parlamentu v roku 2024.
Len niekoľko hodín po oznámení jeho bývalej manželky o odchode z politiky zverejnil Magyar na Facebooku príspevok, v ktorom vyhlásil, že rezignuje na svoje funkcie v dvoch štátnych podnikoch a vzdá sa svojho miesta v predstavenstve MBH Bank. Ďalej napísal, že v posledných rokoch si uvedomil, že myšlienka „národného, suverénneho, buržoázneho Maďarska“, deklarovaná ako cieľ vlády Viktora Orbána, je v skutočnosti „politickým produktom“ slúžiacim na zakrytie masívnej korupcie a prevodov bohatstva tým, ktorí majú správne známosti.
V nasledujúcich týždňoch Magyar poskytol niekoľko rozhovorov s najčítanejšími maďarskými spravodajskými organizáciami vrátane Partizán, Telex.hu a 444.hu, v ktorých rozsiahlo kritizoval vládu, najmä ministra Úradu premiéra Antala Rogána. Tvrdil, že počas svojho pôsobenia vo funkcii generálneho riaditeľa Centra študentských pôžičiek bol nútený uprednostňovať osoby blízke Orbánovi vo verejných súťažiach a bol pod tlakom v súvislosti s aspektmi jeho rozvodu. Jeho prvý rozhovor, v ktorom tvrdil, že „polovicu krajiny vlastní zopár rodín“, mal k marcu 2024 viac ako dva milióny zhliadnutí.
Magyar aj v nasledujúcich dňoch pokračoval v publikovaní príspevkov kritických voči osobnostiam spojeným s vládou tvrdiac, že ľudia priateľskí alebo príbuzní premiérovi, ako napríklad jeho zať István Tiborcz, nahromadili obrovské množstvo bohatstva skryté za domácimi fondmi súkromného kapitálu. 15. marca 2024 usporiadal v Budapešti zhromaždenie, ktorého sa zúčastnili desaťtisíce ľudí, na ktorom oznámil založenie novej politickej strany. Podľa prieskumu verejnej mienky vykonaného v tom mesiaci približne 15 percent voličov uviedlo, že ak by kandidoval, „isto alebo s vysokou pravdepodobnosťou“ by hlasovali za Magyara.
6. apríla 2024 zorganizoval Magyar druhú demonštráciu proti vláde. Vládu Orbána opísal ako „feudalistický systém“, ktorý treba zrušiť. Zúčastnili sa jej státisíce protestujúcich. Vládou podporovaný think tank Megafon minul v týždňoch pred zhromaždením 117 miliónov HUF na reklamnú kampaň mierenú proti Magyarovi na Facebooku.
Líder opozície (2024 – súčasnosť).
Po voľbách do Európskeho parlamentu v roku 2024 sa strana TISZA stala najsilnejšou opozičnou stranou v Maďarsku a Magyar začal byť všeobecne považovaný za nového lídra opozície.
Strana TISZA.
Magyar sa pridal k strane TISZA, aby kandidoval vo voľbách do Európskeho parlamentu v roku 2024. Magyar sa rozhodol prevziať menšiu stranu namiesto založenia novej, aby sa vyhol časovým obmedzeniam a potenciálnym administratívnym problémom. Po oznámení si Magyar rýchlo získal národnú pozornosť a významnú verejnú podporu, vyzývajúc vládnucu stranu Fidesz aj tradičnú opozíciu.
Zatiaľ čo sa TISZA oficiálne vyhýba fixným ideologickým nálepkám, Magyarova rétorika často odráža centristické a umiernené konzervatívne hodnoty a zdôrazňuje národnú jednotu a politickú zodpovednosť pred straníckou príslušnosťou.
Magyar opakovane vyhlásil, že TISZA nevstúpi do žiadnej aliancie s takzvanými „starými opozičnými“ stranami a zdôraznil, že Tisza má v úmysle vyzvať Fidesz v parlamentných voľbách v roku 2026 samostatne.
Po Magyarovom vstupe do strany TISZA bolo spopularizovaných niekoľko jeho sloganov a verejných vyhlásení, vrátane „Tisa stúpa!“, „Krok za krokom, tehlu po tehle, si vezmeme späť svoju vlasť!“ alebo „Niet ľavice ani pravice, len Maďarov!“.
Demonštrácie.
Pred voľbami do Európskeho parlamentu v roku 2024 usporiadal Magyar štyri veľké demonštrácie, ktoré prilákali desaťtisíce účastníkov.
Prvé stretnutie, ktoré sa konalo na Andrássyho triede 15. marca 2024 predtým, ako Magyar vstúpil do strany TISZA, spečatilo jeho vzostup ako politickej osobnosti po verejnej kritike vlády.
Neskôr 6. apríla 2024 zorganizoval druhé veľké zhromaždenie, kde jeho sympatizanti pochodovali z Námestia Ferenca Deáka na Námestie Lajosa Kossutha v Budapešti. Počas tohto zhromaždenia Magyar oznámil, že začne celoštátne politické turné a uviedol, že jeho ďalšie významné podujatie sa uskutoční v Debrecíne pred Veľkým kalvínskym kostolom 5. mája 2024, na Deň matiek.
Magyar usporiadal svoje štvrté veľké zhromaždenie 8. júna 2024 na Námestí hrdinov v Budapešti ako záverečné podujatie kampane Strany Tisza pred voľbami do Európskeho parlamentu.
Po voľbách Magyar usporiadal ďalších šesť demonštrácií. Svoje piate veľké zhromaždenie zorganizoval 5. októbra 2024 pred sídlom maďarského verejnoprávneho vysielateľa MTVA. Počas demonštrácie umiestnil na hlavný vchod do budovy plagát so šestnástimi požiadavkami, v ktorom vyzýval na slobodu médií a vládnu zodpovednosť.
Svoj šieste veľké zhromaždenie usporiadal 23. októbra 2024 v Budapešti pri príležitosti výročia maďarského povstania v roku 1956. Demonštrácia sa začala na Námestí Józsefa Bema a pokračovala pochodom na Széna tér. Zhromaždenie prilákalo desaťtisíce účastníkov.
Magyar usporiadal svoje siedme veľké zhromaždenie 15. marca 2025 v Budapešti, na rovnakom mieste ako svoju prvú demonštráciu o rok skôr. Počas podujatia oznámil začatie verejnej konzultácie „Hlas národa“, ktorú označil za formu referenda zdola nahor. Výsledky iniciatívy mali byť zapracované do budúceho politického programu strany TISZA. Na pódiu sa objavil aj bývalý náčelník generálneho štábu Romulusz Ruszin-Szendi ako expert strany TISZA na obrannú politiku.
Dňa 20. augusta 2025 usporiadal Magyar v Pannonhalme ôsmu veľkú demonštráciu s názvom „Po stopách svätého Štefana“, kde oznámil nový desaťbodový program, v ktorom načrtol kľúčové priority strany pre nadchádzajúcu politickú sezónu.
7. septembra 2025 zorganizoval Magyar svoje deviate veľké podujatie v Kötcse, ktoré sa konalo v ten istý deň ako každoročný prejav premiéra Viktora Orbána v tej istej dedine. Pred príchodom do Kötcse navštívil Magyar Balatonőszöd, miesto, kde sa konal öszödský prejav bývalého premiéra Ferenca Gyurcsányho, odkiaľ symbolicky prešiel do Kötcse. Vo svojom prejave Magyar kritizoval Orbána aj Gyurcsányho za ich väzby s ruským prezidentom Vladimirom Putinom a uviedol, že „jeden prijal Putina zľava, druhý sprava“. Počas zhromaždenia TISZA oficiálne spustila svoju kampaň pre parlamentné voľby v roku 2026 a predstavila Ágnes Forsthofferovú ako tretiu podpredsedníčku strany.
Magyar ohlásil svoje desiate veľké zhromaždenie s názvom „Národný pochod“ na 23. októbra 2025, opäť pri príležitosti výročia maďarskej revolúcie v roku 1956. Pochod sa začal na Deákovom námestí a pokračoval po Andrássyho triede až k Námestiu hrdinov v Budapešti. Magyar oznámil začiatok posledného celoštátneho turné strany TISZA pred parlamentnými voľbami v roku 2026 s názvom „Cesta k víťazstvu“. Podľa Magyara to bolo doteraz najväčšie podujatie, ktoré strana TISZA zorganizovala.
Jeden milión krokov.
Dňa 9. mája 2025 predniesol premiér Viktor Orbán v Tihanyjskom kláštore prejav, neskôr označovaný ako „Prejav v Tihany“. Orbán počas prejavu vyjadril podporu Georgeovi Simionovi, víťazovi prvého kola rumunských prezidentských volieb v roku 2025. Prejav vyvolal rozsiahle reakcie: Hunor Kelemen, prezident Maďarského demokratického zväzu Rumunska (RMDSZ), kritizoval Orbánovo vyhlásenie a vyzval maďarských voličov v Transylvánii, aby v druhom kole podporili Nicușora Dana.
V reakcii na to Péter Magyar 14. mája 2025 predniesol prejav pred Bazilikou svätého Štefana v Budapešti, ktorým spustil iniciatívu s názvom „Jeden milión krokov“ – vyhlásil, že pôjde pešo z Budapešti do Oradey, čím symbolicky spojí Maďarsko a Transylvániu. Magyar dorazil do Oradey 24. mája 2025, kde predniesol prejav na nádvorí Oradeskej pevnosti pred sochou svätého Ladislava.
Prípad Schadl-Völner.
Predloženie dôkazov.
Dňa 20. marca 2024 Magyar niekoľko hodín vypovedal na Mestkej prokuratúre v súvislosti s medializovaným korupčným prípadom, do ktorého bol zapojený Predseda súdnych exekútorov György Schadl, o úplatkoch zaplatených bývalému Štátnemu tajomníkovi pre spravodlivosť Pálovi Völnerovi. Krátko po svojom svedectve oznámil novinárom, že má dôkazy vo forme zvukových nahrávok o tom, že minister Antal Rogán alebo jeho spolupracovníci manipulovali s dokumentmi týkajúcimi sa prípadu, aby skryli dôkazy, ktoré by Rogána usvedčili. O niekoľko dní neskôr v príspevku na Facebooku vyhlásil, že nahrávky zverejní o 9:00 26. marca 2024, v deň svojho ďalšieho stretnutia, v ktorom bude vypovedať a predkladať dôkazy prokurátorom. Napísal, že akonáhle sa tak stane, hlavný prokurátor Péter Polt, ako aj celá Orbánova vláda, nebudú mať inú možnosť, ako odstúpiť. 26. marca Magyar zverejnil nahrávku, ktorá obsahuje dvojminútovú diskusiu medzi ním a jeho bývalou manželkou Judit Vargovou o prípade. Vargovej komentáre obviňujú Rogána z manipulácie s dôkazmi tým, že z dokumentov súvisiacich s prípadom odstránil svoje meno a/alebo meno jeho spolupracovníkov. Nahrávku odovzdal Magyar prokurátorom.
Obvinenia z domáceho násilia.
V ten istý deň, ako Magyar zverejnil nahrávku, na ktorej Vargová hovorí o Rogánovej úlohe v prípade Schadl-Völner, zverejnila Vargová na Facebooku dva príspevky, v ktorých tvrdila, že ju Magyar počas celého ich manželstva slovne a fyzicky zneužíval. Tvrdila tiež, že vyhlásenia, ktoré urobila na uniknutej nahrávke, boli vynútené počas interakcie s Magyarom, v ktorej sa cítila ohrozená. Neskôr večer zverejnil kanál YouTube "Frizbi TV" rozhovor s Vargovou, v ktorom podrobnejšie rozviedla svoje obvinenia vrátane toho, že ju Magyar pri rôznych príležitostiach bez jej súhlasu zamkol v izbe, tlačil ju k dverám, keď bola tehotná, chodil po ich spoločnom byte s nožom v ruke a raz predstieral samovraždu, ale keď prišla sanitka, odišiel v pyžame a Vargová musela poslať zdravotníkov preč. Magyar označil obvinenia za ohováranie a vyhlásil, že Vargovú vydiera vláda. Podľa neho chceli vládne médiá len odvrátiť pozornosť od zvukovej nahrávky tým, že spustili útok na jeho povesť. Podľa zverejnenej policajnej správy sa Magyar správal agresívne, zastrašoval a vyhrážal sa svojej manželke a svojmu okoliu, keď sa ona pokúsila odobrať jeho deti s pomocou policajtov, ktorí boli Vargovej strážcami kvôli jej ministerskej pozícii. Magyar sa Vargovej vyhrážal, že vyvolá škandál, ktorý by zvrhol vládu. Doma sa silno pohádali a potom sa odviezli do iného domu, kde sa nachádzali deti. Magyar sa pokúsil udalosti nahrať na telefón, ale polícia ho zastavila. Nakoniec Magyar odišiel domov a Vargová vzala deti k starým rodičom. Magyar uviedol, že policajná správa bola sfalšovaná.
Vargová zopakovala obvinenia v júli 2025 a tvrdila, že jej ex-manžel bol zradca.
Politické názory.
Magyar je často opisovaný ako konzervatívny liberál, ktorý kombinuje trhovo orientované ekonomické názory s dôrazom na občiansku zodpovednosť, právny štát a národnú kultúru. Často uvádza, že jeho hnutie sa snaží prekonať „staré ľavicovo-pravicové rozdelenie“ v maďarskej politike. Magyar vyjadril podporu prijatiu eura v Maďarsku po splnení potrebných ekonomických podmienok, argumentujúc, že prijatie spoločnej meny by posilnilo finančnú stabilitu a postavenie Maďarska v Európskej únii. Magyar sa definuje ako silne proeurópskya podporuje hlbšiu spoluprácu v rámci Európskej únie a zosúladenie so západnými demokratickými hodnotami. Kritizoval konfrontačný postoj Orbánovej vlády voči inštitúciám EÚ a jej blízke vzťahy s Ruskom.
15. marca 2025 počas svojej siedmej veľkej demonštrácie mal Magyar na sebe tradičný Bocskaiho oblek, ktorý sa v Maďarsku často spája s konzervatívnou a vlasteneckou symbolikou. Jeho výber oblečenia bol všeobecne interpretovaný ako gesto smerom k národnej tradícii a kultúrnemu dedičstvu.
Verejný imidž.
Vzhľad.
Maďarské médiá viackrát komentovali Magyarov vzhľad a oblečenie. Má výrazný ležérny štýl, pozostávajúci z bielej košele alebo trička, džínsov alebo chino nohavíc a bielych tenisiek, ktorý jeho fanúšikovia kopírovali na niektorých podujatiach. Magyar sa tiež priklonil ku komentárom okolo svojho oblečenia a doplnkov a vydražil svoje luxusné slnečné okuliare na charitu.
Sociálne siete.
Magyarova prítomnosť na sociálnych sieťach, najmä na Facebooku, bola dôležitou súčasťou jeho popularity. Jeho počiatočná popularita sa spája s rozhovorom pre YouTube kanál Partizán z februára 2024, ktorý získal viac ako milión zhliadnutí.
Osobný život.
Magyar sa narodil 16. marca 1981 v Budapešti. Judit Vargovú stretol 1. apríla 2005 na večierku; o ruku ju požiadal v auguste 2006. Majú troch synov; prvý sa narodil v roku 2008. Rodina žila niekoľko rokov v Bruseli, kým sa nevrátila do Budapešti po Vargovej nominácii na pozíciu ministerstky spravodlivosti. Pár oznámil rozvod v marci 2023.
Jeho rodina zastávala viacero funkcií v maďarskej politike, vrátane sudcu a bývalého prezidenta. Jeho starý otec Pál Erőss bol sudca, ktorý moderoval obľúbený televízny program o právnych záležitostiach. Jeho prastrýko Ferenc Mádl bol prezidentom Maďarska v rokoch 2000 až 2005 a jeho matka pracovala v súdnictve.
V júli 2025 musel Magyar verejne priznať všetok svoj majetok kvôli zákonu, ktorý schválila vláda strany Fidesz. Z toho vyplynulo, že Magyar vlastní štyri nehnuteľnosti (dva byty, jednu garáž a jeden prázdny pozemok) a investície, úspory a hotovosť v hodnote 86,4 milióna forintov (223 874,67 EUR k decembru 2025).

</doc>
<doc id="742284" url="https://sk.wikipedia.org/wiki?curid=742284" title="Platón (rozlišovacia stránka)">
Platón (rozlišovacia stránka)

Platón () môže byť:

</doc>
<doc id="742285" url="https://sk.wikipedia.org/wiki?curid=742285" title="Temná (potok)">
Temná (potok)

Temná je potok v regióne Horehronie, na území obce Polomka v okrese Brezno v Banskobystrickom kraji. Nachádza sa v geomorfologickom celku Nízke Tatry a ústi do Veľkého potoka. Má dĺžku a je tokom IV. rádu.
Prameň.
Vodný tok Temná pramení v nadmorskej výške približne v lese a lúke Šarnikova jama, vo vzdialenosti juhovýchodne od vrchu Oravcová (), v lesnom extraviláne, v severovýchodnej časti územia obce Polomka.
Opis toku.
Temná tečie od prameňa juhozápadným smerom cez lesný extravilán obce Polomka, mení smer na juh, preteká Temnou dolinou a stáča sa na juh. Ľavým brehom obteká úpätie lesa Krivý most, ľavým brehom obteká úpätie svahu Dlhý grúň, pri robotníckej ubikácii Temná v lesnom extraviláne Polomky na východnom úpätí vrchu Štolba () ústi do vodného toku Veľký potok ako jeho ľavostranný prítok. Veľký potok ďalej ústi do Hrona. Temná patrí do okresu Brezno v Banskobystrickom kraji. Pramení, preteká a ústi do Veľkého potoka na území obce Polomka. Patrí do geomorfologického celku Nízke Tatry a podcelku Kráľovohoľské Tatry. Vodný tok Temná nemá významnejšie prítoky. Celý tok Temnej leží v ochrannom pásme Národného parku Nízke Tatry.
Pôvod názvu.
Názov vodného toku Temná má pôvod v názve doliny Temná dolina, ktorou preteká. Toponymum Temná dolina bolo po redukcii o slovo dolina prenesené na vodný tok v podobe Temná a stalo sa súčasťou početnej skupiny jednoslovných názvov v slovenskej toponymii, najmä hydronymii. Názov vodného toku Temná bol štandardizovaný v roku 2007. V množine slovenskej hydronymie vodných tokov hydronymum Temná je jedinečným hydronymom (december 2025).

</doc>
<doc id="742286" url="https://sk.wikipedia.org/wiki?curid=742286" title="Dirgasov potok">
Dirgasov potok

Dirgasov potok je krátky vodný tok v Kysuckých Beskydách na území okresu Čadca. Je to pravostranný prítok Oščadnice v povodí Kysuce, má dĺžku približne 2,3 km a je tokom V. rádu. 
Priebeh toku.
Potok pramení na severozápade Kysuckých Beskýd, v geomorfologickom podcelku Javorský Beskyd, na juhozápadných výbežkoch Starého košiara (), v nadmorskej výške približne Od prameňa v nesúvislom lesnom poraste tečie juhozápadným smerom cez lokalitu Za Furmancom. Pokračuje úpätím Furmanca a postupne sa stáča južným smerom popri farme. V strednej časti tečie dolinou, zovretou od západu Margušovým grúňom () a od východu Grúňom (). Na dolnom toku opúšťa bočnú dolinu, vteká do Oščadnice a v jej časti Horný koniec sa v nadmorskej výške približne vlieva pravostranne do riečky Oščadnice, prítoku rieky Kysuca. Potok patrí do širšieho povodia rieky Váh. 
Dirgasov potok pramení a preteká iba katastrom obce Oščadnica v okrese Čadca v Žilinskom kraji.

</doc>
<doc id="742289" url="https://sk.wikipedia.org/wiki?curid=742289" title="Maková">
Maková

Maková môže byť:

</doc>
<doc id="742290" url="https://sk.wikipedia.org/wiki?curid=742290" title="M3 (časopis)">
M3 (časopis)

M3 je švédska webová stránka s technologickými novinkami, založená v roku 2001 zlúčením dvoch technologických časopisov, Maxidata a Mobile World. Publikácia vychádzala v tlačenej podobe do roku 2014, po čom prešla na čisto online formát.
M3 mala vo Švédsku vplyv počas nultých rokov 21. storočia, kedy boli jej testy, recenzie a vyšetrovania často citované ako zdroje v hlavných médiách ako Dagens Industri, Svenska Dagbladet, Expressen, Dagens Nyheter, Aftonbladet a ďalších.
M3 spolu s technologickými publikáciami „Computer Sweden“, „PC för alla“ a „MacWorld“ vlastnila spoločnosť International Data Group až do roku 2025, kedy boli predané private equity firme Regent LP.
Externé odkazy.
 

</doc>
<doc id="742291" url="https://sk.wikipedia.org/wiki?curid=742291" title="Maxi mobile magazine (časopis)">
Maxi mobile magazine (časopis)



</doc>
<doc id="742292" url="https://sk.wikipedia.org/wiki?curid=742292" title="Maxi mobile magazine">
Maxi mobile magazine



</doc>
<doc id="742293" url="https://sk.wikipedia.org/wiki?curid=742293" title="Sakkos (rúcho)">
Sakkos (rúcho)

Sakkos () je rúcho, ktoré nosia pravoslávni a gréckokatolícki biskupi namiesto kňazského felóna. Ide o tuniku so širokými rukávmi a charakteristickým vzorom lemovania. Siaha pod kolená a po stranách sa zapína gombíkmi.
Sakkosy sú zvyčajne vyrobené z drahých látok (hodváb, brokát, atď.) a bohato zdobené výšivkou, zvončekmi či inými ozdobami.
Tvarom sa podobajú západnej dalmatike, ktorá je podobne odvodená z byzantského odevu.
Sakkos pôvodne nosil byzantský cisár ako cisárske rúcho.
História.
Slovo σάκκος (pravdepodobne pochádzajúce z akkadčiny) sa nachádza v Septuaginte a Novom zákone, kde označuje vrchný odev vyrobený z hrubej vlny, vrecovinu, nosenú ako znak pokánia a smútku (Gn 37,34; Ester 4,2; Matúš 11,21; Lukáš 10,13; možno ten istý odev naznačuje aj Matúš 3,4), a tiež jednoducho vrece alebo vrecovinu (Gn 42,25,35; Lev 11,32; Iz 50,3; Zj 6,12).
Vo svojej najranejšej forme predstavoval sakkos odev východných asketikov. Neskôr ho ako ceremoniálne oblečenie prijali do svojho šatníka byzantskí cisári. Používali ho napríklad počas korunovácií alebo na niektoré sviatky, ako napríklad čierny sakkos počas Vianoc. Kedy a za akých okolností slovo σάκκος začalo označovať nie hrubé a chudobné, ale naopak najluxusnejšie oblečenie, nie je známe.
V liturgii nosili pôvodne všetci biskupi felón. Používanie sakkosu bola výsada, ktorú začal byzantský cisár udeľovať jednotlivým patriarchom ako znak svojej osobnej priazne. Ako cirkevné rúcho sa začína spomínať v 12. storočí, ale pravdepodobne sa používalo už v 11. storočí, hoci priame dôkazy sa nezachovali. Teodor Balsamón (ca 11301140) považoval sakkos za výsadu konštantínopolského patriarchu. Byzantský klerik Démétrios Chómaténos (13. storočie) píše, že to bolo patriarchálne rúcho, ale nosili ho aj niektorí arcibiskupi výnimočného postavenia a že sa nosilo iba na Vianoce, Veľkú noc a Turíce. Svätý Symeon Solúnsky (ca 13811429) ho podobne pripisuje patriarchom a niektorým arcibiskupom vysokého postavenia (spomína arcibiskupov Cypru, Ochridu, Tărnova a Peć). Samotné znenie otázky, ktorá mu bola adresovaná, však naznačuje, že v tom čase už mohli sakkos nosiť aj bežní biskupi.
Po páde Konštantínopolu (1453) sa sakkos rozšíril na čoraz viac biskupov a v modernej dobe sa stal bežným odevom všetkých pravoslávnych a gréckokatolíckych biskupov.
V Rusku bol sakkos prvýkrát prijatý okolo čias Teognosta Kyjevského (13281353) a nosil ho iba metropolita Kyjeva a celej Rusi, zatiaľ čo ostatní biskupi nosili felón. V 17. storočí malo okrem patriarchu privilégium nosiť sakkos niekoľko biskupov (metropolitov). Právo nosiť sakkos bolo na koncile v roku 1675 rozšírené na všetkých biskupov. 
Liturgické používanie.
Sakkos v súčasnosti nosia všetci východní pravoslávni a gréckokatolícki biskupi bez ohľadu na hodnosť. V Melchitskej cirkvi ho naďalej nosia iba patriarchovia a metropoliti.
Modlitba pri obliekaní sakkosu:
Diakon: Pane, tvoji veľkňazi nech sa odejú do spravodlivosti a tvoji svätí nech plesajú teraz i vždycky i na veky vekov.
Biskup: Vladárovi vojaci vzali Ježiša do vládnej budovy a zhromaždili k nemu celú kohortu. Vyzliekli ho a odeli do šarlátového plášťa, z tŕnia uplietli korunu a položili mu ju na hlavu, do pravej ruky mu dali trstinu.
Ikonografia.
Od 13. storočia sa sakkos v byzantskom umení vyskytuje v ikonách ako šatstvo Ježiša Krista dávajúceho prijímanie apoštolom.

</doc>
<doc id="742294" url="https://sk.wikipedia.org/wiki?curid=742294" title="Platón (mytológia)">
Platón (mytológia)

Platón () je v gréckej mytológii jeden z 50 synov arkádskeho kráľa Lykaóna.
Platón bol podľa gréckych mýtov jeden z 50 synov arkádskeho kráľa Lykaóna, ktorí „prevyšovali všetkých ľudí v pýche a bezbožnosti“. Keď ich Zeus, ktorý si chcel preveriť chýry o ich krutosti, navštívil v podobe roľníka, predložili mu pokrm pripravený z ľudského mäsa. Zeus ich následne za túto bezbožnosť zabil bleskom (okrem najmladšieho Nyktima, ktorý prežil vďaka zásahu bohyne Gaie a neskôr nastúpil na trón po svojom otcovi). Jeho matkou bola buď najáda Kylléné, Nónakris, alebo neznáma žena, s ktorou mal kráľ Lykaón svojich početných potomkov. Potrestanie Platóna a jeho bratov poslúžilo pre ilustráciu hriechu "hybris" (pýchy) a následného božského trestu, ktorý postihol celú Lykaónovu rodinu za ich krutosť a bezbožnosť. 

</doc>
<doc id="742295" url="https://sk.wikipedia.org/wiki?curid=742295" title="Li Čchang-čchun">
Li Čchang-čchun

Li Čchang-čchun (, ), * 1. februára 1944, Ta-lien, Čína) je bývalý čínsky komunistický politik, pôvodne inžinier, začiatkom 80. rokov prešiel do politiky. V rokoch 1980-1986 pôsobil v administratíve Šen-jangu, hlavného mesta provincie Liao-ning. Potom bol guvernérom Liao-ningu (1986–1990), guvernérom Che-nanu (19901992), tajomníkom chenanského provinčného výboru KS Číny (19921998 ), tajomníkom kuangtungského provinčného výboru KS Číny (19972012). Roku 2002 zaujal miesto v najužšom vedení Číny, keď bol vybraný medzi členov stáleho výboru politbyra a ako vrchný ideológ komunistickej strany stál na čele ústrednej komisie pre riadenie výstavby duchovnej civilizácie a ústrednej vedúcej skupiny pre propagandu a ideológiu. Roku 2012 odišiel do penzie.
Život.
Mladosť, politik v Šen-jangu a Liao-tungu.
Li Čchang-čchun sa narodil 1. februára 1944 v meste Ta-lien v provincii Liao-ning, vtedy ovládanej Japonskom. V rokoch 19611966 študoval na elektromechanickej fakulte Charbinského technologického inštitútu. Roku 1965 vstúpil do Komunistickej strany Číny. V rokoch 19661968 čakal po ukončení štúdia na pracovné uplatnenie.
V rokoch 1968-1975 pracoval ako technik v závode v Šen-jangu v provincii Liao-ning, neskôr postúpil na podpredsedu revolučného výboru, resp. zástupca riaditeľa závodu. Roku 1980 prešiel do mestskej správy na miesto zástupcu vedúceho oddelenia strojárskeho a elektronického priemyslu v administratíve mesta Šen-jangu. V rokoch 19811982 bol zástupcom tajomníka šenjangského mestského výboru KS Číny. V rokoch 19821983 sa vrátil do mestskej správy, tentoraz ako námestník starostu Šen-jangu pre ekonomiku. Od roku 1983 riadil šenjangskú organizáciu KS Číny. Pri reorganizácii straníckeho vedenia v septembri 1985 bol pribratý medzi kandidátov ústredného výboru. Roku 1986 bol povýšený na guvernéra provincie Liao-ning (a zástupca tajomníka liaoningského provinčného výboru KS Číny). Na XIII. zjazde KS Číny v októbri/novembri 1987 bol zvolený za člena ústredného výboru (znovuzvolený 1992, 1997, 2002 a 2007).
Ako guvernér Liao-ningu patril k priebojným, reformne naladeným vodcom, v diskusiách o problematických stratových štátnych podnikoch zastával stanovisko, že je nutné najhoršie nechať zbankrotovať, čo ostatných motivuje k zlepšeniu. V záujme presadenia svojich ideí ešte ako starosta Šen-jangu ponúkol mesto do experimentálneho programu, v ktorom by sa overila funkčnosť zákona o bankrote a v roku 1985 nechal zbankrotovať jeden zo šenjangských štátnych podnikov, ako prvý bankrot v krajine.
V Che-nane a Kuang-tungu.
Roku 1990 bol preložený do provincie Che-nan, opäť na miesto guvernéra provincie. Roku 1992 prešiel do funkcie tajomníka chenanského provinčného výboru KS Číny, od roku 1993 bol súčasne predsedom chenanského provinčného ľudového zhromaždenia (tj provinčného parlamentu). Patril k reprezentantom generácie technokratov vyzdvihnutej v 80. rokoch a v jej rámci k najrýchlejšie postupujúcim kádrom – v roku 1982 bol najmladším kandidátom ústredného výboru, v roku 1986 najmladším guvernérom v krajine, v roku 1997 najmladším členom politbyra. Politicky pôvodne stúpenec generálneho tajomníka Čao C’-janga sa po jeho páde preorientoval na Ťiang Ce-mina, ktorého zásluhou bol vyzdvihnutý do politbyra a stáleho výboru politbyra. V Che-nane aj Kuang-tungu presadzoval hospodárske reformy v úspešnej snahe o rast ekonomiky, v druhej provincii s lepšími výsledkami ako v prvej: v Che-nane vykázal iba priemerné výsledky, v prevažne poľnohospodárskej provincii príjmy roľníkov v 90. rokoch stagnovali a provincia sa stali známou kvôli škandálu s rozšírením AIDS v dôsledku nehygienických praktík pri darovaní krvi.
Napriek tomu na XV. zjazde KS Číny v septembri 1997 postúpil do užšieho vedenia komunistickej strany, keď bol zvolený za člena politbyra ÚV KS Číny. V marci 1998 potom prešiel na post tajomníka kuangtungského provinčného výboru KS Číny. V Kuang-tungu celkovo uspel, keď provincia pokračovala v rýchlom ekonomickom rozvoji, pričom úspešne riešil problémy s úverovou expanziou minulých rokov, zhoršené dôsledky ázijskej finančnej krízy v rokoch 19971998, a začal programy pomoci chudobným, ktorých obišli priaznivé dôsledky ekonomického rastu. Z politického hľadiska bola provincia do príchodu Li Čchang-čchuna riadená miestnymi rodákmi, ktorí sa za svoje kariéry necítili byť zaviazaní pekinským politikom a boli samostatnejší, než centrum považovalo za primerané. Li Čchang-čchun priviedol provinciu pod vplyv Ťiang Ce-mina a vybudoval si povesť úspešného a rozhodného politika, ktorý rozumie ekonomickým problémom. Získal si aj podporu celoštátne rešpektovaných kuangtungských „starešinov“ Jie Süan-pchinga a Žen Čung-iho a tiež Li Pchenga. Ťiang s ním začal počítať na pozícii premiéra (hoci vtedajší premiér Ču Žung-ťi ako svojho nástupcu videl Wen Ťia-paoa). Avšak v rokoch 20012002 Li Čchang-čchunove pozície oslabili korupčné aféry v Kuang-tungu a Liao-ningu, hoci sa ho priamo nedotkli.
V centre.
Na XVI. zjazde KS Číny v novembri 2002 bol potvrdený v politbyre a podľa očakávania povýšil, keď bol vybraný do stáleho výboru politbyra, súčasne od Ting Kuan-kena prevzal vedenie ústrednej komisie pre riadenie výstavby duchovnej civilizácie a ústrednej vedúcej skupiny pre propagandu. V stálom výbore tak zodpovedal za celkové riadenie v oblasti ideológie a propagandy, vrátane kultúry, médií a vzdelania. Na XVII. zjazde KS Číny v októbri 2007 bol potvrdený vo všetkých funkciách a úradoch.
Na XVIII. zjazde KS Číny v novembri 2012 sa vzdal politických funkcií a odišiel na dôchodok. Jeho deti zastávajú významné pozície v čínskom businesse: syn Li Chuej-ti bol viceprezidentom spoločnosti China Mobile, dcéra Li Tchung bola výkonná prezidentka Bank of China International, so zameraním na investície.

</doc>
<doc id="742298" url="https://sk.wikipedia.org/wiki?curid=742298" title="Che Kuo-čchiang">
Che Kuo-čchiang

Che Kuo-čchiang (, ), * 1. októbra 1943) je bývalý čínsky komunistický politik, pôvodne inžinier-chemik prešiel roku 1980 do provinčnej správy v Šan-tungu. V rokoch 19911996 zaujímal úrad námestníka ministra chemického priemyslu, potom slúžil v provinciách ako guvernér Fu-ťienu (19961999) a tajomník čchungčchingského mestského výboru KS Číny (19992002). Roku 2002 sa vrátil do centra, tentoraz do straníckeho aparátu na miesto vedúceho organizačného oddelenia ÚV KSČ (20022007), potom tajomníka ústrednej komisie pre kontrolu disciplíny KS Číny (20072012). Súčasne bol kandidátom (19851997) a členom (19972012) ústredného výboru, členom politbyra (20022012), tajomníkom sekretariátu (20022007) a členom stáleho výboru politbyra (20072012).
Život.
Che Kuo-čchiang sa narodil 1. októbra 1943 v okrese Siang-siang v provincii Chu-nan. Absolvoval katedru anorganickej chémie na Pekinskom inštitúte chemickej technológie, kde študoval v rokoch 19611966. Po niekoľkomesačnom čakaní na uplatnenie od roku 1967 pracoval ako technik a potom vedúci syntetickej dielne Lunanského závodu na výrobu chemických hnojív v provincii Šan-tung, v rokoch 19781980 bol zástupcom riaditeľa a zástupcom hlavného inžiniera toho istého závodu.
Roku 1980 prešiel do výboru pre petrochemický priemysel vo vláde provincie Šan-tung, od roku 1984 bol členom šantungskej vlády ako vedúci spomínaného výboru. Pri reorganizácii straníckeho vedenia v septembri 1985 bol prijatý medzi kandidátmi ústredného výboru KS Číny (znovuzvolený 1987 a 1992). Roku 1986 prešiel do straníckeho aparátu na miesto zástupcu tajomníka mestského výboru KS Číny v Ťi-nane (metropole Šan-tungu), po roku sa stal tajomníkom ťinanského mestského výboru KS Číny.
V roku 1991 bol preložený do Pekingu na miesto námestníka ministra chemického priemyslu. Od roku 1996 vykonával funkciu guvernéra provincie Fu-ťien. Na XV. zjazde KS Číny v septembri 1997 bol zvolený za člena ústredného výboru KSČ (znovuzvolený 2002 a 2007). Roku 1999 bol zvolený za tajomníka čchungčchingského mestského výboru KS Číny.
V októbri 2002 sa vrátil do Pekingu ako vedúci organizačného oddelenia ÚV KS Číny, vzápätí bol na XVI. zjazde KS Číny v novembri 2002 zvolený za člena politbyra a tajomníka sekretariátu. Do vysokých funkcií ho presadzoval Ceng Čching-chung, jeho predchodca na organizačnom oddelení.
Na XVII. zjazde KS Číny v októbri 2007 bol potvrdený v politbyre a zvolený aj za člena stáleho výboru politbyra. Súčasne odišiel z organizačného oddelenia ÚV a bol zvolený za tajomníka ústrednej komisie pre kontrolu disciplíny KS Číny.
Na XVIII. zjazde KS Číny v novembri 2012 už nekandidoval do vedenia strany kvôli vysokému veku a odišiel na dôchodok. Jeho brat Che Si-čchiang bol viceprezidentom štátnej energetickej firmy China Southern Power Grid.

</doc>
<doc id="742299" url="https://sk.wikipedia.org/wiki?curid=742299" title="Javornícke lazy">
Javornícke lazy

Javornícke lazy sú tradičná kultúrna krajina s lazníckym alebo rozptýleným typom osídlenia v pohorí Javorníky na severozápadnom Slovensku. Tieto samostatné usadlosti vznikali pri pastierstve, lesnej a poľnohospodárskej činnosti a sú súčasťou širšej krajiny severných Kysuce a Javorníkov.
Osídlenie.
Lazy a podobné rozptýlené usadlosti sú jedným z typov tradičného bývania v horských častiach Slovenska, kde obyvatelia zakladali samostatné farmy roztrúsené v širšej krajine. Termín „lazy“ či ekvivalenty („kopaničiarske“, „štálové“) označujú izolované farmárske sídla v horskom teréne, ktoré vznikali počas valašskej a iných kolonizačných vĺn v minulosti. Takéto typy sídel patria medzi formy rozptýlených usadlostí charakteristické pre horské pohoria Slovenska. 
Prírodné prostredie.
Oblasť, v ktorej sa Javornícke lazy nachádzajú, je súčasťou Chránenej krajinnej oblasti Kysuce, ktorá sa vyznačuje rozptýlenou výstavbou historického osídlenia, horskými lesmi, lúkami a pasienkami. CHKO Kysuce vznikla aj s cieľom chrániť pozoruhodnú krajinu kombinujúcu prírodné aj kultúrne prvky – od lesov až po trvalo udržiavané pasienky a polianky, ktoré vznikli pôsobením človeka a zachovali sa dodnes. 
Táto oblasť patrí do Vonkajších Západných Karpát a jej reliéf je tvorený flyšovými horninami s množstvom dolín, svahov a chrbátov. Javorníky sú jednou zo súčastí tejto chránenej krajiny, ktorej územie leží aj v okolí okresu Čadca. 
Kultúrne dedičstvo.
V tejto oblasti sa nachádzajú aj kultúrno-historické lokality súvisiace s tradičnou architektúrou a životom horských spoločenstiev. Napríklad Múzeum kysuckej dediny vo Vychylovke prezentuje životné formy obyvateľov regiónu z 19.–20. storočia, vrátane tradičných usadlostí a hospodárskych domov, ktoré súvisia s historickými formami osídlenia ako lazové či kopaničiarske osady. 

</doc>
<doc id="742300" url="https://sk.wikipedia.org/wiki?curid=742300" title="Stranícka škola ústredného výboru Komunistickej strany Číny">
Stranícka škola ústredného výboru Komunistickej strany Číny

Stranícka škola ústredného výboru Komunistickej strany Číny (, ) je vysokoškolská inštitúcia, ktorá vychováva kádre Komunistickej strany Číny. V roku 2012 na nej študovalo približne 1 600 študentov. Súčasným riaditeľom je Čchen Si, člen politbyra ústredného výboru Komunistickej strany Číny. Sídli v pekinskom obvode Chaj-tien v blízkosti Starého letného paláca a Letného paláca.
História.
Škola bola založená v roku 1933 v meste Žuej-ťin v provincii Ťiang-si pod názvom Marxova škola komunizmu. Po odchode čínskej Červenej armády na Dlhý pochod sa rozpadla a bola znovu obnovená v zime roku 1936. Jej činnosť bola pozastavená v roku 1947, kedy sa Komunistická strana Číny stiahla z Jen-anu. V roku 1948 bola znovu otvorená na dedine v okrese Pching-šan v provincii Che-pej a po tom, čo Komunistická strana Číny v roku 1949 obsadila Peking, bola presunutá do Pekingu.
V roku 1955 bola reorganizovaná tak, aby spadala priamo pod ústredný výbor Komunistickej strany Číny. V roku 1966 bola počas kultúrnej revolúcie zrušená a v marci 1977 bola obnovená. V rokoch 19892017 stál na čele školy najvyššie postavený tajomník sekretariátu ÚV KS Číny, ktorý bol súčasne členom stáleho výboru politbyra ÚV KS Číny. Od roku 2013 sa na škole vyučuje "myslenie Si Ťin-pchinga."
Nesúhlas.
V júni 2020 kritizovala generálneho tajomníka ÚV KS Číny Si Ťin-pchinga Cchaj Sia, bývalá profesorka školy. V dvadsaťminútovom zvukovom zázname na čínskych sociálnych sieťach označila Si Ťin-pchinga za "mafiánskeho bossa" a vládnucu komunistickú stranu za "politickú zombie". Uviedla, že všetci sú Si Ťin-pchingovi otroci a že neexistujú ľudské práva a právny štát. Navrhla, aby Si Ťin-pching odišiel do dôchodku. Dňa 17. augusta 2020 bola vylúčená zo školy a bol jej zrušený starobný dôchodok.
Štruktúra.
Stranícka škola ústredného výboru je najvyššie postavená stranícka škola v rámci siete približne 2 700 straníckych škôl na provinčných, okresných, mestských a vidieckych úrovniach. Je cieľom je vzdelávať nielen úradníkov v štátnej a straníckej správe, ale aj menežérov štátnych firiem, akademikov, úradníkov z Hongkongu a Macaa a všetkých, ktorí sa venujú ideológii, propagande a vzdelávaniu.

</doc>
<doc id="742304" url="https://sk.wikipedia.org/wiki?curid=742304" title="Kysucké lazy">
Kysucké lazy

Kysucké lazy sú tradičná kultúrna krajina s rozptýleným lazníckym typom osídlenia v oblasti Kysuce na severozápadnom Slovensku. Ide o historicky utvorené samostatné usadlosti a hospodárske dvojice roztrúsené v horských a podhorskych častiach regiónu, ktoré vznikali predovšetkým v súvislosti s pastierstvom, lesníctvom a drobným hospodárstvom.
Osídlenie.
Pojem „lazy“ označuje tradičné rozptýlené usadlosti v horských oblastiach Slovenska. Tieto typy sídla vznikali počas histórie pri kolonizačných procesoch a sezónnom hospodárstve a sú charakteristické izolovanými domami či skupinami obytných stavieb rozmiestenými mimo súvislej zástavby obcí. 
V oblasti Kysúc sú lazy rozšírené v horských častiach Kysucké Beskydy a Kysucká vrchovina, kde prevažujú rozsiahle lúky, pasienky a lesy, a kde susediace obce ako Turzovka, Oščadnica, či Kysucké Nové Mesto majú historicky silné agrárne a pastierske tradície. 
Prírodné prostredie.
Región Kysúc je charakteristický rozmanitou krajinou horských chrbátov, dolín, lesov, pasienkov a lúčnatých plôch. Jazykovo a geologicky ide o súčasť Vonkajších Západných Karpát s výrazne členitým reliéfom a flyšovým podkladom. 
Časť územia Kysúc je zahrnutá v Chránenej krajinnej oblasti Kysuce, ktorá chráni prírodné a kultúrne hodnoty oblasti, vrátane rozsiahlych lesov, lúk a tradičnej kultúrnej krajiny vzniknutej pôsobením človeka v priebehu stáročí. 
Kultúrne dedičstvo.
Kysucké lazy a ich prostredie sú späté s tradičným spôsobom života obyvateľov regiónu. Kysuce sú známe svojim folklórom, ľudovou architektúrou a charakteristickými drevenými stavbami. Mnohé historické objekty a typické domy z tejto oblasti prezentuje Múzeum kysuckej dediny vo Vychylovke, kde sú zrekonštruované príklady tradičných domácností z Kysúc aj okolitého lazového osídlenia. 

</doc>
<doc id="742305" url="https://sk.wikipedia.org/wiki?curid=742305" title="Grigorij Michajlovič Semjonov">
Grigorij Michajlovič Semjonov

Grigorij Semjonov "(13. septembra 1890, Kuranžu Durulgujevskoj Zabajkalská oblasť – 30. augusta 1946)" bol ruský vojenský vodca, samozvaný ataman transbajkalských kozákov, podporovateľ Japoncov a jeden z vodcov bieleho hnutia.

</doc>
<doc id="742309" url="https://sk.wikipedia.org/wiki?curid=742309" title="Amy Madiganová">
Amy Madiganová

Amy Marie Madigan ( * 11. september 1950, Chicago, Illinois, USA) je americká filmová, divadelná a televízna herečka, ktorá bola nominovaná na cenu Academy Awards za najlepší ženský herecký výkon vo vedľajšej úlohe za svoju rolu vo filme "Dvakrát v živote" (1985).
Detstvo a mladosť.
Amy Marie Madiganová sa narodila 11. septembra 1950 v Chicagu do rodiny novinára Johna J. Madigana a administratívnej asistentky a amatérskej herečky Dolores Madiganovej. Je rímskokatolíckeho vyznania, je treťou generáciou írskych Američanov a má dvoch bratov.
Už počas strednej školy účinkovala v školských divadelných hrách. Vyštudovala filozofiu na Marquette University v Milwaukee, kde v roku 1972 získala bakalársky titul. V roku 1974 sa presťahovala do Los Angeles a neskôr študovala herectvo na Lee Strasberg Theatre and Film Institute.
Kariéra.
V roku 1981 debutovala v televízii v seriáli "Hart to Hart" a následne vo filme "Crazy Times". Filmový debut absolvovala v roku 1982 vo filme "Love Child", po boku hercov ako Beau Bridges a Mackenzie Phillips. Za svoj herecký výkon vo filme získala nomináciu na Zlatý glóbus. 
V roku 1985 sa pripojila k hereckému obsadeniu ako Gene Hackman, Ann-Margret, Ellen Burstyn, a Stephen Lang, vo filme "Dvakrát v živote" , pričom Madiganová získala za svoj herecký výkon viacero nominácii na herecké ocenenia, vrátane Academy Awards či Zlatý glóbus. 
V roku 1987 debutovala na Off-Broadway v hre "The Lucky Spot", za ktorú získala cenu Theatre World Award a nomináciu na Drama Desk Award. O rok neskôr, bola nominovaná na Independent Spirit Awards za film "Princ z Pensylvánie". V roku 1989 účinkovala v televíznom filme "Roe vs. Wade", spoločne s herečkou Holly Hunter, pričom obe boli nominované za svoj herecký výkon na Zlatý glóbus, ktorý Madiganová aj získala. 
V roku 1992 debutovala na Broadwayi v úlohe Stelly Kowalski vo "Streetcar Named Desire" po boku Jessicy Lange a Aleca Baldwina, a bola nominovaná na Outer Critics Circle Award za vynikajúci debut.
V roku 1996 Madiganová spoločne s jej manželom Edom Harrisom produkovali a tiež účinkovali v televíznom filme "Riders of the Purple Sage". V roku 2000 stvárnila jednu z vedľajších úloh vo filme "Pollock", ktorý režíroval a produkoval jej manžel, Ed Harris.
V rokoch 2003 až 2005 hrala vedľajšiu rolu v seriáli HBO "Carnivàle". V roku 2007 si zahrala vo filme "Zbohom, baby", ktorý režíroval Ben Affleck. 
V roku 2015 sa Madiganová vrátila k divadlu a režírovala "Off the King’s Road" v Los Angeles. V roku 2016 stvárnila Halie v obnove inscenácie "Buried Child", ktorá sa neskôr presunula na londýnsky West End, kde zopakovala svoju rolu. 
V roku 2020 si zahrala po boku herečky Kerry Bishé v televíznom seriáli "Penny Dreadful: Mesto anjelov". V roku 2025 hrala kľúčovú rolu vo filme "Zbrane", kde stvárnila excentrickú a tajomnú pratetu. Jej výkon vo filme získal veľké uznanie kritikov a ocenenia, vrátane nominácie na Zlatý glóbus za najlepšiu herečku vo vedľajšej úlohe a zísala cenu New York Film Critics Circle Award za najlepšiu vedľajšiu herečku.
Súkromný život.
Madiganová sa vydala za herca Eda Harrisa v roku 1983, majú jednu dcéru a často spolupracujú. V 70. rokoch cestovala po USA ako speváčka v rockových kapelách a neskôr vystupovala aj sólovo. Od roku 2016 je členkou predstavenstva Reed College.

</doc>
<doc id="742310" url="https://sk.wikipedia.org/wiki?curid=742310" title="D.J.">
D.J.



</doc>
<doc id="742311" url="https://sk.wikipedia.org/wiki?curid=742311" title="South China Morning Post">
South China Morning Post

South China Morning Post (skratka SCMP, , ), s nedeľným vydaním Sunday Morning Post, sú anglicky písané hongkongské noviny, ktoré vlastní spoločnosť Alibaba Group. Boli založené v roku 1903 Tse Tsan-taiom a Alfredom Cunninghamom. Súčasnou šéfredaktorkou je Tammy Tam. "SCMP" vydáva v Hongkongu papierové vydania a prevádzkuje internetové spravodajské stránky, ktoré sú v pevninskej Číne blokované.
Náklad novín je už niekoľko rokov relatívne stabilný: v roku 2016 predstavoval priemerný denný náklad 100 000 výtlačkov. Podľa prieskumu Čínskej univerzity v Hongkongu z roku 2019 boli "SCMP" považované za relatívne najdôveryhodnejšie platené noviny v Hongkongu.
Od roku 1986 vlastnila "SCMP" spoločnosť News Corporation Ruperta Murdocha, kým ju v roku 1993 nekúpil malajzijský realitný magnát Robert Kuok. Dňa 5. apríla 2016 získala mediálny majetok skupiny SCMP, vrátane samotných novín, spoločnosť Alibaba Group.
Od zmeny vlastníka v roku 2016 sa objavili obavy ohľadom redakčnej nezávislosti a autocenzúry denníka. Kritici, vrátane novín "The New York Times", "Der Spiegel" a "The Atlantic", tvrdili, že noviny plnili úlohu propagovať tzv. čínsku mäkkú silu v zahraničí.
História.
Pôvod.
South China Morning Post založili v roku 1903 protičchingský revolucionár Tse Tsan-tai a britský novinár Alfred Cunningham. Prvé číslo vyšlo 6. novembra 1903. Účel založenia "SCMP" je sporný, hoci sa pripisuje podpore reformného hnutia v ríši neskorých Čchingov.
Prvé úvodníky písali najmä britskí novinári, napríklad Cunningham, Douglas Story a Thomas Petrie, zatiaľ čo Sie priťahoval do novín obchodníkov. Redakcia udržiavala dobré vzťahy s hongkonskou vládou. V roku 1904 predstavoval náklad novín 300 výtlačkov. Noviny v tej dobe čelili konkurencii troch anglicky písaných novín: "Hong Kong Daily Press", "China Mail" a "Hong Kong Telegraph".
20. storočie.
Po druhej svetovej vojne kúpila väčšinový podiel v novinách banka HSBC. V novembri 1971 boli noviny uvedené na hongkonskú burzu, ale v roku 1987 boli opäť sprivatizované po tom, čo ich v roku 1986 kúpila spoločnosť "News Corporation" za 2,2 miliardy hongkonských dolárov. "SCMP" znovu vstúpili na burzu až v roku 1990.
Čítanie "SCMP" bolo v 20. storočí považované za symbol statusu, keďže noviny zastupovali záujmy hongkonských elít a britskej vlády. Redaktori "SCMP" sa zúčastnili pravidelných stretnutí v Dome vlády za účelom zverejnenia informácií, ktorých cieľom bolo ovplyvniť verejnú mienku, a dostávali obchodné informácie od HSBC.
Po väčšinu deväťdesiatych rokov boli "SCMP" najziskovejším denníkom na svete. V roku 1993 presiahol denný náklad "SCMP" 100 tisíc výtlačkov a od polovice roku 1992 do polovice roku 1993 vykázal zisk 586 miliónov hongkonských dolárov.
V septembri 1993 rokoval Murdoch o predaji svojho päťdesiatpercentného podielu v "SCMP" v rámci plánu na zvýšenie investícií News Corporation v ázijskom elektronickom mediálnom priemysle. News Corporation potom oznámila, že predá 34,9 % podiel za 375 miliónov dolárov spoločnosti Kerry Media malajzijského podnikateľa a realitného magnáta Roberta Kuoka.
Kuokov syn Kuok Khoon Ean prevzal koncom roku 1997 funkciu predsedu predstavenstva. Dňa 1. januára 2009 bola generálnou riaditeľkou vymenovaná Kuokova sestra Kuok Hui Kwong. V septembri 2007 Kwok urobil všeobecnú ponuku na kúpu zostávajúcich akcií a zvýšil svoj podiel na 74% za 209 miliónov dolárov.
21. storočie.
Jonathan Fenby bol šéfredaktorom až do roku 1999, kedy ho nahradil Robert Keatley z "The Wall Street Journal", ktorý sa stal dočasným šéfredaktorom. Mark Landler z "New York Times" napísal, že za Fenbyho pôsobenia bol "SCMP" „ostro kritický voči hongkonskej vláde“ a že práve to mohlo byť dôvodom Fenbyho výmeny. V rokoch 2000 až 2011 sa v "SCMP" vystriedalo desať redaktorov. Vo februári 2006 bol na pozícii šéfredaktora prijatý Mark Clifford, ktorý bol v rokoch 2004 až 2006 šéfredaktorom denníka "The Standard". Clifford si so sebou priviedol niekoľko zamestnancov z denníka "The Standard", vrátane šéfredaktora obchodnej sekcie Stuarta Jacksona, ktorý odišiel po siedmich búrlivých mesiacoch. Riadil kontroverzné prepustenie niekoľkých novinárov kvôli internému žartu a sám nakoniec rezignoval s účinnosťou k 1. aprílu 2007.
Počas neúspešného pokusu spoločnosti Alibaba o primárnu ponuku akcií na hongkonskej burze publikovali noviny texty spochybňujúce obchodné praktiky platformy, vrátane incidentov týkajúcich sa falšovaného tovaru. Dňa 11. decembra 2015 spoločnosť Alibaba Group oznámila, že za 2 miliardy hongkonských dolárov prevezme mediálne aktíva skupiny "SCMP", vrátane samotných novín.
Vlastníctvo "SCMP" spoločnosťou Alibaba vyvolalo obavy, že sa noviny stanú hlásnou trúnbou ústrednej ľudovej vlády. Medzi možné motívy akvizície Alibaba patrila snaha o to, aby mediálne pokrytie Číny bolo „spravodlivé a presné“ a nebolo v optike západných spravodajských médií. Spoločnosť uviedla, že redakčná nezávislosť novín bude zachovaná.
Akvizícia zo strany Alibaby bola dokončená 5. apríla 2016. Po akvizícii noviny zrušili paywall na svojich webových stránkach, ale v júli 2020 oznámili, že sa v auguste 2020 vrátia k modelu predplatného.
Podľa prieskumu verejnej mienky z roku 2016, ktorý vykonalo "Centrum pre komunikáciu a prieskum verejnej mienky" pri Čínskej univerzite v Hongkongu, získali "SCMP" hodnotenie dôveryhodnosti 6,54, čo je najvyššie hodnotenie dôveryhodnosti medzi platenými novinami v Hongkongu.
V marci 2021 bolo oznámené, že čínska vláda tlačí na spoločnosť Alibaba, aby "SCMP" predala, a to kvôli obavám z vplyvu spoločnosti na verejnú mienku v Hongkongu. Kritici tvrdia, že cieľom je presunúť noviny pod vlastníctvo čínskej štátnej firmy alebo s ňou spojeného miliardára, čím by sa dostali pod vplyv Komunistickej strany Číny. V uniknutej internej správe z novembra 2021 generálny riaditeľ "SCMP" Gary Liu poprel, že by sa na akomkoľvek predaji pracovalo.
Formát.
Tlačená verzia "SCMP" má formát broadsheetu a je rozdelená na časti "hlavnej správy", rubriky "Mesto", "Šport", "Obchod", "Inzercia", "Nehnuteľnosti" (streda), "Dostihy" (streda), "Technika" (utorok), "Vzdelávanie" (sobota), časopis "Štýl" (každý prvý piatok v mesiaci). Nedeľné vydanie obsahuje rubriky "Hlavné správy", "Recenzie", "Magazín", "Dostihy", "Adresár služieb" a „"Young Post"“, rubriku určenú mladším čitateľom.

</doc>
<doc id="742312" url="https://sk.wikipedia.org/wiki?curid=742312" title="Amy Madigan">
Amy Madigan



</doc>
<doc id="742313" url="https://sk.wikipedia.org/wiki?curid=742313" title="Virgin Australia">
Virgin Australia

Virgin Australia môže byť:

</doc>
<doc id="742314" url="https://sk.wikipedia.org/wiki?curid=742314" title="Bitka pri Selizovke">
Bitka pri Selizovke



</doc>
<doc id="742315" url="https://sk.wikipedia.org/wiki?curid=742315" title="Bitka pri Salizovke">
Bitka pri Salizovke



</doc>
<doc id="742317" url="https://sk.wikipedia.org/wiki?curid=742317" title="Abenakiit">
Abenakiit



</doc>
<doc id="742318" url="https://sk.wikipedia.org/wiki?curid=742318" title="Adam Bardy">
Adam Bardy

Adam Bardy je slovenský model a herec známy zo kvôli svojim rolám v seriály Mama na prenájom, kde stvárňoval Martina Tomana a momentálne hrá v Dunaji.
Životopis.
Vyštudoval AOS. Popri štúdiu sa taktiež zúčastnil súťaže Mister Manhunt SLOVAKIA v roku 2014, kde vyhral 1. miesto. Bol členom čestnej stráže slovenskej prezidentky Zuzany Čaputovej, slúžil ako kapitán.
Svoju hereckú kariéru odštartoval v roku 2021 v roli Adama v seriály Pán profesor. O rok neskôr stvárňoval Šimona Bartoša v seriály Druhá šanca. V rokoch 2023 a 2024 dostal rolu Martina Tomana, gynekológa a otca malej Hanky v seriály Mama na prenájom.
V roku 2022 sa zúčastnil televíznej tanečnej súťaže Let's Dance, kde vyhral 2. miesto spolu s jeho tančenou partnerkou Dominikou Roškovou. V roku 2024 v 9. sérii bol epizódnou porotou a v roku 2025, v jubilejnej 10. sérii sa relácie zúčastnil v kresle poroty počas celej série.
Od roku 2024 hraje hasiča a fitness trénera Rickyho v českom seriály Ordinace v růžové záhradě.
Je ženytý s Bibiánou Bardy a majú spolu troch synov.

</doc>
<doc id="742319" url="https://sk.wikipedia.org/wiki?curid=742319" title="Nónakris">
Nónakris

Nónakris () môže byť:

</doc>
<doc id="742320" url="https://sk.wikipedia.org/wiki?curid=742320" title="Carolina Courage">
Carolina Courage

Carolina Courage bol profesionálny ženský futbalový tím, ktorý pôsobil v lige Women’s United Soccer Association (WUSA). V roku 2001 hral svoje domáce zápasy na štadióne Fetzer Field v areáli Univerzity Severnej Karolíny v Chapel Hill. V rokoch 2002 a 2003 sa tím presťahoval na štadión SAS Stadium v meste Cary v Severnej Karolíne.
História.
Klub bol založený v roku 2000 a svoju činnosť začal v roku 2001. Prvú sezónu odohrali Carolina Courage na štadióne Fetzer Field v areáli Univerzity Severnej Karolíny v Chapel Hill. Sezónu 2001 ukončili na poslednom mieste s bilanciou 6 výhier, 12 prehier a 3 remízy, pričom bodovo sa delili s tímom Washington Freedom.Pred sezónou 2002 sa tím presťahoval do nového futbalového areálu SAS Soccer Park v meste Cary. Domáce zápasy tam navštevovalo v priemere približne 5 800 divákov. Carolina Courage v tejto sezóne vyhrali Founders Cup 2002, keď vo finále porazili Washington Freedom výsledkom 3 : 2.V sezóne 2003 skončili Carolina Courage na siedmom mieste ligovej tabuľky so siedmimi víťazstvami, deviatimi prehrami a štyrmi remízami.
Dňa 15. septembra 2003 oznámila liga Women’s United Soccer Association pozastavenie svojej činnosti.Názov Courage bol v roku 2017 znovu použitý klubom North Carolina Courage, ktorý vstúpil do ligy National Women’s Soccer League a hrá na tom istom štadióne v meste Cary.
Hráči.
Zoznam futbalistiek (2001 - 2003)

</doc>
<doc id="742321" url="https://sk.wikipedia.org/wiki?curid=742321" title="Univerzita čínskej kultúry">
Univerzita čínskej kultúry

Univerzita čínskej kultúry (čín.: "中國文化大學") je univerzita s hlavným kampusom v taiwanskom hlavnom meste Tchaj-pej.
Dejiny.
Zakladateľom univerzity bol Chang Chi-Yun a nadácia Chinese Culture and Education Foundation. Univerzita bola založená ako vysoká škola v roku 1962. Pôvodne sa mala volať „Far East University“, ale prezident Čankajšek navrhol zmenu názvu na „Chinese Culture College“. Zmenu navrhol kvôli hlbšiemu významu mena a jeho lepšiemu prepojeniu so smerom vývoja univerzity a jej filozofiou vzdelávania. V roku 1963 bola schválená a začala prijímať prvých študujúcich. V tom čase mala 15 katedier. V roku 1980 prešla reorganizáciou a bola premenovaná na Univerzitu čínskej kultúry.
V roku 1984 mala univerzita 18 500 študentov a bola druhá najväčšia na Taiwane.
Súčasti a programy.
V súčasnosti má 11 fakúlt:
Spolu ponúkajú 60 programov na bakalárskej, 40 na magisterskej a 10 na doktorskej úrovni. Univerzita má 5 kampusov. Na univerzite študuje 18 673 študentov, pričom pomer žien k mužom je 48:52.
Podľa "Times Higher Education" má univerzita celosvetový ranking 1500+ (údaj pre rok 2026). V rámci Taiwanu je medzi 29 najlepšími.
Vyučujúci.
Medzi vyučujúcimi patrí spisovateľka Li Ang, ktorá je aj absolventkou. Medzi ďalšími je Lin Yu-ting, taiwanská boxerka a zlatá olympijská medailistka z Letné olympijské hry 2024.
Absolventi.
Medzi absolventov ďalších absolventov patria herec Greg Hsu, herečka Tiffany Hsu, politička Hung Hsiu-chu, spevák Frankie Kao, politik a minister Kuan Chung-ming a ďalší.

</doc>
<doc id="742327" url="https://sk.wikipedia.org/wiki?curid=742327" title="Kameňosochárstvo">
Kameňosochárstvo

Kameňosochárstvo je umelecký a remeselný študijný odbor, zameraný na výtvarné spracovanie kameňa a ďalších materiálov.
Ako študijný odbor vznikol v roku 1961 na Škole umeleckého priemyslu Josefa Vydru v Bratislave, kde nadväzuje na tradíciu Školy umeleckých remesiel. Výučba je orientovaná na prepojenie výtvarného, remeselného a úžitkového aspektu tvorby. Študenti sa počas štúdia oboznamujú s prácou s rôznymi materiálmi, ako sú hlina, sadra, kameň, kov či plasty, a osvojujú si klasické sochárske techniky, ako aj súčasné technologické postupy spracovania materiálu. Štúdium zahŕňa navrhovanie, modelovanie, tvorbu voľnej plastiky a rozvíjanie individuálnej umeleckej tvorby. Absolventi nachádzajú uplatnenie vo výtvarnej praxi, pri obnove historických pamiatok alebo pokračujú v štúdiu na vysokých školách s umeleckým zameraním.

</doc>
<doc id="742329" url="https://sk.wikipedia.org/wiki?curid=742329" title="Nónakris (Arkádia)">
Nónakris (Arkádia)

Nónakris () bolo starogrécke mesto na severe Arkádie.
Mesto Nónakris sa spomína predovšetkým v diele "Cesta po Grécku" od starogréckeho autora Pausania: "„ Ak sa pútnik z Fenea dá smerom, kde zapadá slnko, odvedie ho ľavá cesta do mesta Kleitoru, vpravo potom do Nónakridy a k vodám rieky Styx. Za dávnych čias bola Nókratis arkádske mestečko, ktoré dostalo meno po žene Lykaóna; za mojich čias však to boli len zrúcaniny a z nich ešte väčšina málo znateľných. Neďaleko zrúcanín je strmá skala, od ktorej som strmšiu nevidel. Zo skaly steká voda, ktorú Gréci nazývajú vodou rieky Styx.“" (tento vodopád, dlhý 200 m, steká z pohoria Chelmos a vytvára rieku Styx, prítok rieky Krathis.). Aj starogrécky historik Hérodotos opisuje Nónakris ako mesto v Arkádii, pri ktorom vyviera prameň rieky Styx. Uvádza tiež, že pri tomto prameni skladali prísahu arkádski náčelníci.
Moderní bádatelia (napr. grécky historik a archeológ Giannis Pikoulas) stotožňujú polohu Nónakris s vŕškom "Agio Thanasi" na okraji dnešnej horskej dediny Solos (Σόλος). Na mieste sa našli stopy budov a roztrúsené črepy keramiky či škridiel. Iná hypotéza naznačuje jej polohu v okolí obce Kerpini, kde boli objavené pozostatky chrámu, mince a ďalšie známky osídlenia.

</doc>
<doc id="742330" url="https://sk.wikipedia.org/wiki?curid=742330" title="Brombersgká zmluva">
Brombersgká zmluva

Brombergská zmluva bol diplomatický dokument, ktorý bol uzavretý dňa 6. novembra roku 1657 v meste Bromberg (Bydgoszcz) a to medzi vyslancami poľského kráľa Jána II. Kazimíra na jednej strane a brandenburským kurfistom Fridrichom Viliamom I. na strane druhej.
Poľsko-litovský kráľ menom Ján II. Kazimír dôsledne odstúpil brandenburskému kurfistovi mestá ako Lauenburg (Lebork), Bütow (Bytów) a Elbing (Elblag).
Zmluva zároveň potvrdila to, že poľsko-litovský kráľ povolil prechod brandenbursko-pruských vojsk cez Kráľovské Prusy. Okrem toho došlo k tomu, že práve Brandenburské zmenilo svoje spojenecké záväzky a prešlo na stranu protišvédskej vojenskej aliancie. Zmluva ustanovila taktiež skoncovanie so stavovským zariadením vo Východnom Prusku, čím sa postupne začala formovať pruská veľmoc.

</doc>
<doc id="742331" url="https://sk.wikipedia.org/wiki?curid=742331" title="Veľká Liesková">
Veľká Liesková

Veľká Liesková je potok v regióne Horehronie, v území obcí Braväcovo a Beňuš v okrese Brezno v Banskobystrickom kraji. Nachádza sa v geomorfologických celkoch Nízke Tatry a Horehronské podolie a ústi do Hrona. Má dĺžku a rád toku III. 
Prameň.
Vodný tok Veľká Liesková pramení v v lese a lúke Liesková, vo vzdialenosti juhovýchodne od vrchu Malá Beňuška s , v lesnom extraviláne obce Braväcovo v okrese Brezno. 
Opis toku.
Veľká Liesková tečie od prameňa južným smerom cez lesný extravilán obce Braväcovo, ľavým brehom obteká les Breziny, tečie dolinou Veľká Liesková, ľavým brehom obteká les Pačesové, v vteká na obecnú hranicu medzi Braväcovom a obcou Beňuš a ďalej tečie po nej, v priberá pravostranný bezmenný prítok, v opúšťa obecnú hranicu a tečie územím obce Beňuš a zároveň vyteká z lesa do poľnohospodárskeho extravilánu s roztrúsenou zástavbou domov, v podteká cestu I/66 Banská Bystrica – Brezno - Poprad a hneď aj železničnú trať Banská Bystrica – Červená Skala, v v poľnohospodárskom extraviláne Beňuša ústi do rieky Hron ako jeho pravostranný prítok. Hron ďalej ústi do Dunaja. "Veľká Liesková" patrí do okresu Brezno v Banskobystrickom kraji. Pramení a preteká v území Braväcova a ďalej preteká a ústi do Hrona v území obce Beňuš. Horným tokom patrí do geomorfologického celku Nízke Tatry a ich geomorfologického podcelku Kráľovohoľské Tatry a dolným tokom do geomorfologickéjho celku Horehronské podolie a jeho geomorfologického podcelku Heľpianske podolie. Vodný tok Veľká Liesková má jeden bezmenný prítok. Celý tok Veľkej Lieskovej leží v ochrannom pásme Národného parku Nízke Tatry.
Pôvod názvu.
Názov vodného toku Veľká Liesková má pôvod v homonymnom názve doliny Veľká Liesková, ktorou potok preteká. Toponymum Veľká Liesková bolo bez zmeny prenesené na vodný tok a stalo sa súčasťou početnej skupiny dvojslovných názvov v slovenskej toponymii, najmä hydronymii. Názov vodného toku Veľká Liesková bol štandardizovaný v roku 1976. V množine slovenskej hydronymie vodných tokov hydronymum "Veľká Liesková" je jedinečným hydronymom (december 2025).
Referencie.
 

</doc>
<doc id="742334" url="https://sk.wikipedia.org/wiki?curid=742334" title="Obliehanie Jasnej Hory">
Obliehanie Jasnej Hory

Obliehanie Jasnej Hory bolo vojenským stretom v dňoch 19. novembra až 27. decembra roku roku 1655 pod Kláštorom Jasná Hora v meste Čenstochová na území severozápadného Poľska a to medzi poľskými vojenskými obrancami a švédskou armádou.
Švédske impérium silnie.
V období po Tridsaťročnej vojne sa Švédske impérium stalo vďaka svojej armáde a ekonomike mocnosťou prvoradého významu. Po uzavretí Vestfálskeho mieru zo dňa 24. októbra roku 1648 v meste Münster a Osnabrück však došlo k tomu, že jeho vojenská sila zostala nevyužitá. Jej vojaci však prevzali doslova bohaté skúsenosti pre koristnícku činnosť. Nového švédskeho kráľa Karola X. Gustáva však lákala možnosť získať a zmocniť sa bohatých pruských prístavov. Okrem iného sa rozhodol riešiť spor o územie Livónska prostredníctvom zbraní. Formálnou zámienkou pre začatie nového boja mu poslúžila skutočnosť, že práve poľský kráľ menom Ján II. Kazimír stále užíval titul pre panovanie na švédskom kráľovskom tróne.
Dobýjanie poľského územia.
Dňa 19. júla roku 1655 vyhlásil švédsky kráľ menom Karol X. Gustáv v meste Štokholm vojnu voči Poľsko-litovskému kráľovstvu. O takmer dva mesiace neskôr, presnejšie dňa 8. októbra roku 1655, obsadili švédske vojská mesto Varšavu. Týždeň po tejto udalosti, dňa 16. septembra roku 1655 došlo k ozbrojenému stretu pri Žarnowe. Táto malopoľská pevnosť napokon podľahla švédskym vojskám. Dňa 3. októbra roku 1655 podľahli poľské vojská na čele s poľným hajtmanom Stanislawom Lackoronským švédskej presile po bitke pri Wojnicze. V dôsledku tejto udalosti utiekol poľský kráľ menom Ján II. Kazimír smerom do Sliezska. Následne dňa 19. októbra roku 1655 došlo po trojtýždennom ostreľovaní zo strany švédskych vojakov k obsadeniu Krakova. O deň na to vyhlásili najvyšší predstavitelia litovskej magnátskej strany a to Boguslaw a Ján Radziwil podriadenie švédskemu kráľovi. Dňa 21. októbra roku 1655 sa dočkal švédsky kráľ menom Karol X. Gustáv podriadeniu moci v oblastiach Lublinska, Červenej Rusy, Malopoľska, taktiež Sandomerska a Volyne. Tamojšie šľachtické úrady a obyvateľstvo tak chceli získať podporu proti kozáckym rebelom a ruským armádam v čase rusko-poľskej vojny (1654 – 1667). V októbri roku 1655 dosiahla švédska vojenská invázia doslovný vrchol. Koncom novembra však nastal na bojisku pre švédske zbrane veľký zvrat.
Obrat na bojisku a švédske zbrane v kríze.
Dňa 19. novembra roku 1655 začali švédske vojská šesťtýždenné obliehanie opevneného Kláštora Jasná Hora v meste Čenstochová. Vojenská sila poľských obrancov však bola veľmi slabá. Obrancovia na hradbách disponovali silou takmer 250 vojakov. Ich odpor voči švédskym útočníkom bol tak húževnatý, že sa dôsledne prejavila vlna nadšenia pre protišvédsky odboj. Následne sa poľský kráľ menom Ján II. Kazimír z dynastie Vasa vrátil späť zo sliezskeho exilu a chopil sa ďalšieho boja. Dňa 27. decembra roku 1655 prikázalo švédske armádne velenie pre ústup a koniec vojenského obliehania. Vojenská sila Švédskeho impéria sa tak začiatkom roku 1656 dostala do veľkých ťažkostí, dôsledkom čoho si armádni velitelia hľadali spojencov.

</doc>
<doc id="742335" url="https://sk.wikipedia.org/wiki?curid=742335" title="Ľadový hokej na zimných olympijských hrách 2026 – Súpisky mužského turnaja">
Ľadový hokej na zimných olympijských hrách 2026 – Súpisky mužského turnaja



</doc>
<doc id="742340" url="https://sk.wikipedia.org/wiki?curid=742340" title="San Diego Spirit">
San Diego Spirit

San Diego Spirit bol profesionálny ženský futbalový klub so sídlom v San Diegu v Kalifornii, ktorý pôsobil v lige Women’s United Soccer Association (WUSA). Svoje domáce zápasy odohrával na štadióne Torero Stadium, ktorý sa nachádza v areáli Univerzity v San Diegu. Klub začal pôsobiť v roku 2001. Dňa 15. septembra 2003 liga oznámila pozastavenie svojej činnosti.
Zakladajúcimi hráčkami klubu San Diego Spirit boli Julie Foudy, Shannon MacMillan a Joy Fawcett. V sezóne 2003 sa tím prebojoval do vyraďovacej časti súťaže, kde v semifinále prehral s mužstvom Atlanta Beat.Medzi ďalšie významné hráčky klubu patrili škótska futbalistka Julie Fleeting, brazílska hráčka Daniela a kanadská reprezentantka Christine Latham, ako aj americké reprezentantky Jenni Branam,Aly Wagner a Shannon Boxx.
Hráči.
„Zakladajúcimi hráčkami“ Spiritu boli Julie Foudyová, Shannon MacMillan a Joy Fawcettová z tímu USA na Majstrovstvách sveta žien 1999.
Za zakladajúce hráčky klubu San Diego Spirit sú považované Julie Foudy, Shannon MacMillan a Joy Fawcett, ktoré boli členkami reprezentačného výberu Spojených štátov amerických na Majstrovstvá sveta vo futbale žien 1999.
Zoznam futbalistiek (2001 - 2003)
Pozastavenie činnosti ligy.
Dňa 15. septembra 2003 liga Women’s United Soccer Association oznámila, že pozastavuje svoju činnosť.

</doc>
<doc id="742341" url="https://sk.wikipedia.org/wiki?curid=742341" title="Filmové štúdio Midorijama">
Filmové štúdio Midorijama

Filmové štúdio Midorijama je japonské televízne štúdio, ktoré vlastní TBS Holdings. Prevádzkuje ho rovnomenná spoločnosť Midoriyama Studio City, Inc. V exteriéroch štúdia sa natáčala aj šou "Takešiho hrad".
História.
Filmové štúdio Midorijama, oficiálne Midoriyama Studio City, patrí medzi najvýznamnejšie a najrozsiahlejšie produkčné areály v Japonsku. Nachádza sa v meste Jokohama v prefektúre Kanagawa a vlastní ho mediálna skupina TBS Holdings. Jeho história siaha do začiatku 70. rokov, keď sa v roku "1971" objavila ambiciózna myšlienka presunúť časť televíznej a filmovej výroby mimo centra Tokia. TBS plánovala vybudovať moderný, priestranný a technologicky flexibilný areál, ktorý by umožnil natáčanie veľkých projektov v pokojnom a exterierovom prostredí.
Hoci pôvodný plán počítal s rozsiahlym presunom produkcie, realita ukázala, že poloha štúdia je pre každodenné vysielanie príliš vzdialená od centra Tokia. Preto sa Midorijama postupne pretransformovala na špecializované štúdio určené najmä pre televízne programy, veľké televízne projekty a produkcie, ktoré vyžadovali rozsiahle interiérové aj exteriérové priestory.
V roku 1981 sa areál rozšíril a modernizoval, čím sa stal jedným z najväčších produkčných komplexov v krajine. Obsahuje šesť veľkých štúdií, dielne, priestory pre stavbu kulís a rozsiahle otvorené plochy, ktoré umožňujú budovanie veľkých outdoorových scén. Práve tieto exteriéry sa stali ikonickými vďaka natáčaniu celosvetovo známej súťaže "SASUKE" (Ninja Warrior), ktorá sa tu vyrába od druhej sezóny a dnes sa vysiela vo viac než 160 krajinách.
Midorijama sa stala aj dejiskom ďalších veľkých projektov, vrátane pôvodného "Takešiho hradu", jedného z najznámejších japonských televíznych formátov 80. rokov.
V štúdiu Midoriyama kedysi existovala školiaca škola s názvom „TBS Midoriyama Juku“, ktorá školila hercov, dabingových hercov, spevákov, idolov, talentovaných hercov, hlásateľov a ďalších. Kedysi trvalo školenie rok, ale neskôr bolo zrušené. V súčasnosti sa koná už len príležitostne ako krátkodobá školiaca inštitúcia. Medzi významných absolventov patria speváci Hideaki Tokunaga a Kaoru Watanabe.
Lokalita.
Názov Midoriyama pochádza zo skutočnosti, že väčšina oblasti sa používa ako „štúdio TBS Midoriyama“ a je pomenované podľa „zelenej“ v troch základných farbách svetla, ale adresa zostáva stará Naramachi, pričom budova štúdia a strana s protipovodňovým jazierkom sa nachádzajú na čísle 2100 a otvorená strana na čísle 2300.
Natáčacie haly.
štúdio obsahuje šesť nakrúcacích hál:

</doc>
<doc id="742343" url="https://sk.wikipedia.org/wiki?curid=742343" title="Festival zábavy - Piešťanské zábaly">
Festival zábavy - Piešťanské zábaly

Piešťanské zábaly sú významným divadelným festivalom, ktorý sa každoročne koná v kúpeľnom meste Piešťany a zameriava sa predovšetkým na divadelné umenie v jeho zábavnej, prístupnej a živej podobe. Festival prináša divadlo priamo do ulíc, parkov a kultúrnych priestorov mesta a premieňa Piešťany na otvorenú divadelnú scénu.
Autorom a prezidentom festivalu je herec Mgr. art. Jozef Vajda, ktorý vytvoril Piešťanské zábaly s cieľom priblížiť divadlo širokej verejnosti, šíriť radosť, humor a podporiť kultúrny život mesta. Festival je postavený na myšlienke, že divadlo má byť dostupné, živé a prirodzenou súčasťou verejného priestoru.
Festival prebieha na viacerých miestach v Piešťanoch – v divadlách, kultúrnych sálach, parkoch aj na otvorených pódiách v centre mesta. Vďaka tomu majú návštevníci možnosť zažiť divadlo netradičným spôsobom a stať sa jeho prirodzenou súčasťou.
Piešťanské zábaly sa dnes považujú za najväčší divadelný festival na Slovensku, ktorý každoročne priťahuje tisíce divákov. Spájajú profesionálne divadelné umenie, známe herecké osobnosti a jedinečnú atmosféru kúpeľného mesta, čím vytvárajú výnimočný kultúrny zážitok pre všetky vekové kategórie.
Druhý ročník.
V roku 2025 festival navštívilo viac ako 35 000 návštevníkov, čím 2. ročník Piešťanských zábalov potvrdil svoje výnimočné postavenie na slovenskej kultúrnej scéne. Piešťanské zábaly priniesli do mesta viac ako 60 divadelných produkcií a predstavilo sa na nich približne 140 hercov zo Slovenska a Českej republiky. Program tvorili najmä komediálne inscenácie, rodinné predstavenia, pouličné divadlo, koncerty a ďalšie sprievodné divadelné formy.

</doc>
<doc id="742349" url="https://sk.wikipedia.org/wiki?curid=742349" title="Gabriel Zubeir Wako">
Gabriel Zubeir Wako

Mons. Gabriel kardinál Zubeir Wako (* 27. február 1941, Mboro, Sudán) je sudánsky rímskokatolícky kňaz, biskup, ktorý pôsobil v rokoch 1979 až 2016 ako arcibiskup arcidiecézy Khartoum. V roku 2003 ho pápež Ján Pavol II. vymenoval za kardinála.
Životopis.
Narodil sa 27. februára 1941 v Sudáne. Vzdelávanie získal na Vyššom seminári sv. Pavla v Tore River. Po štúdiu filozofie a teológie bol 21. júla 1963 vysvätený za kňaza apoštolským vikárom Bahr-el-Ghazal, Ireneusom Dudom. Štúdium ukončil v Ríme, kde získal licenciát z pastoračnej teológie na Pápežskej lateránskej univerzite. Po návrate do Sudánu vykonával pastoračné povinnosti v apoštolskom vikariáte vo Wau a bol tiež rektorom miestneho seminára.
Biskup.
12. decembra 1974 ho pápež Pavol VI. vymenoval za prvého diecézneho biskupa Apoštolského vikariátu Bahr al-Ghazal, ktorý bol v ten istý deň povýšený na diecézu a premenovaný na diecézu Wau. Kardinál prefekt Kongregácie pre evanjelizáciu národov Agnelo Rossi ho 7. apríla vysvätil za biskupa. Spolusvätiteľmi boli apoštolský pronuncius v Sudáne, arcibiskup Ubaldo Calabresi, a jeho predchodca vo Wau a arcibiskup z Juby, Ireneus Wien Dud.
Túto funkciu vykonával do 30. októbra 1979, kedy bol menovaný pápežom Jánom Pavlom II. za arcibiskupa koadjutora arcidiecézy Khartoum. 10. októbra 1981 prevzal výlučnú správu arcidiecézy Khartoum. V rokoch 1978 až 1989, 1993 až 1999 a 2012 až 2016 bol prezidentom Sudánskej biskupskej konferencie.
Kardinál.
Pápež Ján Pavol II. 28. septembra 2003 oznámil, že na októbrovom konzistóriu vymenuje 31 nových kardinálov, ale meno jedného z nich nezverejnil, zrejme obyvateľa krajiny, kde bol katolicizmus predmetom vládneho prenasledovania. Keďže zatajené meno nebolo nikdy zverejnené, vymenovanie tohto kardinála zaniklo pápežovou smrťou.
21. októbra 2003 ho pápež Ján Pavol II. na konzistóriu vymenoval za kardinála – kňaza s titulárnym kostolom Sant'Atanasio a Via Tiburtina. Zúčastnil sa pápežského konkláve v roku 2005 po smrti pápeža Jána Pavla II. 2. apríla 2005 na ktorom bol zvolený pápež Benedikt XVI. vlastným menom Joseph Ratzinger a tiež zúčastnil sa pápežského konkláve v roku 2013 po abdikácií Benedikta XVI. 28. februára 2013 bol zvolený pápež František vlastným menom Jorge Mario Bergoglio.
10. októbra 2010 unikol pokusu o atentát, ktorý spáchal príslušník prevažne moslimského kmeňa Messiria počas nedeľnej omše. Pápež František prijal jeho rezignáciu z dôvodu veku 10. decembra 2016 a jeho nástupcom sa stal arcibiskup koadjutor Michael Didi Adgum Mangoria. 27. februára 2021 dovŕšil 80 rokov a stratil právo zúčastniť sa konkláve.

</doc>
<doc id="742353" url="https://sk.wikipedia.org/wiki?curid=742353" title="New Year">
New Year

New Year môže byť:

</doc>
<doc id="742354" url="https://sk.wikipedia.org/wiki?curid=742354" title="Fulham F.C. (ženy)">
Fulham F.C. (ženy)

Fulham FC (ženy), predtým známy ako Fulham LFC, WFC Fulham a Fulham FC Foundation Ladies, je ženský futbalový klub so sídlom v Londýne v Anglicku. Klub bol prvýkrát rozpustený 16. mája 2006 po tom, čo pôsobil ako samostatný subjekt bez priameho prepojenia na Fulham F.C. K druhému rozpusteniu došlo v júni 2010 po dvoch po sebe idúcich zostupoch a následnom odchode hlavných sponzorov.Klub bol opätovne obnovený v roku 2014.
V apríli 2000 sa Fulham stal prvým ženským futbalovým klubom v Európe, ktorý fungoval na plne profesionálnej báze.O tri roky neskôr však došlo k návratu k poloprofesionálnemu modelu na základe rozhodnutia predsedu klubu Mohameda Al-Fayeda.Napriek tomu bol ženský tím v roku 2014 znovu obnovený.
História.
Fulham L.F.C. nadviazal na činnosť klubu Friends of Fulham,ktorý v roku 1985 vyhral FA Women's Cup a v rokoch 1989 a 1990 sa dostal do jeho finále. Po presune tohto tímu, z ktorého neskôr vznikol dnešný AFC Wimbledon Ladies, obnovil Fulham F.C. ženský tím v období, keď ženský futbal v Anglicku na začiatku 90. rokov zaznamenával výrazný nárast popularity.Fulham L.F.C. debutoval v roku 1993 v divízii Greater London. Postupne prešiel cez Greater London Premier Division a South East Combination Women’s Football League až do najvyššej súťaže FA Women’s National Premier League, čím kopíroval vývoj mužského profesionálneho klubu.
Po prechode na profesionálny štatút v roku 2000 sa výrazné investície rýchlo prejavili. V sezóne 2000 – 2001 sa tím prebojoval do finále FA Women's Cup a s výrazným náskokom vyhral South East Combination Women's Football League.
Káder tvorili domáce reprezentantky, ako Rachel Yankey a Katie Chapman, doplnené o zahraničné posily vrátane Marianne Pettersen.
V sezóne 2001 – 2002 Fulham ovládol Južnú divíziu FA Women's Premier League, London County Cup, Pohár FA Women's Premier League a FA Women's Cup. Tím zaznamenal mimoriadne vysoký počet 341 strelených gólov a inkasoval iba 15.
V sezóne 2002 – 2003 dosiahol Fulham úspechy v súťažiach FA Women's Cup, League Cup a Premier League, pričom strelil 68 gólov a inkasoval len 13.V sezóne 2003 – 2004 bol jediným anglickým tímom, ktorý súťažil v UEFA Women's Cup a skončil na druhom mieste v Premier League National Division, a to napriek návratu k poloprofesionálnemu fungovaniu na konci predchádzajúcej sezóny.
Počas sezóny 2005 – 2006, po strate väčšiny profesionálneho kádra, sa tímu v lige nedarilo a skončil na ôsmom mieste.
Dňa 16. mája 2006 oznámil Fulham FC stiahnutie ženského tímu z najvyššej ligy. Rozhodnutie bolo prijaté z finančných dôvodov, pričom klub oficiálne poukázal na slabé mediálne pokrytie a nízku návštevnosť. Fulham FC zároveň oznámil zámer pokračovať v dievčenskom rozvojovom centre, no bez plánov na prevádzkovanie ďalšieho ligového tímu v dohľadnej budúcnosti.
Po ukončení finančnej podpory zabezpečili pokračovanie klubu jeho funkcionári, rodičia a samotné hráčky, aby mohol naďalej pôsobiť v súťažiach FA Women's Premier League. Keďže už neexistovalo formálne prepojenie s Fulham F.C., klub bol najskôr premenovaný na Fulham WFC a následne na WFC Fulham.
Nový výbor čelil viacerým organizačným a finančným výzvam. V sezóne 2006 – 2007 klub síce zostúpil z Národnej divízie Premier League, no zároveň sa prebojoval do finále County Cupu. V nasledujúcej sezóne 2007 – 2008 sa tím okamžite vrátil medzi elitu víťazstvom v Južnej divízii Premier League , pričom výraznú úlohu zohrali góly Ann-Marie Heathersonovej. 
V sezóne 2006 – 2007 klub pokračoval v činnosti, hoci tím zostúpil z Národnej divízie Premier League. O rok neskôr sa však okamžite vrátil medzi elitu po víťazstve v Južnej divízii Premier League, v sezóne 2007 – 2008, výraznú úlohu zohrali góly Ann-Marie Heathersonovej.
V sezóne 2008 – 2009 skončil WFC Fulham na 12. mieste a zostúpil z Národnej divízie FA Women’s Premier League. V sezóne 2009 – 2010 nasledoval ďalší zostup do South West Combination Women’s League a klub sa následne rozpadol po odstúpení sponzorov. 
V roku 2014 bol klub znovu založený pod názvom Fulham FC Foundation Ladies a vstúpil do Londýnskej a juhovýchodnej regionálnej ženskej ligy. V roku 2018 sa opätovne oficiálne začlenil do štruktúr Fulham FC a prijal názov Fulham FC Women.
Dňa 20. novembra 2022 odohral Fulham FC Women svoj prvý zápas na štadióne Craven Cottage od obnovenia klubu. Stretnutie proti AFC Wimbledon v rámci Capital Cupu skončilo prehrou 1 : 3 a navštívilo ho 3 181 divákov, čo predstavovalo najvyššiu návštevnosť klubu od jeho reformovania.
Vyznamenania.
Finále Pohára FA žien 2003

</doc>
<doc id="742355" url="https://sk.wikipedia.org/wiki?curid=742355" title="Bitka pri Varšave (1656)">
Bitka pri Varšave (1656)

Bitka pri Varšave roku 1656 bola vojenská bitka v dňoch 28. až 30. júla roku 1656 v blízkosti mesta Varšava na území severozápadného Poľska a to medzi armádou Poľsko-litovského kráľovstva na jednej strane a švédsko-brandenburskými vojskami na strane druhej. Išlo o najväčšiu vojenskú bitku počas celej poľsko-švédskej vojny v rokoch 1655 až 1660. Poľská armáda na čele s kráľom Jánom II. Kazimírom však napokon podľahli švédsko-brandenburskej presile. Na druhej strane však dokonca aj švédske vojská museli z taktických dôvodov ustúpiť smerom na sever.
Od vzdoru k pádu.
Odpor a nové zbrojenie.
"Bližšie informácie v hlavnom článku: Obliehanie Jasnej Hory"
Všeobecná nenávisť všetkých vrstiev poľského ľudu voči švédskym vojenským okupantom viedla k veľkému povstaleckému hnutiu, do ktorého sa zapojili šľachtici i magnáti so svojimi vojenskými silami. Hlavným veliteľom sa stal Stefan Czarniecki. On sám bol známy vďaka tomu, že ako skúsený vojak vedel dobre presadzovať špecifické vlastnosti šľachtickej hotovosti vhodnej viac pre prepadový spôsob boja než veľké bitky v otvorenom poli, v ktorých boli švédske sily kvalitnejšie pre svoje remeselné skúsenosti.
Boj a napokon ústup.
Dňa 6. apríla roku 1656 sa podarilo poľskému vojsk pod velením Stefana Czarnieckieho presadiť víťazstvo nad švédskymi oddielmi v bitke pri Warke. O niekoľko mesiacov neskôr, presnejšie dňa 1. júla roku 1656, došlo k tomu, že práve poľská armáda na čele s poľsko-litovským kráľom Jánom II. Kazimírom z dynastie Vasa zvíťazila nad švédskou armádou vo Varšave. Následne sa podarilo poľským vojakom vstúpiť do hlavného mesta a vytlačiť odtiaľ švédskych okupantov, ktorí ju držali v obkľúčení ešte od dňa 8. septembra roku 1655. Mesto okupovali teda až desať mesiacov. Po niekoľkých týždňoch však nastal zásadný obrat pre poľskú vojenskú stranu.
V čase švédsko-brandenburskej vojnovej porážky začiatkom júla roku 1656 začal švédsky kráľ Karol X. Gustáv organizovať jasný protiúder voči poľskému panovníkovi. Došlo k vybudovaniu novej švédsko-brandenburskej armády v sile až 18 000 vojakov. Poľská strana sa však o nových plánoch pre protiúder dozvedela, čím sa rozhodla nenechať túto vec na poslednú chvíľu. Poľský kráľ medzitým vytvoril armádu v sile až 80 000 mužov, ktorá bola posilnená oddielmi krymských Tatárov.
Dňa 28. júla roku 1656 došlo uprostred večera toho dňa k prvým bojovým potýčkam. Ďalší deň švédsko-brandenburské sily zdolali útoky protivníka. Napokon dňa 30. júla roku 1656 zatlačila švédsko-brandenburská armáda poľsko-tatárskych spojencov hlboko za rieku Visla. Dňa 1. augusta roku 1656 sa podarilo švédsko-brandenburskej armáde znovu dobyť a obsadiť Varšavu. Švédska a brandenburská armáda utŕžila stratu 6 000 vojakov. Poľská strana a jej krymskí spojenci zaznamenala stratu až desaťnásobok ozbrojencov.
Napriek tomu, že švédsko-brandenburská armáda zvíťazila nad poľsko-tatárskymi oddielmi, rozhodlo jej velenie pre ústup smerom na sever. Poľské armádne velenie medzitým rozhodlo pre presadenie novej taktiky. Poľské vojská medzitým obsadili úspešne ďalšie územné oblasti a mestá na západe a severe samotnej krajiny.

</doc>
<doc id="742358" url="https://sk.wikipedia.org/wiki?curid=742358" title="Žuravinská mierová zmluva">
Žuravinská mierová zmluva

Žuravinská mierová zmluva bola mierová zmluva uzavretá dňa 17. októbra roku 1676 medzi diplomaciou Osmanskej ríše na jednej strane a Poľsko-litovského kráľovstva na strane druhej v meste Žuravno na území terajšej západnej Ukrajiny. Podmienky samotnej mierovej zmluvy mali za následok definitívne ukončenie poľsko-tureckej vojny v rokoch 1672 až 1676. S konečnou platnosťou došlo taktiež k odvolaniu mierových podmienok Bučačskej zmluvy.
Podľa mierových podmienok došlo k tomu, že Osmanská ríša získala oblasť Podolia a časť západnej Ukrajiny.

</doc>
<doc id="742366" url="https://sk.wikipedia.org/wiki?curid=742366" title="Korčínsky potok">
Korčínsky potok

Korčínsky potok je vodný tok v Javorí a Zvolenskej kotline na území okresu Zvolen. Je to ľavostranný prítok Slatiny v povodí Hrona, má dĺžku približne 5,3 km a je tokom IV. rádu. 
Priebeh toku.
Potok pramení na severovýchode Javoria, v geomorfologickom podcelku Lomnianska vrchovina, na severných svahoch Veľkého Korčína (), v nadmorskej výške približne Od prameňa v súvislom lesnom poraste v závere doliny tečie severným smerom. V strednej časti pokračuje úpätím Plzáckeho () a Malého Korčína (), popri horských lúkach popod hrebeň Chabovec. Pod Novým hájom opúšťa les i pohorie Javorie a prechádza do Zvolenskej kotliny a jej podcelku Slatinská kotlina. Oblúkom sa stáča na východ, preteká osadou Boroviny a stáčajúc sa severným smerom priberá dva významnejšie pravostranné prítoky. Onedlho sa v lokalite Krvavník, v nadmorskej výške približne vlieva ľavostranne do rieky Slatina, prítoku rieky Hron. Potok patrí do širšieho povodia rieky Hron. 
Korčínsky potok pramení a preteká iba katastrom obce Zvolenská Slatina v okrese Zvolen v Banskobystrickom kraji.

</doc>
<doc id="742368" url="https://sk.wikipedia.org/wiki?curid=742368" title="Andrej Grigorjevič Škuro">
Andrej Grigorjevič Škuro



</doc>
<doc id="742369" url="https://sk.wikipedia.org/wiki?curid=742369" title="Vlastenecká vojna roku 1812">
Vlastenecká vojna roku 1812



</doc>
<doc id="742370" url="https://sk.wikipedia.org/wiki?curid=742370" title="Druhá poľská vojna">
Druhá poľská vojna



</doc>
<doc id="742371" url="https://sk.wikipedia.org/wiki?curid=742371" title="Protipartizánska jednotka Josef">
Protipartizánska jednotka Josef

Protipartizánska jednotka Josef (alebo ) bola špeciálna protipartizánska jednotka pravdepodobne zriadená na Slovensku 6. októbra 1944. Bola súčasťou SS-Stíhacieho zväzu Slovensko (). Veliteľom jednotky bol SS-Obersturmführer Dr. Walter Pawlofski, rodák z Horného Benešova, absolvent pražskej filozofickej fakulty nemeckej univerzity. Jeho zástupcom bol SS-Untersturmführer Ing. Kurt Werner Tutter, pražský rodák, strojný inžinier (po vojne v službách Štátnej bezpečnosti, pôsobil ako agent v Západnom Nemecku).
História jednotky.
Jednotka bola určená predovšetkým na diverzné a spravodajské úlohy v tyle nepriateľa. Bola zložená väčšinou zo slovenských Nemcov, príslušníkov nemeckej domobrany (tzv. Heimatschutz Slowakei), ale aj Slovákov, predovšetkým z členov Hlinkovej mládeže. Špeciálny výcvik prebiehal spočiatku v Sekuliach a od 5. do 30. októbra 1944 spoločne s jednotkou Edelweiss v Rohožníku pri Malackách. Príslušníci používali civilný odev na simuláciu partizánskeho života a slovenskej armádnej uniformy. Zoznam príslušníkov oddielu číta 102 osôb a je doložený z archívu. Po výcviku pri Malackách bolo podľa archívneho údaja dobre vycvičených asi 80 Slovákov tejto skupiny. Od februára 1945 nedokončili v okolí Zvolena spravodajskú operáciu Schwein a následne operáciu Stier a ďalšie nepodarené záškodnícke akcie.
Jednotka prestrojená za partizánov a povstaleckých vojakov zavraždila v Šipkove v dňoch 8.13. novembra 1944 celkom 22 ľudí. 8. novembra 1944 zavraždila 4 partizánov a 7 civilistov na samote Lupenice. Ďalší siedmi civilisti boli zabití 10. novembra výbuchom nastraženej míny pri otváraní Bučkovej koliby na Lupeniciach, keď prišli vziať mŕtvoly spoluobčanov. 13. novembra bola obec Šípkov jednotkou Josef prepadnutá a v tzv. „Židovni“ boli upálení ďalší 4 civilisti.
Vraždenie pokračovalo v Nemečkoch, Zlatníkoch a na zvolenskom Pustom hrade. Tu jednotka popravovala zajatcov umiestnením náloží na krky obetí a ich odpálením. Medzi týmito piatimi obeťami bola žena, jedno dievča a príslušník 2. čs. parabrigády. Jednotka Einheit Josef povraždila na Slovensku preukázateľne najmenej 44 ľudí, ktorí skončili v piatich masových hroboch.
V marci 1945 sa jednotka zložená prevažne zo Slovákov premiestnila do oblasti Púchova do obce Streženice. Odtiaľ bola vyslaná čata na infiltráciu partizánskeho odboja na slovenskomoravskom pohraničí. Od 20. marca do 3. apríla bola jednotka premiestnená do Třešti pri Jihlave, kde pôsobila proti partizánom. Potom sa jednotka Einheit Josef rozdelila na tri časti. Jedna čata (asi 20 až 25 osôb) sa premiestnila na Moravu do kaštieľa vo Vizoviciach. Ďalšia čata zostala v Třešti a zvyšok bol odvelený do Prahy. Vo Vizoviciach už bola oveľa početnejšia jednotka SD ZbV 31 Obst. Ericha Wieneckeho, s ktorou spoločnými silami vypálili 19. apríla Ploštinu a 23. apríla Prlov. Aj tu si získala jednotka Jozef povesť svojou neľudskou bezohľadnosťou, krutosťou a beštialitou na civilnom obyvateľstve.
Veliteľom roty bol český por. SS Valko, jeho zástupcom a veliteľom prvej čaty slovenský por. SS Mattel. Druhú čatu viedol nemecký čatár Max Roschik a ďalšej čate velil čat. Barčay Albrecht. Po vypálení Prlova bola čata Einheit Jozef dislokovaná vo Vizoviciach dňa 25. apríla 1945 rozpustená.
Od januára 1945 sa obnovili školiace diverzantské kurzy v Sekuliach, prvý turnus sa uskutočnil v dňoch 15. január20. február, druhý kurz sa uskutočnil na prelome februáramarca so slávnostným sľubom vernosti 14. marca 1945. Vek absolventov kurzu z radov Hlinkovej mládeže bol 16 až 20 rokov.
Po presune jednotky do Vizovíc bolo v dňoch 5. až 24. apríl vyslaných na Slovensko 7 skupín „Werwolfov“, ktorí mali zahájiť za frontom partizánsku vojnu. Väčšina členov týchto skupín, ako aj ostatných absolventov kurzu bola zajatá a mnohí si odpykávali tresty v ruských gulagoch.
V umení.
Vypálenie Ploštiny zvečnil v románe "Smrť sa volá Engelchen" slovenský spisovateľ Ladislava Mňačka, ktorý bol v čase udalostí partizánom brigády Jána Žižku.

</doc>
<doc id="742372" url="https://sk.wikipedia.org/wiki?curid=742372" title="Ruská kampaň">
Ruská kampaň

Ruská kampaň môže byť:

</doc>
<doc id="742373" url="https://sk.wikipedia.org/wiki?curid=742373" title="Einheit Josef">
Einheit Josef



</doc>
<doc id="742374" url="https://sk.wikipedia.org/wiki?curid=742374" title="Antipartisaneneinheit Josef">
Antipartisaneneinheit Josef



</doc>
