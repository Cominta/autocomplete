<doc id="656057" url="https://sk.wikipedia.org/wiki?curid=656057" title="Alex Borsteinová">
Alex Borsteinová

Alex Borsteinová (* 15. február 1971, Highland Park, Illinois, USA) je americká herečka. Preslávila sa hlavne vďaka dabingu postavy Lois Griffin v animovanom seriáli "Griffinovci", na ktorom spolupracuje už od roku 1999.
Životopis.
Jej otec pochádza z Atlanty v Georgii a jej babka prežila holokaust a vyrástla v Budapešti, v Maďarsku. Borsteinová má dvoch starších bratov a je židovka.
Vyštudovala Štátnu univerzitu v San Franciscu, kde študovala rétoriku.
Kariéra.
Borsteinová trénovala improvizáciu v ACME Comedy Theatre, kde sa stretla so svojím spisovateľským partnerom a budúcim manželom Jacksonom Douglasom. Krátko potom, ako začali spolupracovať na animovanom seriáli "Casper a Pinky a Brain".
V roku 1997 sa pripojila k natáčaniu "MADtv". V roku 1999 sa stretla so Sethom MacFarlaneom, ktorý ju obsadil ako dabingovú herečku do animovaného seriálu "Griffinovci", kde prepožičala svoj hlas, Lois Griffin.
V roku 2000 bola obsadená do role Sookie St. James v seriály "Ženy z rodu Gilmorovcov". V úvodnej časti stvárnila Sookie, ale jej zmluva s "MADtv" jej zabránila pokračovať v úlohe, ktorú neskôr získala Melissa McCarthyová.
Účinkovala v niekoľkých komediálnych filmoch ako "Killers" (2010), "Dinner for Schmucks" (2010), "Ted" (2012), "ParaNorman" (2012), "A Million Ways to Die in the West" (2014) alebo "The Angry Birds Movie" (2016).
V roku 2017 začala hrať rolu Susie Myerson v historickom komediálnom seriáli "The Marvelous Mrs. Maisel", za ktorú získala pozitívne ohlasy kritikov a získala dve ceny Primetime Emmy za najlepšiu herečku vo vedľajšej úlohe v komediálnom seriáli.
Osobný život.
Borsteinová sa zosobášila s Jacksonom Douglasom v roku 1999. Douglas podal žiadosť o rozvod v októbri 2014, oficiálne rozvedení sú od roku 2017. S Douglasom majú syna narodeného v septembri 2008 a dcéru narodenú v októbri 2012.

</doc>
<doc id="656058" url="https://sk.wikipedia.org/wiki?curid=656058" title="Alex Borstein">
Alex Borstein



</doc>
<doc id="656059" url="https://sk.wikipedia.org/wiki?curid=656059" title="Catherine O'Harová">
Catherine O'Harová



</doc>
<doc id="656063" url="https://sk.wikipedia.org/wiki?curid=656063" title="Sortes sanctorum">
Sortes sanctorum

Sortes sanctorum bol stredoveký latinský termín, ktorý podľa názorov niekdajších bádateľov označoval druh veštenia používaného kresťanmi. Tento význam je dnes spochybňovaný a podľa teórie W. E. Klingshirna označuje konkrétny spis. 
Pôvodne mal podľa odborných názorov výraz označovať (najmä) veštenie s pomocou Svätého písma. Veštbou bola prvá stať resp. verš v náhodne otvorenej knihe (tzv. sortes biblicae alebo sortes evangelicae). Išlo o kresťanské prispôsobenie pohanskej vešteckej praxe "homericae" (veštenie z diel Homéra), "virgilianae" (veštenie z diel Vergília) a "prenestinae". Hoci cirkevní otcovia veštenie neschvaľovali, raná cirkev bola voči týmto praktikám pomerne tolerantná. Problémom veštenie nebolo najmä ak sa používalo v kontexte bez pastoračného alebo teologického poškodenia. Keďže úplné rukopisy Biblie boli v stredoveku menej obvyklé, najčastejšie sa k vešteniu používali Kniha Žalmov, prorocké knihy a evanjeliá.
Veľký západný teológ svätý Augustín túto prax neschvaľoval, avšak uznal, že aj on načúvaním hlasu otvoril List Rimanom, čo viedlo k jeho obráteniu ("Confessiones" 8,12). Istú podobnú skúsenosť zaznamenal aj Tomáš z Celana v životoch Františka z Assisi. Známy je aj prípad z Byzantskej ríše, kde cisár Herakleios na ťažení proti Peržanom použil veštenie na to, aby zistil, kde bude vhodné s vojskom prezimovať. Praktika bola bežne používaná aj v stredoveku a pokračuje dodnes.
Prvýkrát sa termín spomínal na galskom cirkevnom koncile v piatom storočí a následne sa opakoval počas celého latinského stredoveku. Predmet daného termínu bol viackrát odsúdený (napr. "Decretum Gelasianum" a viaceré synody). Podľa teórie Williama E. Klingshirna však nešlo o synonymum vyššie spomínaného veštenia (t.j. "sortes biblicae"), ako tvrdili novovekí a moderní učenci (od čias Charla Du Cange), ale malo ísť o konkrétny text "Liber qui appellatur Sortes apostolorum" nazývaný pred 13. storočím "Sortes sanctorum". Následkom správnosti tejto hypotézy by zanikli dôkazy o tom, že raná cirkev odsúdila veštenie typu "sortes biblicae".

</doc>
<doc id="656064" url="https://sk.wikipedia.org/wiki?curid=656064" title="Sortes biblicae">
Sortes biblicae



</doc>
<doc id="656065" url="https://sk.wikipedia.org/wiki?curid=656065" title="Sortes evangelicae">
Sortes evangelicae



</doc>
<doc id="656073" url="https://sk.wikipedia.org/wiki?curid=656073" title="Index demokracie">
Index demokracie

Index demokracie, ktorý vydáva Economist Group, je index merajúci kvalitu demokracie vo svete. Toto kvantitatívne a porovnávacie hodnotenie sa zameriava predovšetkým na demokratické práva a demokratické inštitúcie. Metodika hodnotenia demokracie použitá v tomto indexe demokracie je podľa Economist Intelligence Unit, ktorá je súčasťou Economist Group, súkromnej spoločnosti so sídlom v Spojenom kráľovstve, ktorá vydáva týždenník The Economist. Index je založený na 60 ukazovateľoch zoskupených do piatich kategórií, ktoré merajú pluralizmus, občianske slobody a politickú kultúru. Okrem číselného hodnotenia a rebríčka index zaraďuje každú krajinu do jedného zo štyroch typov režimov: úplné demokracie, neúplné demokracie, hybridné režimy a autoritárske režimy. Prvá správa o indexe demokracie bola uverejnená v roku 2006. Do roku 2010 sa správy uverejňovali každé dva roky a potom každoročne. Index zahŕňa 167 krajín a území, z toho 166 suverénnych štátov a 164 členských štátov OSN.
Metodika.
Index demokracie je založený na 60 otázkach, pričom každá obsahuje tri, niekedy iba dve možné odpovede. Odpovede získavajú 0 alebo 1 bod, pri troch možnostiach jedna z odpovedí získa pol bodu. Väčšina odpovedí je odborných posudkov a nie je uvedené, koľko a akí odborníci sa na nich podieľali. Niektoré odpovede vychádzajú z verejných prieskumov v každej krajine. Ak pre krajinu neexistujú údaje z prieskumu, je medzera vyplnená výsledkami z porovnateľných krajín a odbornými posudkami.
Faktory pri vytváraní Indexu demokracie sú:
Body krajiny v každej oblasti sa sčítajú, vynásobia 10 a vydelia počtom otázok. Celkový index je výsledkom priemeru z 5 oblastí.
Podľa typu režimu.
Nasledujúca tabuľka uvádza počet štátov a percentuálny podiel svetovej populácie pre každý typ režimu. Niektoré mikroštáty nie sú vo výpočte zohľadnené.
Zoznam podľa regiónu.
Nasledujúca tabuľka uvádza priemerné skóre jednotlivých štátov podľa geografických regiónov, ako ich definuje Economist Democracy Index.
V nasledujúcej tabuľke je uvedený počet krajín v každej zo štyroch klasifikácií demokracií.

</doc>
<doc id="656089" url="https://sk.wikipedia.org/wiki?curid=656089" title="Oebb">
Oebb



</doc>
<doc id="656096" url="https://sk.wikipedia.org/wiki?curid=656096" title="Laskarovci">
Laskarovci

Laskarovci bol byzantský aristokratický rod vystupujúci v dejinách od 11. storočia. Mali neurodzené korene. Názov rodu najpravdepodobnejše pochádza z perzského slova označujúceho bojovníka ("laškarí"). V rokoch 1208 až 1258 vládli Nikajskému cisárstvu, krátko pred obnovením Byzantskej ríše ich pri moci vystriedali Palaiologovci. V 14.15. storočí ich vplyv zoslabol avšak stále si udržali významné postavenie a vlastníctvo početných majetkov.
Nikajskí cisári z rodu Laskarovcov

</doc>
<doc id="656097" url="https://sk.wikipedia.org/wiki?curid=656097" title="Tzamantourovci">
Tzamantourovci



</doc>
<doc id="656098" url="https://sk.wikipedia.org/wiki?curid=656098" title="Tzamantouros">
Tzamantouros



</doc>
<doc id="656099" url="https://sk.wikipedia.org/wiki?curid=656099" title="Laskarina">
Laskarina



</doc>
<doc id="656100" url="https://sk.wikipedia.org/wiki?curid=656100" title="Laskaris">
Laskaris



</doc>
<doc id="656101" url="https://sk.wikipedia.org/wiki?curid=656101" title="Laskaridovci">
Laskaridovci



</doc>
<doc id="656106" url="https://sk.wikipedia.org/wiki?curid=656106" title="Pamätník Sovietskej armády (Burgas)">
Pamätník Sovietskej armády (Burgas)

Pamätník Sovietskej armády (), známy aj pod neoficiálnym lokálnym názvom Pamätník „Aľoša“ () je stavba pamätníku venovaného pamiatke Červenej armády nachádzajúca sa v meste Burgas v juhovýchodnom Bulharsku.
Poloha.
Pamätník sa nachádza na centrálnom mestskom námestí „Trojkata“ v Burgase.
Charakteristika.
Výstavba pamätníku prebiehala v rokoch 1952 – 1953. Autormi sú architekt Minko Minkov a dvaja sochári Vasil Radoslavov a Aneta Atanasova. Celková výška pamätníku dosahuje 18 metrov. Socha na vrchole podstavca predstavuje postavu sovietskeho vojaka s ľavou rukou zdvihnutou k oblohe. V spodnej časti pamätníku sa nachádzajú bronzové reliéfy zobrazujúce zvítavanie sa obyvateľov Burgasu s vojakmi Červenej armády po ich vstupe do mesta, ako aj výjavy z bojov Druhej svetovej vojny.

</doc>
<doc id="656107" url="https://sk.wikipedia.org/wiki?curid=656107" title="Milan Allé">
Milan Allé

Milan Allé je štvrtý štúdiový album dánskej rockovej skupiny Magtens Korridorer. Vyšiel 28. septembra 2009 a bol nahraný v Tambourine Studios v Malmö vo Švédsku. Produkoval ho Per Sunding. Wili Jønsson z Gasolin sa predstavil v zbore.

</doc>
<doc id="656117" url="https://sk.wikipedia.org/wiki?curid=656117" title="Edith Holm Sondergaard">
Edith Holm Sondergaard



</doc>
<doc id="656118" url="https://sk.wikipedia.org/wiki?curid=656118" title="Edith Holmová Sondergaardová">
Edith Holmová Sondergaardová



</doc>
<doc id="656119" url="https://sk.wikipedia.org/wiki?curid=656119" title="Peter Gašparík">
Peter Gašparík

Peter Gašparík ("Peter M. Gašparík, Peter Tigrov" * 18. máj 1977, Bratislava) je slovenský spisovateľ a režisér. Okrem poézie a umeleckej prózy píše aj krimiromány s fotografom-detektívom Kornelom Karovičom.
V roku 2019 premiéroval svoj film "Tereza – Náboj lásky" na MFF Art Film Fest v Košiciach.
Život.
Vyrastal v bratislavskom Lamači a v Dúbravke spolu so zdravotne znevýhodnenou sestrou. Otec pochádzal z Bratislavy, z Devínskej Novej Vsi a mama, prekladateľka a tlmočníčka Tereza Gašparíková, z Banskej Štiavnice. Po ZŠ Beňovského navštevoval Talianske Gymnázium L. Sáru. Žil dlhodobo v Taliansku, Francúzsku, Belgicku, USA.
Práca.
Filmovú réžiu na VŠMU študoval u Ľubomíra Fifika a Stanislava Párnického. Počas štúdia absolvoval stáže a študijné pobyty v USA, Taliansku a Francúzsku. Napríklad na New York Film Academy v New Yorku, CIFAP v Paríži, Università di Bologna. V Bologni navštevoval semináre Umberta Eca. Ako novinár pracoval pre "Večerník" a "Kamarát". Prekladal a dialógoval televízne filmy a seriály pre RTVS a podnikal. K jeho prvej knihe "Kúsok môjho srdca" napísal predslov Blahoslav Hečko. Ďalšia kniha "Čo som (ne)urobil, (ne)urobil som" obsahuje štyri menšie knihy, poéziu i prózu. Triler "Šelmy a hyeny" z mediálneho a politického prostredia napísal pod menom Peter Tigrov.
Učil tiež na Žilinskej univerzite.
Po rokoch sa vrátil k réžii autorského filmu, keď v roku 2019 dokončil celovečerný dokument "Tereza – náboj lásky".

</doc>
<doc id="656122" url="https://sk.wikipedia.org/wiki?curid=656122" title="Detský fond Slovenskej republiky">
Detský fond Slovenskej republiky

Detský fond Slovenskej republiky (skrátene DF SR) je občianske združenie (OZ) - nezisková organizácia (NO) s pôsobnosťou na území celej Slovenskej republiky. Vzniklo 22. mája 1990.
Hlavné projekty DF SR.
Konto bariéry.
Projekt verejnej zbierky Konto Bariéry nepretržite od roku 1993 pomáha deťom a mladým ľuďom so zdravotným znevýhodnením predovšetkým zo sociálne slabých rodín finančným príspevkom na kúpu kompenzačnej pomôcky. Prispieva tam, kde neprispieva štát, ani zdravotná poisťovňa, alebo prispievajú len čiastočne.

</doc>
<doc id="656123" url="https://sk.wikipedia.org/wiki?curid=656123" title="Paulinus z Noly">
Paulinus z Noly

Svätý Paulinus z Noly (iné mená: Paulín z Noly, Pavlín z Noly, vlastným menom Meropius Pontius Anicius Paulinus; * okolo 354, v blízkosti Bordeaux (Burdigaly)† 22. jún 431, Nola) bol rímsky senátor, konzul a guvernér Kampánie, kresťanský spisovateľ, jeden z najvýznamnejších latinských básnikov svojej doby a biskup nolanský (po 409431). Zachovalo sa viacero jeho básní a listov, ktoré poslal svojim súčasníkom - medzi nimi Augustín, Ambróz, Hieronymus, a ďalší. Katolíckou cirkvou je uctievaný ako svätý a jeho sviatok pripadá na 22. júna. Podľa legiend zaviedol používanie zvonov v kresťanstve, táto teória však postráda historické základy. Pre jeho elegantný štýl býva niekedy nazývaný kresťanský Cicero.
Životopis.
Narodil sa okolo roku 354 v okolí galskej Burdigale (juhozápadné Francúzsko) do významnej rímskej pohanskej rodiny. Jeho otec bol vysokým úradníkom a vlastnil rozsiahle majetky v Itálii i Gálii. Paulínovým učiteľom bol literát Ausonius, ktorý mal v Burdigale rétorskú školu.
Vďaka vzdelaniu získal cisársky veniec za poéziu a dosiahol početné úspechy v súdnictve. V roku 378 bol vymenovaný za senátora a konzula, následne mu bola udelená aj správa Kampánie (381383).
S kresťanstvom sa bližšie spoznal pravdepodobne na zastávke v Miláne, kde pôsobil významný kresťanský biskup svätý Ambróz. V Itálii naňho urobilo dojem uctievanie mučeníka Félixa Nolského, ktorý sa stal jeho patrónom. Po smrti cisára Graciána sa v roku 383 cisárom stal Valentinián II. a Paulín sa vrátil do Gálie.
V roku 385 sa oženil so španielskou kresťankou Teráziou a spolu žili na statku v Gálii. Niekedy v roku 389 z rúk biskupa Delfínia krst a prerušil styky so svojim učiteľom Ausoniom. Možno pre prenasledovanie jeho rodiny istý čas spolu s manželkou žil v hispánskej Barcelone. Séria životných tragédií (násilná smrť Paulínovho brata a smrť nedávno narodeného syna v roku 392) viedla Paulína i jeho manželku k rozhodnutiu žiť zdržanlivým spôsobom. Škandalózne rozdal všetko svoje imanie a na Vianoce v roku 394 prijal na naliehanie barcelonských veriacich kňazské svätenie. 
Už o rok neskôr však odišiel žiť do Noly, k hrobu svätého Félixa. V Nole (resp. Cimitile) založil akési duchovné spoločenstvo podobné neskorším kláštorom. Osoby v ňom žili v chudobe a modlitbe. Prijímal početných návštevníkov, ktorí za ním prichádzali a udržiaval korešpondenciu s najvýznamnejšími kresťanskými učencami svojej doby. Jeho ohlas v miestnej cirkvi bol na toľko veľký, že bol niekedy okolo roku 410 vysvätený za biskupa. Zrejme niekedy v tomto období zomrela jeho manželka.
Výrazne propagoval kult svätého Félixa a nechal mu v Nole postaviť baziliku. Počas gótskeho vpádu do Itálie bol na istý čas uväznený. Zomrel 22. júna 431 v kruhu biskupov zo susedných biskupstiev a pochovaný bol v Nole pri hrobe svätého Félixa. Na prelome tisícročí bolo jeho telo prenesené do Ríma (San Bartolomeo all'Isola na Tiberskom ostrove). Do Noly sa vrátilo až v roku 1908 za pontifikátu Pia X.
Dielo.
Zachovalo sa okolo 50 listov adresovaných najvýznamnejším kresťanom a intelektuálom jeho doby (Augustín, Hieronym, Rufinus, Jovius, Sulpicius Severus, Pammachius, Desiderius, Amadeus či Delfinus). V listoch odhaľuje pocity vrúcneho priateľstva s adresátmi, ktoré spája s kresťanským duchovnom, askézou a bratstvom v Kristovi. Hoci nejde o originálne teologické diela ani hlboké exegézy, zaoberajú sa problémami teológie a predstavujú príklad intenzívnej a hlbokej viery. Obsahujú početné biblické citáty a narážky. Všetky jeho spisy dýchajú očarujúcou, ideálnou osobnosťou, zbavenou pozemských pripútaností. Podľa Augustína mal však prehnanú predstavu o úcte svätcov a relikvií.
Jeho poézia pred rokom 389 bola ladená svetsky, po krste sa začal plno orientovať na cirkevné témy (33 básní). Používal klasické literárne žánre ("propempticon", "epithalamium", "consolatorium" a "natalicium"), ktorých obsah obnovil s kresťanským významom. Tematicky išlo najmä o chvály Krista a života svätých. Vytvoril mimo iné "natalicium" svätého Félixa, ktoré je považované za hlavný zdroj o svätcovom živote. Zasvätením poézie Kristovi poéziu privlastnil službe duchovných cvičení a k výchove ľudského stvorenia na ceste k spáse. Tvoril tiež príležitostnú poéziu (napr. "consolatorium" k Celzovej smrti, "epithalamium" k svadbe Juliána z Eclanu.
Hoci sú jeho básne občas príliš rétorické a rozvláčne, odbočky spĺňajú konkrétny poetický účel. Jeho poézia sa javí ako jednoduchá avšak v skutočnosti je ťažko čitateľná. Neobmedzuje iba na sympatie k blížnemu (ktoré sa prejavujú mnohými realisticky rozprávanými scénami) ale poskytuje napríklad živé opisy sviatkov. Aj keď má veľkú všestrannosť, elegantnosť a operatívnosť, stále nie je úplne bez manierov a vyšperkovanej kultúry svojej doby.
Všeobecne sa považuje za hlavnú črtu Paulínovej osobnosti považuje miernosť. Toto hodnotenie sa odvíja od priateľského tónu, ktorým hovorí so svojimi priateľmi a od jeho sympatií k pokorným. Nejde však o slabosť duše. Vedel byť aj prísny a definitívny, čo sa prejavilo napríklad v jeho odpovediach na Ausoniove výčitky, že opustil svetské témy poézie a kritiku svojich neprajníkov. V otázkach viery tak prevažuje v Paulinovom charaktere horlivosť, čo ovplyvnilo všetky jeho činy a literárne aktivity.
Jeho oslavná panegyrika na Theodosia I. a sakramentár sa nedochovali.

</doc>
<doc id="656125" url="https://sk.wikipedia.org/wiki?curid=656125" title="Paulín z Noly">
Paulín z Noly



</doc>
<doc id="656126" url="https://sk.wikipedia.org/wiki?curid=656126" title="Pavlín z Noly">
Pavlín z Noly



</doc>
<doc id="656127" url="https://sk.wikipedia.org/wiki?curid=656127" title="Meropius Pontius Anicius Paulinus">
Meropius Pontius Anicius Paulinus



</doc>
<doc id="656128" url="https://sk.wikipedia.org/wiki?curid=656128" title="QAnon">
QAnon

QAnon je súhrnné označenie radu konšpiračných tvrdení online používateľa s používateľským menom Q, Qanon a ďalšími, uverejnených v niekoľkých obrázkových a diskusných skupinách ako 4chan, 8chan, Discord, Reddit a iných, ktoré postupne získali pozornosť médií. Hoci mnohé z týchto tvrdení sa ukázali ako nepravdivé, situácia dospela až do fázy získavania nasledovateľov akéhosi ideologického pseudohnutia. Došlo aj k niekoľkým incidentom uskutočnených ľuďmi motivovanými QAnonom vrátane prenasledovania a teroristického činu. QAnon bol označený FBI v máji 2019 za zdroj domáceho extrémizmu (terorizmu) v USA. 
Používateľ (alebo viac používateľov) skrývajúci sa za menom "Q" je zatiaľ neznámy, dá sa však predpokladať, že je občanom USA. Vo svojich online príspevkoch o sebe tvrdí, že má prístup k tajným informáciám z najvyšších kruhov administratívy prezidenta Donalda Trumpa a jeho politických oponentov. Jedno z používateľských mien, ktoré Q v diskusiách použil, je „Q Clearens Patriot“ (vlastenec s previerkou Q), ktoré označuje osobu s typom previerky s preverením kvantifikujúcim na prístup k informáciám o jadrových zbraniach USA. Prvý príspevok „Q Clearens Patriot“ publikoval koncom októbra 2017 na internetovom fóre 4chan. Anon má viacero významov a je zároveň začiatkom anglického slova Anonymous. V roku 2018 monitory sociálnych médií identifikovali takmer 30 miliónov použití slova QAnon na Twitteri, YouTube a ďalších blogoch a fórach ako Reddit a 4chan. 
6. septembra 2020 Facebook oznámil, že už vymazáva všetky účty a skupiny súvisiace s QAnon. (Po tom, čo už v auguste zablokovali viac ako 1 500 QAnon stránok a skupín. ) Facebook uviedol, že odstraňuje „všetky stránky a skupiny na Facebooku a účty na Instagrame reprezentujúce QAnon, aj keď neobsahujú násilný obsah". Podľa AFP odstraňovanie QAnon účtov na Facebooku súviselo s blížiacimi sa prezidentskými voľbami, ktoré sa v USA uskutočnili 3. novembra 2020.
Začiatkom januára 2021 americký Kongres potvrdil víťazstvo Bidena vo voľbách. Pri útoku Trumpových a Qanonových prívržencov na Kapitol zomreli štyria ľudia. 
Ďalší obsah.
Kabala pedofilov uctievajúcich satana, ktorí riadia globálnu sieť obchodovania s deťmi, je sprisahanie proti prezidentovi Trumpovi, ktorý s nimi bojuje. Príde však „deň zúčtovania“, keď budú hromadne pozatýkaní členovia kabaly (novinári, politici) a republikáni zvíťazia vo voľbách (v roku 2018). Nasledovníci QAnonu veria týmto tvrdeniam:
Dosah.
Stúpenci QAnon (tiež zvaní „followers of Q“ –"nasledovatelia Q)" veria, že vďaka informáciám a indíciám Q dôjde k Veľkému prebudeniu ("Great Awakening") – veľkému oživeniu kresťanstva, ktoré údajne v súdobých Spojených štátoch upadá. Títo prívrženci sú z veľkej väčšiny kresťania a takmer bez výnimky súčasne priaznivci Trumpa.
Od 29. augusta do 1. septembra 2020 prebiehal online prieskum spoločnosti "Civiqs", ktorého sa zúčastnilo 1 368 respondentov. Štatistická chyba prieskumu bola ± 2,7 %. Podľa výsledkov 33 % republikánov verí, že teória je z väčšiny pravdivá, 23 % jej verí čiastočne a 13 % jej neverí. Demokratov jej neverí 72 %. O teórii nepočulo 14 % Američanov, v júli 2019 ich bolo 35 %.
Reakcie.
15. júna 2018 bol "Matthew Phillip Wright" uväznený pre terorizmus a ďalšie obvinenia, pretože naviedol obrnené nákladné vozidlo vyzbrojené poloautomatickou zbraňou Colt AR-15 a krátkou zbraňou na priehradu Hoover Dam a blokoval tam premávku na 90 minút. Uviedol, že bol na misii QAnon, keď požadoval, aby ministerstvo spravodlivosti zverejnilo správu o správaní agentov FBI počas vyšetrovania použitia súkromného e-mailového servera Clintonovou. Odvtedy do októbra 2020 pribudli ešte ďalšie únosy a jedna vražda súvisiace priamo s QAnonom.
V roku 2019 FBI vyhodnotila QAnon a Pizzagate ako potenciálnu hrozbu domáceho extrémizmu (terorizmu). 
Trump posilňoval význam QAnon správ, keď ich do augusta 2020 najmenej 216-krát retweetol (opätovne zdieľal cez Twitter) alebo tým, že 129 odkazoval (spomenul) vo svojich tweetoch Twitter účty ľudí spojených s QAnon, niekedy dokonca viackrát za deň. Keď sa 19. augusta 2020 Trumpa na tlačovej konferencii opýtali na QAnona, odpovedal: „O tomto hnutí toho veľa neviem, okrem toho, že chápem, že ma majú veľmi radi. Čo si cením. Ale o tomto hnutí toho veľa neviem.“ Inde zase prívržencov QAnona označil za „ľudí, ktorí milujú našu krajinu“. Keď sa reportér pýtal Trumpa, či by mohol podporiť teóriu, ktorá hovorí, že Trump „tajne zachraňuje svet pred týmto satanským kultom pedofilov a kanibalov“, odpovedal: „No, to som ešte nepočul, ale mala by to byť zlá vec alebo dobrá vec?“ 

</doc>
<doc id="656129" url="https://sk.wikipedia.org/wiki?curid=656129" title="Milan Odran">
Milan Odran

PhDr. Milan Odran, CSc. (* 4. február 1937, Rykynčice) je slovenský slavista, orientalista, pedagóg, básnik, spisovateľ, lingvista, žurnalista, dramaturg, tlmočník a prekladateľ. Ovláda približne 30 jazykov.
Život.
Narodil sa v roku 1937 v dedinke Rykynčice v okrese Krupina a po ukončení gymnázia v Šahách pokračoval na Karlovej univerzite v Prahe, kde študoval kórejčinu a ruštinu. Na univerzite v Sofii študoval balkanistiku, pokračoval štúdiom v Moskve a Baku. Kandidátom filologických vied z oblasti turko-tatárskych jazykov sa stal v roku 1969, keď obhájil kandidátsku prácu na tému „Jazykové kontakty medzi Slovanmi a Turkotatármi“. Postupne pôsobil aj ako pedagóg, prekladateľ, tlmočník a dramaturg. V súčasnosti žije v Bernolákove.
Tvorba.
Napísal učebné texty bulharského jazyka a zostavil slovensko-bulharský slovník. Okrem toho preložil viacero kníh pre deti a napísal niekoľko rozhlasových hier.

</doc>
<doc id="656130" url="https://sk.wikipedia.org/wiki?curid=656130" title="Ľudovít Klein">
Ľudovít Klein

Ľudovít Klein (* 22. február 1995, Nové Zámky) je slovenský profesionálny bojovník zmiešaných bojových umení, ktorý zápasí v kategórii perovej a ľahkej váhy organizácie Ultimate Fighting Championship (UFC). Je historicky prvým Slovákom ktorý sa dostal do UFC.
Život.
Ľudovít Klein sa narodil v Nových Zámkoch, kde aj započal svoju športovú kariéru. Keď mal približne 12 rokov, Klein sa tajne prihlásil na tréningy boxu, keďže sa obával reakcie rodičov. Už po prvých tréningoch si bol vedomý, že bojové umenia ho budú sprevádzať celý život. Neskôr sa však boxeristický klub v ktorom pôsobil rozpadol, a Klein istý čas nevedel ktorým smerom sa uberať. Keďže však chcel pokračovať vo svojej záľube, prihlásil sa na tréningy brazílskeho Jiu-Jitsu. Dlhodobo trénoval v klube Thomas Bilishich Martial Arts Academy, ktorý je jedným za najlepších Jiu-Jitsu klubov na Slovensku. Ku svojim bojovým umeniam neskôr pridal aj Thajský box, vďaka ktorému sa prvýkrát dopočul o amatérskej lige MMA. Následne sa jej naplno začal venovať.
Spočiatku si privyrábal ako vyhadzovač na diskotékach, kde si ho neraz doberali kvôli jeho nižšiemu vzrastu.
Kariéra v zmiešaných bojových umeniach.
Začiatky.
Klein sa sa pripojil ku profesionálnemu MMA už ako relatívne skúsený amatér. Po niekoľkých pôsobivých výkonoch v menších slovenských organizáciách si jeho potenciál všimol známy slovenský MMA bojovník Attila Végh, ktorý ho priviedol do svojho gymu a začal ho trénovať. Na domácej scéne Klein zostal neporazený vo svojich prvých šiestich zápasoch, po ktorých sa rozhodol ísť do zahraničia.
Jeho prvý zápas mimo Slovenska nedopadol podľa predstáv. Klein prehral proti Rusovi Igorovi Tarytsovi na KO. Následne vyhral dva zápasy v ruskej organizácii ACB, pričom obidva zvládol ukončiť v druhom kole. Na Slovensko sa vrátil na jeden zápas proti Moricovi Beszterceiovi, z ktorého odišiel ako víťaz.
Do zápasu proti Aidenovi Lee v britskej Cage Warriors išiel ako favorit, no neuspel. Lee ukončil Kleina na submisiu, a Klein sa rozhodol vrátiť späť na Slovensko.
S bilanciou 9-2 Klein prišiel do organizácie Oktagon MMA, kde zápasil dvakrát. V oboch zápasoch podal dominantný výkon a vyhral pred časovým limitom. Jeho druhý zápas proti Matějovi Kuzníkovi slúžil ako hlavný zápas večera karty Oktagon 5.
Následne vyhral dva zápasy v konkurujúcej XFN, no kvôli problémom s organizáciou sa vrátil späť do Oktagonu.
Na turnaji Oktagon 12 porazil Brazílca Williama Limu v prvom kole, a pokračoval výhrami nad Joãom Paulom Rodriguesom na Oktagon 14 a Łukaszom Sajewskim na Oktagon Prime 3, pričom dva z týchto zápasov vyhral svojim obľúbeným headkickom.
Ultimate Fighting Championship.
Klein debutoval v UFC ako náhrada za Natea Landwehera proti Shaneovi Youngovi 27. septembra 2020 na "UFC 253 - Adesanya vs. Costa". Na predzápasovom vážení navážil 68 kíl, čo je 1.8 kilogramu nad váhovým limitom pre netitulové zápasy v perovej váhe. Zápas bol následne považovaný za tzv. catchweight, a Klein sa musel vzdať určitej percentuálnej časti svojho honoráru za zápas v prospech Younga. Klein zápas vyhral knokautom v prvom kole.
Klein čelil Michaelovi Trizanovi 8. mája 2021 na "UFC on ESPN: Rodriguez vs. Waterson". Zápas prehral na body jednohlasným rozhodnutím. 11 zo 14 mediálnych outletov bodovalo zápas v prospech Kleina.
Klein čelil Nateovi Landwehrovi 16. októbra 2021 na "UFC Fight Night: Ladd vs. Dumont". Zápas prehral v treťom kole na submisiu.
Klein čelil Devontemu Smithovi 5. marca 2022 na "UFC 272 - Covington vs. Masvidal" ako náhrada na poslednú chvíľu za zraneného Erica Gonzaleza. Zápas vyhral na body nejednohlasným rozhodnutím.
Jeho ďalším súperom mal byť Ignacio Bahamondes 30. júla 2022 na podujatí "UFC 277 - Peña vs. Nunes 2". Bahamondes bol však nútený odstúpiť kvôli problémom s vízami. Nahradil ho bývalý dvojnásobný šampión organizácie Cage Warriors Mason Jones, pričom ich zápas bol preložený na 23. júl na podujatie "UFC Fight Night: Blaydes vs. Aspinall" v Londýne. Klein zápas vyhral jednohlasne na body.
V jeho ďalšom zápase sa Klein postavil proti Jaiovi Herbertovi 18. marca 2023 na karte "UFC 286 - Edwards vs. Usman 3" opäť v Londýne. Zápas sa skončil bodovou remízou.
Klein mal čeliť UFC veteránovi Jimovi Millerovi 3. júna 2023 na podujatí "UFC on ESPN 45". 19. mája však Klein zo zápasu odstúpil kvôli zraneniu a nahradený bol Jaredom Gordonom. Následne bolo oznámené, že bol opäť dohodnutý zápas medzi Kleinom a Ignaciom Bahamondesom na 5. august 2023 na podujatie "UFC on ESPN: Sandhagen vs. Font". Klein nad súperom dominoval všetky tri kolá a vyhral jednohlasne na body.

</doc>
<doc id="656132" url="https://sk.wikipedia.org/wiki?curid=656132" title="Pamätník Sovietskej armády">
Pamätník Sovietskej armády

Pamätník Sovietskej armády môže byť:
v Bulharsku:

</doc>
<doc id="656150" url="https://sk.wikipedia.org/wiki?curid=656150" title="Zoznam britských panovníkov podľa dĺžky života">
Zoznam britských panovníkov podľa dĺžky života

Toto je zoznam britských panovníkov podľa dĺžky života od Únie Korún Anglicka, Škótska a Írska v roku 1603. Pre zachovanie konzistencie tabuľky sú dátumy narodenia a úmrtia pre každého panovníka uvedené v novom štýle. Uvádzajú sa dve miery dĺžky života - to umožňuje zohľadniť rozdielny počet priestupných dní, ktoré sa vyskytnú v živote každého panovníka. Prvý stĺpec predstavuje počet dní medzi dátumom narodenia a dátumom úmrtia, s povolením prestupných dní; druhý stĺpec rozdeľuje toto číslo na roky a dni, pričom rokmi sa rozumie počet celých rokov, ktoré panovník žil, a potom dni po jeho posledných narodeninách. Alžbeta II. (kráľovná od 6. februára 1952), je najdlhšie žijúcim britským panovníkom.
† Zatiaľ čo kráľovná Viktória žila formátom rokov a dní iba o 4 dni viac ako Juraj III., v skutočnosti žila o päť dní viac, pretože počas života Viktórie bolo 20 prestupných dní a počas života Juraja III. iba 19 prestupných dní.
Ak by Charles, princ z Walesu, nastúpil na trón, okamžite by sa zaradil na 6. miesto s vekom 72 rokov a 169 dní. Ak by jeho syn William, vojvoda z Cambridge, mal nastúpiť na trón kedykoľvek pred septembrom 2030, zaradil by sa medzi Karola I. a Máriu II.

</doc>
<doc id="656152" url="https://sk.wikipedia.org/wiki?curid=656152" title="Rue de Presbourg">
Rue de Presbourg

Rue de Presbourg je ulica v Paríži, ktorá sa nachádza v blízkosti námestia Place Charles-de-Gaulle.
Meno ulice odkazuje na Bratislavský mier z roku 1805 po bitke pri Slavkove. Týmto mierom napoleonske Francúzsko získalo viaceré územia na úkor porazenej habsburskej rakúskej monarchie. Názov používa archaické francúzske označenie Bratislavy ako Presbourg ale na tabuľkách je napísané, že to je bývalé meno Bratislavy, hlavného mesta Slovenskej republiky.
Ulica vznikla v roku 1854 ako "Rue Circulaire" a svoje aktuálne meno má od roku 1864.
Spoločne s Rue de Tilsit vytvárajú kruh okolo námestia Place Charles-de-Gaulle, v ktorého strede sa nachádza Arc de Triomphe (Napoleonsky víťazny oblúk). V okolí tohto námestia je viacero ulíc, ktoré odkazujú na historické udalosti a osoby z čias napoleonskych vojen (Avenue de la Grande Armée, Avenue d'Iena, Avenue de Wagram, Avenue Mac-Mahon, Avenue de Friedland, Avenue Kléber). Ulica prechádza 8. a 16. parížským obvodom.

</doc>
<doc id="656153" url="https://sk.wikipedia.org/wiki?curid=656153" title="TV Žiar">
TV Žiar

TV Žiar je regionálna, mestská (lokálna) televízia, ktorá vysiela zo Žiaru nad Hronom od roku 1997. Spravodajstvo a informácie z regiónu šíri prostredníctvom káblových rozvodov, cez satelit ale aj cez internet.
Webstránka TV Žiar obsahuje reportáže televízie ATV, zaujímavosti z diania v meste a v regióne, športové výsledky, rozhovory, oznamy aj pozvánky. Táto forma šírenia informácií ponúka navyše divákom priestor na ich aktivitu formou komentárov a zdieľania informácií v komunitách. Držiteľom licencie: T/91 na programovú službu ATV s platnosťou od 5. 12. 1997 do 6. 12. 2021 je firma SEWARE multimedia, v.o.s.

</doc>
<doc id="656154" url="https://sk.wikipedia.org/wiki?curid=656154" title="Altán (stavba)">
Altán (stavba)

Altán (iné názvy: altánok, záhradná besiedka; zastarano: letník; zriedkavo aj: filagória; , ) je malá otvorená alebo zasklená stavba so strechou, chrániaca pred dažďom a slnkom, rôzneho tvaru pôdorysu s jedným vstupným otvorom. Altán býva umiestnený v záhrade, lese, parku a na kopci určený pre oddych, rekreáciu a užívaniu čerstvého vzduchu alebo vyhliadky. Býva vybavený nábytkom a niekedy aj osvetlením. Podľa materiálu môže byť murovaný, drevený a kovový. V 18. a 19. storočí dochádza k expanzívnej parkovej architektúre v prírodno-krajinárskych parkoch. Budujú sa podľa anglických vzorov v mestských a zámockých parkoch napríklad kaštieľ v Hlohovci a Betliari. V zámockých parkoch alebo kúpeľných domoch sa zriaďujú altány ako kryté terasy, ktoré slúžia ako kryté pódium pre vystúpenia rôznych hudobných skupín.

</doc>
<doc id="656157" url="https://sk.wikipedia.org/wiki?curid=656157" title="Altánok">
Altánok



</doc>
<doc id="656162" url="https://sk.wikipedia.org/wiki?curid=656162" title="Zoznam miest v Namíbii">
Zoznam miest v Namíbii

Zoznam miest v Namíbii podľa počtu obyvateľov.

</doc>
<doc id="656182" url="https://sk.wikipedia.org/wiki?curid=656182" title="Photographic Society of America">
Photographic Society of America

Photographic Society of America (PSA) je celosvetovo pôsobiaca nezisková fotografická organizácia založená v roku 1934. V súčasnosti má členov vo viac ako 80-tich krajinách sveta. Jej poslaním je podporovať umenie a vedu fotografie ako prostriedku kultúrnej výmeny.
Činnosť organizácie.
K aktivitám organizácie patrí organizovanie kurzov, študijných skupín, vydávanie mesačníka (PSA Journal), organizovanie výročnej konferencie, patronácia medzinárodných salónnych fotografických súťaží a oceňovanie fotografických úspechov či výkonov prostredníctvom tzv. "Star Ratingu" a tiež fotografických titulov organizácie. Na dosiahnutie najnižšieho titulu na báze súťaží, a to QPSA (Qualified), je potrebné získať minimálne tri hviezdy v "Star Ratingu" organizácie s predpísaným počtom fotografií a salónnych prijatí. Pre fotografov, ktorí nemajú záujem o súťaže, je vytvorená možnosť získania ocenení v podobe fotografických titulov za kvalitné súbory fotografií - portfóliá. Organizácia oceňuje jednotlivcov aj servisnými titulmi za organizačnú, lektorskú, publikačnú, prípadne porotcovskú činnosť.
Z histórie organizácie.
Vznik organizácie bol spojený s jej predchodcom, a to s organizáciou Združených fotografických klubov Ameriky ("Associated Camera Clubs of America - ACCA"), založenou v roku 1919, ktorá prijatím rezolúcie v roku 1934 zmenila svoj názov na "Photographic Society of America (PSA)" a rozhodla tiež o prijímaní fotografov ako jednotlivých členov. Jeden z prvých salónov organizácia uskutočnila na Svetovej výstave v New Yorku v roku 1940. O pár rokov neskôr, v roku 1946, bolo schválených už 63 salónov a jednotlivé divízie organizácie boli prvé, ktoré v rámci "Star ratingu" oceňovali úspechy fotografov na salónoch. Koncom 40-tych rokov znamenal najvyššie ocenenie zo strany organizácie titul „Honorary Fellowship“ (Hon. FPSA). Medzi prvými ocenenými týmto titulom bol fotograf William Henry Jackson, ktorý ako prvý fotograficky zdokumentoval Yellowstonský národný park, Dr. Kenneth Mees, vedec a riaditeľ laboratórií Kodak, tiež Dr. Max Thorek, prvý prezident PSA, či mnoho výnimočných fotografov ako Adolph „Papa“ Fassbender, Fred Archer, A. Aubrey Bodine, Edward Steichen, Alfred Stieglitz a ďalší. Medzi najznámejšími členmi organizácie nájdeme aj fotografov ako Ansel Easton Adams, Ivan Dmitri a Yousuf Karsh. Členom PSA bol dokonca aj Theodore Roosevelt, Jr.
Ocenení na Slovensku.
Prvým fotografom zo Slovenska, ktorému sa podarilo získať významné ocenenie organizácie, a to titul QPSA je fotograf Ladislav Pollák.

</doc>
<doc id="656184" url="https://sk.wikipedia.org/wiki?curid=656184" title="Mošník (vrch v Slanských vrchoch)">
Mošník (vrch v Slanských vrchoch)

Mošník () je vrch v strednej časti Slanských vrchov. Nachádza sa v rovnomennom podcelku, približne juhozápadne od Vranova nad Topľou. Lokalitou prechádza Medzinárodná diaľková turistická trasa E3.
Poloha.
Nachádza sa v strednej časti pohoria, v centrálnej časti geomorfologického podcelku Mošník. Vrch leží na hranici Košického a Prešovského kraja, rozhraní okresov Košice-okolie, Trebišov a Vranov nad Topľou a zasahuje na katastrálne územia obcí Vyšná Kamenica, Dargov a Banské. Približne severne leží Herlianske sedlo ().
Opis.
Najvyšší vrch podcelku Mošník leží v hlavnom hrebeni pohoria a pokrýva ho zmiešaný les. Rozsiahly masív má pretiahnutú vrcholovú plošinu v severo-južnom smere, na ktorej je vybudovaná telekomunikačná veža s výškou 46,86 m, slúžiaca na účely leteckej navigácie. Vrcholová časť je prístupná lesnou cestou, odbočujúcou z cesty II/576 v Herlianskom sedle, nachádzajúcom sa severným smerom. Južný okraj masívu vymedzuje sedlo Mošník. Susednými dominantnými vrchmi sú na juhu ležiace Lazy (), na východe Strechový vrch () a severne ležiaca Črchlina (). Východné svahy odvodňuje riečka Olšava do Tople, západne situované časti Mošníka odvádzajú vodu Svinickým potokom rieke Oľšava. 
Výhľady.
Zalesnený vrchol sťažuje výhľad, no z vhodných lokalít poskytuje ďaleký rozhľad. Vďaka značnej nadmorskej výške sú viditeľné mnohé vrchy pohoria a široké nížinaté okolie. Z pohorí sa pri vhodných podmienkach na horizonte objavujú Zemplínske vrchy, Vihorlatské vrchy, Čergov, Branisko, Vysoké a východná časť Nízkych Tatier, Čierna hora a Volovské vrchy.

</doc>
<doc id="656185" url="https://sk.wikipedia.org/wiki?curid=656185" title="Odroid">
Odroid



</doc>
<doc id="656186" url="https://sk.wikipedia.org/wiki?curid=656186" title="Záhradná besiedka">
Záhradná besiedka



</doc>
<doc id="656199" url="https://sk.wikipedia.org/wiki?curid=656199" title="Ambrosius Mediolanensis">
Ambrosius Mediolanensis



</doc>
<doc id="656200" url="https://sk.wikipedia.org/wiki?curid=656200" title="Aurelius Ambrosius">
Aurelius Ambrosius



</doc>
<doc id="656208" url="https://sk.wikipedia.org/wiki?curid=656208" title="Salvator (minerálny prameň)">
Salvator (minerálny prameň)

Salvator je prameň minerálnej vody v okrese Prešov na Slovensku. Nachádza sa medzi obcami Šindliar a Lipovce. Z tohto prameňa sa čerpá voda do fliaš (minerálka Salvator).
Poloha prameňa.
Salvator je najznámejší zo 16 zdokumentovaných prameňov v katastri obce Lipovce. Nachádza sa v nadmorskej výške a vedie k nemu žlto značená turistická značka, ktorá slúži zároveň ako cyklotrasa. V súčasnosti prameň využíva plnička, ktorá vodu plní do fliaš a predáva ako minerálnu vodu.
Zloženie.
Prameň Salvator produkuje studenú, slabo kyslú, hypotonickú vodu. Chemickým zložením je to vysoko mineralizovaná, hydrogen-uhličitanovo-vápenato-horečnato-sodná kyselka. Minerálna voda má najvyšší obsah horčíka zo všetkých slovenských minerálnych vôd.
História.
Salvatorský prameň bol známy oddávna, no s jeho väčším využívaním začal až začiatkom 19. storočia gróf Szakmáry, ktorý tunajšiu vodu plnil do fliaš a začal ju predávať. V roku 1880 v lokalite vytýčila uhorská vláda ochranné pásmo prameňa. Po druhej svetovej vojne bol rozšírený závod na balenie vody. Značka sa vďaka chuti a kvalite minerálnej vody stala vyhľadávanou a populárnou a tento kredit si uchováva dodnes. Viacero druhov, vrátane ochutených, ponúka pre slovenský i zahraničný trh.
Prameň Salvator je bývalým židovským majetkom. Arizovaný bol fašistickým Slovenským štátom v roku 1942.

</doc>
<doc id="656209" url="https://sk.wikipedia.org/wiki?curid=656209" title="Zoznam britských panovníkov podľa dĺžky vlády">
Zoznam britských panovníkov podľa dĺžky vlády

Nasleduje zoznam britských panovníkov podľa dĺžky vlády v érach: Spojené kráľovstvo Veľkej Británie a Severného Írska (1927 - súčasnosť), Spojeného kráľovstva Veľkej Británie a Írska (1801 - 1927), Veľkej Británie (1707 - 1801), Anglické kráľovstvo (871 - 1707), Škótske kráľovstvo (878 - 1707), Írske kráľovstvo (1542 - 1800) a Waleské kniežatstvo (1216 - 1542).
Kráľovná Alžbeta II. sa stala najdlhšie vládnucim britským panovníkom 9. septembra 2015, keď prekonala vládu svojej pra-prababičky Viktórie. 6. februára 2017 sa stala prvou britskou panovníčkou, ktorá oslávila zafírové jubileum, pri ktorom sa oslavuje 65 rokov na tróne. K februáru 2021 kraľuje 69 rokov.
Celkovo.
Toto je desať najdlhšie vládnucich panovníkov na Britských ostrovoch, o ktorých existujú spoľahlivé zaznamenané dôkazy.
Alžbeta II.: najdlhšie vládnuci panovník.
9. septembra 2015 (vo veku 89 rokov a 141 dní) sa Alžbeta II. stala najdlhšie vládnucim britských panovníkom a najdlhšie vládnucou ženskou panovníčkou v histórii. 13. októbra 2016 (vo veku 90 rokov a 175 dní) sa stala najdlhšie vládnucim súčasným panovníkom na svete (a najdlhšie súčasnou slúžiacou hlavou štátu na svete), po smrti Phúmiphona Adunjadéta, kráľa Thajska.
6. februára 2022 (vo veku 95 rokov a 291 dní) oslávila platinové jubileum, výročie 70 rokov na tróne. 27. mája 2024 (vo veku 98 rokov a 36 dní) by sa stala najdlhšie vládnucim panovníkom suverénneho štátu v histórii, prekonala by francúzskeho kráľa Ľudovíta XIV., ktorý vládol 72 rokov a 110 dní.
Jednotná monarchia.
Spojené kráľovstvo.
1. januára 1801 sa kráľovstvo Veľkej Británie spojilo s Írskym kráľovstvom a stalo sa Spojeným kráľovstvom Veľkej Británie a Írska. Spojeným kráľovstvom Veľkej Británie a Severného Írska sa stalo parlamentným aktom v roku 1927 po vytvorení írskeho slobodného štátu v roku 1922.
Veľká Británia.
Dňa 1. mája 1707 sa na základe Zákonov o únii (1707) Anglické kráľovstvo spojilo so Škótskym kráľovstvom ako Kráľovstvo Veľkej Británie.
Kráľovstvá.
Anglicko.
Zahŕňa anglických panovníkov od zvolenia Alfréda Veľkého ako kráľa Wessexu v roku 871 po Annu (Stuartovská dynastia) a Zákonov o únii z dňa 1. mája 1707, kedy sa koruna stala súčasťou Kráľovstva Veľkej Británie.

</doc>
<doc id="656210" url="https://sk.wikipedia.org/wiki?curid=656210" title="Radoslav Kuric">
Radoslav Kuric

Mgr. art. Radoslav Kuric (* 19. marec 1975, Banská Bystrica) je slovenský herec, moderátor a hudobník.
Zo života.
Počas základnej školy chodil aj do ľudovej školy umenia, kde študoval spev. Tiež sa učil hru na akordeón a hru na klavír, vie hrať aj na gitare. Počas štúdia na gymnáziu spolu s Miki Michelčíkom založili hudobnú skupinu Credo, z ktorej neskôr odišiel. Počas vojenskej služby v Liptovskom Mikuláši účinkoval v divadelnej hre "Motýľom nik nerozkáže", ktorú režíroval Ľubomír Paulovič. Po gymnáziu a absolvovaní vojenskej služby išiel študovať na VŠMU v Bratislave odbor herectvo. 
V roku 1998, po absolvovaní školy získal angažmán vo Zvolene v divadle Jozefa Gregora Tajovského. Neskôr počas dvoch sezón pôsobil aj ako umelecký šéf. Okrem herectva sa venuje aj moderovaniu, v RTVS moderuje a spoluvytvára reláciu "Noc v archíve". Moderuje aj spoločenské a kultúrne akcie. Pre film a televíziu pôsobí aj v dabingu. Má svoju "Fanpage" na stránkach Facebooku.

</doc>
<doc id="656211" url="https://sk.wikipedia.org/wiki?curid=656211" title="ZUŠ">
ZUŠ



</doc>
<doc id="656213" url="https://sk.wikipedia.org/wiki?curid=656213" title="Liga národov UEFA 2018/19">
Liga národov UEFA 2018/19



</doc>
<doc id="656220" url="https://sk.wikipedia.org/wiki?curid=656220" title="Digital Audio Broadcasting-Terrestrial">
Digital Audio Broadcasting-Terrestrial



</doc>
<doc id="656225" url="https://sk.wikipedia.org/wiki?curid=656225" title="Znak Cypru">
Znak Cypru



</doc>
<doc id="656227" url="https://sk.wikipedia.org/wiki?curid=656227" title="Nadácia otvorenej spoločnosti">
Nadácia otvorenej spoločnosti

Nadácia otvorenej spoločnosti je nadácia vyznávajúca liberálnu demokraciu, osobnú slobodu a dôstojnosť všetkých ľudí. Nadácia vytvára príležitosti na skvalitňovanie občianskej spoločnosti smerom k jej väčšej otvorenosti, transparentnosti a presadzovaniu rovnosti šancí a ochrany menšín a slabých.
O nadácii.
Nadácia otvorenej spoločnosti je etablovaná nezávislá organizácia od roku 2013 osamostatnená od zakladajúcej organizácie. Financie na svoju činnosť získava zväčša z domácich a európskych zdrojov. Nadácia má svoje etické zásady, ktorými sa riadi a ktoré upravuje jej Etický kódex.
Aktivity.
Nadácia sa svojou činnosťou snaží otvárať spoločenské témy, ktoré ovplyvňujú kvalitu života občanov a ich vzájomné vzťahy v spoločnom priestore pričom sa opiera o a presadzuje tieto hodnoty:
Svoje aktivity nadácia realizuje prostredníctvom vlastných projektov a grantových programov, ktoré sú určené mimovládnym organizáciám a ktoré sa stotožňujú s hodnotami nadácie. Nadácia sa snaží o pomoc rozvoju otvorenej spoločnosti, vzdelávaniu, o posilnenie ľudských práv a rovnosť príležitostí znevýhodnených občanov s prihliadnutím na špecifické potreby Rómov.
Nadácia otvorenej spoločnosti je spoluzakladateľ Fóra donorov, pripomienkuje legislatívne procesy, vytvára politiky a pôsobí v poradných výboroch a komisiách.
História.
Činnosť nadácie začala v novembri 1992 v podobe nezávislého grantovo-operačného slovenského právneho subjektu pričom prostriedky poskytol Open Society Institute so sídlom v New Yorku. Tieto finančné prostriedky boli určené pre vznikajúce slovenské mimovládne organizácie a vlastné nadačné programy. Nadácia sa stala súčasťou rodiny nadácií Open Society Foundations, ktorých zakladateľom je filantrop a finančník George Soros, ktorý sa sústredí na demokratickú transformáciu a modernizáciu krajín strednej a východnej Európy.
Organizáciu uviedla do prevádzky Američanka Rachel Tritt pričom na začiatku v nej pracovali dvaja zamestnanci a s rozvojom jej činnosti počet zamestnancov rastie, v roku 2020 v nadácii pracuje 16 ľudí. Na pozícií riaditeľa nadácie bola do roku 2013 Alena Pániková, ktorú vystriedal Marek Kapusta do marca 2015 a od júna 2015 je riaditeľom nadácie Ján Orlovský.
Na základe viacerých programových platforiem nadácie vznikli samostatné a finančne nezávislé mimovládne organizácie: Nadácia Centrum súčasného umenia, Nadácia Škola dokorán, Otvorený klub lekárskej spoločnosti, Plán B, n. o., Slovenská debatná asociácia, Slovensko-český ženský fond.
Tím nadácie.
Nadácia má svoju:
Oblasti pôsobenia.
Hlavnými oblasťami nadácie, v ktorých pôsobí sú ľudské práva a slobody, kritické myslenie a participácia, inkluzívne vzdelávanie a , .
Ľudské práva a slobody.
Organizácia sa svojou činnosťou snaží odstrániť zo spoločnosti rasovú neznášanlivosť, nenávisť, prejavy radikalizácie a pomôcť vybudovať inkluzívnu, nediskriminačnú a tolerantnú spoločnosť.
Projekty: Active Citizens Fund, Otázka vôle, Bez predsudkov, Spolu za všetky rodiny, We Are Open.
Kritické myslenie a participácia.
Vo sférach demokracie, právneho štátu a ľudských práv sa organizácia sústredí na posilnenie hlasu verejnosti v sociálnych a ľudsko-právnych témach. Vo viacerých oblastiach posilňujú význam a rolu médií.
Projekty: Tvorba mechanizmov participácie detí a mládeže, SISUMMA, Čítanie naslepo, Hra na pravdu, Novinárska cena, Výlety naslepo, Prechádzka, Dáta menia žurnalistiku, Proti nenávisti online, FACE 2 FACE
Inkluzívne vzdelávanie.
Organizácia je súčasťou siete medzinárodného programu podpory sociálnej a finančnej gramotnosti detí a mladých ľudí Aflatoun a tiež programu Aflatot, ktorý je určený pre deti v predškolskom veku.
Stronger Roots for Civil Society.
Organizácia sa snaží upevniť spoločenskú dôveru a nájsť nových podporovateľov organizácií občianskeho sektora.
Iné projekty nadácie.
Medzi projekty nadácie patrí tiež program Otvorené školy, ktorý sa sústredí na podporu demokratického prostredia na školách a výchovu k občianstvu.
Nadácia otvorenej spoločnosti tiež spravuje v partnerstve s Nadáciou Ekopolis a Karpatskou nadáciou grantový program Active Citizens Fund, ktorý sa sústredí na to, aby bola posilnená občianska spoločnosť, podporené aktívne občianstvo a zlepšené postavenie zraniteľných skupín na Slovensku.

</doc>
<doc id="656236" url="https://sk.wikipedia.org/wiki?curid=656236" title="News and Media Holding">
News and Media Holding

News and Media Holding je slovenská mediálna vydavateľská spoločnosť ovládaná Pentou, ktorá vydáva mnohé printové a online tituly, medzi ktoré patria tzv. „lifestylové“, spoločenské, odborné, ekonomické, detské a hobby. News and Media Holding vlastnil v roku 2023 približne 20 tlačených a 30 internetových médií a je tak väčší aj čo sa týka obratu, aj počtu zamestnancov ako multimediálne vydavateľstvo Ringier Slovakia Media s.r.o., ktoré Penta resp. News and media kúpilo v októbri 2023.
Pôvodné tituly.
Penta je od roku 2014 finančným partnerom vo vydavateľstvách 7 Plus, Trend Holding a Centrum Holding. O rok neskôr sa tieto vydavateľstvá zlúčili do News and Media Holdingu.
História a majitelia ďalších titulov.
Slovenská pobočka nemecko-švajčiarskeho vydavateľstva Ringier Axel Springer SK sa v júli 2018 rozdelila na tri nástupnícke skupiny: Ringier Axel Springer SK, Nový Čas, FPD Media a Život Publishing. Tlačené vydanie Nový Čas a nedeľníka Nový Čas Nedeľa ovládla skupina FPD Media ovládanej podnikateľom Antonom Siekelom.
Život Publishing a časopisy a ich weby, ktoré predal Ringier Axel Springer a od 1. augusta 2018 už oficiálne patria pod vydavateľstvo News and Media Holding:

</doc>
<doc id="656241" url="https://sk.wikipedia.org/wiki?curid=656241" title="Copywriter">
Copywriter



</doc>
<doc id="656269" url="https://sk.wikipedia.org/wiki?curid=656269" title="Lucia Krč-Turbová">
Lucia Krč-Turbová

Ing. Lucia Krč-Turbová (* 1. jún 1989, Trenčín) je slovenská basketbalistka, hrávajúca na pozícii pivotky, a basketbalová trénerka. Je bývalou reprezentantkou Slovenska, pôsobila vo viacerých tímoch slovenskej a českej ligy, je najlepšou hráčkou v dejinách tímu Piešťanské Čajky, za ktorý v Basketbalovej extralige žien nazbierala v rokoch 20122019 1282 bodov. Od roku 2020 je hlavnou trénerkou klubu Piešťanské Čajky.
Životopis.
Hráčske začiatky a legionárske pôsobenie.
Lucia Krč-Turbová pochádza zo športovej rodiny. Jej otec bol desaťnásobný majster Československa v stolnom tenise a mama bola súčasťou širšieho kádra reprezentácie Československa v basketbale. S basketbalom začala ako prváčka na základnej škole v Starej Turej. Krč-Turbová je odchovankyňou klubu MBK Stará Turá. V slovenskej extralige pôsobila od sezóny 2004/2005. Najprv hrala za tím BO Spartak Myjava tri sezóny, od sezóny 2007/08 pôsobila štyri sezóny v tíme BK Inpek UKF Nitra, s ktorým získala v sezóne 2010/11 bronzové medaily v extralige žien aj v Slovenskom pohári. Následne odišla na jednu sezónu do Česka, kde pôsobila v tíme BK Lokomotiva Karlovy Vary. V Nitre tiež v rokoch 2009-2014 vyštudovala na Fakulte agrobiológie a potravinových zdrojov Slovenskej poľnohospodárskej univerzity inžiniersky odbor výživa ľudí.
Piešťanské Čajky (od 2012).
Po zlúčení seniorských ženských tímov Starej Turej a Piešťan začala od roku 2012 pôsobiť v spoločnom tíme Piešťanské Čajky, kde sa vypracovala na líderku a kapitánku a pôsobila tu až do konca aktívnej kariéry. Krč-Turbová sa v troch sezónach po sebe zaradila medzi 10 najlepších hráčok extraligy v počte bodov, kedy postupne nazbierala za Čajky v sezónach 2012/13 a 2013/14 po 397 bodov a v sezóne 2014/15 331 bodov. Hráčsku kariéru bola nútená ukončiť po prvý raz v roku 2018, kedy prakticky dve posledné sezóny nehrávala kvôli problémom s achilovkou. S Čajkami získala päť strieborných a dve bronzové medaily v slovenskej extralige.
V júni 2018 sa stala asistentkou trénera Piešťanských Čajok Richarda Kucsu. Napriek ukončeniu kariéry a pôsobeniu v trénerskom stave sa ešte v roku 2019 vrátila ku hráčskej kariére a odohrala za Čajky pri zraneniach iných kľúčových hráčok viacero zápasov v sezóne 2018/19 aj 2019/20. V máji 2020 sa Krč-Turbová stala hlavnou trénerkou Čajok, klub sa s ňou dohodol na ročnej spolupráci s následnou možnou opciou.

</doc>
<doc id="656278" url="https://sk.wikipedia.org/wiki?curid=656278" title="Gerendáš">
Gerendáš



</doc>
<doc id="656279" url="https://sk.wikipedia.org/wiki?curid=656279" title="Csabaszabadi">
Csabaszabadi



</doc>
<doc id="656280" url="https://sk.wikipedia.org/wiki?curid=656280" title="Csorvás">
Csorvás



</doc>
<doc id="656282" url="https://sk.wikipedia.org/wiki?curid=656282" title="Kétsoprony">
Kétsoprony



</doc>
<doc id="656292" url="https://sk.wikipedia.org/wiki?curid=656292" title="Katherine Matilda Swinton">
Katherine Matilda Swinton



</doc>
<doc id="656295" url="https://sk.wikipedia.org/wiki?curid=656295" title="Alexandra Hašková">
Alexandra Hašková

Alexandra Hašková (* 1. február 1997, Bratislava) je bývalá slovenská profesionálna basketbalistka, naposledy pôsobiaca v tíme Piešťanské Čajky v slovenskej extralige a v slovenskej reprezentácii. S tímom Piešťanské Čajky je majsterkou Slovenska v sezóne 2021/22.
Životopis.
Alexandra Hašková sa narodila vo februári 1997 v Bratislave, kde absolvovala tiež strednú školu na Gymnáziu Federica Garcíu Lorcu a v roku 2020 absolvovala magisterské štúdium odboru pravdepodobnosť a štatistika na Fakulte matematiky, fyziky a informatiky Univerzity Komenského v Bratislave.
Hráčska kariéra.
Hašková začala s basketbalom v tíme MBK A. Dubčeka Bratislava. Zaň hrala v mládežníckych súťažiach v rokoch 20122014. V roku 2013 bola ako hráčka Dubčeka vyhlásená za členku All-stars tímu B MS juniorov. Následne od juniorských kategórií hrala zaŠBK Šamorín. V sezónach 2014/15 až 2017/18 tu pôsobila štyri sezóny tiež v seniorskom kádri. S klubom skončila trikrát na štvrtom mieste extraligy. V sezóne 2017/18 bola Hašková treťou najlepšou hráčkou extraligy v získaných bodoch s 291 bodmi.
V počiatočných fázach kariéry sa Hašková profilovala ako pivotka. Okolo roku 2018 sa začala transformovať na krídlo, keďže so svojou výškou 183 cm by sa v kvalitnejších ligách presadzovala v podkošovom priestore náročnejšie. Hašková sa zúčastnila Majstrovstiev Európy juniorov v roku 2016. V auguste 2018 prestúpila zo Šamorína do tímu Piešťanské Čajky.
V lete roku 2018 prestúpila do klubu Piešťanské Čajky, kde sa postupne cez štyri roky pôsobenia prepracovala do základnej zostavy. Jej najväčším úspechom je zisk majstrovského titulu v sezóne 2021/22. Okrem toho je s Čajkami tiež trojnásobnou vicemajsterkou Slovenska, víťazkou v Stredoeurópskej lige CEWL, strieborná medailistka v EWBL, či bronzová vo Federálnom pohári. Po sezóne v máji 2022 pre zdravotné problémy s vysunutou platničkou a tiež pre naplnenie porekadla "skončiť v najlepšom" ukončila hráčsku kariéru.

</doc>
<doc id="656299" url="https://sk.wikipedia.org/wiki?curid=656299" title="Bronzový depot Bošáca – Špania dolina">
Bronzový depot Bošáca – Špania dolina

Bronzový depot Bošáca – Špania dolina I a II je súbor 53 bronzových artefaktov z obdobia prelomu mladšej a neskorej doby bronzovej (11001000 pred Kr.), náhodne nájdený v roku 2009 v katastri Bošáce, na južnom úpätí vrchu Roháčová. Dva celky obsahujú pozoruhodne vysoký počet artefaktov, ako aj ich bohatú typologickú škálu, ktorá odráža podobu kovových artefaktov v závere 2. tisícročia pred Kr. v lužickej kultúrnej oblasti na území Slovenska. Kolekcia pozostáva zo zbraní, nástrojov, šperkov, bronzovej nádoby, hrivien a vedľajších produktov metalurgie.
Nález.
Kovový depot objavil v roku 2009 náhodný nálezca s detektorom kovov na terase nad miestnym vodným tokom Španí potok, pozostávajúci z dvoch celkov vzdialených od seba asi 5 m. Celky mali byť deponované vrstvene a zámerne organizovane, cca 30 cm pod súčasným povrchom. Podľa vyhlásenia nálezcu boli uložené v dvoch oddelených častiach:
Nálezca uviedol, že v rámci depotu Bošáca – Špania dolina I boli bronzové meče uložené cez seba na plochej strane, pričom ich hrot smeroval k východu. Na zhluku troch mečov bola situovaná bronzová šálka.
Bošáca – Špania dolina I.
Tento celok (Ha A2-B1) obsahoval bronzové meče s tromi reliéfnymi rebrami na rukoväti (Dreiwulstschwerter) typu Liptov (var. II a III), typu Högl, a unikátny typ bronzovej šálky s býčími rohmi. Meče sú typické rukoväťami s oválnym prierezom a perforovaným kruhovým kotúčom (zakončeným kónickým gombíkom), ku ktorým sú dvoma nitmi zalisované široké listovité čepele bikonvexného prierezu, pod rukoväťou schodíkovito zúžené (ricasso). V oblasti nitov nadobúda ornamentácia podobu štylizovanej vtáčej bárky, načrtnutej dvomi slučkami zloženými zo štyroch rovnobežných liniek.
Bošáca – Špania dolina II.
Kolekciu 49 bronzových artefaktov (Ha A2/B1) možno rozdeliť do piatich typologických skupín: 1. zbrane: meče a kopije, 2. nástroje: nože, sekery, kosáky, 3. šperky: ihlice, kruhové ozdoby končatín, nákrčníky, nárukávniky, 4. surovina: ingoty a hrivny 5. nezaraditeľné predmety.
Z typologicko-chronologického hľadiska sa celok vyznačuje prítomnosťou unikátne zdobeného variantu meča typu Liptov, kosákmi typu Cenadu Mare a Uioara 8a-Sălard I, špirálovitými nárukávnikmi, sekerami s výrazne odsadenou čepeľou, pseudolalokovitou výzdobou a symetricky vykrojeným ústím, alebo ihlicou s rebrovanou kyjovitou hlavicou.
Fragmentácia.
Na základe fragmentácie niektorých artefaktov depotu Bošáca – Špania dolina II je zrejmé, že dobové poškodenie bolo výsledkom úmyselného konania, ktorého účel je veľmi ťažké uspokojivo vysvetliť. Dva typy úmyselnej fragmentácie (ohýbanie, lámanie) spôsobili nenávratné poškodenie objektov. Pri mnohých artefaktoch je možné uvažovať o použití tupého nástroja pri poškodzovaní. Niektoré predmety sú roztrieštené na niekoľko kusov na úroveň nemožného rozpoznávania a úplne strácajú typologické vlastnosti. Dá sa povedať, že tento trend neušetril ani jeden typ artefaktu, či už išlo o šperky, zbrane alebo nástroje.
Chronológia.
Na základe typologicko-chronologickej analýzy založenej na krížovom datovaní chronologicky citlivých artefaktov bolo preukázané, že artefakty tvoriace depot Bošáca – Špania dolina I, sú datovateľné do obdobia Ha A2-B1, zatiaľ čo deponovanie celku Bošáca – Špania dolina II môže byť nastavené do prechodného horizontu Ha A2/B1 (Trenčianske Bohuslavice/Somotor – Lúčky). Táto hypotéza je založená na pozorovaní, že depot je zložený z chronologicky starších (Ha A2) a mladších (Ha B1) artefaktov, ktoré majú prechodný charakter a sú vhodné na určenie nezávislej prechodnej fázy.
Napriek tomu, že nález pochádza zo západného Slovenska a obsahuje typy artefaktov, ktoré boli s vysokou pravdepodobnosťou odliate v Západných Karpatoch, zostava obsahuje určité predmety (ako napr. sekeru s odsadenou čepeľou), ktoré sú skôr charakteristické pre metalurgickú tradíciu juhovýchodu Karpatskej kotliny. Iná skupina analyzovaných objektov má charakter nadregionálneho rozšírenia (napr. meč typu Högl, kosáky typu Uioara 8 a Cenadu Mare, tyčinkovité hrivny so zahrotenými koncami).
Kultúrny kontext.
Nepopierateľný súvis s uložením depotov má existencia hradiska lužickej kultúry v polohe Hradiská v Zemianskom Podhradí, ktoré sa nachádza v značnej blízkosti miesta uloženia depotu. Podľa zisťovacieho výskumu je rozhranie medzi staršou (Ha A2) a mladšou (Ha B1) fázou osídlenia príznačné katastrofickým zánikom hradiska v dôsledku silného požiaru, po ktorom nasledovalo monumentálne prebudovanie celého systému opevnenia. Preto sa tieto depoty z obdobia Ha A2/B1 často stavajú do priamej súvislosti s uvedeným zánikovým horizontom.
V spojitosti s nálezmi niekoľkých bronzových mečov v okolí tohto sídliska sa zdá byť sa veľmi pravdepodobné, že išlo o významné a strategické miesto lužickej kultúry, kde sa koncentrovala vojenská sila a elita vtedajšej spoločnosti. Na základe hromadných nálezov z okolia je evidentné, že masívne opevnené hradisko v Zemianskom Podhradí zohrávalo v mladšej a neskorej dobe bronzovej dôležitú ekonomickú úlohu a súviselo s prítomnosťou významného etnika na území Slovenska. Bošácka dolina je prirodzenou cestou cez Biele Karpaty, spájajúcou stredné Považie so stredným Pomoravím. Podobné nálezy v tejto oblasti Bielych Karpát sú zriedkavé (Drslavice, Trenčianske Bohuslavice), a preto tento nález výrazne dopĺňa skromné vedomosti o nich.

</doc>
<doc id="656302" url="https://sk.wikipedia.org/wiki?curid=656302" title="Plus (televízna stanica)">
Plus (televízna stanica)



</doc>
<doc id="656305" url="https://sk.wikipedia.org/wiki?curid=656305" title="Paris Whitney Hilton">
Paris Whitney Hilton



</doc>
<doc id="656307" url="https://sk.wikipedia.org/wiki?curid=656307" title="Paris Whitney Hiltonová">
Paris Whitney Hiltonová



</doc>
<doc id="656308" url="https://sk.wikipedia.org/wiki?curid=656308" title="Berčéniovci">
Berčéniovci

Berčéniovci (staršie: "Bercsényi", niekedy písané aj "Bercheny" či "Berzeni", s prídomkom "Berčéniovci zo Székesa" ("Bercsényi de Székes"),maď. "Bercsényi" alebo "Bercsényi család", fra. "Berchény," nem. "Beresény)" bol významný uhorský šľachtický, barónsky a grófsky rod, ktorý v známej podobe existoval od 16. do 19. storočia.
Dejiny rodu.
Meno rodiny sa odvodzuje od osady "Bercheny" vo Vesprímskej župe, ktorá bola zničená počas osmanskej invázie do Uhorska v roku 1526 po bitke pri Moháči. Prvým známym členom rodu bol Ladislav (László), dvoran u kráľa Ľudovíta II.. Ladislav v roku 1525 dostal ako kráľovské dary majetky v župách Hont a Tekov. Jeho syn Imrich (Imre) sa presťahoval do Sedmohradska. Tu sa v roku 1577 stal dedičom dedín Székes a Kendeő v Marušskej župe, ktoré dostal od sedmohradských kniežat Štefana a Krištofa Bátoriovcov. Od tej doby používali Bercsényiovci prídomok „Székesesi“ podľa obce Székes. Imrichov syn Ladislav II. (László, cca. 15641599) bol vyhnaný z Krašovsko-severinskej župy. Význam rodiny opäť rastie počas dôb Ladislava III. Berčéniho. Ten bol hlavným kapitánom hradu v Ipeľskom Damašde, ktorý dobyli a obsadili Turci. V roku 1647 chcel za to palatín vyvodiť zodpovednosť, v reakcii na to Ladislav III. nastúpil do služieb sedmohradského kniežaťa Juraja II. Rákociho.
V roku 1639 získal rod barónsky titul (Baron Bercsényi de Székes) a v roku 1681 boli povýšení na grófov. Najväčší význam dosiahla rodina v časoch Mikuláša Berčéniho, hlavného generála kuruckých vojsk Františka II. Rákociho. Jeho syn Ladislav Ignác Berčéni sa stal vo Francúzsku maršalom. Rod vymrel po meči, posledný jeho člen, ktorý sa vrátil do Uhorska, gróf podplukovník Ladislav Berčéni, zomrel v roku 1835. Ich potomkovia dodnes žijú vo Francúzsku.
Po Berčéniovcoch sú pomenované ulice, napr. v Budapešti a v Níreďháze.
Berčéniovci na Slovensku.
Berčéniovci vlastnili viaceré majetky Tekove a Honte, neskôr na Považí. Okolo roku 1650 získal Imrich Berčéni významné majetky v Tematínskom panstve, na krátku dobu patrili rodu aj Piešťany. V 17. storočí sa rod stal vlastníkom hradu Tematín (v roku 1658). V rokoch 16951697 bol vybudovaný neskororenesančný kaštieľ ako sídlo rodu v obci Brunovce pri Novom Meste nad Váhom, kam sa rod z Tematínu presunul. Taktiež dočasne spravovali Čachtický hrad či hrad Beckov. V roku 1710 po neúspechu Povstania Františka II. Rákociho Habsburgovci Berčéniovcom ako hlavným spojencom Rákociho skonfiškovali majetky, posledný vlastník Tematínu Mikuláš Berčéni z hradu utiekol v prestrojení do Poľska a nakoniec v roku 1725 zomrel v tureckom exile v meste Tekirdağ (Rodošto).
Známi príslušníci rodu.
Medzi najvýznamnejších členov rodu patrili:
Rodokmeň rodiny Berčéniovcov.
"László" (?1548); manželka: Cecília

</doc>
<doc id="656314" url="https://sk.wikipedia.org/wiki?curid=656314" title="Lin Shayová">
Lin Shayová

Linda „Lin“ Shayová (neprechýlene Linda „Lin“ Shaye; * 12. október 1943, Detroit, Michigan, USA) je americká divadelná, filmová a televízna herečka. Je známa svojou rozsiahlou hereckou kariérou.
Detstvo a mladosť.
Shayová vyrastala s obomi rodičmi v meste Detroit, v štáte Michigan. Má staršieho brata, ktorý pracuje ako režisér. Je židovského pôvodu, jej matka sa narodila v Rusku a rodičia z otcovej strany pochádzajú z Rumunska. Študovala herectvo na University of Michigan, než sa presťahovala do New Yorku, aby účinkovala na Broadwayi. V roku 1977 sa presťahovala do Los Angeles, kde naštartovala svoju hereckú kariéru.
Kariéra.
V roku 1978 si ju vybral Jack Nicholson do svojho pripravovaného filmu "Western Goin' South". V roku 1984 sa objavila v menšej role vo filme Wesa Cravena, "Nočná mora v Elm Street". V roku 1998 stvárnila jednu z vedľajších postáv v komédii "Niečo na tej Mary je", po boku herečky Cameron Diazovej. Za svoj herecký výkon bola nominovaná na cenu Blockbuster Entertainment Awards.
Za svoj herecký výkon získala pochvalu aj za jej vedľajšiu rolu v horore "Smrť prichádza v bielom" z roku 2003.
V roku 2005 sa Shayová objavila vo filme "2001 Maniakov", kde hrala po boku svojho hereckého kolegu Roberta Englunda. Svoju rolu si zopakovala aj v pokračovaní "2001 Maniacs: Field of Screams" z roku 2010.
V roku 2011 si zahrala rolu Elise Rainer v horore Jamesa Wana "Insidious". Shayová dostala pozitívne recenzie a bola nominovaná na ocenenie za najlepšiu herečku vo vedľajšej úlohe v nasledovaných cenách: Fangoria Chainsaw Awards, Fright Meter Awards a Saturn Awards. V novembri 2012 spolu s jej hereckými kolegami Rose Byrne a Patrick Wilson oznámila, že sa objaví aj v druhej časti filmu, ktorá vyšla v septembri 2013. Film získal rovnaký úspech ako prvá časť. Shayová si nakoniec zahrala aj v tretej a štvrtej časti. Posledné dve časti sa viac zameriavajú na život Rainerovej, čím získala vo filme veľa priestoru.
V roku 2019 sa objavila v epizóde televízneho seriálu "Eastsiders", za ktorú získala v roku 2020 ocenenie Daytime Emmy. Od roku 2020 účinkovala v televíznom seriáli "Penny Dreadful: Mesto anjelov".
Súkromný život.
Shayová bola dvakrát vydatá. Jej prvý manžel Marshall Rubinoff zomrel v roku 1968. V roku 1988 sa vydala za herca Claytona Landeyho, s ktorým má jedno dieťa. Pár sa rozviedol v roku 2003.

</doc>
<doc id="656315" url="https://sk.wikipedia.org/wiki?curid=656315" title="Choconsaurus">
Choconsaurus

Choconsaurus (jašter z Villa de Chocón) bol rod vyhynutého sauropódneho dinosaura zo skupiny Titanosauria. Jediný druh je "Choconsaurus baileywillisi."
Popis.
Choconsaurus meral na dĺžku okolo 17 metrov, vysoký bol okolo 6 metrov a vážil približne 15 ton. Jeho zvláštnosťou bolo, že krčné stavce sú dosť dlhé, čiže krk nebol tak flexibilný. K jeho ďalším znakom patrí:
Objav.
 –Holotypový exemplár sa našiel vo vrstve súvrstvia Huincul v provincii Neuquén v Argentíne z konca obdobia Cenomanu (pred 97 93 mil. rokov). Je uložený v paleontologickej zbierke múzea Ernesta Bachmanna vo Villa El Chocón a pozostáva z čiastočnej kostry bez lebky. Zachovali sa stavce krku, chrbta, chvosta a časti končatín.
Život.
Tam, kde sa dnes našli pozostatky tohto dinosaura, bol veľký poloostrov na juhu Južnej Ameriky. Na jeho juho-východe boli dobré klimatické podmienky a vďaka tomu sa tam darilo aj veľkým zvieratám. Ďalšie bylinožravce zo súvrstvia Huincul, ktoré sa s Choconsaurom delili o potravu boli Anabisetia, Limaysaurus, Cathartesaura či jeden z najväčších dinosaurov Argentinosaurus. Taktiež tam žili predátory, ale nie všetky vedeli tohto stredne veľkého sauropóda ohroziť. Medzi dravce, ktoré ho dokázali uloviť, patrili napríklad Mapusaurus, Giganotosaurus, Skorpiovenator, Aoniraptor alebo Taurovenator. 
Zdroje.
https://dinosaurpictures.org/ancient-earth#90

</doc>
<doc id="656320" url="https://sk.wikipedia.org/wiki?curid=656320" title="Lin Shaye">
Lin Shaye



</doc>
<doc id="656321" url="https://sk.wikipedia.org/wiki?curid=656321" title="Linda Shaye">
Linda Shaye



</doc>
<doc id="656322" url="https://sk.wikipedia.org/wiki?curid=656322" title="Linda Shayová">
Linda Shayová



</doc>
<doc id="656331" url="https://sk.wikipedia.org/wiki?curid=656331" title="Stewart Armstrong Copeland">
Stewart Armstrong Copeland



</doc>
<doc id="656342" url="https://sk.wikipedia.org/wiki?curid=656342" title="Housina">
Housina

Housina je nízky horský chrbát v Stredočeskom kraji v okrese Beroun. Rozprestiera sa v smere západ-východ medzi obcami Libomyšl a Všeradice. Najvyšší bod sa nachádza 461 metrov nad morom. Zasahuje do katastrálnych území Všeradice, Lážovice, Neumětely, Libomyšl a Želkovice u Libomyšli. Housina je tiež názov historického poľnohospodárskeho dvora a modernej ošipárne Neumětely čp. 193 na úpätí chrbta. Západná časť bola 16. decembra 2013 vyhlásená ako prírodná pamiatka Housina. Na západnom výbežku chráneného územia sa zachovali pozostatky zaniknutého hradu Starý zámek u Neumětel. Ďalší hrad Košík stával v chránenom území na návrší asi 1,5 kilometra severovýchodne od Neumětel.
Prírodné pomery.
Celý chrbát meria na dĺžku približne 6 km, na šírku priemerne niečo cez kilometer. Zhruba v polovici chrbta (bližšie k jeho západnému koncu) sa nachádza Housinské sedlo (približne ), Ktoré delí Housinu na dve časti, vyššiu západnú časť a o niečo rozľahlejšiu, avšak nižšiu východnú časť. Housinským sedlom vedie cesta III / 11413 z Bykoša do Neumětel, z ktorej v Housinskom sedle odbočuje cesta III/11414 do Lážovíc.
Najvyšší bod západnej časti a teda aj celej Housiny sa nachádza vo výške 461 metrov nad morom. Najvyšší bod východnej časti má nadmorskú výšku 441 metrov. Zatiaľ čo západná časť chrbta má vo svojich najvyšších partiách miestami už horský charakter, východná časť má skôr ráz pahorkatiny. Južné svahy chrbta sú prudšie než svahy severné. Chrbát je vo svojej hornej časti zalesnený, dolná hranica lesa sa nachádza na severnom úbočí zhruba 400 až 420 metrov nad morom, na južnom úbočí zhruba 340 až 350 metrov nad morom. Južné úbočie je teda oveľa viac zalesnené (takmer už od úpätia) než úbočie severné. V lesoch na Housine prevláda dub, ktorý najmä v jej západnej časti tvorí súvislé dúbravy. V menšej miere sa vyskytuje borovica lesná, smrek obyčajný, buk lesný, smrekovec opadavý a breza previsnutá. Pod dolnou hranicou lesa sa rozprestierajú intenzívne obrábané polia, ktoré na severných svahoch chrbta miestami dosahujú takmer až k jeho hrebeňu.
Západná časť, od Housinského sedla až ku kopcu Španielka vrátane, bola 13. decembra 2013 vyhlásená ako prírodná pamiatka Housina, je tiež územie európskeho významu. Chránené územie má rozlohu 185 hektárov a zasahuje do katastrálnych území Libomyšl, Neumětely a Želkovice u Libomyšli. Predmetom ochrany sú európsky významné biotopy hercýnske dubohrabiny, eurosibírske stepné dubové lesy a poloprírodné suché trávniky a kroviny na vápnitých substrátoch. Z vzácnejších druhov rastlín sa tu vyskytujú napríklad nátržník biely alebo hlaváčik letný. Hojne sa tu vyskytuje veternica hájna a pečeňovník trojlaločný. Zo vzácnych druhov hmyzu sa tu vyskytujú napríklad bystruška hájna alebo húseničiar hnedý, pomerne hojne je tu zastúpený roháč veľký.
Na južnom úpätí chrbta sa zhruba na úrovni Housinského sedla nachádza veľkokapacitná ošipáreň.
Turistika.
Po hrebeni Housiny vedie modrá turistická značka. Jej východiskový bod sa nachádza blízko západného okraja Housiny a dá sa naň dostať po červenej turistickej značke od železničnej stanice v Zdiciach alebo z Neumětel. Spomínaná modrá značka vedie cez celý hrebeň Housiny až k vlakovej zastávke vo Všeradiciach. Celá trasa zo Zdic do Všeradíc meria štrnásť kilometrov.
V zimnom období, keď sú stromy bez lístia, sa z niektorých miest Housiny naskytá zaujímavý menej tradičný výhľad na Brdy a Brdské Hřebeny, napríklad na vrcholy Písek, Plešivec, Studený vrch, Charvát, Liška, Roudný, Brdo a Jistevník. Veľmi pekný výhľad na Hřebeny je tiež z vyššie položenej časti obce Všeradice na východnom okraji Housiny.

</doc>
<doc id="656350" url="https://sk.wikipedia.org/wiki?curid=656350" title="Kostol svätej Heleny">
Kostol svätej Heleny

Kostol svätej Heleny môže byť:

</doc>
<doc id="656357" url="https://sk.wikipedia.org/wiki?curid=656357" title="Alexander Winter">
Alexander Winter

Alexander Winter (* 19. august 1836, Tvrdošovce – † 19. apríl 1909, Piešťany) bol slovenský podnikateľ v kúpeľníctve maďarsko-židovského pôvodu, budovateľ kúpeľov Piešťany. Ako nájomca kúpeľov od roku 1889 prispel k rozmachu kúpeľov a mesta, propagoval Piešťany aj mimo územia Rakúsko-Uhorska. Bol otcom Ľudovíta a Imricha Winterovcov.
Životopis.
Alexander Winter sa narodil v roku 1836 v chudobnej rodine v Tvrdošovciach. Študoval v Nových Zámkoch, pôsobil ako obchodník a podnikateľ. V roku 1867 si vzal za manželku Henrietu rodenú Kácserovú, dcéru váženého obchodníka so železiarskym tovarom z Trenčína. Mali spolu štyri deti, troch synov: Františka (18681900), Ľudovíta (18701968) a Imricha (18781943) a dcéru Milku (18691941). Winter založil v Ipeľských Šahách obchod s textilným tovarom. Zaoberal sa výstavbou župných ciest a neskôr postavil tehelňu, vápenku a veľkú parnú pílu. Manželka Henrieta mala záujem o literatúru, ale i o hudbu. Alexandrovi pomáhala pri podnikaní vedením účtovníctva.
Nájomca piešťanských kúpeľov.
V roku 1889 (podľa niektorých zdrojov už v roku 1888) si prenajal od grófa Františka Erdődyho piešťanské kúpele a založil firmu "Alexander Winter a synovia, podnik generálneho prenájmu kúpeľov". Nájomná zmluva bola viackrát obnovovaná, celkove až na obdobie 99 rokov. Winter postupne nechal opraviť a zveľaďovať staršie kúpeľné budovy, zároveň pristupoval k výstavbe nových objektov. Kúpele boli zanedbané a dlhé roky sa do nich poriadne neinvestovalo. Dal zrekonštruovať budovy dnešných Napoleonských kúpeľov, "Kurhotel" (dnešné riaditeľstvo kúpeľov) a menšie hospodárske budovy. Syna Františka poveril vedením podniku v Ipeľských Šahách a Ľudovíta v roku 1890 zavolal do Piešťan, aby mu pomáhal pri riadení a budovaní kúpeľov. Pripojil sa k nemu aj brat Imrich, ktorý sa stal neskôr prvým predsedom Piešťanskej muzeálnej spoločnosti a zakladateľom piešťanského múzea (dnešné Balneologické múzeum Imricha Wintera). V rokoch 1893/1894 dal Alexander vybudovať Kúpeľnú dvoranu "(Kursalon)" a letné divadlo s kapacitou 400 sedadiel. V roku 1893 založil „robotnícky penzionát“ – neskoršiu Robotnícku nemocnicu s názvom „Pro labore“ alebo „A munkának“ a získal pre pôsobenie v nej mladého talentovaného a obetavého lekára MUDr. Eduarda Weisza. Robotníci sa tu chodili liečiť cez nemocenské pokladnice, čo bol prevratný čin a zmena záporného postoja nemocenských pokladníc k uhrádzaniu kúpeľnej liečby. Neskôr bol v areáli nemocnice postavený aj pavilón Alexander, pomenovaný práve podľa Alexandra Wintera. V rokoch 1897/1898 dal na Kúpeľnom ostrove postaviť modernú kúpeľnú budovu „Kúpele Františka Jozefa I.“. Budova bola pomenovaná podľa vtedy vládnuceho panovníka monarchie na počesť 50. výročia jeho nástupu na trón. Až do postavenia liečebného domu Thermia a kúpeľov Irma (19101912) bola najmodernejšou kúpeľnou budovou piešťanských kúpeľov. V roku 1967 bola zbúraná.
Prelomový príspevok Alexandra Wintera k rozvoju kúpeľov sa viaže k propagácii liečby doma aj v zahraničí. Vďaka jeho podnetu, ako aj podnetu jeho syna Ľudovíta, vytvoril koncom 19. storočia mladý budapeštiansky grafik Artur Heyer pre piešťanské kúpele známy symbol barlolámača. V roku 1903 kúpili Winterovci starý hotel "Zelený strom", ktorý zrekonštruovali a spojili so susedným odkúpeným domom. Tak vznikol penzión s 30 moderne zariadenými izbami. Pôvodne židovská rodina Winterovcov v roku 1907 konvertovala na katolícku vieru.
Winter zomrel v roku 1909, je pochovaný na židovskom neologickom cintoríne v Šahách.
Odkaz.
Piešťanská nemocnica nesie od roku 2003 na Winterovu počesť meno "Nemocnica Alexandera Wintera". Po Winterovi je pomenovaný hotel Sandor Pavillon (podľa maďarskej podoby mena Alexander, Sandor), sídliaci v budove bývalej Winterovej Robotníckej nemocnice. V máji 2011 za účasti potomkov rodiny Winterovcov bola na priečelí hotela Sandor Pavillon odhalená busta Alexandra Wintera, ktorej autorom je piešťanský sochár David Švorc.

</doc>
<doc id="656367" url="https://sk.wikipedia.org/wiki?curid=656367" title="Prior, obchodné domy">
Prior, obchodné domy

Prior je názov (registrovaná ochranná známka) siete obchodných domov, ktorá vznikla v bývalom Česko-Slovensku. Prior na Kamennom námestí v Bratislave, otvorený 20. novembra 1968 sa stal prvým plnesortimentným obchodným domom v bývalom Československu. Potom značka Prior reprezentovala nielen tento obchodný dom, ale celý reťazec takýchto nákupných centier v bývalej federácii. Len v Česku ich vyrástlo postupne 22 a riadilo ich generálne riaditeľstvo v Bratislave, prvé v rezorte obchodu. S výstavbou Priorov sa začalo najskôr na Slovensku, o čom rozhodol poradný orgán, ktorý zriadilo generálne riaditeľstvo obchodných domov Prior. Bolo to jediné generálne riaditeľstvo riadené z Bratislavy. V dobovej reči bol reťazec Prior nazývaný "Obchodné domy Bratislava, oborový podnik" (alebo "o.p.").
Rozdelenie podniku po Nežnej revolúcii.
Prior Bratislava.
Obchodný dom na Kamennom námestí pôsobil od roku 1992 pod názvom K-Mart, a následne Tesco a My. Nový majiteľ OD na Kamennom námestí George Trabelssie (spoločnosť "Obchodný dom Bratislava") rozhodol vrátiť k pôvodnej značke a podal si prihlášku ochrannej známky Prior Bratislava. Proti tejto prihláške však bolo podaných viacero námietok a prihláška bola zamietnutá.
Prior Košice.
Výstavba (1964 - 1968) stála okolo 56,5 miliónov Kčs a obchodný dom sa mal pôvodne volať Hornád, ako maloobchodná predajňa sídliaca v Andrášiho paláci, ktorá bola akýmsi predchodcom Prioru. Predaj začal, tak ako v Bratislave v novembri 1968. Staviteľom bol národný podnik Hutné stavby Košice, investorom bol oborový podnik Obchodné domy Bratislava. Budova do roku 1994 niesla názov OD Prior, neskôr OD K-Mart. Pod názvom OD Tesco fungoval od roku 1996 do 15. apríla 2018. Odvtedy prešla rukami viacerých vlastníkov. Pôvodne ju kúpila prešovská developerská spoločnosť MEDESPOL s.r.o, Investor a developer, spoločnosť ARKON, a.s., v máji 2019 odkúpila budovu od popradskej skupiny AZOR.
Obchodné domy PRIOR STRED, a.s. Zvolen.
9 obchodných domov v okresných miestách stredného Slovenska: Liptovský Mikuláš, Lučenec, Partizánske, Piešťany, Považská Bystrica, Prievidza, Trenčín, Žiar nad Hronom či Zvolen.
Obchodné domy (prvé od roku 1964) sú vybudované priamo v centre mesta. Ponúkajú podobnú ponuku tovarov aj služieb: potraviny, knihy, hračky, elektroniku, kvety, obuv, oblečenie, školské a domáce potreby. Sortiment zabezpečuje viac ako 600 našich obchodných partnerov.
Iné.
Dnes sa firma PRIOR ČESKÁ REPUBLIKA s.r.o. okrem prevádzky niektorých obchodných domov špecializuje najmä na predaj odevov a domácich potrieb.
Viacero obchodných domov vybudovaných alebo zrekonštruovaných (napr. Brouk a Babka) do Nežnej revolúcii boli potom predané a často ich teraz prevádzkujú iné obchodné reťazce alebo obchodníci.

</doc>
<doc id="656378" url="https://sk.wikipedia.org/wiki?curid=656378" title="Kreheľ">
Kreheľ

Kreheľ je málo rozšírené priezvisko na Slovensku vyskytujúce sa v okrese Prešov.
História.
Najstarší zdokumentovaný výskyt priezviska „Krehel“ je z roku 1396 v Cluj-Mănăştur (dnes súčasť mesta Kluž, oblasť Sedmohradsko, štát Rumunsko).

</doc>
<doc id="656384" url="https://sk.wikipedia.org/wiki?curid=656384" title="Hruškovica">
Hruškovica

Hruškovica môže byť:

</doc>
<doc id="656385" url="https://sk.wikipedia.org/wiki?curid=656385" title="Radoje Domanović">
Radoje Domanović

Radoje Domanović (* 16. február 1873, Ovsište, Srbské kniežatstvo – † 17. august 1908, Belehrad, Srbské kráľovstvo) bol srbský spisovateľ, novinár a učiteľ, najznámejší pre jeho satirické poviedky.
Biografia.
Radoje Domanović sa narodil v dedine Ovsište v strednom Srbsku miestnemu učiteľovi a podnikateľovi Milošovi Domanovićovi a Perside Cukić, následníčke Pavleho Cukića, jedného z vojenských veliteľov z Prvého a Druhého srbského povstania. Detstvo strávil v dedine Gornje Jarušice blízko Kragujevacu, kde navštevoval základnú školu. Strednú školu vyštudoval v Kragujevaci, následne absolvoval fakultu filozofie na Belehradskej Univerzite, kde študoval srbský jazyk a dejiny.
V roku 1895 získal Domanović prvé zamestnanie, miesto učiteľa v Pirote, na juhu Srbska, kraj len nedávno oslobodený od Osmanskej ríše. V Pirote spoznal Jašu Prodanovića (18671948), učiteľa a aktivistu, ktorý pomohol v utváraní jeho politických názorov. Tiež tu stretol jeho budúcu ženu, Nataliju Raketić (18751939), chudobnú učiteľku zo Sremski Karlovci, ktorá ho bude podporovať počas celého jeho krátkeho a búrlivého života a s ktorou mal tri deti.
Keďže sa pridal k Radikálnej ľudovej strany, dostal sa do rozporu s režimom Obrenovićovej dynastie a koncom roka 1895 bol premiestnený do Vranje, a potom znova premiestnený v roku 1896, tentoraz do Leskovacu. Domanovićova kariéra spisovateľa tiež začala počas jeho učiteľských dní a jeho prvú realistickú poviedku vydal v roku 1895. Po jeho prvom verejnom vystúpení proti vláde v roku 1898 bol aj s manželkou prepustení zo štátnej služby a presťahovali sa do Belehradu.
V Belehrade začal spolupracovať s kolegami spisovateľmi v týždenníku „Zvezda“ (Hviezda) a s opozičnými politickými novinami "Odjek" (Echo). V tom čase začal písať a vydávať jeho prvé satirické príbehy, ako "Démon" a "Likvidácia vášní". Radojeho vzostup k sláve prišiel s vydaním jeho najslávnejších príbehov, "Vodca" (1901) a "Stradija" (1902), v ktorom otvorene napadol a odhalil pokrytectvo a podvody režimu.
Po prevrate, ktorý ukončil vládu Alexandra Obrenovića v roku 1903, prijal Domanović na vrchole slávy post pisára na Ministerstve školstva a nová vláda mu dovolila ísť do Nemecka na jeden rok špecializácie, ktorý strávil v Mníchove. Doma v Srbsku Radoje zistil, že je sklamaný nedostatkom akýchkoľvek skutočných zmien v spoločnosti. Založil si jeho vlastný politický týždenník, "Stradija", v ktorom naďalej kritizoval slabé stránky novej demokracie, no jeho písanie už nemalo takú silu a inšpiráciu ako kedysi.
Radoje Domanović zomrel pol hodinu po polnoci 17. augusta 1908 vo veku 35 rokov po dlhom boji s chronickou pneumóniou a tuberkulózou. Bol pochovaný na belehradskom Novom cintoríne. Jeho zvyšné nepublikované diela sa stratili počas prvej svetovej vojny.
Literárne práce.
Medzi najslávnejšie diela Radojeho Domanovića patria:

</doc>
<doc id="656386" url="https://sk.wikipedia.org/wiki?curid=656386" title="Tatratea">
Tatratea

Tatratea (predtým Tatranský čaj) je likér na báze čaju a byliniek vyrábaný spoločnosťou Karloff v Kežmarku na základe receptov z hôr. Jeho najobľúbenejším variantom je 52% Original, z ktorého sa každý rok predá viac ako pol milióna fliaš. Obsahuje sadu čiernych a bielych čajov, bylinných extraktov a ovocných extraktov. V súčasnosti je k dispozícii v 14 rôznych príchutiach a má širokú škálu obsahu alkoholu.
Extrakt z čaju a bylín zreje v dubových sudoch, potom nasleduje proces extrakcie a filtrácie. Proces zrenia trvá 8 týždňov. Alkohol sa vyrába z melasy. Po vyzretí sa nápoj nechá odležať a potom sa plní do fliaš.
História.
Recept na pôvodný názov "Tatranský čaj" vyvinuli ľudia žijúci vo Vysokých Tatrách. Bolo medzi nimi starým zvykom ponúkať hosťa, aby ho ochránil pred chladom, horúcim čajom obohateným o bylinkový likér. Tento recept bol tiež základom dnešného nápoja.
Jeho rozsiahla výroba a distribúcia sa začala začiatkom roka 2003, keď ho chcel Ján Semaňák uviesť na trh ako akýsi „slovenský národný nápoj“. Najprv sa uvádzal na trh iba v menších sériách a potom, keď bol úspešný, sa od začiatku roka 2004 vyrobilo väčšie množstvo. Jeho pôvodné, stredne priehľadné sklo bolo nahradené termoskovým variantom a výroba sa potom začala ešte päťkrát. Neskôr sa k čajovým verziám pridali aj ovocné, po ktorých nasledovala tretia generácia založená na bylinách.
Koktaily.
Tatratea je skvelý na výrobu koktailov. Bez tvrdenia úplnosti sa niektoré druhy používajú na výrobu koktailov ako:

</doc>
<doc id="656387" url="https://sk.wikipedia.org/wiki?curid=656387" title="Tatranský čaj">
Tatranský čaj



</doc>
<doc id="656388" url="https://sk.wikipedia.org/wiki?curid=656388" title="Peter Javorčík">
Peter Javorčík

Peter Javorčík (* 6. júl 1967, Bratislava) je slovenský kariérny diplomat, od 1. októbra 2020 Generálny riaditeľ Rady Európskej únie pre dopravu, energetiku, životné prostredie a vzdelávanie.
Štúdium a rodina.
Peter Javorčík študoval od roku 1985 na Strojníckej fakulte Slovenskej technickej univerzity v Bratislave v odbore Aplikovaná mechanika, kde v roku 1991 získal titul magister. V štúdiu pokračoval v tom istom roku na Univerzite Komenského v Bratislave na Inštitúte medzinárodných vzťahov a aproximácie práva, kde v roku 1994 absolvoval postgraduálne štúdium v oblasti medzinárodných vzťahov a práva EÚ ukončené diplomom.
Počas štúdia sa tiež zúčastnil krátkodobých kurzov. V roku 1989 na Universiteit Twente v Holandsku absolvoval 3 mesačný výmenný študijný program a v roku 1993 dokončil 3 mesačný študijný program v oblasti medzinárodných vzťahov na Stanford University.
Je ženatý a má tri deti.
Kariéra.
Peter Javorčík začal svoju kariéru prípravou analytických podkladov a prejavov pre politické vedenie ministerstva a na pozícií administrátora so zodpovednosťou za záležitosti EÚ na odbore analýz a plánovania Ministerstva zahraničných vecí Slovenskej republiky od novembra 1992 do novembra 1995. V tom istom mesiaci sa Peter Javorčík stal 1. tajomníkom Misie Slovenskej republiky pri EÚ v Bruseli a odvtedy sa jeho kariéra počas viacročného obdobia sústredila na slovenské eurointegračné ambície.
Vo februári 1999 sa stal riaditeľom Odboru hlavného vyjednávača pre vstup Slovenska do EÚ na Ministerstve zahraničných vecí SR, kde pracoval do júla 2001. V rokoch 2001 až 2004 bol radcom Misie Slovenskej republiky pri EÚ v Bruseli a v rokoch 2004 až 2007 členom kabinetu komisára zodpovedného za vzdelávanie, odbornú prípravu, kultúru a mládež Jána Figeľa v Európskej komisii v Bruseli.
Na stálom zastúpení Slovenska pri EÚ v Bruseli začal Peter Javorčík pracovať v novembri 2007 na mieste zástupcu stáleho predstaviteľa a zotrval do apríla 2012 kedy sa vrátil do Bratislavy na Ministerstvo zahraničných vecí a európskych záležitostí na pozíciu štátneho tajomníka.
Od augusta 2015 bol stálym predstaviteľom a vedúcim Stáleho zastúpenia Slovenskej republiky pri EÚ v Bruseli.
Kariéra Petra Javorčíka je spojená s európskou agendou a viacerými európskymi projektmi. Pracoval na prípravách predsedníctva Slovenska v Rade EÚ, rokovaniach o rozpočte EÚ na roky 20142020, rokovaniach o klimaticko-energetických cieľoch EÚ do roku 2030, predsedníctve Slovenska v krajinách Vyšehradskej skupiny a bol súčasťou tímu, ktorému sa podarilo oživiť národný konvent o EÚ.
V spojitosti so svojím zvolením do funkcie na pozíciu Generálny riaditeľ Rady Európskej únie pre dopravu, energetiku, životné prostredie a vzdelávanie Peter Javorčík povedal: „"Touto nomináciou som mimoriadne poctený. Je to obrovské uznanie nielen pre mňa osobne, ale aj pre celú slovenskú zahraničnú službu a našu európsku politiku. Pevne verím, že na tomto dôležitom poste budem môcť zúročiť všetky svoje doterajšie skúsenosti z mojej práce v európskych témach vrátane slovenského predsedníctva v roku 2016. Chcem svoje pôsobenie v novej funkcii zamerať na prospech všetkých občanov EÚ vrátane Slovenska"“.

</doc>
<doc id="656392" url="https://sk.wikipedia.org/wiki?curid=656392" title="Hokus Bonus">
Hokus Bonus

Hokus Bonus je druhá kompilácia dánskej hudobnej skupiny Volbeat. Od 27. novembra 2020 bola dostupná v limitovanom počte v nezávislých predajniach zúčastňujúcich sa „Record Store Day Black Friday“ a od 16. júla 2021 bude tiež limitovane dostupná v Európe a Spojenom kráľovstve a opäť ju bude možné zakúpiť aj v Spojených štátoch.

</doc>
<doc id="656394" url="https://sk.wikipedia.org/wiki?curid=656394" title="Heinrich Justi">
Heinrich Justi

Heinrich Justi (aj Heinrich von Justi; * 1804, Kluž† 1878, Bratislava) bol bratislavský mešťanosta v rokoch 18671875, známy najmä vďaka Horskému parku a pomníku v ňom na jeho počesť.
Životopis.
Justi sa narodil v roku 1804 v Kluži, dnešnom Rumunsku. Študoval na tamojšom gymnáziu, neskôr v Sibiu a v rôznych vojenských školách. V rokoch 18181829 slúžil v armáde, po dokončení právnických štúdií bol zamestnancom bratislavského mestského magistrátu. V revolučných rokoch 1848/49 bol veliteľom prešporskej národnej (maďarskej) gardy a bojoval proti hurbanovským povstalcom (Slovenskému povstaniu) napríklad v bitke pri Senici (26. septembra 1848). Za účasť v uhorskej revolúcii stál v roku 1850 pred (rakúskym) vojenským súdom, ale po deviatich mesiacoch bol oslobodený. V tomto období sa venoval založeniu a vedeniu plynárne. Do verejného života sa vrátil až po rakúsko-uhorskom vyrovnaní v roku 1867, keď sa ako 63 ročný stal mešťanostom (Bürgermeisterom, ktorý sa o moc delil s richtárom, ako predstaviteľom súdnej právomoci mesta a kapitánom ako predstaviteľom vojenskej moci). Maďari o ňom písali ako o Nemcovi, ktorý však podporoval Maďarmi požadovanú samostatnosť Uhorska.
V čase svojho pôsobenia vo funkcii mešťanostu bol veľmi aktívny, reorganizoval mestskú správu, po regulácii toku Dunaja (zabezpečil pilótovanie a reguláciu mestského brehu Dunaja), dal upraviť nábrežie, zaviedol stavebný poriadok, zakladal mestské parky, na jeho podnet sa začala budovať kanalizácia a mesto kúpilo s radnicou susediaci Aponiho palác.
Stál pri založení mnohých spolkov: dobrovoľného hasičského zboru, Bratislavského okrášľovacieho spolku (1868) a jeho múzea (1868, teraz Múzeum mesta Bratislavy) a Mestskej knižnice (ktorá oficiálne vznikla v budove súčasnej Univerzitnej knižnice na Michalskej ulici č. 1 až po jeho smrti 1. októbra 1900).
V júli roku 1869 mu v mestskej reprezentačnej sieni slávnostne odovzdal cisár František Jozef I. zlatý záslužný kríž. Kúpou Apponiho paláca a prenesením úradovne magistrátu do neho sa uvoľnili miestnosti na prvom poschodí starej radnice a do tých v roku 1872 natrvalo umiestnili zbierky vtedy ešte mladého, ale už bohatého mestského múzea.
Najznámejší sa však stal vďaka dnešnému Horského parku. V roku 1869 inicioval, aby mesto kúpilo tzv. „Študentský les“ alebo „Študentskú horu“ od "Mestského polievkového združenia". Poveril mestského inžiniera Antona Sendleina, aby vypracoval plán vychádzkových ciest a bol to on, kto po celý čas výkonu svojej funkcie držal nad parkom ochrannú ruku.
Jeho vojenské autokratické vystupovanie a novátorské prístupy sa nie vždy stretli s pochopením. Pobúrenie vyvolalo v roku 1870 najmä zbúranie Korunovačného kopčeka pri regulácii dunajského nábrežia. V roku 1875 keď predstavil svoju veľkolepú koncepciu rozvoja mesta, plánujúc výstavbu trvalého mosta, kasární, bitúnku, tržnice, vodovodu a iných s rozpočtom päť a pol milióna zlatých, sa ostatní poslanci proti nemu postavili. Pôžičku neschválili a Justiho donútili odísť do penzie, dokonca so zníženým dôchodkom.
O tri roky na to, v roku 1878, zomrel a dobová tlač na neho spomínala, že zomrel ako chudobný muž s trpkým pocitom nedocenenia. Pohreb sa konal 19. októbra 1878. Justiho význam pre mesto potom ocenili ďalšie generácie, ale až po jeho smrti, keď sa jeho návrhy aj tak postupne zavádzali do života. Dvadsať rokov po jeho smrti inštalovali v Horskom parku pomník na jeho počesť v podobe umelého brala z lomových skál.

</doc>
<doc id="656395" url="https://sk.wikipedia.org/wiki?curid=656395" title="PPF (spoločnosť)">
PPF (spoločnosť)

PPF Group NV je medzinárodná finančná a investičná skupina, ktorá vznikla v Česku a ktorá má oficiálne sídlo v Holandsku.
Pôsobnosť a vlastníci.
Spoločnosť založená v roku 1991 investuje do radu odvetví od finančných služieb cez telekomunikácie, biotechnológie, nehnuteľnosti, až po strojárstvo. Rast skupiny PPF spočíva v rozvoji tradičného a nového priemyslu, budovaní modernej infraštruktúry a digitálnej ekonomiky. Skupina PPF má chápadlá v Európe, Severnej Amerike a Ázii. Pôsobí v Česku, na Slovensku, v Holandsku, Rusku, Kazachstane, Nemecku, Indii, Indonézii, Vietname, Filipínach, Číne, Francúzsku, Spojenom kráľovstve, Spojených štátoch amerických, Bulharsku, Chorvátsku, Maďarsku, Čiernej Hore, Poľsku, Rumunsku, Srbsku, Slovinsku a Fínsku. Koncom roka 2018 celosvetovo zamestnávala skupina PPF 158 tisíc ľudí. K 31. decembru 2019 vlastnili aktíva v hodnote takmer 49 miliárd EUR a globálne zamestnávali 135 000 ľudí.
Majoritným vlastníkom je Petr Kellner (98,93 %), považovaný tiež za najbohatšieho Čecha. Menšinoví akcionári sú dvaja: Ladislav Bartoníček a Jean-Pascal Duvieusart, obaja vlastnia po 0,535 % akcií.
V roku 2019 odviedli české firmy zo skupiny PPF na dani z príjmu do českej štátnej pokladnice celkovo 3 miliardy korún.
Nové podnikateľské aktivity v Česku.
V roku 2009 založila PPF spolu so skupinou J&amp;T a podnikateľom Danielom Křetínským Energetický a priemyselný holding (EPH), ktorý sa zameral na podnikanie v energetike a priemysle.
Na konci roku 2012 sa stala súčasťou skupiny PPF biotechnologická spoločnosť Soti. Spoločnosť Soti sa venuje výskumu a vývoju nových liekov zameraných na liečbu onkologických ochorení. Spoločnosť pôsobí v Európe, USA, Rusku a Číne.
Na jeseň roku 2013 kúpila PPF za 63,6 miliárd Kč 66% podiel v spoločnosti Telefónica ČR. V januári 2014 kúpu odsúhlasila Európska komisia. V apríli 2015 schválilo valné zhromaždenie akcionárov O2 rozdelenie spoločnosti na infraštruktúrnu - telekomunikačnú firmu CETIN a operátora O2. 
Koncom októbra 2013 odkúpila podiel firmy Karla Komárka na pražskej športovej hale (aréne) O2 prostredníctvom získania spoločnosti Lindus Services Limited a stala sa jej väčšinovým vlastníkom. Táto spoločnosť vlastní 86% spoločnosti Bestsport Arena, teda i arénu O2. Transakciu povolil Protimonopolný úrad v januári 2014.
Spoločnosť PPF prezentovala zámer v roku 2014 zbúrať hotel Praha v Prahe 6 a nahradiť ho modernou budovou pre základnú a strednú školu Open Gate.
V decembri 2014 sa PPF dohodla so spoločnosťou EPH (Energetický a priemyselný holding s 30 firmami), že svoj podiel v nej odpredá.
V júni 2015 potom v Česku vznikol projekt Zonky. Jeho hlavným investorom je holandský inovačný fond Home Credit Lab NV, dcérska firma Home Creditu, ktorý patrí do skupiny PPF. Až do apríla roku 2017 Zonky spravoval na základe správcovskej zmluvy startupový inkubátor CreativeDock. Potom odovzdal správu skupine Home Credit.
Zonky prevádzkuje tzv. P2P lending, čo znamená, že funguje ako platforma, ktorá on-line prepojuje záujemcov o pôžičku s ľuďmi, ktorí im chcú požičať, a tým zhodnotiť svoje peniaze. Úroky majú pomerne širokú škálu, a to v rozmedzí od 2,99 % p.a. až do 19,99 % p.a. Požičať si je možné čiastku od 20 tisíc až po 750 tisíc českých korún.
Filantropické aktivity.
Spoločnosť PPF sa dlhodobo venuje podpore vzdelávania a umenia. Jej súčasťou je spoločnosť PPF Art, 

</doc>
<doc id="656403" url="https://sk.wikipedia.org/wiki?curid=656403" title="Ana de Armasová">
Ana de Armasová

Ana de Armasová (* 30. apríl 1988, Havana, Kuba) je kubánsko-španielska herečka. Je známa z filmu "Blade Runner 2049" (2017) a "Na nože" (2019). V roku 2023 získala nomináciu na filmové ocenenie Academy Awards, za jej herecký výkon vo filme "Blondýnka" (2022), kde stvárnila herečku Marilyn Monroe. 
Detstvo a mladosť.
Narodila sa roku 1988 v meste Havana na Kube. Pre herectvo sa rozhodla v dvanástich rokoch a následne vyštudovala Národnú divadelnú školu v Havane. Osemnásť ročná sa presťahovala do Španielska, kde začala svoju profesionálnu dráhu.
Kariéra.
Jej herecký prielom nastal v španielskom televíznom seriáli "Internat".
Od roku roku 2016 hrá v hollywoodskych filmoch. V Spojených štátoch sa zviditeľnila vo filme "Blade Runner 2049". V roku 2019 sa objavila v hlavnej úlohe vo filme "Na nože", za ktorý bola nominovaná na ocenenie Zlatý glóbus. V roku 2022 stvárnila módnu ikonu a herečku Marilyn Monroe, vo filme "Blondýnka". Za svoj herecký výkon, De Armasová získala niekoľko nominácii, vrátane Academy Awards. 
Súkromný život.
De Armasová začala chodiť so španielskym hercom Marcom Clotetom v roku 2010; zosobášili sa v španielskej oblasti Costa Brava v júli 2011 a začiatkom roku 2013 sa rozviedli. Jej partnerom bol tiež Ben Affleck, s ktorým chodila od jesene 2019 do začiatku roku 2021.

</doc>
<doc id="656416" url="https://sk.wikipedia.org/wiki?curid=656416" title="Aponiovská knižnica">
Aponiovská knižnica

Aponiovská knižnica alebo (v latinčine) "Bibliotheca Apponiana" je zbierka kníh a tlače, ktorú pôvodne zhromaždil vo Viedni gróf Anton Juraj Aponi a ktorú udržiavali jeho potomkovia rodu Aponiovcov až do roku 1935. Teraz je súčasťou Slovenskej národnej knižnice a zachovala sa v bývalom zámku Aponiovcov v Oponiciach.
História.
Anton Juraj Aponi začal zbierku okolo roku 1774 a do konca 1780 už nahromaždil 30 000 zväzkov. Väčšinu svojej zbierky si ponechal vo Viedni. Niektoré časti sa nachádzali na jeho vidieckom zámku v Hőgyészi v Maďarsku. Po jeho smrti v roku 1817 odkúpil jeho syn Anton podiel svojich súrodencov, na financovanie čoho musel predať niekoľko tisíc kníh. V roku 1825 sa Anton Aponi rozhodol presunúť všetko do vyhradenej budovy otvorenej pre verejnosť v dnešnej Bratislave, čím sa stala prvou verejnou (aj súkromná šľachtická) knižnicou na území dnešného Slovenska. Tento krok sa v tom čase oslavoval ako maďarské vlastenecké gesto, keďže Bratislava bola vtedy súčasťou Uhorského kráľovstva.
Obsahovala asi 30 tisíc zväzkov. Situovaná bola v novopostavenej budove vedľa Župného domu (dnes už neexistuje) a slávnostne ju otvorili 13. júna 1827. Budova knižnice, ktorá už neexistuje, bola na Kozej ulici, a mala monumentálnu fasádu s Aponiho heraldickým erbom a latinským nápisom "LITERIS IN PATRIA AUGENDIS". V roku 1846 po nezhodách s vedením mesta o zdieľanie nákladov Anton Apponyi zatvoril zariadenie a presunul jeho obsah do domu predkov rodiny v Oponiciach, kde bolo postavené neoklasické krídlo na tento účel.
V cudzine bola knižnica známa ako verejná národná knižnica (angl. "Public National Library of Pressburg") a latinsky "Bibliotheca Apponiana".
Po smrti knihovníka Karola Grubera (1840) gróf Anton Aponi, ktorý žil vtedy v cudzine, od bratislavskej mestskej rady žiadal ročne 400 zlatých. Keď ich v roku 1846 nedostal a mesto odmietlo prevziať knižnicu do svojej správy, tak ju v roku 1868 gróf Aponi presťahoval do Oponíc. (V roku 1867 bol palác aj Aponiho palác odkúpený mestom pre potreby magistrátu.)
Knižnica tu zostala až do druhej svetovej vojny, a to aj napriek tomu, že časť jej obsahu bola rozptýlená v predaji kvôli opakujúcim sa finančným potrebám rodiny Aponiovcov. Gróf Ľudovít Aponi (pravnuk zakladateľa) predal „vybranú časť“ „obsahujúcej mimoriadne vzácne diela“ v londýnskej Sotheby's v novembri 1892.
Veľká časť knižnice bola rozptýlená na konci 30. rokov po skončení Aponiovského vlastníctva Oponíc v roku 1935 a počas komunizmu sa stratila z nedbanlivosti. Niektoré zo zvyšných kníh Matica slovenská previedla v roku 1965 do svojho bratislavského zariadenia, potom všetky (vrátane bratislavských) v roku 1972 do Martina, pričom drevený interiér krídla knižnice v Oponiciach bol zničený. Poškodené knihy boli reštaurované v Martine, potom bola knižnica opäť premiestnená do skladu v Diviakoch (Turčianske Teplice) v roku 1992 a nakoniec po renovácii hradu v roku 2011 opäť inštalovaná v Oponiciach.
Knihovníci a učenci.
Za vytvorenie knižnice vďačíme najmä Agostino Michelazzimu (17321820, bývalý jezuita), ktorý ju vybudoval v mene grófa Antona Juraja Aponiho.
Ďalšou významnou osobnosťou vo vedení knižnice bol Karl Anton Gruber von Grubenfels (17601840), šľachtic zo Segedínu, ktorý je tiež autorom niekoľkých beletristických diel, básní a divadelných hier v nemčine, ako aj "Historia linguae ungaricae" (História maďarského jazyka), vydanej v Pressburgu v roku 1830. Zdá sa, že Gruber pomáhal pri presviedčaní grófa Antona Aponiho, aby presťahoval knižnicu z Viedne do Bratislavy a knihovníkom Aponiho verejnej knižnice zostal až do roku 1833.
Františkánsky mních a historik Vševlad Jozef Gajdoš (19071978) študoval a zakonzervoval Aponiho knižnicu počas práce v Matici slovenskej v rokoch 1956 až 1958.
Od roku 2015 bol správcom Aponiho knižnice Peter Králik.
Súčasná situácia.
Zostávajúca časť pôvodnej kolekcie je od roku 2011 v zrekonštruovanom zámku Aponiovcov v Oponiciach, ako pobočka Slovenskej národnej knižnice, spolu s časťou zbierky zostavenej rodinou Zayovcov z Uhrovca, predtým uloženou na Bojnickom zámku a tiež spravovanou Vševladom J. Gajdošom. Zvyšok hradu je v súčasnosti prevádzkovaný ako luxusný hotel pod značkou "Chateau-Appony".
Väčšina kníh knižnice je v latinčine, francúzštine a nemčine. Menej titulov je v taliančine, maďarčine a ruštine. Niektoré sú aj v španielčine, arabčine a hebrejčine, ale žiadne v slovenčine. To je ironické, ale neprekvapujúce vzhľadom na pomerne neskorý vznik slovenčiny ako spisovného jazyka a súvislosť rodiny Aponiovcov s maďarizačnou politikou.
Z chronologického hľadiska sú 3% tlače zo 16. storočia, 13% zo 17. storočia, 33% z 18. storočia, 37% z 19. storočia a 12% z 20. storočia, zvyšných 1,5% bez dátum zverejnenia.
Okrem Aponiovskej knižnice k najvýznamnejším historickým knižniciam na Slovensku patria šľachtické knižnice Zayovská knižnica; dnes v správe Slovenskej národnej knižnice v Martine; Andrášiovská knižnica v Betliari a kláštorné knižnice (napr. františkánske knižnice z Malaciek a zo Skalice), lyceálne knižnice, Knižnica Safveta bega Bašagića (1997 zapísaná do Registra Pamäť sveta UNESCO) v Univerzitnej knižnici v Bratislave, osobné knižnice (Knižnica Martina Hamuljaka, Knižnica Michala Rešetku, knižnica Andreja Kmeťa; dnes v Slovenskej národnej knižnici v Martine; a i.), knižnice spolkov (napr. Knižnica Učenej spoločnosti malohontskej) a i.

</doc>
<doc id="656417" url="https://sk.wikipedia.org/wiki?curid=656417" title="Mestská knižnica v Bratislave">
Mestská knižnica v Bratislave

Mestská knižnica v Bratislave bola založená 1. októbra 1900. Stav knižničného fondu je v súčasnosti takmer 300 tisíc zväzkov. Fondy Mestskej knižnice možno nájsť na troch miestach: v budove na Klariskej ulici 16, kde je v rámci úseku odbornej literatúry a študovní aj ojedinelé oddelenie pre nevidiacich a slabozrakých, v budove na Laurinskej ulici 5, kde je úsek krásnej a cudzojazyčnej literatúry, a v budove na Kapucínskej ulici 1-3, kde je úsek umenovednej a hudobnej literatúry a literatúry pre mládež.
História.
Prvou knižnicou prístupnou verejnosti v Bratislave bola súkromná šľachtická Aponiovská knižnica v novopostavenej budove vedľa Župného domu (dnes už neexistuje), slávnostne otvorili 13. júna 1827. V roku 1868 ju gróf Aponi presťahoval do Oponíc aj preto, že v roku 1867 na základe Justiho iniciatívy bol Aponiho palác odkúpený mestom pre potreby magistrátu.
Aponiovská knižnica pôsobila v prospech rozvoja maďarskej vlasti. Po rakúsko-uhorskom vyrovnaní v roku 1867 vyvstala extrémna potreba rozvoja maďarčiny, pretože úradným jazykom bola od počiatku latinčina, v rokoch 17841790 a 18491860 nemčina a v rokoch 1836/18441849 a maďarčina len od roku 1860. V rámci vtedajšej maďarizácie nemec Heinrich Justi získal zásluhy aj za založenie mestskej knižnice, ktorá bola oficiálne otvorená až v roku 1900.
V Bratislave už koncom 18. storočia existovala súkromná požičovňa kníh na Hlavnom námestí, ktorú otvoril kníhkupec Jozef Landes. Existovala aj knižnica spolku Občiansky krúžok ("Polgári kör"), ktorý vznikol v apríli 1848. V roku 1861 túto knižnicu prevzal Národný krúžok ("Nemzeti kör") a knižnicu sprístupnil širšej verejnosti. V roku 1871 sa premenovali na Krúžok pokrokových občanov ("Haladó kör"). V roku 1894 knižnicu od spolku právne aj hospodársky odčlenili a mestské zastupiteľstvo sa v roku 1900 uznieslo, že knižnicu prevezme do svojej správy mesto Bratislava. Aby sa knižnica nerozpadla začala knižničná komisia zložená z bývalých členov spolku a mesta bojovať o štátnu a mestskú finančnú podporu. Hlavný inšpektorát múzeí a knižníc vyslal do Bratislavy svojho zástupcu, aby opodstatnenosť tejto požiadavky preskúmal. Ministerstvo kultu knižnici prisľúbilo finančnú pomoc a následne tak urobilo aj mesto.
V terajšej budove Univerzitnej knižnice na Michalskej ulici č. 1 od 1. októbra 1900 v troch malých miestnostiach na prízemí tak aj Justiho pričinením sídlila Mestská knižnica slobodného kráľovského mesta Bratislavy.
Výber najstarších významných udalostí z histórie knižnice.
1904 – knižnica sa presťahovala do Primaciálneho paláca. Úradné miestnosti boli v zadnom trakte na prvom poschodí, sklad kníh v troch miestnostiach v mezaníne.
1914 – po založení kráľovskej (maďarskej) Alžbetínskej univerzity vznikla aj jej univerzitná knižnica. Z mestskej knižnice, ktorej fondy sa medzitým rozrástli na 28 887 zväzkov, sa na základe rozhodnutia ministra kultu mala ich veľká časť presunúť do novovznikajúcej knižnice v univerzite spolu s riaditeľom Emilom Kumlikom. Mestský archivár Ján Nepomuk Batka mal spolu s ďalšími členmi mestskej rady výhrady proti takémuto rozhodnutiu. Nechcel dopustiť, aby sa jeho zbierky, ktoré daroval mestskej knižnici, presúvali. Batkov dar s niektorými ďalšími zväzkami teda ponechali mestu a zvyšok – asi 23 715 zväzkov previedli do univerzitnej knižnice. 28. júla 1914 však vypukla 1. svetová vojna a tak Mestská knižnica so zostatkom kníh len živorila.

</doc>
<doc id="656425" url="https://sk.wikipedia.org/wiki?curid=656425" title="Laudato si'">
Laudato si'



</doc>
<doc id="656426" url="https://sk.wikipedia.org/wiki?curid=656426" title="Fratelli tutti">
Fratelli tutti

Fratelli tutti je v poradí tretia encyklika hlavy Katolíckej cirkvi, pápeža Františka. Jej podnadpis je "O bratstve a sociálnom priateľstve". Radí sa medzi sociálne encykliky, skladá sa z 287 odsekov rozdelených do ôsmich kapitol. Pôvodne bola napísaná v španielčine, názov je v taliančine. Podpísaná bola 3. októbra 2020 v Assisi pri hrobe svätého Františka, publikovaná bola oficiálne o deň neskôr 4. októbra 2020. Jej text zverejnil denník "L´Osservatore Romano". Oficiálne sa názov encykliky do národných jazykov neprekladá. Voľne názov možno preložiť ako "Všetci (sme) bratia".
Vplyvy.
Inšpiráciou k encyklike bol aj podľa textu encykliky kresťanský svätec František z Assisi a jeho otvorenosť srdca, ktoré nepoznalo hranice a presahovalo rozdiely pôvodu, národnosti, farby pleti alebo náboženstva ako i jeho myšlienka vernosti Kristovmu odkazu. Svätcove slová "Fratelli tutti" z Napomenutí ("Admonitiones") sú zároveň názvom encykliky. V závere diela sú ako ďalšie vzory uvedené osobností z 20. storočia ako Charles de Foucauld, Desmond Tutu, Martin Luther King či Mahátma Gándhí. Encyklika nadväzuje na skoršie Františkove encykliky "Lumen fidei" a "Laudato si’". Podnietená bola aj stretnutím pápeža Františka s moslimským imámom Ahmedom al-Tajíbom a podpisom vzájomnej "Deklarácie o ľudskom bratstve" vo februári 2019. Významným činiteľom v encyklike je pandémia koronavírusu, ktorá svet zasiahla v rokoch 2019/2020.
Štruktúra.
Text sa skladá z ôsmich kapitol a 287 odsekov. Mená kapitol sú:
Myšlienky.
Prvá kapitola (Tiene uzavretého sveta) popisuje dnešnú svetovú situáciu. Jej témou je popieranie ľudských práv a práv menšín, vojny, genocídy, vykorisťovanie a ďalšie negatíva. Druhá kapitola (Cudzinec na ceste) má poskytnúť návod čítania encykliky, kde nadväzuje na Lukášovo evanjelium a podobenstvo o milosrdnom Samaritánovi. Tretia kapitola pojednáva o integrujúcej spoločnosti, ktorá má prijať slabších. Štvrtá kapitola pojednáva o migrantoch. Piata kapitola hovorí o nebezpečenstve populizmu. Odsudzuje manipuláciu a deformáciu pojmov ako spravodlivosť, sloboda či demokracia. Šiesta kapitola pozýva k dialógu so všetkými ľudmi. František vyzýva adresátov vyjsť zo seba samých, aby nachádzali v druhých rast tým, že sa otvoria blížnym v dynamike lásky, ktorá vedie k univerzálnemu spoločenstvu. Siedma časť hovorí o treste smrti, vojne a hodnote mieru. Deklaruje, že odpustenie neznamená beztrestnosť, ale spravodlivosť, a že odpustiť neznamená zabudnúť, ale zrieknuť sa ničivej sily zla a pomsty. Posledná kapitola hovorí o úlohe svetových náboženstiev pri naplnení cieľov spoločnosti. Tvrdí, že terorizmus nemožno pripisovať náboženstvu, ale zlým interpretáciám náboženských textov.
V encyklike sa spomína aj pandémia koronavírusu, ktorá podľa Františka mala ukázať pravú tvár dnešnej spoločnosti a jej negatíva. Poukazuje na neschopnosť spolupracovať, strach, agresívny nacionalizmus a iné problémy dnešného sveta. V protiklade s nimi hovorí ale aj o eschatologickej nádeji a spolupráci v budovaní a ochrane univerzálnych hodnôt. Medzi ďalšie témy encykliky patrí napr. postavenie ženy, ekologické problémy, otroctvo, nezamestnanosť, rasizmus, chudoba. Encyklika je uzatvorená dvomi modlitbami v ekumenickom duchu. 

</doc>
<doc id="656427" url="https://sk.wikipedia.org/wiki?curid=656427" title="Cherry Jonesová">
Cherry Jonesová

Cherry Jonesová (; * 21. november 1956, Paris, Tennessee, USA) je americká filmová, televízna a divadelná herečka. Je držiteľkou niekoľkých filmových ocenení. Je známa predovšetkým svojimi divadelnými počinmi.
Životopis.
Jonesová sa narodila v štáte Tennessee. Jej matka bola učiteľkou na strednej škole a jej otec vlastnil kvetinárstvo. Jej rodičia veľmi podporovali jej ambície stať sa divadelnou herečkou. V roku 1978 absolvovala dramatickú školu Carnegie Mellon.
Kariéra.
Väčšinu svojej kariéry pôsobila v divadle, počnúc rokom 1980 ako zakladajúca členka divadla American Repertory Theatre v Cambridge v Massachusetts.
Medzi jej predstavenia na Broadwayi patrí inscenácia "The Heiress" z roku 1995 v Lincoln Center a tiež inscenácia hry "Doubt" v divadle Waltera Kerra z roku 2005 od Johna Patricka Shanleya. Za obe úlohy získala cenu Tony za najlepšiu herečku v hlavnej úlohe.
V roku 2012 hrala v dramatickom seriáli "Awake", kde stvárnila psychiatričku. V roku 2014 bola poctená a uvedená do Siene slávy amerického divadla.
V roku 2018 Jonesová prijala rolu Holly, matku feministky June / Offred vo filme "The Handmaid's Tale", ktorú vo filme stvárnila Elisabeth Mossová. Za svoj herecký výkon získala cenu Emmy.
Osobný život.
Jonesová sa otvorene hlási k homosexualite. V roku 1995, keď vyhrala cenu Tony, poďakovala svojej vtedajšej partnerke, architektke Mary O’Connorovej, s ktorou mala vtedy už 18-ročný vzťah.
S herečkou Sarah Paulsonovou začala chodiť v roku 2004. V roku 2009 sa pár rozišiel. Od roku 2015 je Jonesová vydatá za filmárku Sophie Huberovú.

</doc>
<doc id="656435" url="https://sk.wikipedia.org/wiki?curid=656435" title="Cherry Jones">
Cherry Jones



</doc>
<doc id="656436" url="https://sk.wikipedia.org/wiki?curid=656436" title="Heimatschutz">
Heimatschutz

Heimatschutz môže byť:

</doc>
<doc id="656437" url="https://sk.wikipedia.org/wiki?curid=656437" title="SS-Heimatschutz Slowakei">
SS-Heimatschutz Slowakei

Heimatschutz (nem. "domobrana") boli paramilitantné domobranecké jednotky nemeckej menšiny na Slovensku v období druhej svetovej vojny. Organizácia sa formovala z radov občanov nemeckej národnosti (Volksdeutsche) žijúcich na území Slovenska. V marci 1945 boli tieto jednotky reorganizované a zlúčené už v rámci SS do zväzku s oficiálnym názvom SS Heimatschutz "Slowakei". 
História.
V lete 1938 v rámci Karpatonemeckej strany (Karpatendeutsche Partei) resp. Nemeckej strany ("Deutsche Partei)" boli sformulované Dobrovoľné ochranné zbory (Freiwillige Schutzstaffel - FS). Oddiely z veľkej časti tvorili bývalí organizovaní "ordneri" a "turneri" (polovojenské organizácie s nápadným vojenským vystupovaním slúžice ako ochrana a štafáž verejných mítingov) a príslušníci ostatných športových spolkov a korporácií. FS spolupracovali s Rodobranou a Hlinkovou gardou. Po vyhlásení Slovenského štátu sa FS budovali podľa vzoru SA. Koncom roka 1939 získali FS právne rovnaké právne postavenie ako Hlinkova garda. Členmi FS boli príslušníci mužského pohlavia nemeckej národnej skupiny vo veku 18 – 35 rokov, ktorí museli byť členmi strany. Každý príslušník FS musel preukázať „árijský pôvod“ spätne až po 3 generáciu svojich predkov. V roku 1942 mali 7 500 mužov. 
O založení novej organizácie Domobrany – Heimatschutz (HS) sa rozhodlo na zasadnutí rozšíreného Hlavného vedenia "Deutsche Partei" 25. júla 1944. Vodca „nemeckej národnej skupiny“ Franz Karmasin poveril organizovaním HS krajinského veliteľa FS SS – Untersturmführera F. Kluga. Vyhlásenie SNP spôsobilo, že Hauerland, oblasť osídlená Nemcami, sa nachádzala na povstaleckom území. Kolónu bratislavskej jednotky HS ktorá tam smerovala prepadli 30. augusta 1944 pri Zlatých Moravciach povstalci. Pri prestrelke zahynul F. Klug a F. Karmasin sa vrátil do Bratislavy. 
Až príchodom SS Obergruppenführera Gottloba Bergera, ktorý bol poverený velením akcie na potlačenie SNP a prevzal funkciu nemeckého veliaceho generála na Slovensku sa definitívne ustanovilo organizovanie HS. Z titulu svojej funkcie a po dohode s nemeckým vyslanectvom v Bratislave vydal 2. septembra 1944 rozkaz na vytvorenie Nemeckej domobrany na Slovensku (s čím prezident J. Tiso súhlasil). Podľa rozkazu G. Bergera podliehali brannej povinnosti v HS všetci príslušníci nemeckej menšiny vo veku 16 – 50 rokov schopní vojenskej služby. Nasledujúci deň, 3. septembra 1944, Berger vymenoval F. Karmasina za veliteľa a upresnil ich úlohy. V HS nemali platiť žiadne výnimky a mali byť povolaní aj dovtedy odmietnutí alebo oslobodení záložníci. HS mal pomáhať okrem iného aj Bezpečnostnej polícii ako pomocná polícia. 

</doc>
<doc id="656438" url="https://sk.wikipedia.org/wiki?curid=656438" title="Nicolás Gómez Dávila">
Nicolás Gómez Dávila

Nicolás Gómez Dávila (* 18. máj 1913, Bogota, Kolumbia† 17. máj 1994, tamže) bol popredný kolumbijský filozof, katolícky tradicionalista a reakcionár. Písal formou krátkych esejí, viaceré jeho knihy sú len zbierkami jeho úsečných poznámok. Kvôli podobnosti štýlu a čiastočne aj spoločenských postojov býva niekedy označovaný ako „Nietzsche z Ánd“. Nemal univerzitné vzdelanie, bol samoukom a hovoril niekoľkými jazykmi. Odmietal oficiálne funkcie a žil výlučne z rodinného majetku.
Jeho literárne dielo sa skladá z iba niekoľkých publikácií. Roku 1954 vydal svoju prvotinu s názvom "Notas I" (Poznámky I), zbierku aforizmov a krátkych reflexií, z ktorých väčšina nemala viac než pár odsekov. V roku 1959 vydal zbierku esejí pod názvom "Textos I" (Texty I – vyšlo slovensky pod názvom "O ľudskom údele"). "Notas" aj "Textos" boli vydané v drobnom náklade. Obe predpokladali svoje pokračovania, ku ktorým ale nedošlo. O osemnásť rokov vychádza dvojzväzkové "Escolios a un Texto Implícito" (Scholia k implicitnému textu, 1977). Po tejto zbierke aforizmov v roku 1986 nasledovalo jej pokračovanie, ďalšie dvojzväzkové dielo "Nuevos Escolios a un Texto Implícito" (Nové scholia k implicitnému textu). Trilógiu uzatvára jednozväzková zbierka z roku 1992 s názvom "Sucesivos Escolios a un Texto Implícito" (Ďalšie scholia k implicitnému textu). Okrem toho napísal dve krátke eseje, "De iure", pravdepodobne z roku 1970 a vydanú až v roku 1988, a "El Reaccionario Auténtico" (Autentický reakcionár), ktorá sa objavila posmrtne v roku 1995. Až nemecké preklady týchto publikácií, vydané zásluhou viedenského vydavateľstva Karolinger Verlag, mu získali uznanie od spisovateľov a filozofov, spomedzi ktorých môžeme spomenúť Roberta Spaemanna, Martina Mosebacha, Reinharta Maurera, Ernsta Jüngera a Botha Straußa.

</doc>
<doc id="656440" url="https://sk.wikipedia.org/wiki?curid=656440" title="BIPM">
BIPM



</doc>
<doc id="656444" url="https://sk.wikipedia.org/wiki?curid=656444" title="Andrea Ghezová">
Andrea Ghezová

Andrea Ghezová (; * 16. jún 1965, New York, New York, USA) je americká astronómka a profesorka pôsobiaca na Katedre fyziky a astronómie Kalifornskej univerzity v Los Angeles. Známa je predovšetkým svojim výskumom jadra galaxie Mliečnej dráhy. 
Od roku 2004 je členkou United States National Academy of Sciences a American Academy of Arts and Sciences, od roku 2012 členkou American Philosophical Society.
V roku 2020 bola ocenená Nobelovou cenou za fyziku. Tú získala spolu s Reinhardom Genzelom za objav supermasívneho objektu, v súčasnosti všeobecne považovaného za čiernu dieru, v jadre našej galaxie.

</doc>
<doc id="656449" url="https://sk.wikipedia.org/wiki?curid=656449" title="Kostol Navštívenia Panny Márie (Závod)">
Kostol Navštívenia Panny Márie (Závod)

Kostol Navštívenia Panny Márie je goticko-renesančná stavba, ktorej pôvod siaha do 14. storočia. Nachádza na cintoríne v severnej časti obce Závod, spadajúcej do Malackého okresu v Bratislavskom kraji. Kostol patrí medzi najhodnotnejšie pamiatky na južnom Záhorí a od 14. septembra 1963 sa radí medzi kultúrne pamiatky. Je vo vlastníctve Rímskokatolíckej cirkvi na Slovensku, v správe Rímskokatolíckej cirkvi farnosti Závod.
História.
14.17. storočie.
Kostol bol podľa literatúry a miestnej tradície postavený v roku 1339. Na tento rok odkazuje aj nápis 1339 na hlinenej tabuľke zavesenej v podveží kostola. Počas Bočkajovho povstania bol však zničený a to zásadne. Renovačné práce boli ukončené v roku 1622, kedy bol kostol novo zaklenutý, vymaľovaný a zasvätený patrónovi obce – Michalovi Archanjelovi. Vysviacku vykonal biskup Ján Pyber, kedy bol do oltára vložený písomný dokument o posviacke kostola a relikvie svätých Ambróza a Kolomana. Z rovnakého roku pochádzali aj fragmenty nástenných malieb, ktoré sa však spolu s pôvodným oltárom nezachovali. Farnosť bola v obci Závod založená v roku 1630.
18.20. storočie.
V druhej polovici 18. storočia, konkrétne v roku 1777 bola prevedená jeho rekonštrukcia kvôli schátralému stavu. Bol postavený nový oltár v klasicistickom štýle s festonmi, rozetami a pilastrami na ktorom sa nachádzali barokové sochy. Celkovo má tri drevené oltáre. Veľký, oltár svätého Michala, ktorý bol pozlátený, farebný a maľovaný s drevenými sochami svätého Bartolomeja a svätého Mateja a na vrchu štyroch drevených anjelov. Druhý oltár svätého Jána Nepomuckého sčasti pozlátený a taktiež farebný s drevenými sochami svätého Gregora pápeža, svätého Ambróza biskupa, svätého Jána Evanjelistu a svätého Jána Krstiteľa. Tretí je oltár Sedembolestnej Panny Márie, pozlátený, farebný so sochami dvoch anjelov, Márie Salomi, Márie Magdalény a do dreva vytesaný nápis : JESUS – HOMO – SALVATOR (JEŽIŠ – ČLOVEK – SPASITEĽ). Na drevených vyrezávaných stĺpoch s parapetom na ktorom sú dochované renesančné maľby svätíc a svätcov je postavený drevený organový chór, ktorý sa do smeru lode otvára tromi arkádami pričom stredná je širšia. Krsteľnica bola kamenná, ozdobená drevenou korunou a železnými plieškami. No nezachoval sa organ, sochy, oltáre ani zvony. V roku 1897 bol postavený nový, väčší kostol v novogotickom slohu a funkcia starého kostola sa zmenila na kaplnku. Zároveň bol nový kostol znovu zasvätený Michalovi Archanjelovi čo znamenalo, že sa musela nájsť náhrada starému a tak bol zasvätený sviatku Navštívenia Panny Márie. Pôvodný oltárny obraz svätého Michala archanjela bol presunutý do nového kostola a nahradený obrazom Piety, ktorý je v kostole dodnes.
Počas 1. svetovej vojny boli armádou kostolu odobraté dva staré zvony a v obci zostal jediný malý zvon v novom kostole. V roku 1923 boli obci Závod zhotovené tri zvony z ktorých jeden putoval do starého kostola. Všetky tri zvony boli vysvätené Msgr. Andrejom Hlinkom. Po čas druhej svetovej vojny si vojaci na jeho veži vytvorili pozorovateľňu, kvôli čomu sa stal terčom útoku a bol opäť poškodený. Hneď po skončení vojny sa uskutočnili len najdôležitejšie opravy. Rozsiahlejšia oprava kostola sa uskutočnila v roku 1949, ďalšie práce na kostole sa previedli až v roku 1992, pričom prebehla reštaurácia sôch a oltára v kostole. Po ukončení prác bol kostol vykradnutý pričom boli ukradnuté dve významné sošky s veľkou historickou hodnotou, ktoré sa aj napriek odhaleniu páchateľov do kostola už nevrátili. Do roku 1997 sa dokončili všetky vonkajšie a vnútorné práce, no v roku 1999 bol kostol opäť vykradnutý. Ukradnutý bol obraz Ukrižovaného, obraz svätého Michala Archanjela a drevená procesiová socha Božského Srdca.
Súčasnosť.
V súčasnosti kostol slúži ako pohrebná kaplnka.
Popis stavby.
Exteriér.
Kostol vo svojich odstupňovaných architektonických hmotách predstavuje jednoloďovú stavbu s gotickou pôdorysnou osnovou, ktorá je vo východnej časti ukončená kňazišťom, pri ktorom je pristavená sakristia. Na západe je kostol ukončený predstavanou vežou, ktorá je zastrešená vysokým osemuholníkovým ihlanom z betónu. Strecha bola pôvodne pokrytá šindľom. Loď a kňazište majú sedlové strechy pokryté betónovými škridlicami. Sakristia je zastrešená pultovou strechou taktiež pokrytou betónovými škridlicami. Fasády kostola sú bez plastickej výzdoby členené opornými piliermi. Pristavená sakristia má na východnej strane malé obdĺžnikové okno a na západnej samostatný vstup. Kňazište má na južnej a juhovýchodnej strane dve obdĺžnikové okná, ktoré sú polkruhovito ukončené. Loď má na severnej strane jedno a na južnej strane dve vertikálne polkruhovito ukončené okná. Na južnej strane je taktiež umiestnený vstup do kostola umiestnený medzi dvoma piliermi. Veža ktorej štvoruholníkový pôdorys sa v 2/3 výšky mení na tvar osemuholníka má na západnej strane vstupný portál s lomeným oblúkom. Vyššie nad vstupom sa nachádzajú dva vertikálne otvory uložené nad sebou. V hornej časti veže sa nachádzajú na štyroch stenách obdĺžnikové otvory s polkruhovým ukončením. Strecha veže je vo vrchole ukončená krížom na kovovej bani. Kostol je vystavaný z tehál, fasáda je hladko omietnutá a natretá na bielo a farebne odlíšený len sokel sivej farby, ktorý obieha po obvode celého kostola. Na veži je vytvorený odskokom muriva no na zvyšku stavby ho tvorí hrubšia vrstva omietky.
Interiér.
Vnútri je kostol zaklenutý valenou lunetovou klenbou, pochádzajúcou z čias prvej rekonštrukcie kostola. Sakristia je zaklenutá krížovou klenbou. Drevený strop pod chórom, na ktorý vedú schody pochádzajúce z čias prvej rekonštrukcie (rok 1622) je kazetovaný, vyzdobený renesančným ornamentom, ktorý tvoria rozviliny. Výtvarná výzdoba v kostole pochádzajúca z roku 1622 je zachovaná len vo fragmentálnom stave. Pomaľované plochy sa nachádzajú na klenbe kňazišťa a na širokom páse steny víťazného oblúka v pohľade od lode, kde je vo vrchole znázornená kompozícia dvoch anjelov. Na ploche klenby nad chórom je zachovaný medailón postavy svätca – pravdepodobne ide o svätého Pavla apoštola. V súčasnosti sú maľby zatreté vápennou omietkou s cieľom ich konzervácie. Hlavný oltár predstavuje pozlátenú klasicistickú skladbu pozostávajúcu z pilastrov, ktoré nesú prehnuté kladie s Božím okom. Pod hlavným oltárnym obrazom, ktorý je situovaný v strede sa nachádza svätostánok s volutami po bokoch. Po bokoch hlavného oltára sa nachádzajú sochy, ktoré boli dodatočne inštalované. Na mieste hlavného oltárneho obrazu je v súčasnosti obraz od miestneho rodáka Pavla Žáka. Obraz Piety, ktorý zobrazuje sediacu Bolestnú Pannu Máriu s Kristom na kolenách. Nad vstupom do sakristie sa nachádza barokový obraz ukrižovaného Krista na kríži, pod ktorým by mala kľačať Mária Magdaléna. Na ľavej strane od oltára sa nachádzajú v lunete plastiky svätíc medzi ktorými sa nachádza veľký drevený kríž. Po bokoch oltáru sú dve barokové plastiky svätcov, ktorí majú pohľady upreté do hora. Jedna z plastík by mala podľa charakteristických znakov predstavovať svätého Bartolomeja, ktorý bol stiahnutý z kože. Súčasné lavice vyhotovil miestny stolár Jozef Egl.

</doc>
<doc id="656453" url="https://sk.wikipedia.org/wiki?curid=656453" title="Hráč mesiaca (slovenská futbalová liga)">
Hráč mesiaca (slovenská futbalová liga)

Hráč mesiaca je anketa o najlepšieho hráča slovenskej futbalovej ligy v kalendárnom mesiaci. Anketu organizuje Únia ligových klubov.
História ankety.
Anketu o titul Hráča mesiaca Fortuna ligy organizuje "Únia ligových klubov" (ÚLK) od sezóny 2015/2016. Sčítavajú sa v nej hlasy fanúšikov a odbornej poroty. Prvým víťazom ankety sa stal v auguste 2015 vtedajší útočník DAC Dunajská Streda Ákos Szarka. Prvým dvojnásobným laureátom bol Gino van Kessel, legionár v drese AS Trenčín, víťaz ankety v novembri 2015 a v máji 2016. Prvým brankárom oceneným v ankete sa stal v októbri 2016 Martin Kuciak. V sezóne 2017/2018 získal rekordné tri víťazstvá Samuel Mráz, reprezentant do 21 rokov bol najlepším hráčom v mesiacoch október, apríl a máj. Ďalším trojnásobným víťazom sa stal kanonier Slovana Bratislava Andraž Šporar, po dvoch víťazstvách v sezóne 2018/2019 pridal tretie prvenstvo v novembri 2019. 
Je potešiteľné, že v ankete sa presadzujú aj mladí hráči, Hráčom mesiaca október 2018 sa stal Róbert Boženík, v čase svojho triumfu najmladší víťaz ankety. V sezóne 2019/2020 ho o tento primát pripravil najskôr klubový spoluhráč z MŠK Žilina Ján Bernát vo veku 18 rokov a 7 mesiacov, no už o mesiac neskôr ho prekonal o dva mesiace mladší talentovaný útočník Slovana Bratislava David Strelec. 

</doc>
<doc id="656454" url="https://sk.wikipedia.org/wiki?curid=656454" title="Jedenástka roka (anketa)">
Jedenástka roka (anketa)

 
Jedenástka roka bola futbalová anketa o najlepšiu jedenástku najvyššej ligovej súťaže v rokoch 1976 – 2001.
História ankety.
Anketa vznikla v roku 1976 v redakcii futbalovo-hokejového týždenníka "TIP" po triumfe Česko-Slovenska na ME 1976, s nápadom prišiel šéfredaktor Imrich Hornáček. Zatiaľ čo anketa Futbalista roka od roku 1965 vyhlasovala najlepšieho futbalistu, cieľom "Jedenástky roka" bolo určiť najlepších hráčov na jednotlivých postoch. Výsledky ankety sa určovali na základe hlasovania odborníkov, trénerov všetkých ligových mužstiev a trénerov reprezentačných výberov. Samotné vyhlásenie najlepšej jedenástky sa konalo tradične na konci roka v Ružomberku, len výsledky premiérového ročníka za rok 1976 boli vyhlásené vo februári 1977, žiaľ už bez tragicky zosnulého otca myšlienky Imricha Hornáčka. Kultúrno-spoločenský večer v kine Mier moderoval populárny reportér Gabo Zelenay. V peknej tradícii pokračoval Hornáčkov nástupca Ferdinand Kráľovič, významný podiel na organizácii mali ružomberský rodák, uznávaný futbalový tréner a odborník Jozef Vengloš a riaditeľ Bavlnárskych závodov V. I. Lenina Arúr Mydlo, veľký priaznivec športu. Bavlnárke závody boli dlhoročným patrónom ankety, po ich zániku prevzali patronát nad organizáciou Severoslovenské celulózky a papierne, o čo sa zaslúžil podnikateľ Milan Fiľo, podporovateľ futbalu a basketbalu na Liptove.
V rámci česko-slovenskej ligy sa najčastejšie, päťkrát dostali do ideálnej zostavy roka Jozef Barmoš, Jan Fiala, Zdeněk Nehoda, Ladislav Vízek, Ján Kozák st., Stanislav Griga a Ivan Hašek. Absolútnym rekordérom je so siedmimi účasťami Dušan Tittel, prvýkrát zaradený do ideálnej jedenástky roka ešte vo federálnej lige, zvyšných šesť nominácií získal po roku 1993 v samostatnej slovenskej futbalovej lige. Šesťkrát boli medzi najlepšími Róbert Tomaschek a Marek Ujlaky, päťkrát Vladimír Kinder. Najpočetnejšie klubové zastúpenie v jednom roku mal Bohemians Praha v roku 1982, keď bolo v Jedenástke roka až osem hráčov klubu, v roku 1994 dominoval s rovnakým počtom hráčov Slovan Bratislava.
Ružomberok bol dejiskom 22 ročníkov slávnostného vyhlásenia ankety v rokoch 1976 - 1989 a 1993 - 2000. V roku 1990 boli výsledky ankety vyhlásené len na pôde redakcie TIP-u, v roku 1991 privítala najlepších hráčov Žilina. Rok 1992 priniesol zánik týždenníka TIP, v tomto roku jediný raz nevyhlásili najlepšiu jedenástku. Posledný ročník klasickej Jedenástky roka vyhlásili v roku 2001 v Kongresovom centre Slovenskej sporiteľne v Bratislave, v roku 2002 sa vyhlásenie neuskutočnilo. Od sezóny 2002/2003 sa vyhlasuje Jedenástka sezóny. 

</doc>
<doc id="656455" url="https://sk.wikipedia.org/wiki?curid=656455" title="Jedenástka sezóny (slovenská futbalová liga)">
Jedenástka sezóny (slovenská futbalová liga)

 
Jedenástka sezóny je futbalová anketa o najlepšiu jedenástku slovenskej futbalovej ligy, vyhlasovaná na konci ligovej sezóny.
História ankety.
Anketa nadviazala na tradíciu ankety Jedenástka roka s tým rozdielom, že najlepších hráčov vyhlasujú nie za kalendárny rok, ale za súťažný ligový ročník. V ankete hlasujú tréneri všetkých ligových tímov, reprezentační tréneri A-mužstva i výberu do 21 rokov a funkcionári Slovenského futbalového zväzu (SFZ) a "Únie ligových klubov".
Premiérové vyhlásenie Jedenástky sezóny organizoval SFZ v roku 2003 v Topoľčiankach, ďalšie tri ročníky sa konali v tradičnom dejisku Jedenástky roka v Ružomberku Najčastejšie boli dejiskami vyhlasovania ankety Senec a Bratislava, v roku 2017 sa slávnostný akt uskutočnil v Gbeľanoch pri Žiline. V rokoch 2008 - 2010 sa anketa nevyhlasovala, obnovila ju "Únia ligových klubov" v sezóne 2010/2011. Zvyšujúci počet legionárov v najvyššej súťaži sa prejavil aj vo výsledkoch ankety, v sezóne 2013/2014 sa prvýkrát stalo, že v najlepšej jedenástke bola prevaha legionárov. Ešte početnejšie zastúpenie mali legionári v Jedenástke sezóny 2019/2020, deväť cudzincov doplnili len dvaja slovenskí futbalisti Dominik Greif a Miroslav Káčer. Rekordom ankety je tiež účasť až siedmich hráčov Slovana Bratislava v ideálnej zostave ročníka. 
Tomáš Bernady (Púchov) - Radoslav Zabavník (MŠK Žilina), Peter Dzúrik (Slovan Bratislava), Branislav Labant (Žilina), Vladimír Kinder (Artmedia Petržalka) - Mário Breška (Púchov), Zdeno Štrba (Žilina/Púchov), Marek Mintál (Žilina), Martin Ďurica (Žilina) - Róbert Vittek (Slovan), Martin Fabuš (Trenčín/Žilina)
Ján Mucha st. (MFK Ružomberok) - Zabavník (MŠK Žilina), Dušan Sninský (MŠK Žilina), B. Labant (MŠK Žilina), Marek Čech (Inter Bratislava) - Miroslav Barčík (MŠK Žilina), Miroslav Sovič (Dukla B. Bystrica), Juraj Dovičovič (Dubnica), Ladislav Onofrej (Slovan Bratislava) - Roland Števko (MFK Ružomberok), Marek Krejčí (Artmedia Petržalka)
Juraj Čobej (Artmedia Bratislava) - Marián Čišovský (MŠK Žilina), Martin Švestka (Dubnica), Ján Ďurica (Artmedia), Michal Pančík (Dukla B. Bystrica) - Barčík (MŠK Žilina), Ján Kozák ml. (Artmedia), Balázs Borbély (Artmedia), M. Ďurica (MŠK Žilina) - Filip Šebo (Artmedia), Martin Jakubko (Dukla B. Bystrica)
Ľuboš Hajdúch (MFK Ružomberok) - Čišovský (MŠK Žilina/Artmedia), Josef Dvorník (MFK Ružomberok), Martin Poljovka (Spartak Trnava), Aleš Urbánek (Artmedia) - Igor Žofčák (MFK Ružomberok), Branislav Fodrek (Artmedia), Marek Sapara (MFK Ružomberok), Marek Ujlaky (Spartak Trnava) - Róbert Rák (FC Nitra), Erik Jendrišek (MFK Ružomberok)
Štefan Senecký (FC Nitra) - Peter Pekarík (MŠK Žilina), Tomáš Hubočan (MŠK Žilina), Benjamín Vomáčka (MŠK Žilina), Čišovský (Artmedia) - Igor Žofčák (MFK Ružomberok), Zdeno Štrba (MŠK Žilina), Samuel Slovák (Slovan), Róbert Jež (MŠK Žilina) - Tomáš Oravec (Artmedia), Stanislav Šesták (MŠK Žilina)
Petr Bolek (FK Senica) - Lukáš Pauschek (Slovan), Martin Dobrotka (Slovan), Mário Pečalka (MŠK Žilina), Filip Lukšík (FK Senica) - Karim Guédé / (Slovan) - Marko Milinkovič / (MFK Košice - Slovan), Jež (MŠK Žilina), Žofčák (Slovan) - Šebo (Slovan), Ondřej Smetana (FK Senica)
Bolek (FK Senica) - Mamadou Bagayoko (Slovan), Jozef Piaček (MŠK Žilina), Nicolas Gorosito (FK Senica), Ricardo Nunes (MŠK Žilina) - Miroslav Karhan (Spartak Trnava) - Lester Peltier (AS Trenčín), Tomáš Kóňa (FK Senica), Marko Milinkovič / (Slovan) - Pavol Masaryk (MFK Ružomberok), Tomáš Majtán (MŠK Žilina)
Matúš Putnocký (Slovan Bratislava) - Bagayoko (Slovan), Gorosito (Slovan), Piaček (MŠK Žilina), Tomáš Hučko (Dukla B. Bystrica) - Žofčák (Slovan), Kóňa (FK Senica), Tomáš Ďubek (MFK Ružomberok), Milinkovič / (Slovan) - Peltier (Slovan), Andrej Hodek (ViOn Z. Moravce)
Darko Tofilovski (MFK Košice) - Bagayoko (Slovan), Peter Kleščík (AS Trenčín), Gorosito (Slovan), Boris Sekulič (MFK Košice) - Gino van Kessel (AS Trenčín), Viktor Pečovský (MŠK Žilina), Žofčák (Slovan), Milinkovič / (Slovan) - Vittek (Slovan), Juraj Piroska (FK Senica) 
Miloš Volešák (AS Trenčín - MŠK Žilina) - Ernest Mabouka (MŠK Žilina), Ramón Rodríguez da Silva (AS Trenčín), Milan Škriniar (MŠK Žilina), Matúš Čonka (Spartak Trnava) - Pečovský (MŠK Žilina), Stanislav Lobotka (AS Trenčín) - Jaroslav Mihalík (MŠK Žilina), Ján Vlasko (Spartak Trnava), Jan Kalabiška (FK Senica) - Matej Jelič (MŠK Žilina) 
Ján Mucha (Slovan) – Martin Šulek (AS Trenčín), Kornel Saláta (Slovan), Škriniar (MŠK Žilina), Kingsley Madu (AS Trenčín) – Pečovský (MŠK Žilina), Ibrahim Rabiu (AS Trenčín) – van Kessel (AS Trenčín), Matúš Bero (AS Trenčín), Erik Pačinda (DAC Dunajská Streda) – David Depetris / (Spartak Trnava)
Adam Jakubech (Spartak Trnava) - Mabouka (MŠK Žilina), Denis Vavro (MŠK Žilina), Saláta (Slovan), Jakub Holúbek (AS Trenčín/MŠK Žilina) - Michal Škvarka (MŠK Žilina), Marin Ljubičić (DAC Dunajská Streda) - Nikolas Špalek (MŠK Žilina), Seydouba Soumah (Slovan), Filip Hlohovský (MŠK Žilina) - Jakub Mareš (MFK Ružomberok)
Lukáš Hroššo (FC Nitra) - Sekulič (Slovan), Ľubomír Šatka (DAC Dunajská Streda), Boris Godál (Spartak Trnava), Eric Davis (DAC Dunajská Streda) - Aleksandar Čavrić (Slovan), Achraf El Mahdioui (AS Trenčín), Ljubičič (DAC Dunajská Streda), Pačinda (DAC Dunajská Streda) - Samuel Mráz (MŠK Žilina), Marvin Egho (Spartak Trnava)
Dominik Greif (Slovan) – Kristián Koštrna (DAC Dunajská Streda), Dominik Kružliak (MFK Ružomberok), Vasil Božikov (Slovan), Davis (DAC Dunajská Streda) – Miroslav Káčer (MŠK Žilina), Ljubičič (Slovan/DAC Dunajská Streda) – Čavrič (Slovan), Zsolt Kalmár (DAC Dunajská Streda), Moha / (Slovan) – Andraž Šporar (Slovan)
Greif (Slovan) - Jurij Medveděv (Slovan), Božikov (Slovan), Myenty Abena (Slovan), Davis (DAC Dunajská Streda) - Osman Bukari (AS Trenčín), Káčer (MŠK Žilina), Dávid Holman (Slovan), Moha / (Slovan) – Kalmár (DAC Dunajská Streda) - Šporar (Slovan)
Greif (Slovan) - César Blackman (DAC), Božikov (Slovan), Jakub Kiwior (MŠK Žilina), Vernon De Marco (Slovan) - David Hrnčár (ViOn Z. Moravce), Joeri De Kamps (Slovan), Kalmár (DAC), Rafael Ratão (Slovan) - David Strelec (Slovan), Eric Ramírez (DAC)
Dominik Takáč (Trnava) - Lukáš Fabiš (Ružomberok), Guram Kašia (Slovan), Martin Škrtel (Trnava), Matej Madleňák (Ružomberok) – Philip Azango (Trenčín), Ibrahim Rabiu (Slovan), Džaba Kankava (Slovan), Vladimír Weiss ml. (Slovan), Jakub Kadák (Trenčín) – Martin Regáli (Ružomberok)
Ľubomír Belko (Žilina) - Jurij Medveděv , Kašia (obaja Slovan), Marek Kristián Bartoš (Podbrezová), Lucas Lovat - Aleksandar Čavrić , Juraj Kucka (obaja Slovan), Káčer (DAC), Vladimír Weiss ml. (Slovan) - Róbert Polievka (B. Bystrica), Nikola Krstovič (DAC)
Takáč (Trnava) - Matúš Kmeť (Trenčín), Kenan Bajrič (Slovan), Kašia (Slovan), Yhoan Andzouana (DAC) - Peter Kováčik (Podbrezová), Juraj Kucka (Slovan), Adrian Zeljkovič (Trnava), Tigran Barseghjan (Slovan) - Róbert Polievka (B. Bystrica), Michal Ďuriš (Trnava)
Takáč (Slovan) - Blackman (Slovan), Bajrič (Slovan), Tomáš Hubočan (Žilina), Andzouana (DAC) - Barseghyan (Slovan), Zeljković (Trnava), Mário Sauer (Žilina), Ammar Ramadan (DAC) - Michal Faško (FC Košice) - David Strelec (Slovan)

</doc>
<doc id="656468" url="https://sk.wikipedia.org/wiki?curid=656468" title="Emmanuelle Charpentierová">
Emmanuelle Charpentierová

Emmanuelle Marie Charpentierová (; * 11. december 1968, Juvisy-sur-Orge, Francúzsko) je francúzska profesorka a výskumníčka v oblastiach mikrobiológie, genetiky a biochémie.
Od roku 2015 pôsobí ako riaditeľka Max-Planck-Gesellschaft pre infekčnú biológiu v Berlíne. V roku 2018 založila nezávislý výskumný inštitút pre výskum patogénov.
V roku 2020 bola spolu s Jennifer Doudnovou ocenená Nobelovou cenou za chémiu za objav spôsobu editácie genómov.

</doc>
<doc id="656473" url="https://sk.wikipedia.org/wiki?curid=656473" title="Jennifer Doudnová">
Jennifer Doudnová

Jennifer Doudnová (; * 19. február 1964, Washington, D. C., USA) je americká biochemička a molekulárna biologička. 
Je jednou z hlavných predstaviteliek tzv. CRISPR revolúcie, jej práca bola základným kameňom CRISPR editácie genómu. V roku 2012 spoločne s Emmanuelle Charpentierovou navrhli systém CRISPR-Cas9 ako programovateľný nástroj pre editáciu genómu, čo je považované za jeden z najdôležitejších objavov v histórii biológie, v roku 2020 obe dostali Nobelovu cenu za chémiu.
Výskum štruktúry a funkcie ribozómov.
Na začiatku vedeckej kariéry pracovala na odkrytí štruktúry a biologickej funkcie RNA enzýmov a ribozómov.
Objav editácie genómu CRISPR-Cas9.
V roku 2012 spoločne s kolegami objavila spôsob ako redukovať čas a prácu nutnú k editácii genómu DNA. Jej objav bol založený na proteíne označovanom Cas9, ktorý bol nájdený v imunitnom systéme baktérie "Streptococcus", kde spolupracuje s navádzacou RNA a funguje podobne ako nožnice. Proteín napáda vírusovú DNA a skracuje ju, čím chráni baktériu pred infekciou. Tento systém bol známy už skôr, ale až Doudna so Charpentierovou dokázali využiť rôzne RNA k programovaniu strihania a editácie rôznych typov DNA. V roku 2015 predniesla TED Talk o bioetických problémoch pri používaní CRISPR. Vzhľadom k rozširovaniu editácie genómu viacbunkových organizmov, pokračovala ďalej s prednášaním o etických problémoch spojených s funkčnými zmenami organizmov pomocou CRISPR. Jej objavy boli ďalej spracovávané inými výskumnými skupinami na aplikácie v rôznych odboroch, od bunkovej biológie cez výskum rastlín a živočíchov až po liečbu cystickej fibrózy a HIV.

</doc>
<doc id="656479" url="https://sk.wikipedia.org/wiki?curid=656479" title="Antické divadlo (Plovdiv)">
Antické divadlo (Plovdiv)

Antické divadlo () je stavba bývalého antického divadla mesta Filipopolis nachádzajúca sa v centrálnej časti dnešného mesta Plovdiv v južnom Bulharsku.
Poloha.
Antické divadlo sa nachádza v južnej časti starého mesta v centre mesta Plovdiv v sedle medzi pahorkami Džambaz tepe a Taksim tepe na ulici „Ivajlo“ a nad tunelom na jednom z hlavných mestských bulvárov.
Dejiny.
Divadlo bolo postavené na začiatku 2. storočia počas panovania rímskeho cisára Trajána. Podľa odkrytých dosiek s nápismi výstavba divadla začala niekedy medzi rokmi 108 – 114. Stavba slúžila svojmu účelu do konca 4. storočia, kedy bola vážne poškodená v dôsledku požiaru, prípadne zemetrasenia. Najvážnejšie poškodené boli vrchné rady teatronu a budova (skene) v priestore južnej časti orchestra.
Súčasnosť.
Plovdivské antické divadlo bolo lokalizované náhodne počas archeologických vykopávok a následné odkryté v priebehu rokov 1968– 1979. Stavba bola čiastočne zreštaurovaná a dnes plní – okrem svojej vysokej pamiatkovej architektonickej hodnoty - aj funkciu letného divadla, ako aj scény pre iné kultúrne podujatia (koncerty, operné vystúpenia a iné). Reštarurácia objektu prebiehala pod vedením významnej architektky a reštaurátorky Very Kolarovovej. Dnešná kapacita divadla je približne 5000 divákov.
Charakteristika.
Architektonicky je stavba typickým predstaviteľom antického rímskeho divadla provinčného typu. Hľadisková časť (teatron) pozostáva z dvoch poschodí (stupňov), ktoré sú oddelené širokým chodníkom (diazómou). Každé z poschodí pozostávalo ďalej zo štrnástich radov mramorových sedadiel, rozdelených na jednotlivé sektory strmými schodiskami, ktoré sa spúštajú smerom k javisku (orchestru). Orchester (javisko) je polokruhového pôdorysu s priemerom 26,64 metra. Teatron je oddelený od orchestra pódiom. Spodný stupeň teatronu je rozdelený siedmimi schodiskami na šesť sektorov. Dve krajné schodiská vedú až do priestoru orchestra, všetky ostatné sa končia v priestore pódia. Hlavný vchod do divadla sa nachádza na severnej strane a vedie podzemným koridorom. Okrem hlavného vchodu do priestoru divadla viedli ešte dva bočné vchody, ktoré sa nachádzali na západnej a na východnej strane. Pri výstavbe boli plne využité miestne prírodné podmienky, keďže hľadisková časť kopíruje svahy v sedle medzi pahorkami Džambaz tepe a Taksim tepe. Do súčasnosti zostalo z pôvodných 28 radov zachovaných celkom 20 radov sedadiel (zvyšné boli zničené v dôsledku požiaru na konci 4. storočia). Architektonicky najimpozantnejšia je dvojposchodová budova – tzv. skene – zakončená na vrchu bohato zdobenými frontónmi, určená pre hercov, ktorá sa nachádza v priestore južnej časti orchestra.
Divadlo malo kapacitu 5000 – 7000 divákov.
Štatút a dôvod pamiatkovej ochrany.
Kategória: kultúrna pamiatka národného významu
Stavba bola vyhlásená za kultúrnu pamiatku v Štátnom vestníku č.6 z roku 1995 – ako dôvod pamiatkovej ochrany je uvedená archeologická hodnota stavby. Názov stavby ako je uvedený na zozname kultúrnych pamiatok národného významu je "Antičen teatăr" (, doslova "Antické divadlo").

</doc>
<doc id="656484" url="https://sk.wikipedia.org/wiki?curid=656484" title="Trimontium">
Trimontium



</doc>
<doc id="656485" url="https://sk.wikipedia.org/wiki?curid=656485" title="Filippopolis">
Filippopolis



</doc>
<doc id="656486" url="https://sk.wikipedia.org/wiki?curid=656486" title="Eumolpias">
Eumolpias



</doc>
<doc id="656487" url="https://sk.wikipedia.org/wiki?curid=656487" title="Philippolis">
Philippolis



</doc>
<doc id="656488" url="https://sk.wikipedia.org/wiki?curid=656488" title="Filipopolis">
Filipopolis



</doc>
<doc id="656492" url="https://sk.wikipedia.org/wiki?curid=656492" title="Kušnír">
Kušnír

Kušnír je priezvisko jidiš pôvodu (קושניר) používané hlavne na východe Slovenska v okrese Prešov, v obci Krásna Lúka (okres Sabinov) a v mestách Michalovce, Košice, Sabinov, Trebišov, a na západe v hlavnom meste Bratislava.
Význam mena.
Zastarané slovenské slovo nemeckého pôvodu „kušnier“ znamená „kožušník“.

</doc>
<doc id="656497" url="https://sk.wikipedia.org/wiki?curid=656497" title="Emmanuelle Marie Charpentierová">
Emmanuelle Marie Charpentierová



</doc>
<doc id="656498" url="https://sk.wikipedia.org/wiki?curid=656498" title="Emmanuelle Charpentier">
Emmanuelle Charpentier



</doc>
<doc id="656499" url="https://sk.wikipedia.org/wiki?curid=656499" title="Emmanuelle Marie Charpentier">
Emmanuelle Marie Charpentier



</doc>
<doc id="656500" url="https://sk.wikipedia.org/wiki?curid=656500" title="Jennifer Doudna">
Jennifer Doudna



</doc>
<doc id="656501" url="https://sk.wikipedia.org/wiki?curid=656501" title="Jennifer Anne Doudna">
Jennifer Anne Doudna



</doc>
<doc id="656502" url="https://sk.wikipedia.org/wiki?curid=656502" title="Jennifer Anne Doudnová">
Jennifer Anne Doudnová



</doc>
<doc id="656503" url="https://sk.wikipedia.org/wiki?curid=656503" title="Kušnírová">
Kušnírová



</doc>
<doc id="656517" url="https://sk.wikipedia.org/wiki?curid=656517" title="The Don Knotts Show">
The Don Knotts Show

The Don Knotts Show bola talk show, ktorú vysielala televízia NBC v rokoch 197071.
Moderátorom relácie bol Don Knotts. Dovtedy obsadzoval vedľajšie úlohy v niektorých televíznych seriáloch a filmoch. Každý týždeň spolu s hosťami uvádzal štandardnú televíznu show zachytávajúcu vtedajšiu dobu. Knotts so svojimi hosťami parodovali v danom týždni prebiehajúce televízne seriály. Bola podobná ďalším talk show – "The Jack Benny Show" a "The Front Porch". V relácii moderátor Knotts a jeho hostia sedeli v hojdacích kreslách a diskutovali aj o filozofii zmyslu života. Medzi pravidelných hostí patrili Elaine Joyce a Gary Burghoff.
Vysielací čas relácie bol utorok o 19:30. Keďže mala nízku sledovanosť a nebola konkurencieschopná etablovaným reláciám ako "The Carol Burnett Show", "Donny &amp; Marie", "Sonny &amp; Cher" a ďalším, bolo odvysielaných iba 24 epizód.

</doc>
<doc id="656518" url="https://sk.wikipedia.org/wiki?curid=656518" title="Kubachy">
Kubachy



</doc>
<doc id="656528" url="https://sk.wikipedia.org/wiki?curid=656528" title="Bori Csuhová">
Bori Csuhová

Bori Csuhová (; * 26. december 1986, Budapešť, Maďarsko) je maďarská herečka. Významná je jej práca v oblasti dabingu filmov, seriálov a animovaných relácií. Dabingovú kariéru začala vo veku 5 rokov. Jej rodičmi sú Lajos Csuha a Ildikó Sz. Nagy, členovia budapeštianskeho operetného divadla. Študovala v divadle „Bárka“ v Budapešti.
Divadelné úlohy.
Divadlo „Bárka“.
V rokoch 20062009 študovala v divadle „Bárka“.

</doc>
<doc id="656529" url="https://sk.wikipedia.org/wiki?curid=656529" title="Borbála Csuha">
Borbála Csuha



</doc>
<doc id="656530" url="https://sk.wikipedia.org/wiki?curid=656530" title="Bernadett Vágóová">
Bernadett Vágóová

Bernadett Vágóová (; * 4. máj 1980, Zalaegerszeg, Maďarsko) je maďarská herečka. Je činná v divadle a venuje sa tiež dabingu animovaných relácií.
Životopis.
Študovala na hudobnom konzervatóriu Bélu Bartóka a potom v budapeštianskom operetnom divadle, kde naďalej pôsobí ako hudobná umelkyňa.
V roku 2008 bola ocenená cenou „muzikálovy herec roka“ ("Az Év Musical Színésze").

</doc>
<doc id="656531" url="https://sk.wikipedia.org/wiki?curid=656531" title="Mešita Kuršum (Pazardžik)">
Mešita Kuršum (Pazardžik)

Mešita Kuršum (), známa aj ako Mešita Hadžiho Kalăča (), Pašova mešita (), alebo Nazăr aga () je stavba mešity nachádzajúca sa v centrálnej časti mesta Pazardžik v južnom Bulharsku.
Názov.
Názov "Mešita Kuršum", alebo doslovne "Olovená mešita" je odvodený od faktu, že strecha budovy je pokrytá olovom (kuršum). Názvy "Pašova mešita" a "Nazăr aga" súvisia s obdobím výstavby – Nazăr aga je meno človeka, ktorý dal budovu postaviť a bol pokladníkom pašu Gjurdžiho Mehmeda.
Poloha.
Mešita Kuršum leží v centrálnej časti mesta Pazardžik na ulici „General Gurko“ v bezprostrednej blízkosti parku s areálom mestských minerálnych kúpeľov.
Dejiny a súčasnosť.
Budovu dal postaviť v roku 1666 Nazăr aga, ktorý pol pokladníkom pašu Gjurdžiho Mehmeda a s uvedenými mužmi boli spojené aj prvé názvy mešity – teda "Pašova mešita" a "Nazăr aga". Názov "Mešita Kuršum" sa začal používať až neskôr. V rokoch 1990 – 2010 bola budova niekoľkokrát reštaurovaná. Pri reštauráciách bola vymenená strecha minaretu, opravená strecha samotnej mešity, reštaurovaná bola aj predsieň pri vchode a v interiéri boli vybudované dve oddelenia pre ženy. Mešita Kuršum je v súčasnosti obľúbeným turistickým cieľom mesta.
Charakteristika.
Rozmery budovy nie sú veľmi veľké, mešita sa však však vyznačuje veľmi vysokým tenkým minaretom, ktorého výška dosahuje až 33 metrov (minaret bol v minulosti, keď na území mesta stálo pôvodných približne 20 mešít, najvyšším minaretom v Pazardžiku). Budova je v základoch štvorcového pôdorysu, neskôr pokračuje vestibulom osemuholníkovitého tvaru a zakončená je vo výške 13 metrov pologuľovitou kupolou. Steny mešity sú kamenné, strecha budovy je pokrytá olovom. Minaret je zakončený plechovou strechou kónusovitého tvaru. Stavba je jedinou mešitou, ktorá ostala zachovaná z pôvodných 18 – 20 mešít, ktoré boli postavené na území mesta v časoch osmanskej nadvlády a je tak v súčasnosti nielen najstaršou mešitou, ale aj najstaršou budovou celkovo, stojacou na území dnešného Pazardžiku. Interiér mešity je bohato a pestro zdobený. Vo dvore areálu mešity sa nachádza niekoľko kašní, ktoré pochádzajú z rôznych časových období. Budova si do súčasnosti zachovala svoju pôvodnú architektonickú autenticitu.
Štatút a dôvod pamiatkovej ochrany.
Kategória: kultúrna pamiatka miestneho významu
Stavba bola vyhlásená za kultúrnu pamiatku v Štátnom vestníku č.98 z roku 1964 – ako dôvod pamiatkovej ochrany je uvedená architektonická hodnota stavby. 

</doc>
<doc id="656535" url="https://sk.wikipedia.org/wiki?curid=656535" title="Tedros Adhanom">
Tedros Adhanom

Tedros Adhanom Ghebreyesus (* 3. marec 1965, Asmara, Etiópia) je etiópsky mikrobiológ, odborník na verejné zdravie a politik. Od roku 2017 generálny riaditeľ Svetovej zdravotníckej organizácie. V rokoch 2005 až 2012 pôsobil ako etiópsky minister zdravotníctva a od roku 2012 do roku 2016 ako minister zahraničných vecí.
Mladosť a štúdium.
Tedros sa narodil v roku 1965 Asmare v Etiópii v terajšom hlavnom meste Eritrey. Už od detstva vnímal dopady malárie a iných chorôb ktoré sužovali vtedajšie obyvateľstvo Etiópie. Jeho mladší brat zahynul vo veku 4 rokov pravdepodobne na osýpky, túto skutočnosť Tedros často označuje ako dôvod jeho záujmu o imunológiu a verejné zdravie.
Na Univerzite v Asmare vyštudoval v roku 1986 biológiu, na Londýnskej univerzite v roku 1992 vyštudoval imunológiu infekčných ochorení a v roku 2000 získal doktorát z Univerzity v Nottinghame v obore Verejné zdravie.

</doc>
<doc id="656536" url="https://sk.wikipedia.org/wiki?curid=656536" title="Daniel Vražda (novinár)">
Daniel Vražda (novinár)

Daniel Vražda (* 1965) je slovenský novinár a publicista, jeden zo zakladajúcich členov redakcie "Denníka N".
Vysokoškolské štúdium absolvoval v medziodbore slovenský jazyka a literatúra – občianska náuka, následne pôsobil ako redaktor regionálneho denníka "Smer" a neskôr tri mesiace pracoval v denníku "Pravda". Od júla 1998 bol redaktorom denníka "SME", odkiaľ odišiel koncom roka 2014, po oznámení, že finančná skupina Penta v októbri 2014 získala podiel vo vydavateľstve Petit Press.

</doc>
<doc id="656537" url="https://sk.wikipedia.org/wiki?curid=656537" title="Daniel Vražda">
Daniel Vražda

Daniel Vražda môže byť:

</doc>
<doc id="656557" url="https://sk.wikipedia.org/wiki?curid=656557" title="Mešita Kuršum">
Mešita Kuršum

Mešita Kuršum môže byť:

</doc>
<doc id="656563" url="https://sk.wikipedia.org/wiki?curid=656563" title="Fakultná nemocnica Trnava">
Fakultná nemocnica Trnava

Fakultná nemocnica Trnava je krajská (pre Trnavský kraj) nemocnica sídliaca v Trnave ktorá 1. augusta 1998 získala štatút fakultnej nemocnice. Sídli v centre mesta Trnava vedľa Železničnej stanice Trnava na ulici A. Žarnova. poskytuje zdravotnú starostlivosť na 640 lôžkach kde sa lieči ročne viac ako 20 tisíc pacientov. pozostáva z 9 kliník a 17 oddelení.
História.
Najstaršia zachovaná zmienka o nemocnici pochádza z roku 1490. Základný kameň nemocnice ako ju poznáme položil 4. októbra 1824 župan Leopold Pálfy mala 40 lôžok a slúžila najmä na liečbu pacientov s pohlavnými chorobami. 

</doc>
<doc id="656565" url="https://sk.wikipedia.org/wiki?curid=656565" title="Diane Lane">
Diane Lane



</doc>
<doc id="656567" url="https://sk.wikipedia.org/wiki?curid=656567" title="Diane Colleen Lane">
Diane Colleen Lane



</doc>
<doc id="656568" url="https://sk.wikipedia.org/wiki?curid=656568" title="Diane Colleen Lanová">
Diane Colleen Lanová



</doc>
<doc id="656569" url="https://sk.wikipedia.org/wiki?curid=656569" title="Syndróm dlhého QT intervalu">
Syndróm dlhého QT intervalu

Syndróm dlhého QT intervalu (angl. "Long QT syndrome, LQTS") je vrodená srdcová chyba z radu kanalopatií. QT interval je nadmieru predĺžený. Jedinci postihnutý LQTS majú počas celého života zvýšenú pravdepodobnosť vzniku arytmií a to najmä polymorfnej komorovej tachykardie (napríklad "Torsades de pointes"). Narozdiel od Syndrómu krátkeho QT intervalu sa výskyt delí na vrodený alebo získaný. Charakteristickým znakom je predĺžený korigovaný QTc interval ≥ 440ms. Hlavná diagnostická metóda je 12-zvodový EKG záznam spolu s klinickou históriou. Delí sa na 3 najčastejšie genotypy s označením LQT1, LQT2, LQT3 pričom každý má iný spúšťač symptómov, prevalenciu, kanál ktorý postihuje a morfológiu vĺn na EKG.
Symptómy.
LQT1.
Pri predĺžení QT intervalu s genotypom LQT1 je spúšťačom symptómov fyzická záťaž, rizikové sú najmä športy vykonávané vo vode (vodné pólo, vytrvalostní plavci...). Najčastejším symptómom je náhla zástava srdca a synkopa. T vlna je v tomto prípade široká a teda je predĺžená vulnerabilná perióda pri ktorej môže nasadnúť komorová exrasystola a spustiť komorovú tachykardiu. Táto mutácia je najčastejšia a postihuje asi 40% pacientov s LQTS.
LQT2.
Mutácia LQT2 sa najčastejšie manifestuje pri tehotných ženách po pôrode a novorodencoch. Spúšťačom býva emocionálny stres, hlasné zvuky, preľaknutie. Medzi najčastejšie príznaky patrí synkopa prípadne náhle srdcové zlyhanie. T vlna má nízku amplitúdu a je nepravidelná. Táto mutácia má podiel cca v 30% prípadoch.
LQT3.
Genotyp LQT3 postihuje asi 10% pacientov s LQTS. Manifestuje sa najčastejšie v spánku a pri oddychu. Najčastejším príznakom býva náhla zástava srdca v spánku. Obraz na EKG je v tomto prípade predĺžený ST segment.
Diagnóza.
V prípade synkopy u mladého, inak zdravého jedinca je potrebné myslieť na možné kardiologické príčiny, pokiaľ klasické zobrazovacie metódy neodhalia štrukturálnu zmenu srdca, sledujú sa aj zmeny na EKG.
Pri predĺženom QTc intervale ≥ 440ms je potrebné myslieť na možnosť výskytu LQTS. Meria sa iba korigovaný (QTc) interval pretože QT interval sa pri tachykardii skracuje a pri bradykardii naopak predlžuje. Preto je potrebné QT upraviť podľa rôznych formúl (Bazett, Framingham, Friderica...) na srdcovú frekvenciu 60/min.
LQTS sa narozdiel od SQTS delí na vrodený a získaný.
Vrodený LQTS.
Pacient neužíva žiadne lieky, je pozitívny na genetickú mutáciu, v rodine má výskyt LQTS poprípade náhleho srdcového zlyhania v mladom veku. Celkovo poznáme 17 typov genetických mutácií najčastejšie sú LQT 1-3, ktoré tvoria 80% prípadov. Zvyšných 14 je veľmi zriedkavých.
Získaný LQTS.
Medzi najčastejšie príčiny spôsobujúce predĺženie QT intervalu patrí: Nepomer elektrolytov (Hypo- Kaliémia, magneziémia, kalciémia), Hypotermia, Ischémia myokardu, lieky.
Bez ohľadu na príčinu predĺženia QT intervalu je zvýšené riziko srdcových arytmií.

</doc>
<doc id="656570" url="https://sk.wikipedia.org/wiki?curid=656570" title="Nora Lumová">
Nora Lumová



</doc>
<doc id="656571" url="https://sk.wikipedia.org/wiki?curid=656571" title="Nora Lum">
Nora Lum



</doc>
<doc id="656573" url="https://sk.wikipedia.org/wiki?curid=656573" title="Pandémia choroby COVID-19">
Pandémia choroby COVID-19



</doc>
<doc id="656574" url="https://sk.wikipedia.org/wiki?curid=656574" title="Dvorská komora">
Dvorská komora

Dvorská komora bol „orgán pre správu financií v niektorých feudálnych krajinách“.
Habsburská monarchia.
V Habsburskej monarchii vznikla dvorská komora () 1. januára 1527 na základe rozhodnutia Ferdinanda I. Pôvodne to bol poradný orgán cisára, neskôr spravovala finančné záležitosti celej ríše. Mala štyri podriadené dvorské komory: česká, uhorská, dolnorakúska a hornorakúska. Počet komôr sa postupne menil: pribudla sliezska a spišská. Na rozdiel od predošlých čias jej zamestnanci boli štátni úradníci, nie stavovskí funkcionári. Dvorská komora na počiatku pozostávala z prezidenta, štyroch radcov a dvoch superintendentov, neskôr počet narastal. Na začiatku 18. storočia bola obmedzená na 32 členov. S postupujúcou centralizáciou význam podriadených komôr klesal. Od roku 1813 začal pôsobiť okrem dvorskej komory aj minister financií, to postupne viedlo k nahradeniu komory ministerstvom financií.

</doc>
<doc id="656576" url="https://sk.wikipedia.org/wiki?curid=656576" title="Chrám svätého Premenenia Pána (Pazardžik)">
Chrám svätého Premenenia Pána (Pazardžik)

Chrám svätého Premenenia (), známy aj ako Chrám svätého Premenenia Pána (), alebo (), prípadne aj Chrám svätého Sotira (), alebo Grécky chrám () je pravoslávny chrám z druhej polovice 19. storočia nachádzajúci sa v centrálnej časti mesta Pazardžik v okrese Pazardžik v Pazardžickej oblasti v južnom Bulharsku.
Názov.
Lokálny názov "Grécky chrám" je odvodený od histórie chrámu a skutočnosti, že v minulosti sa v chráme používala ako liturgický jazyk gréčtina.
Poloha.
Chrám svätého Premenenia leží v centrálnej časti mesta Pazardžik na ulici „Stefan Zachariev“ ().
Dejiny a súčasnosť.
S výstavbou chrámu sa začalo v rokoch 1859 – 1860 a stavba bola dokončená v priebehu roku 1862, pričom v tom istom roku bol chrám aj vysvätený. Chrám bol postavený nepočetnou skupinou pazardžických Valachov a Grékov, ktorí v období sporov o používanie bulharčiny ako liturgického jazyka, chceli mať chrám, kde by sa naďalej používala ako liturgický jazyk gréčtina. Gréčtina sa aj spočiatku v chráme ako liturgický jazyk aj používala a až neskôr sa prešlo na bulharčinu. V roku 1925 bol na základe iniciatívy zástupcu hierarchu Stefana Kisiova v budove, ktorá sa nachádzala v chrámovom dvore zriadený útulok pre biednych a chudobných seniorov, ktorý fungoval pod správou neďalekej Katedrály svätej Bohorodičky. Božská liturgie sa v chráme konali pravidelne až do roku 1994, kedy bola činnosť chrámu prerušená. Budova ako aj chrámový dvor sa potom využívali až do roku 2009 ako skladové priestory. Následne prebehla oprava budovy, úprava chrámového dvora ako aj reštaurácia niektorých ikon a činnosť chrámu bola znovu obnovená. Prvá služba v obnovenom chráme prebehla 6. augusta 2009. V súčasnosti sa jedná o funkčný chrám.
Charakteristika.
Budova bola postavená ako trojloďová bazilika s jednou apsidou s kamennými základmi. Hlavný vchod sa nachádza na severnej strane a je tvorený nízkym portikom podopretým dvomi stĺpmi. Podobne riešené vchody sa nachádzajú aj na západnej a južnej strane budovy. Naos chrámu je rozdelený na tri lode dvomi stĺporadiami, z ktorých je každé tvorené štyrmi drevenými stĺpmi. Centrálna loď je vyššia než bočné lode. V každej z fasád chrámu sa nachádzajú okná. Ikonostas je vysoký, vyrobený z dreva, ale bez ozdobnej drevorezby. Je na ňom umiestnených niekoľko desiatok ikon. Časť stien chrámu je vyzdobená freskami. V chráme sa nachádza aj z dreva vyrezávaný biskupský stolec.
Patrocínium.
Chrám je zasvätený Premeneniu Pána.
Chrámový sviatok: 6. augusta na sviatok Premenenia Pána.
Štatút a dôvod pamiatkovej ochrany.
Kategória: kultúrna pamiatka miestneho významu
Ako dôvod pamiatkovej ochrany je uvedená architektonicko-umelecká hodnota stavby.

</doc>
<doc id="656582" url="https://sk.wikipedia.org/wiki?curid=656582" title="Turzovsko-fuggerovská spoločnosť">
Turzovsko-fuggerovská spoločnosť

Turzovsko-fuggerovská spoločnosť je slovenský názov spoločnosti, ktorá vznikla podpísaním predbežnej zmluvy 15. novembra 1494 a zakladacej zmluvy 16. marca 1495, na základe ktorých vytvorili Turzovci a Fuggerovci banskobystrickú podnikateľskú spoločnosť ("Saigerhandelsgesellschaft)," ktorá sa najprv nazývala Fuggerovsko-turzovská spoločnosť ("Fugger-Thurzo-Gesellschaft alebo Fugger-Thurzo-Handelsgesellschaft)" neskôr Uhorská mediarska obchodná spoločnosť ("Ungarischer Kupferhandel"). Turzovsko-fuggerovská spoločnosť už v roku 1500 patrila medzi najväčšie európske obchodné spoločnosti. V časoch najväčšieho rozmachu vybudovala podnik, ktorý patril medzi najdokonalejšie v Európe. V 16. a 17. storočí bola táto spoločnosť najväčším svetovým výrobcom medi. Vyrábali viac ako tisíc ton medi ročne a k tomu ešte priemerne dve tony striebra. Vo svojom najväčšom rozkvete spracovávali 40 % svetovej produkcie medenej rudy, čo spolu predstavovalo 125 000 ton medi. Turzovsko-fuggerovský mediarsky komplex prispel ku kontaktom stredoslovenských banských miest s vyspelými krajinami Európy a to napriek tomu, že Fugerovci v roku 1546 definitívne z podniku odišli, po tom čo Turzovci boli z neho vytlačení už na začiatku 16. storočia. Priemyselný závod Medený hámor v Banskej Bystrici na spracovanie rudy a výrobu medených výrobkov, ktorý bol od začiatku súčasťou tohto podniku skončil výrobu v roku 1991 a hrozí mu fyzický zánik.
Vznik a rozvoj.
V roku 1495 založil v Banskej Bystrice spišský obchodník (rodom z Betlanoviec), narodený v Levoči Ján Turzo (* 1437 – † 1508) šplajsovaciu medenú hutu a hámor a skoncentroval produkciu medi a striebra z polymetalických rúd, ktoré obsahovali aj meď. Turzo postupne skúpil alebo prenajal bane v okolí Bystrice (v Starých Horách, Pieskoch a Španej Doline). Pomerne nízky obsah striebra v tejto rude nedovoľoval priame scedzovanie (oddeľovanie striebra), preto ju bolo potrebné najprv špľajsovať, čo v princípe znamenalo zvyšovať obsahu striebra v čiernej medi - šplajsovaním v rafinačnej (šplajsovacej, spleiss) peci. Technologickým jadrom prevádzky banskobystrického mediarskeho podniku bolo teda šplajsovanie medi. Ďalším procesom bolo kuplovanie (kupelácia, zháňanie, odháňanie) – metalurgické získavanie striebra okysličením olova na oxid olovnatý v tavenine plytkých vyhniach, ktorý sa potom z povrchu striebra sťahoval.
Ján Turzo, ktorý mal skúsenosti s technológiami, sa v podnikaní spojil s nemeckým bankárom Jakubom Fuggerom (* 1459 – † 1525) z Augsburgu, jedným z najbohatších mužov v Európe, ktorý vlastnil bane, huty, lesy a nehnuteľnosti a podporil aj vznik Bratskej baníckej pokladnice. Obchodovanie s nerastnými surovinami bolo v Nemecku zdokumentované od 15. storočia a to najmä práve pri ťažbe medi a výrobe striebra z rudy medi obsahujúcej striebro, ktorá v stredoveku v Nemecku pochádzala hlavne z regiónu v okolí mesta Mansfeld. Na kupeláciu bolo ešte potrebné olovo, drevené uhlie a ďalšie prísady potrebné na tavenie. Tieto obchody (nem. Seigerhandel) boli často financované prostredníctvom zmeniek, ktoré boli často vykúpené vo Frankfurte nad Mohanom a Norimbergu.
V rokoch 14941496 začal Turzo podnikateľsky prenikať do banskobystrického medeného revíru a postupne sa zmocnil troch baní (v Španej doline, Pieskoch a Starých Horách). Od roku 1495 vznikli šplajsovacia medená hutu a hámor priamo v Banskej Bystrici (Medený hámor) a dve hutnícke centrá: Staré Hory, kde bolo 10 pecí a Harmanec - 6 pecí. (Všetky miesta, vrátane Tajova sú v 15 km okruhu od stredu Banskej Bystrice). 
Ako prvú postavil Ján Turzo šplajsovaciu hutu v Moštenici, ktorá spracúvala všetku čiernu meď a produkovala tzv. bohatú meď s vyšším obsahom striebra, v priemere od 7 do 12 lótov na jeden "cent" medi. Takto obohatená meď sa mala podľa pôvodných plánov sciedzať mimo hraníc Uhorska (vo Fuggerau, Korutánsko a v Hohenkirchene, v Durínsko). Tretiu plánovanú sciedzaciu hutu v poľskom Tešíne nakoniec nedostavali, pretože dostali dar od kráľa Vladislava II. V roku 1496 získali povolenie na stavbu sciedzacích hút priamo v Uhorsku, s tým, že odcedené striebro nemusia odovzdávať do kráľovskej komory a môžu s ním voľne obchodovať vrátane vývozu za hranice Uhorska. Tretiu sciedzaciu hutu spoločnosť postavila v rokoch 1496 - 1497 tiež v Moštenici. (V Moštenici huty neskôr adaptovali na spracovanie železnej rudy. Do roku 1804 tu pracovali dve zlievacie pece na železo.)
Huta v Moštenici, ktorú Ján Turzo ako prvú pre spoločný podnik s Fuggerovacami postavil, bola huta špľajsovacia. Jej technologický predobraz predstavovala stará Turzova huta v obci Mogiła (teraz mestská štvrť v Krakove, Poľsko) a poľskí odborníci ju zrejme tiež postavili alebo v nej v prvých rokoch tiež pracovali. Preto dostala pomenovanie „Poľská huta“ (Polacken-Hutté). Keď začali v rokoch 1497 - 1498 naplno pracovať všetky tri sciedzacie huty podniku, Poľská huta v Moštenici ich už nestačila zásobovať bohatou meďou. Preto spoločnosť uviedla od roku 1 500 do prevádzky veľký hutnícky komplex v Tajove (produkcia je účtovne zachytená od 31. augusta 1500). Za tridsať rokov existencie turzovsko-fuggerovskej podnikateľskej spoločnosti prešlo cez jej dve šplajsovacie huty v Moštenici a v Tajove 818 864 centov surovej medi, čo je približne 50 000 ton surovej medi, z ktorej sa získalo sciedzaním 67 186 kg čistého striebra a 27 778 ton čistej medi (nem. Garkupfer).
Spoločnosť si v rámci Európy vydobyla dominantné (monopolné) postavenie na trhu s meďou. Jej pôsobenie zasahovalo aj do Tirolska a Soľnohradska a neskôr presiahla hranice celej strednej Európy. Stala sa aj najväčšou bankou vtedajšieho sveta. Spoločnosť si vybudovala „medené cesty“ chránené pred lúpežníkmi. Najvýznamnejšia viedla do Krakova, kde sa meď prekladala na lode a  po Visle sa dopravovala do Gdanska. Druhá cesta viedla do Tešína, odkiaľ sa meď prepravovala po Odre cez Vroclav až do Štetína. Odtiaľ sa meď z Karpát a Tirolska na lodiach hanzových miest ďalej vyvážala do Hamburgu (Nemecka), Francúzska, Španielska a Portugalska. 
Z Portugalska bola meď exportovaná aj do Indie, konkrétne do prístavu Kóčin na juhozápadnom pobreží Indického polostrova. Dialo s tak v súvislosti obchodu Fuggerovcov s indickým korením, ktoré nakupoval portugalský kráľ za meď z Turzovsko-fuggerovskej spoločnosti. Táto bola v danom období na Indickom subkontinente nesmierne žiadanou a luxusnou komoditou. K prvým exportom medi z Turzovsko-fuggerovskej mediarskej spoločnosti patril náklad medi (poskytnutý J. Fuggerom) portugalskej kráľovskej flotily, ktorá vyplávala roku 1505 na Indický subkontinent s ambíciou nadviazania obchodných vzťahov. Zmluva o obchode však bola uzavretá už o dva roky skôr. Dôležitosť tohto obchodu pre Fuggerovcov potvrdzuje aj skutočnosť, že sám Jakob Fugger sa na tejto plavbe zúčastnil osobne.
Pôsobenie v Banskej Bystrici.
Vyčerpávajúca práca a nedostatočné hygienické podmienky sa odrážali na zdravotnom stave baníkov a hutníkov. Fuggerovci preto v roku 1496 priviedli do Banskej Bystrice nimi plateného lekára. Pre spoločnosť pracovali mnohí banskí odborníci – faktori, desiatky špecializovaných remeselníkov a veľa banských robotníkov.
V rokoch 1521 až 1529 bol v službách aj Ján Dernschwam, ktorý sa vypracoval na významnú osobnosť slovenského baníctva 16. storočia. Turzovsko-fuggerovská mediarska spoločnosť kúpila v Banskej Bystrici štyri domy na hlavnom námestí: "Oberhaus" (horný dom), na mieste ktorého dnes stojí Katedrála sv. Františka Xaverského (vtedajší kapitulský kostol), "Unterhaus" (dolný dom) známy ako "Kammerhof", ktorý v rokoch 1913 až 1914 dôkladne prestavali s priechodom na terajšiu Národnú ulicu, "Mittelhaus" (stredný dom), dodnes nazývaný Turzov dom, v ktorom sídli Stredoslovenské múzeum. Na mieste tejto budovy pôvodne stáli dva staršie gotické domy. Boli prepojené a spojené renesančnoiu antikou. Fasáda avšak získala svoj renesančný vzhľad až omnoho neskôr v dobe, keď už rod Turzovcov nebol vlastníkom budovy
Vlastnili aj Stürtzerov dom, ktorý stál na mieste dnešného biskupského sídla. Po smrti Jána Turza prevzal vedenie jeho syn Juraj. 
Banskobystrický magistrát viedol s mediarskou spoločnosťou dlhodobý spor o porušovaní mestských výsad. Treba však dodať, že mesto využilo na úspech mesta v konflikte podvod. Využilo konkrétne požiar mesta z roku 1500, pri ktorom zhorela aj časť mestského archívu. Následne mesto žiadalo od panovníka nové privilégiá s tvrdením, že originálna listina zhorela, hoci v skutočnosti bola len čiastočne poškodená a ukrytá. Keď mal patriciát mesta predložiť znenie privilégií, už medzi ne uviedol aj tie, ktoré v pôvodnej listine neboli spomenuté, ale markantne by prispeli k stagnácií aktivít mediarskeho podiku, najmä na poli predaja potravín, prevádzkovania pivovarov a pod. Mesto síce prvý spor prehralo (1519), no v nasledujúcom spore svoje práva už dokázalo potvrdiť. Roku 1524 tak mesto od Ľudovíta II. získalo novú listinu privilegárnu, už obohatenú o viaceré články, namierené voči aktivitám podniku. Stalo sa tak aj vďaka zmene situácie v stredoslovenskej banskej oblasti, pretože roku 1522 získala banské mestá ako tradičný venný majetok uhorských kráľovien kráľovná Mária, ktorá bola naladená proti mediarskemu podniku a bystrický patriciát podporovala.
Po Jurajovom odchode do Nemecka nastúpili na jeho miesto bratia Alexej a Ján Turzo ml. V roku 1523 sa skončilo obdobie prenájmu kremnickej banskej a mincovej komory, krajina bola v hospodárskom rozvrate, spôsobenom aj zavedením menej hodnotnej drobnej mince "moneta nova" (1521) so zníženým obsahom striebra. V Banskej Bystrici a okolí vypukla séria vzbúr, ktoré prerástli do otvoreného povstania. Upokojenie sa nedostavilo ani po skonfiškovaní mediarskej spoločnosti a po zatknutí jej domácich „konateľov“ vrátane Alexeja Turzu (* 1490 – † 1543). Začiatkom 16. storočia bola spoločnosť skonfiškovaná, konatelia zatknutí a Ungarische Handel dostali do prenájmu Fuggerovci, ktorí Bystricu navštívili potom len raz v roku 1538.
Koniec podnikania.
Turzo sa v roku 1498 stal komorským grófom Kremnice - získal do prenájmu mincovňu za 14 000 zlatých ročne. V roku 1521 došlo k povstaniu baníkov a spory vyvrcholili v roku 1526 vraj aj vďaka razbe menej hodnotných mincí v mincovni v Kremnici. 
Turzovci z podnikateľskej hry vypadli. Nevieme, či dobrovoľne, či ich odmietla fuggerovská strana. Podstatné je, že 15. apríla 1526 s Ľudovítom II podpísali nájomnú zmluvu na mediarsky podnik len A. Fugger. Podnik mal v prenájme do roku 1546 odvtedy ho spravoval erár.
Alexej Turzo po prepustení z väzenia začal zmätky naprávať vo funkcii kráľovského pokladníka. Kráľ Ferdinand I. ho čoskoro odškodnil – stal sa kráľovským miestodržiteľom. Turecké nebezpečenstvo a politické pomery spôsobili, že Fuggerovci z mesta v roku 1546 definitívne odišli. Pri vyrovnávaní účtov mali smolu. Veľa listín zhorelo pri požiari mesta v roku 1500, iné boli vystavené iba na Turzovcov. Po päťdesiatročnom hospodárení bola fuggerovská firma odškodnená za celý majetok mediarskej spoločnosti iba sumou 3 915 zlatých a 16 denárov. Kým Turzovci pobudli v Banskej Bystrici viackrát, z Fuggerovcov mesto navštívil v roku 1538 iba jeden reprezentant – Ján Jakub Fugger.
Čistý zisk Fuggerovcov a Turzovcov z banskobystrického medeno-rudného revíru predstavoval v rokoch 1495 až 1546 vyše dva a pol milióna zlatých. V uvedenom období sa Banská Bystrica stala križovatkou duchovného a technického života. Turzovsko-fuggerovský mediarsky komplex prispel k mimoriadne čulým obchodným a spoločenským kontaktom stredoslovenských banských miest s Nemeckom, Českom, Poľskom, Sliezskom, a ďalšími vyspelými krajinami Európy.
Produkcia.
Za prvých tridsať rokov existencie turzovsko-fuggerovskej podnikateľskej spoločnosti prešlo cez jej dve šplajsovacie huty v Moštenici a v Tajove 818 864 centov surovej medi, čo je približne 50 000 ton surovej medi. Zo surovej medi bolo vyrobené: 27 7121 ton bohatej medi, 10 0001 ton červenej medi a 18 001 ton libetskej medi. Červená a libetská meď boli určené priamo na trh. Bohatá meď, ktorá obsahovala striebro, sa ďalej spracúvala v sciedzacích hutách podniku. Z 27 172 ton bohatej medi sa získalo sciedzaním 67 186 kg striebra a 27 778 ton čistej medi (nem. Garkupfer).
V období svojho najväčšieho rozmachu bola slovenská meď resp. medená ruda z 90 % vyvážaná na spracovanie do Krakova, kvôli nižším daniam a clám bola dovážaná naspäť na Slovensku, kde sa jej výroba finalizovla. Vyvážaná bola do celého sveta, napr. do Číny, Indie a takmer všetkých európskych krajín. V období medzi 16. a 17. storočím spoločnosť vyprodukovala 125 000 ton medi, čo nedokázal nikto iný na svete. Kvalitu bystrických hutníkov dokázala aj súťaž, ktorú nariadil panovník Ferdinand III. v roku 1633. Súťažili medzi sebou hutníci z Banskej Bystrice a Tirolska. Banskobystrickí robotníci vyrobili za rovnakých podmienok a pri polovičnej spotrebe paliva viac ako dvojnásobok medi.

</doc>
<doc id="656583" url="https://sk.wikipedia.org/wiki?curid=656583" title="Turzovsko-Fuggerovská spoločnosť">
Turzovsko-Fuggerovská spoločnosť



</doc>
<doc id="656586" url="https://sk.wikipedia.org/wiki?curid=656586" title="Brugadov syndróm">
Brugadov syndróm

Brugadov syndróm (angl. "Brugada syndrome, BrS") je pomerne vzácna kanalopatia postihujúca prevodový systém srdca. 
Patrí do skupiny kanalopatií ktoré ohrozujú najmä mladých dospelých spolu s SQTS, LQTS a CPVT. Vyznačuje sa autozomálne dominantnou dedičnosťou, ak má jeden rodič BrS je 50% šanca že ho bude mať aj dieťa. Počas celého života postihnutého jedinca je zvýšená šanca na polymorfnú komorovú tachykardiu ktorá dokáže pomerne rýchlo degradovať do komorovej fibrilácie čo vedie k náhlemu úmrtiu. Pri BrS môže byť obraz EKG normálny. Abnormálne vlny sa prejavujú však pri zvýšenej telesnej teplote, po ťažkom jedle, po požití alkoholu prípadne pri diagnostickej metóde kde je antiarytmikum ajmalin pomaly podávaný intravenózne na vyvolanie reakcie pre odhalenie BrS.

</doc>
<doc id="656588" url="https://sk.wikipedia.org/wiki?curid=656588" title="Medzinárodná organizácia pre legálnu metrológiu">
Medzinárodná organizácia pre legálnu metrológiu

Medzinárodná organizácia pre legálnu metrológiu () je medzivládna organizácia pre legálnu metrológiu založená 1955 v Paríži. Činnosť organizácie sa sústreďuje na podporu globálnej harmonizácie predpisov legálnej metrológie, ktoré podporujú a uľahčujú medzinárodný obchod.
Harmonizácia predpisov zaručuje, že certifikácia meracích prístrojov v jednej krajine je kompatibilná s certifikáciou v inej krajine, a tým sa uľahčuje obchod s meracími prístrojmi a s výrobkami, ktoré sa na tieto meracie prístroje spoliehajú. Medzi tieto produkty patria napríklad váhy, taxametre, tachometre, poľnohospodárske meracie zariadenia ako vlhkomery obilia, zdravotnícke prístroje ako merače výfukových plynov a alkoholické nápoje.
Od založenia OIML vyvinula množstvo príručiek na pomoc členským štátom, predovšetkým rozvojovým krajinám, vypracovať príslušné právne predpisy týkajúce sa metrológie naprieč všetkými aspektami spoločnosti. Ďalej OIML vyvinula smernice týkajúce sa požiadaviek na certifikáciu a kalibráciu nových výrobkov, najmä ak má takáto kalibrácia právny dopad, napríklad na obchod, na zdravotníctvo alebo na dane. OIML úzko spolupracuje s inými medzinárodnými organizáciami ako sú Medzinárodný úrad pre miery a váhy (BIPM) a Medzinárodná organizácia pre štandardizáciu (ISO) na zaistení vzájomného súladu predpisov.
Organizácia nemá zákonné oprávnenie nariaďovať opatrenia svojim členom, ale jej doporučenia sú často použité členskými štátmi ako časť ich vlastnej domácej legislatívy.
Do júna 2020 podpísalo 61 krajín členstvo a ďalších 62 krajín ako korešpondentov (bez hlasovacieho práva) vrátane G20, EU a BRICS. Členské štáty OIML zahŕňajú 86 % svetovej populácie a 96 % svetovej ekonomiky. Sídlo OIML je v Paríži vo Francúzsku.
Definícia legálnej metrológie.
Definícia legálnej metrológie sa líši v jednotlivých štátoch. Dôvodom sú odvetvia obchodu a činnosti, ktoré daný štát zahŕňa do legálnej metrológie. OIML vo svojom slovníku definuje legálnu metrológiu ako obor
V glosári knihy "Metrology - in short" pripisujú Howarth a Redgrave legálnej metrológií nasledovné:
Tieto dva výroky sú prepojene výrazmi regulačný, presnosť a spoľahlivosť. Slovo regulačný v tomto kontexte predstavuje právne aspekty, teda úlohu štátu, národného metrologického inštitútu a štandardizačnej organizácie pri vytváraní rámca na zisťovanie presnosti a spoľahlivosti merania. Tento právny rámec vyžaduje prevedenie špecifických testov a porovnaní, ktoré sú dokumentované certifikátmi v takom prevedení, ktoré umožňuje tretej strane v prípade potreby vyhodnotiť výsledky merania.
OIML označila štyri hlavné aktivity, ktoré splňujú účel legálnej metrológie:
Na Slovensku je legálnou metrológiou poverená Slovenská legálna metrológia.
História.
Medzinárodná organizácia pre legálnu metrológiu bola založená 12. októbra 1955 v Paríži na podporu globálneho zosúladenia postupov legálnej metrológie, ktoré podporujú a zjednodušujú medzinárodný obchod. Podľa francúzskej legislatívy má Medzinárodná konferencia ako hlavný orgán OIML diplomatické postavenie.
Rovnako na tomto stretnutí boli stanovené ciele organizácie:
Štruktúra.
OIML s ročným rozpočtom asi dva milióny eur z členských príspevkov je štrukturalizovaná do trojvrstvového modelu:
Vedenie.
Prezidenti CIML
Riaditelia BIML
Účasť a členstvo.
OIML má dve kategórie členstva; „člen“ a „korešpondent“.
Kategória "Členský štát" pre krajiny, ktoré sú pripravené financovať a aktívne sa zúčastňovať na práci OIML, a ktorí pristúpili k OIML konvencii.
"Korešpondent" je kategória pre krajiny, ktoré chcú byť informované o aktivitách OIML, ale nemôžu, alebo nepreferujú byť "členským štátom". V júni 2020 mala OIML 61 členských štátov a 62 korešpondentov.
Činnosť.
Odborné výbory.
Odbornú činnosť v OIML robia odborné výbory TC (z angl. "Technical Committee"). Každý výbor má zodpovednosť za svoju časť legálnej metrológie. V niektorý prípadoch sú odborné výbory rozčlenené na podvýbory SC (z angl. "Subcommittee"). V každom z TC alebo SC je aktuálna odborná činnosť prevádzaná tzv. projektovými skupinami vedenými usporiadateľmi. Výbory, podvýbory a projektové skupiny sú vedené dobrovoľníkmi z členských štátov OIML. V júni 2020 mal OIML 18 výborov and 46 podvýborov:
Publikácie.
OIML vydala a vydáva množstvo publikácií:
Slovníky (dokumenty triedy V).
Slovníky poskytujú štandardizovanú terminológiu v oblasti metrológie. OIML vydala v tejto podoblasti dve fundamentálne publikácie a na tretej sa podieľala ako spoluvydavateľ:
Doporučenia (dokumenty triedy R).
Doporučenia obsahujú modelové predpisy, ktoré stanovujú metrologickú charakteristiku vyžadovanú od niektorých meracích prístrojov, a ktoré špecifikujú metódy a zariadenia pre kontrolu ich konformity. Väčšina doporučení má podobnú štruktúru. Hlavné témy pokrývané doporučeniami sú štyri:
Doporučenia sú vytvorené takým spôsobom, aby krajiny dokázali tieto dokumenty integrovať kompletne alebo čiastočne do svojej legislatívy. V júni 2020 bolo publikovaných 104 doporučení v anglickom a francúzskom jazyku. Doporučenia sú voľne prístupné na stránke OIML.
Medzinárodné dokumenty (dokumenty triedy D).
Medzinárodné dokumenty sú informatívneho charakteru a smerujú k skvalitneniu práce metrologických služieb. v júni 2020 bolo vydaných 29 OIML dokumentov v tejto sérii. Dokumenty sú dostupné online na stránkach OIML.
Základné dokumenty.
OIML tiež publikuje základné dokumenty, príručky, seminárne správy, odborné správy a OIML bulletin.
OIML certifikačný systém (OIML-CS).
OIML-CS je systém pre vydávanie, registráciu a užívanie OIML certifikátov a im pridružených OIML certifikátov typových skúšok. Tieto dokumenty sa vzťahujú na meracie prístroje (vrátane produktových rodín meracích prístrojov, modulov, alebo produktových rodín modulov), založených na požiadavkách OIML doporučení. Certifikačný systém pozostáva z dvoch schém: "Schéma A" a "Schéma B". V januári 2018 nahradil tento systém doterajší postup "OIML Basic Certificate System" a "OIML Mutual Acceptance Arrangement (MAA)".
Cieľom OIML-CS je zjednodušenie, urýchlenie a harmonizácia činností národných a regionálnych organizácií zodpovedných za porovnávanie ohodnotenie meracích prístrojov podliehajúcich pravidlám legálnej metrológie.
Predmetom OIML-CS sú:
a. ) Podporovať globálnu harmonizáciu, jednotnú interpretáciu a implementáciu požiadaviek legálnej metrológie pre meracie prístroje a meracie moduly.
b. ) Zamedziť zbytočné testovanie na národnej úrovni na dosiahnutie nacionálnych typových porovnaní a testov, rovnako ako podporiť uznávanie meracích prístrojov a modulov podliehajúcich kontrole legálnou metrológiou. Cieľom je dosiahnutie a udržovanie dôvery vo výsledky, podporiť zjednodušenie globálneho obchodu s jednotlivými prístrojmi.
c. ) Stanoviť pravidlá a procesy pre udržovanie vzájomnej dôvery medzi účastníckymi OIML členmi a korešpondentmi vo výsledky typových skúšok indikujúcich konformitu meracích prístrojov/modulov podliehalúcich kontrole legálnou metrológiou, a metrologickým a technickým požiadavkom stanovených v aplikovateľných OIML doporučeniach.
Existujú tri kategórie účastníkov:
Požiadavky na členstvo vo vydávajúcich orgánoch OIML a ich pridružených skúšobných laboratórií podľa schémy A alebo schémy B sú rovnaké, ale metódy preukazovania zhody sa líšia. Vydávajúce orgány OIML musia splňovať požiadavky ISO/IEC 17065 a skúšobné laboratóriá musia byť akreditované podľa ISO/IEC 17025. Na účasť v schéme B je dostatočné preukázať zhodu s samovyhásením.
Vzťahy k ostatným organizáciám.
Činnosť OIML sa prekrýva s mnohými inými medzinárodnými organizáciami. Minimalizácia dopadu tohto presahu a zaistenie vzájomného prepojenia organizácií, podpísala OIML "memoranda o vzájomnom porozumení" (. K júlu 2019 boli podpísané nasledovné MoU:

</doc>
<doc id="656590" url="https://sk.wikipedia.org/wiki?curid=656590" title="Kelly Ripa">
Kelly Ripa

Kelly Maria Ripa (* 2. október 1970, Berlin, New Jersey, USA) je americká herečka, speváčka, moderátorka, novinárka a tanečníčka. V roku 2014 ju The Hollywood Reporter označil ako jednu z najvplyvnejších osôb v médiách. Známa je tiež svojou rolou Faith Fairfield v seriály "Hope a Faith" (20032006). Od roku 2015 má svoju hviezdu na hollywoodskom chodníku slávy.
Detstvo a mladosť.
Ripová sa narodila v meste Berlin, v štáte New Jersey. Jej matka bola ženou v domácnosti a otec bol vodič autobusu. Má mladšiu sestru Lindu. Ripová vyštudovala Eastern High School v New Jersey. Učiteľ na jej škole oceňoval jej herecký talent a preto jej odporučil hereckú kariéru.
Kariéra.
V roku 1990 prišla jej prvá väčšia úloha v televíznom seriáli. Bola to postava Hayley Vaughan v seriáli "All My Children". V seriáli vytrvala až do roku 2002. Od roku 2001 bola súčasťou show "LIVE!". Spolupracovala tiež s moderátorom Regisom Philbinom, ktorých si spoločne diváci veľmi obľúbili. V roku 2011 Philbin ukončil svoje pôsobenie v "LIVE!" a Ripová pokračovala v uvádzaní talk show, so zmenením názvom "LIVE! with Kelly". Jej novým televíznym kolegom sa stal Michael Strahan. Od roku 2017 je jej novým kolegom Ryan Seacrest.
V roku 2003 prijala úlohu po boku Faith Ford, v televíznom seriáli "Faith a Hope". Seriál skončil v roku 2006.
Ripová príležitostne účinkuje vo filmoch a seriáloch. Predovšetkým je známa ako televízna moderátorka. Je tiež hovorkyňou niekoľkých amerických spoločností a časopis People ju označil ako jednu z najmocnejších ľudí v médiách. V roku 2010 bola vymenovaná osobnosťou roka a ocenená za jej televízne úspechy The Broadcast Pioneers.
Súkromný život.
V roku 1995 sa Ripová stretla s Markom Consuelosom, počas natáčania televízneho seriálu "All My Children". V roku 1996 sa vydala za Consuelosa. Pár má tri deti: Michaela Josepha (* 1997), Lolu Grace (* 2001) a Joaquina Antonia (* 2003).
Ripová sa venuje tiež charite, predovšetkým liečbe rakoviny.

</doc>
<doc id="656593" url="https://sk.wikipedia.org/wiki?curid=656593" title="Grace Patricia Kelly">
Grace Patricia Kelly



</doc>
<doc id="656596" url="https://sk.wikipedia.org/wiki?curid=656596" title="Andrea Mia Ghez">
Andrea Mia Ghez



</doc>
<doc id="656597" url="https://sk.wikipedia.org/wiki?curid=656597" title="Andrea Mia Ghezová">
Andrea Mia Ghezová



</doc>
<doc id="656599" url="https://sk.wikipedia.org/wiki?curid=656599" title="Peter Cmorej">
Peter Cmorej

Mgr. Ing. Peter Cmorej (* 29. august 1983) je slovenský politik, finančný analytik a právnik, člen klasickoliberálnej strany Sloboda a Solidarita (SaS), poslanec Národnej rady Slovenskej republiky (NR SR; od roku 2020), poslanec miestnej časti Bratislava-Petržalka (od roku 2014) a mesta Bratislava (od roku 2018).
Politická kariéra.
Vo voľbách do NR SR v roku 2020 kandidoval zo 6. miesta na kandidátnej listine SaS a získal 7 508 prednostných hlasov (4,18 %), čím sa umiestnil na 11. mieste spomedzi kandidátov SaS. Poslaneckého mandátu sa ujal na ustanovujúcej schôdzi NR SR 20. marca, kedy bol zároveň zvolený a vymenovaný za člena Výboru NR SR na preskúmavanie rozhodnutí Národného bezpečnostného úradu. Zároveň je členom Výboru NR SR pre sociálne veci.
Špecializuje na odvodový bonus a dôchodkový systém.

</doc>
<doc id="656606" url="https://sk.wikipedia.org/wiki?curid=656606" title="Pamätník svätých Cyrila a Metoda (Pazardžik)">
Pamätník svätých Cyrila a Metoda (Pazardžik)

Pamätník svätých Cyrila a Metoda () je pamätník nachádzajúci sa v centrálnej časti mesta Pazardžik v južnom Bulharsku.
Poloha.
Pamätník svätých Cyrila a Metoda leží v centrálnej časti mesta Pazardžik v mestskom parku na námestí „Bălgarija“.
Charakteristika.
Pamätník bol zhotovený v roku 2005. Odhalenie prebehlo 24. mája toho istého roku.
Pamätník je dielom autorského kolektívu – sochára Spasa Kiričeva a architektky Niny Kostadinovovej–Vasevovej. Celková výška pamätníku dosahuje 6 metrov, z čoho 5 metrov tvorí socha Cyrila a Metoda. Socha Cyrila a Metoda je hlavnou časťou pamätníku a je tvorená súsoším týchto dvoch bratov, ktorí držia v rukách pozlátený zvitok na ktorom sa nachádzajú znaky z cyriliky. Nad hlavami bratov sa nachádzajú pozlátené aureoly, pričom tento pamätník je jediným bulharským pamätníkom, ktorý znázorňuje Cyrila a Metoda so svätožiarou. Samotná socha bratov Cyrila a Metoda je vyhotovená z bronzu. Celková cena pamätníku dosiahla výšky 47 000 bulharských leva, pričom časť obnosu pochádza z verejnej zbierky a zvyšok bol zaplatený pazardžickým miestnym zastupiteľstvom.

</doc>
<doc id="656615" url="https://sk.wikipedia.org/wiki?curid=656615" title="Dokkeytino">
Dokkeytino

Ivan Oravec, známy najmä pod umeleckým menom Dokkeytino je slovenský raper. Takisto pôsobí aj ako hip-hopový producent.
História.
Prvýkrát výraznejšie zaujal v roku 2018 skladbou "Cash Loot", ktorú aj sám produkoval.
V roku 2019 sa objavil ako hosť na skladbe "JLo" od skupiny Kontrafakt.
V roku 2020 pokračuje ďalej v produktivite. Jeho meno sa objavilo na albumoch mien ako sú Ego, Sergei Barracuda či Separ.

</doc>
<doc id="656616" url="https://sk.wikipedia.org/wiki?curid=656616" title="Fallotova tetralógia">
Fallotova tetralógia

Fallotova tetralógia (FT) predstavuje vrodenú srdcovú chybu. Príznaky po narodení sa môžu líšiť od miernych až po závažné, v niektorých prípadoch nemusia byť žiadne. Neskôr sa zvyknú vyskytovať epizódy cyanózy, stav pri ktorom sa pokožka sfarbuje do modra (v dôsledku vyššieho obsahu deoxygenovaného hemoglobínu v krvi). Keď postihnuté deti plačú alebo defekujú, môže u nich vzniknúť záchvat (tzv. "tet spell"), pri ktorom veľmi zmodrejú, majú ťažkosti s dýchaním, dochádza k ochabnutiu tela a niekedy aj k strate vedomia. Medzi ďalšie príznaky Fallotovej tetralógie patrí srdcový šelest, paličkovité prsty a ľahká únava, ktorá nastáva okamžite po dojčení.
Príčina ochorenia nie je zvyčajne známa. Medzi rizikové faktory patrí požívanie alkoholu, výskyt diabetu alebo rubeoly počas tehotenstva, taktiež vek matky nad 40 rokov. Vznik chyby môže súvislosť aj s Downovým syndrómom. Klasicky sa pri Fallotovej tetralógii vyskytujú štyri chyby srdca:
Fallotova tetralógia sa zvyčajne lieči kardiochirurgickou operáciou v prvom roku života. Presné načasovanie chirurgického zákroku však závisí od príznakov a veku dieťaťa. Operácia zahŕňa zväčšenie semilunárnych chlopní pľúcnice a pľúcnych tepien ako aj korekciu defektu komorového septa. U veľmi malých detí sa môže vykonať dočasný chirurgický zákrok s naplánovaním druhého chirurgického zákroku vo vyššom veku dieťa. Väčšina detí sa s náležitou starostlivosťou dožije dospelosti, avšak môžu sa vyskytnúť dlhodobo pretrvávajúce problémy, ako napr. nepravidelný srdcový rytmus či pľúcna regurgitácia. 
Ochorenie sa vyskytuje asi u 1 z 2 000 novorodencov, pričom obe pohlavia sú postihnuté rovnako. FT predstavuje najbežnejšiu komplexnú vrodenú srdcovú chybu, predstavuje asi 10 % prípadov vrodených srdcových chýb. Ochorenie bolo prvýkrát opísané v roku 1671 Nielsom Stensenom. Detailnejší popis zverejnil v roku 1888 francúzsky lekár Étienne-Louis Arthur Fallot, podľa ktorého je ochorenie aj pomenované. Prvá celková chirurgická operácia bola uskutočnená v roku 1954.
Klinické prejavy.
Výsledkom Fallotovej tetralógie je nedostatočné okysličenie krvi v dôsledku miešania okysličenej a odkysličenej krvi v ľavej komore cez defekt komorového septa. Nedostatočné okysličenie krvi je spôsobené aj prednostným tokom zmiešanej krvi cez aortu z dôvodu obštrukcie výtoku pravej komory. Vzniká tzv. pravo-ľavý skrat, stav pri ktorom dochádza k prietoku krvi cez komorový defekt.
Dojčatá s FT, cyanotickou srdcovou chybou, majú nízku saturáciu krvi kyslíkom. Saturácia krvi sa u jednotlivých pacientov odlišuje v závislosti od závažnosti anatomických chýb. Typicky, sa saturácia pohybuje v rozsahu od 60 % do približne 90 %. V závislosti od stupňa obštrukcie je prítomná mierna až závažná cyanóza pri narodení, aj keď v niektorých prípadoch nemusí byť vôbec prítomná. Stav, pri ktorom dieťa nie je cyanotické, sa označuje ako tzv. ružový Fallot. Medzi ďalšie príznaky patrí srdcový šelest, ktorý môže byť takmer nepostrehnuteľný až veľmi hlasný, ťažkosti pri dojčení, nepriberanie na hmotnosti, spomalený rast a fyzický vývin, dyspnoe (namáhavé dýchanie), paličkovité prsty a polycytémia. Počas dojčenia alebo plaču môže dieťa zmodrať.
Záchvaty.
U dojčiat a detí s neliečenou FT sa môžu prejaviť záchvaty (tzv. tet spells). Ide o akútne záchvaty v dôsledku hypoxie, ktoré sú charakterizované dýchavičnosťou, cyanózou, nepokojom dieťaťa a stratou vedomia. Záchvaty môžu byť spôsobené rôznymi príčinami, ako je napr. úzkosť, bolesť, dehydratácia alebo horúčka, ktoré vedú k zníženiu saturácie krvi kyslíkom. Záchvat môže byť spôsobený aj znížením cievneho odporu v systémovom obehu, čo následne vedie k zvýšenému prietoku krvi cez defekt komorového septa. Klinicky sú záchvaty charakterizované náhlym a výrazným objavením sa cyanózy s následnou synkopou. Staršie deti majú prirodzenú tendenciu si počas záchvatu čupnúť. To zvýši cievny odpor v systémovom obehu a dočasne redukuje vznik pravo-ľavého skratu prietoku krvi. Tým sa zvyšuje tlak na ľavej strane srdca a znižuje na pravej, čo vo výsledku znižuje celkové množstvo odkysličenej krvi vstupujúcej do systémového obehu.
Príčina ochorenia.
Predpokladá sa, že za vznik FT môžu byť zodpovedné faktory vonkajšieho prostredia alebo genetické faktory, prípadne kombinácia oboch. Z genetického hľadiska je ochorenie spojené s deléciami chromozómu č. 22 a DiGeorgeovým syndrómom. Genetická asociácia ochorenia bola pozorovaná pri génoch JAG1, NKX2-5, ZFPM2, VEGF, NOTCH1, TBX1 a FLT4.
Embryologické štúdie preukázali, že ochorenie vzniká v dôsledku nesprávnej pozície prednej časti septa, ktoré oddeľuje aortou a pľúcne tepny počas skorého embryonálneho vývinu (neskôr fúzuje s medzikomorovým septom). To vedie ku vzniku defektu komorového septa, pulmonálnej stenózy a dextropozície aorty. Hypertrofia pravej komory vzniká postupne ako následok rezistencie krvi pretekať cez jej výtokovú časť.

</doc>
<doc id="656619" url="https://sk.wikipedia.org/wiki?curid=656619" title="Donor (chémia)">
Donor (chémia)

Donor je častica, teda atóm, ión alebo molekula, ktorá je schopná poskytnúť voľný elektrónový pár, protón alebo funkčnú skupinu. Opakom donoru je akceptor. 
V Lewisovej teórii kyselín a zásad sa donory elektrónového páru označujú ako zásady.
Príklady.
V prípade vzniku koordinačnej väzby + je atóm dusíka donorom elektrónového páru a ión vodíka jeho akceptorom. V reakcii disociácie kyseliny octovej
 + formula_1 - + +
je kyselina octová donor protónu.

</doc>
<doc id="656622" url="https://sk.wikipedia.org/wiki?curid=656622" title="Donorno-akceptorná väzba">
Donorno-akceptorná väzba



</doc>
<doc id="656634" url="https://sk.wikipedia.org/wiki?curid=656634" title="Kamala Devi Harris">
Kamala Devi Harris



</doc>
<doc id="656635" url="https://sk.wikipedia.org/wiki?curid=656635" title="Kamala Devi Harrisová">
Kamala Devi Harrisová



</doc>
<doc id="656636" url="https://sk.wikipedia.org/wiki?curid=656636" title="Kamala Harris">
Kamala Harris



</doc>
<doc id="656637" url="https://sk.wikipedia.org/wiki?curid=656637" title="Hillary Diane Rodhamová Clintonová">
Hillary Diane Rodhamová Clintonová



</doc>
<doc id="656655" url="https://sk.wikipedia.org/wiki?curid=656655" title="Barbara Wolfová">
Barbara Wolfová

Barbara Wolfová (neprechýlene Barbara Wolf; * 8. september 1962, Mníchov) je nemecká diplomatka. Od augusta 2020 je mimoriadna a splnomocnená veľvyslankyňa Nemecka na Slovensku.
Životopis.
Barbara Wolfová v roku 1986 dokončila štúdium podnikového hospodárstva na Ludwig-Maximilians-Universität v Mníchove. V rokoch 1987 až 1989 vyštudovala prípravu na vyššiu zahraničnú službu.
Diplomatické pôsobenie.
V roku 1989 sa stala referentkou na Sekcii pre hospodárske a európske záležitosti na Spolkovom ministerstve zahraničných vecí v Bonne. V rokoch 1990 až 1992 pracovala ako tlačová referentka na veľvyslanectve v jordánskom Ammáne. V rokoch 1992 až 1995 bola referentkou pre európsku bezpečnostnú politiku na Spolkovom ministerstve zahraničných vecí. V rokoch 1995 až 1997 pracovala ako národná expertka pri Európskej komisii, na Generálnom riaditeľstve zahraničných vzťahov v Bruseli. V rokoch 1997 až 1999 bola referentka Stáleho zastúpenia pri Západoeurópskej únii v Bruseli. V rokoch 1999 až 2002 bola zástupkyňou veľvyslanca vo Vilniuse.
V rokoch 2002 až 2006 viedla pracovnú skupinu pre energetickú politiku na Sekcii hospodárstva Spolkového ministerstva zahraničných vecí v Berlíne. Následne bola do roku 2009 referentka pre politiku na veĺvyslanectve SRN v Paríži. V období 2009 až 2012 bola riaditeľkou Odboru Severnej Afriky na Spolkovom ministerstve zahraničných vecí. V rokoch 2012 až 2015 bola riaditeľkou Kancelárie Spolkovej republiky Nemecko v Ramalláhu v Palestíne. V rokoch 2015 až 2018 bola opäť riaditeľka Odboru Severnej Afriky. V rokoch 2018 až 2020 bola generálna konzulka SRN v Arbíle v irackom regióne Kurdistan.
Veľvyslankyňa na Slovensku.
Ako veľvyslankyňa na Slovensku pôsobí od augusta 2020. Prezidentka Zuzana Čaputová ju prijala 20. augusta 2020.

</doc>
<doc id="656658" url="https://sk.wikipedia.org/wiki?curid=656658" title="Barbara Wolf">
Barbara Wolf



</doc>
<doc id="656665" url="https://sk.wikipedia.org/wiki?curid=656665" title="Chlpačka veľká">
Chlpačka veľká

Chlpačka veľká ("Bombylius major") je parazitická mucha a najbežnejší druh z rodu "Bombylius".
Spôsobom letu aj výzorom sa podobá na čmele. Má výnimočný spôsob letu, veľmi rýchlo sa otáča okolo zvislej osi. Pôsobí aj ako opeľovač, pričom nepreferuje typ kvetov. Má veľmi dlhý cuciak. Nehryzie, nepichá a neprenáša choroby. Parazituje na iných druhoch hmyzu, hlavne na samotárskych včelách. Kladie vajíčka pred vchody do úkrytov alebo na kvety. Potom ako sa vajíčko dostane na hostiteľa, vyliahne sa z neho larva, ktorá začne hostiteľa (larva, vajíčko) pomaly požierať. Potom zakuklí a prezimuje.

</doc>
<doc id="656666" url="https://sk.wikipedia.org/wiki?curid=656666" title="Bombylius major">
Bombylius major



</doc>
<doc id="656673" url="https://sk.wikipedia.org/wiki?curid=656673" title="Ladislav Ballek (diplomat)">
Ladislav Ballek (diplomat)

Ladislav Ballek je slovenský diplomat. Od októbra 2020 je mimoriadny a splnomocnený veľvyslanec Slovenska v Iráne s priakreditáciou pre Afganistan a Pakistan.
Diplomatické pôsobenie.
Veľvyslanec v Iráne.
V júli 2020 mu Zuzana Čaputová odovzdala poverovacie listiny. Jeho predchodcom bol medzi rokmi 2016 a 2020 Ľubomír Golian.

</doc>
<doc id="656687" url="https://sk.wikipedia.org/wiki?curid=656687" title="Alexander Skarsgård">
Alexander Skarsgård

Alexander Johan Hjalmar Skarsgård (* 25. august 1976, Štokholm, Švédsko) je švédsky herec. Je známy vďaka seriálu "" (2008 - 2014), kde stvárnil postavu Erica Northmana. Stvárnil tiež jednu z vedľajších úloh v seriáli "Big Little Lies" (2017 - 2019) za ktorú získal mnoho ocenení.
Detstvo a mladosť.
Skarsgård sa narodil vo švédskom Štokholme. Je najstarším synom herca Stellana Skarsgårda a lekárky My Skarsgårdovej. Má päť mladších súrodencov: Gustafa, Sama, Billa, Eiju a Valtera. Gustaf, Bill a Valter sú tiež herci.
Skarsgård ako devätnásť ročný požiadal o výkon štátnej služby a pôsobil 18 mesiacov vo švédskej armáde, konkrétne v útvare SäkJakt. Po ukončení vojenskej služby v roku 1996 opustil Švédsko a šesť mesiacov navštevoval Leeds Metropolitan University v Anglicku.
V roku 1997 sa prihlásil na divadelný kurz na Marymount Manhattan College a presťahoval sa do New Yorku. Po šiestich mesiacoch sa vrátil do Štokholmu.
Kariéra.
Po svojom návrate do Švédska sa Skarsgård začal venovať hereckej práci a pracoval vo filmových, televíznych a divadelných produkciách. Na dovolenke v USA absolvoval konkurz na Meekusa vo filme "Zoolander" z roku 2001. V roku 2003 mu práca vo filme "Hundtricket-the Movie" priniesla nomináciu na cenu Guldbagge Award za najlepšieho herca vo vedľajšej úlohe. Bol päťkrát vyhlásený za najsexi muža vo Švédsku.
Zlom v jeho hereckej kariére nastal, keď ho obsadili do role seržanta Brada „Icemana“ Colberta v televíznom seriály "Generation Kill".
V roku 2007 sa zúčastnil konkurzu na úlohu Billa Comptona, v televíznom seriály "", ktorý sa natáčal v rokoch 2008 až 2014. Úlohu Billa Comptona nezískal, ale bol obsadený do úlohy Erica Northmana, šéfa upírov.
V roku 2009 spolupracoval s Lady Gaga, objavil sa v jej videoklipe piesne „Paparazzi“.
V roku 2011 hral vo filme "Melancholia", kde stvárnil manžela herečky Kristen Dunstovej.
V roku 2012 hral po boku Julianne Moore a Stevea Coogana v dramatickom filme "What Maisie Knew". Skarsgård bol v roku 2016 obsadený do hlavnej úlohy vo filme "The Legend of Tarzan", po boku Margot Robbiovej. Od roku 2017 do roku 2019 hral násilného manžela Perryho Wrighta v dramatickom seriáli "Big Little Lies". Za svoj herecký výkon získal v roku 2017 cenu Primetime Emmy za vynikajúceho herca vo vedľajšej úlohe v limitovanej sérii alebo filme.
V roku 2019 stvárnil citlivého nemeckého architekta vo filme "The Aftermath", ktorý sa odohral v povojnovom Hamburgu v roku 1946. V roku 2020 si Skarsgård zahrá v minisérii "The Stand", ktorá bola natočená podľa knižnej predlohy Stephena Kinga.
Súkromný život.
Skarsgård je fanúšikom švédskeho futbalu a podporuje klub Hammarby Fotboll so sídlom v Štokholme.
V júli 2011 získal čestný titul na Metropolitnej univerzite v Leedsi, kde predtým študoval. Bol tiež veľvyslancom amerického tímu pre zbierku Walking With The Wounded pre zranených vojakov. Označuje sa ako feminista.

</doc>
<doc id="656716" url="https://sk.wikipedia.org/wiki?curid=656716" title="Eclectus roratus">
Eclectus roratus



</doc>
<doc id="656721" url="https://sk.wikipedia.org/wiki?curid=656721" title="Skupina B">
Skupina B

Skupina B bola séria pravidiel zavedená v roku 1982 pre pretekárske automobily v pretekoch športových automobilov a pretekoch rely, ktoré zaviedla Medzinárodná automobilová federácia. Do Skupiny B patrili jedny z najrýchlejších, najvýkonnejších a nejprepracovanejších rely automobilov vôbec, pričom éra existencie tejto skupiny je často označovaná ako zlatá éra rely. Avšak pre viacero nehôd, z ktorých boli niektoré aj smrteľné, bola tejto skupine vyčítaná predovšetkým vysoká rýchlosť automobilov a nízka bezpečnosť davov fanúšikov, ktorí stáli pri cestách. Po smrti Henriho Toivonena a jeho spolujazdca Sergia Cresta na pretekoch Tour de Corse 1986, FIA zrušila Skupinu B a upustila od svojich plánov nahradiť ju Skupinou S a namiesto toho ju nahradila Skupinou A.
Triedy.
Triedy v Skupine B:
Automobily.
Skupina B:
Skupina S:

</doc>
<doc id="656733" url="https://sk.wikipedia.org/wiki?curid=656733" title="David Arquette">
David Arquette

David James Arquette (* 8. september 1971, Winchester, Virgínia, USA) je americký herec, filmový režisér, producent, scenárista a profesionálny wrestler. Pochádza z hereckej rodiny Arquetteových.
Detstvo a mladosť.
Je najmladším dieťaťom Brendy Arquetteovej a Lewisa Arquetteho. Jeho starý otec z otcovej strany bol komik Cliff Arquette. Jeho súrodenci Rosanna, Richmond, Patricia a Alexis sú tiež hercami.
Kariéra.
Známym sa stal počas 90. rokov 20. storočia, keď si zahral v niekoľkých hollywoodskych filmoch. Pred tým stvárnil niekoľko televíznych rolí pre American Broadcasting Company.
V roku 1996 nastal prielom v jeho kariére, keď stvárnil úlohu Deweya Rileyho, v horore Vreskot. Objavil sa aj v nasledujúcich pokračovaniach v roku 1997, 2000, 2011 a tiež v roku 2020 potvrdil svoju účasť na piatom pokračovaní, ktorého premiéru bola začiatkom roku 2022. 
Zahral si tiež v snímke "See Spot Run" v roku 2001. V januári 2011 sa objavil po boku svojej sestry Patricie, v televíznom seriály "Medium". O rok neskôr (2012) stvárnil menšiu úlohu v seriály "Cougar Town", kde hlavnú úlohu v seriály stvárnila jeho vtedajšia manželka, Courteney Coxová.
V roku 2020 vznikol dokumentárny film s názvom "You Cannot Kill David Arquette", ktorý hovorí o ceste Arquetteho počas jeho wrestlingovej kariéry aj o tom, ako bol nenávideným mužom vo wrestlingu.
Súkromný život.
Od roku 1999 bol manželom herečky Courteney Coxovej, s ktorou sa spoznal v roku 1996, pri natáčaní filmu Vreskot. Majú spolu jednu dcéru, Coco, ktorá sa narodila v júni 2004. S Coxovou sa v roku 2012 rozviedli. Rozvod nadobudol právoplatnosť v máji 2013. Od roku 2011 sa stretával s Christinou McLartyovou a v novembri 2013 oznámili, že čakajú svoje prvé spoločné dieťa. McLartyová porodila syna v roku 2014 a v júli toho istého roku sa zasnúbili a v apríli 2015 mali svadbu. Arquetteovi a McLartyovej sa v roku 2017 narodil aj druhý syn.
Arquette sa 25. apríla 2000 stal WCW World Heavyweight šampiónom vo wrestlingovej spoločnosti World Championship Wrestling (WCW) a je tým jediným hercom, ktorý toto dokázal bez wrestlingových skúseností. Kvôli tomuto víťazstvo je medzi wrestlingovou komunitou veľmi kritizovaný a mnohí mu tým prisudzujú veľkú vinu na páde WCW a to aj napriek tomu, že titul držal iba 12 dní.

</doc>
<doc id="656741" url="https://sk.wikipedia.org/wiki?curid=656741" title="Jacinda Ardernová">
Jacinda Ardernová

Jacinda Ardernová (* 26. júl 1980, Hamilton, Nový Zéland) je novozélandská politička, od októbra 2017 do januára 2023 premiérka. Funkcie sa ujala v 37 rokoch, a ku dňu vymenovania sa stala najmladšou ženou na svete v takto vysokej funkcii. Je predsedníčkou Novozélandskej strany práce, ktorá sa po období v opozícii na jeseň 2017 stala opäť vládnou stranou.
Životopis.
Pracovala ako politická poradkyňa britského labouristického premiéra Tonyho Blaira. V roku 2008 sa stala poslankyňou novozélandského parlamentu za Novozélandskú stranu práce. Dňa 1. augusta 2017 sa stala predsedníčkou strany. Vo voľbách v septembri 2017 skončila Strana práce na druhom mieste. Sformovala menšinovú vládnu koalíciu s treťou stranou v poradí New Zealand First, ktorá vďaka podpore Zelených získala dôveru parlamentu.
Ardernová je zástankyňou obmedzenia imigrácie a zvýšenia sociálnych výdavkov. Podporuje tiež sobáše párov rovnakého pohlavia a liberalizáciu zákona o interrupciách.
V januári 2018 oznámila, že je tehotná. 21. júna 2018 sa jej narodila dcéra.

</doc>
<doc id="656743" url="https://sk.wikipedia.org/wiki?curid=656743" title="Jacinda Ardern">
Jacinda Ardern



</doc>
<doc id="656751" url="https://sk.wikipedia.org/wiki?curid=656751" title="Huig de Groot">
Huig de Groot



</doc>
<doc id="656752" url="https://sk.wikipedia.org/wiki?curid=656752" title="Hugo de Groot">
Hugo de Groot



</doc>
<doc id="656754" url="https://sk.wikipedia.org/wiki?curid=656754" title="ICRW">
ICRW

ICRW môže byť medzinárodná (anglická) skratka pre: 

</doc>
<doc id="656755" url="https://sk.wikipedia.org/wiki?curid=656755" title="Hamilton (Nový Zéland)">
Hamilton (Nový Zéland)

Hamilton (maor. "Kirikiriroa") je hlavné mesto regiónu Waikato a s počtom obyvateľov 153 100 (2014) štvrté najväčšie mesto Nového Zélandu.

</doc>
<doc id="656759" url="https://sk.wikipedia.org/wiki?curid=656759" title="Vladimír Marko">
Vladimír Marko

Doc. PhDr. Vladimír Marko, PhD. (* 6. december 1961, Belehrad, SĽR, Juhoslávia) je slovenský vysokoškolský pedagóg pôvodom z Juhoslávie.
Životopis.
Narodil sa v Belehrade, kde vyštudoval filozofiu na Filozofickej fakulte. Do roku 1993 pôsobil na Filozofickej fakulte Univerzity v Novom Sade a od roku 1993 pôsobí na Katedre logiky a metodológie vied Filozofickej fakulty Univerzity Komenského v Bratislave. 
Publikoval tri vedecké monografie a desiatky vedeckých a odborných článkov.

</doc>
<doc id="656760" url="https://sk.wikipedia.org/wiki?curid=656760" title="Operácia Corona">
Operácia Corona

Operácia Corona bola taktika elektronického boja, používaná britskou RAF proti rádiom navádzaným stíhačom Luftwaffe počas druhej svetovej vojny. Spočívala vo využití výkonných pozemných vysielačov a nemecky hovoriaceho personálu RAF a WAAF na vysielanie falošných správ pre nemeckých stíhačov. 
Situácia.
Nemecká obrana proti nočnému bombardovaniu spočívala počas celej vojny najmä na využívaní pozemných radarových staníc. Každá stanica mala pridelenú skupinu lietadiel vo svojom sektore, ktoré po zameraní cieľa rádiovo navádzala. Rádiová komunikácia prebiehala v pásme 3-6 MHz. Signál s takouto frekvenciou sa však od iónosféry odráža a teda môže kopírovať zakrivený povrch Zeme. Pri dostatočne výkonnom vysielači je tak možné aj vysielanie na veľkú vzdialenosť.
Vznik systému.
Briti sa rozhodli tento fakt využiť a vyčlenili niekoľko silných vysielačov pošty, BBC a C&amp;W. Upravili ich na frekvencie používané nočnými stíhačmi Lufwaffe a nasmerovali vysielanie na Nemecko. Pôvodným zámerom bolo rušiť nemecké vysielanie hlukom, podobne ako to robili rušiace zariadenia Tinsel a Special Tinsel. Neskôr sa objavil nápad vytvoriť falošných riadiacich letovej prevádzky a vysielať falošné hlasové pokyny v nemčine. Na to bol potrebný personál s nemeckým materským jazykom, alebo s veľmi dobrou úrovňou nemčiny. Tento predpoklad bolo vďaka množstvu emigrantov z Nemecka možné splniť.
Nasadenie.
Prvýkrát bol systém "Corona" použitý pri nálete na Kassel v noci z 22. na 23. októbra 1943. Bol kombinovaný so simuláciou falošného náletu, Nemci ale tento zámer odhalili a nad cieľom čakalo 179 stíhačov. Falošnému riadiacemu sa nepodarilo stíhačov odkloniť. Výsledkom bola strata 42 bombardérov, čo predstavovalo 6,9%. Po prvom neúspechu sa taktika použitia vylepšovala. Jednou z veľmi účinných možností bolo vysielať varovanie pred tvorením sa hmly nad domovským letiskom stíhačov. Tí pri takomto varovaní prerušili boj a snažili sa o čo najrýchlejší návrat a bezpečné pristátie. Ďalším spôsobom boli opakované výzvy na dlho trvajúce testovanie rádiového spojenia.
Nemci si mysleli, že falošní operátori sú na palubách lietadiel, preto začali postupne nahrádzať mužských operátorov ženami. Pre britov ani toto opatrenie nepredstavovalo problém, zamenili svojich operátorov za nemecky hovoriace príslušníčky WAAF (Women's Auxiliary Air Force).
V neskorších fázach, keď už nemeckí letci s falošným vysielaním počítali, sa cieľ operácie zmenil na znepríjemnenie letu. Vysielali sa pasáže z Goetheho, nemeckých filozofov alebo nahrávky Hitlerových prejavov.

</doc>
<doc id="656766" url="https://sk.wikipedia.org/wiki?curid=656766" title="Airbnb">
Airbnb

Airbnb je webová služba sprostredkujúca prenájom ubytovania. K 7. januáru 2015 inzerovala cez milión ponúk z 34 tisíc miest a 190 krajín. Súkromná spoločnosť prevádzkujúca stránku, Airbnb Inc., bola založená v auguste 2008 a sídli v San Franciscu v americkom štáte Kalifornia.
Užívateľ sa musí pred využitím služieb stránky zaregistrovať a vytvoriť si osobnú stránku s profilom. Každá nehnuteľnosť je spojená s hostiteľom, ktorého profil obsahuje odporúčanie od ostatných užívateľov, hodnotenie od predošlých hostí, hodnotenie hostiteľov odozvy a systém osobných správ.
História.
Krátko po prisťahovaní do San Francisca v októbri 2007 nedokázali spolubývajúci a bývalí spolužiaci Brian Chesky a Joe Gebbia zaplatiť nájom za svoj podkrovný byt. Prišli teda s nápadom umiestniť do svojej obývacej izby nafukovacie matrace a prevádzkovať na nich ubytovanie spôsobom „bed and breakfast“. Prvým cieľom bolo zarobiť si nejaké peniaze na prilepšenie. Vo februári 2008 sa k nim pridal bývalý spolubývajúci Nathan Blecharczyk ako technický riaditeľ a tretí spoluzakladateľ nového podniku AirBed &amp; Breakfast. Vytvorili webovú stránku, ktorá ponúkala krátky prenájom pre ľudí, ktorí si nemohli prenajať hotel. V auguste 2008 oficiálne túto stránku spustili. Prví zákazníci k nim dorazili počas leta 2008.
Regulácie.
Európa.
Množstvo európskych miest, napr. Barcelona, Amsterdam, Paríž a Benátky posilnili právne predpisy týkajúce sa krátkodobých prenájmov, ako je Airbnb, s cieľom riešiť zvýšenie životných nákladov miestnych obyvateľov a ďalších problémov spojených s touto službou. V Írsku boli zavedené zákony, ktoré požadujú zmenu územného rozhodnutia pre krátkodobé prenájmy, obmedzujú krátkodobý prenájom na maximálne 90 dní ročne pre primárne rezidencie a vyžadujú registráciu prenajímateľov na miestnych úradoch. Napriek tomu sa do konca roka 2019 skutočne zaregistrovala iba menšina prenajímateľov ponúkajúcich nehnuteľnosti na Airbnb, čo si vyžiadalo prísnejšie presadzovanie.
Spojené štáty.
V USA na službu uvalili obmedzenia Washington, D. C., Los Angeles, Santa Monica, San Francisco, Charleston a New York. Jersey City, New Jersey má najväčší počet výpisov v štáte a destináciu číslo jeden pre Airbnb a je tiež považovaný za súčasť trhu New York City Airbnb. Referendum z novembra 2019 (pôvodne podporované spoločnosťou Airbnb) schválilo nariadenie pre krátkodobé prenájmy, ktoré sa považuje za najprísnejšie v Spojených štátoch. Toto nariadenie umožňuje iba 60 dní prenájmu ročne.
Japonsko.
V roku 2018 Japonsko vytvorilo nové pravidlá týkajúce sa zdieľania domov, medzi ktoré patrí registrácia hostiteľov a obmedzenie počtu dní, kedy je možné dom prenajímať, na 180 dní v roku.
Podvody na Airbnb.
V roku 2019 server vice.com upozornil na podvodné schémy niektorých hostiteľov. Predstavujú problém predovšetkým pre užívateľov, ktorí sú unavení po dlhej ceste do mesta, v ktorom sú prvý krát. Podvod funguje spôsobom, že po tom, ako sa užívateľ dostaví na miesto ubytovania, hostiteľ sa ozve s tým, že vznikol problém a že ubytovanie v danom dome nie je možné, a ponúkne iné ubytovanie. Pošle užívateľovi pekné obrázky náhradného ubytovania, ale na mieste užívateľ zistí, že náhradné ubytovanie je skôr búda s nábytkom zo skládky. Pokiaľ sa užívateľovi ubytovanie nepáči, mal by podľa podmienok Airbnb ubytovanie okamžite stornovať a nezostávať ani jednu noc. Pokiaľ je niekto v danom meste prvý krát a do mesta dorazil neskoro večer po dlhej ceste, pravdepodobne nové ubytovanie hľadať nebude.
Pretože v systéme Airbnb hodnotí nielen užívateľ hostiteľa, ale aj hostiteľ užívateľa, užívatelia, ktorí sa dožadovali svojich práv, dostali od podvodných hostiteľov negatívnu recenziu.
Kritika.
Služba Airbnb bola kritizovaná za údajné zvýšenie cien okolitého bývania. Od globalizácie spoločnosti schválilo mnoho vlád rôznymi predpismi obmedzenia pre spoločnosti, ktoré poskytujú prenájom nehnuteľností, ako je Airbnb. V San Franciscu viedol tento problém k protestom v novembri 2015. Prenajímatelia boli obvinení z nezákonného vysťahovania nájomníkov, aby previedli nehnuteľnosti na zoznamy Airbnb. Štúdia Katedry ekonómie z University of Massachusetts v Bostone zistila, že s každým dvanástym zápisom Airbnb sa výška nájomného zvýšila o 0,4%.
Na Airbnb sa sťažujú obyvatelia, ktorí žijú v blízkosti prenajímaných nehnuteľností.
Filantropia.
V novembri 2012 spoločnosť Airbnb uzavrela partnerstvo s primátorom mesta New York Michaelom Bloombergom, aby ponúkla bezplatné bývanie pre ľudí vysídlených hurikánom Sandy. Airbnb vybudovalo mikrostránku, kde sa obete žiadajúce o bývanie registrovali a vlastníci nehnuteľností ponúkali ubytovanie zdarma. Od poplatkov za služby sa upustilo, pričom sa zachovala záruka hostiteľa. V januári 2017 spoločnosť ponúkla bezplatné bývanie utečencom a iným osobám, ktoré nemali povolený vstup do USA v dôsledku výkonného nariadenia Donalda Trumpa, ktoré dočasne zakázalo utečencom do Spojených štátov. V júni 2017 spustila Airbnb Open Homes, aby spojila hostiteľov ponúkajúcich bezplatné alebo lacné bývanie ľuďom, ako sú utečenci a ľudia utekajúci pred prírodnými katastrofami.
Dopad Covid-19.
V liste zamestnancom, generálny riaditeľ Brian Chesky uviedol, že spoločnosť prepustila 1 900 zo 7 500 pracovníkov kvôli pandémii COVID-19 a obmedzovaniu firiem, ktoré priamo podporujú zdieľanie domov.

</doc>
<doc id="656767" url="https://sk.wikipedia.org/wiki?curid=656767" title="Terézia Kružliaková">
Terézia Kružliaková

Mgr. art. Terézia Kružliaková ArtD. , rodená Babjaková ( * 5. marec 1978, Banská Bystrica) je slovenská operná speváčka, mezzosporanistka.
Zo života.
Narodila sa 5. marca 1978 v Banskej Bystrici rodičom Terézii a Štefanovi Babjakovi. Obidvaja rodičia boli profesionálni speváci v Opere divadlo Jozefa Gregora Tajovského v Banskej Bystrici. Otec bol sólista a matka najskôr spievala sólovo a potom spievala v zbore. Pochádza z piatich detí: Martin, Štefan, Ján, Anna a Terézia. Okrem Anny sa všetci venujú spevu.
Absolvovala v roku 1999 Konzervatórium Jána Levoslava Bellu v Banskej Bystrici, odbor spev, prof. Dagmar Rohová. Následne ju prijali na VŠMU v Bratislave, taktiež odbor spev u prof. Zlatici Livorovej. Svoje vysokoškolské štúdium ukončila v roku 2004. Už počas vysokoškolského štúdia dostala angažmán v SND ako sólistka opery.
V roku 2024 ukončila doktorandské štúdium na Vysokej škole múzických umení kde pôsobila ako pedagóg spevu. Na Katedre spevu Hudobnej a tanečnej fakulte pôsobí ako externá spolupracovníčka.

</doc>
<doc id="656768" url="https://sk.wikipedia.org/wiki?curid=656768" title="Vladimíra Marcinková">
Vladimíra Marcinková

Mgr. Vladimíra Marcinková (rod. Ledecká; * 17. august 1991, Levoča) je slovenská politička, od roku 2020 poslankyňa Národnej rady SR, kde aktuálne pôsobí aj ako podpredsedníčka výboru pre európske záležitosti. V súčasnosti je členkou poslaneckého klubu SaS.
Život.
Narodila sa v Levoči a pochádza zo Spišského Hrhova, aktuálne žije a pôsobí v Bratislave. Vyštudovala právo na Univerzite Pavla Jozefa Šafárika v Košiciach. Jej manželom je od roku 2019 slovenský hokejový reprezentant Tomáš Marcinko, v roku 2020 sa im narodila dcéra Lina a v roku 2023 syn Leon. Je dcérou bývalého starostu Spišského Hrhova a bývalého štátneho tajomníka na Ministerstve investícií, regionálneho rozvoja a informatizácie, Vladimíra Ledeckého.
Kariéra.
Pracovala ako dobrovoľníčka na kampani Andreja Kisku v prezidentských voľbách v roku 2014. Neskôr sa pridala do tímu prezidenta, kde bola vedúcou odboru regionálnej politiky a mala tiež na starosti inovácie a podnikateľské prostredie. 
Politika.
V roku 2019 bola Marcinková jednou zo zakladajúcich členov novovznikajúcej strany bývalého prezidenta Andreja Kisku, ZA ĽUDÍ. Na jej ustanovujúcom sneme (28. septembra 2019 v Košiciach) bola zvolená za členku predsedníctva strany. V parlamentných voľbách v roku 2020 kandidovala z 11. miesta kandidátky ZA ĽUDÍ a dostala sa do parlamentu ako poslankyňa tejto strany. Vo voľbách získala 15 567 preferenčných hlasov a po zohľadnení prednostného hlasovania skončila na 6. mieste v strane.
V parlamente bola podpredsedníčkou Výboru NR SR pre ľudské práva a národnostné menšiny a členkou Výboru NR SR pre sociálne veci. V máji 2021 bola parlamentom zvolená za predsedníčku Výboru NR SR pre európske záležitosti a stala sa tak prvou ženou na tejto pozícii.
V septembri 2021 spolu s platformou okolo ministerky spravodlivosti Márie Kolíkovej vystúpila zo strany Za ľudí a v poslaneckom klube SaS vytvorili platformu Za spravodlivé Slovensko, ale do strany samotnej nevstúpili.
Vo voľbách do Národnej rady Slovenskej republiky v roku 2023 kandidovala z 5. miesta na kandidátnej listine SaS. Vo voľbách získala 46 095 preferenčných hlasov a po zohľadnení prednostného hlasovania skončila na 4. mieste.
Dlhodobo podporuje účasť žien a mladých ľudí v politike. Vo februári 2024 ohlásila svoju kandidatúru do európskeho parlamentu za stranu SaS.
Zákonodarná a politická iniciatíva.
V NR SR sa venuje najmä ľudsko-právnym a sociálnym témam.
Ako členka Výboru NR SR pre ľudské práva a menšiny spoločne s poslancom Ondrejom Dostálom v máji 2020 iniciovala poslanecký prieskum na Úrade komisára pre deti kvôli dôvodným obavám, že činnosti úradu a samotnej komisárke nemožno plne dôverovať v agende, akou je ochrana práv detí a presadzovanie ich najlepšiemu záujmu.
Marcinková v súvislosti s prerokovaním petície "Za klímu, za budúcnosť" v marci 2021 navrhla pozmeňujúce uznesenie, aby parlament vyhlásil stav klimatickej núdze, čo však poslanci neschválili.
V júni 2021 na Výbore NR SR pre európske záležitosti predložila uznesenie zatknutia a únosu bieloruského novinára a aktivistu Romana Pratasevica, ktoré bolo členmi výboru schválené. Následne na tlačovej konferencii spoločne s premiérom Hegerom privítala tvrdé sankcie voči režimu Alexandra Lukašenka v Bielorusku.
Pôsobila ako iniciátorka a spolupredkladateľka viacerých legislatívnych zmien, ktoré rozšírili práva detí či sociálnu pomoc matkám a rodinám. Zákony sa týkali zmien, ako napríklad zvýšenia výšky materskej pre policajtky a vojačky, rozšírenie nároku jednorazového príspevku pre zverení dieťaťa do náhradnej starostlivosti, umožnenie poberať rodičovský príspevok starými rodičmi, rozšírenie pracovných práv pre tehotné príslušníčky a príslušníčky hasičského a záchranného zboru, ktoré sa starajú o dieťa mladšie ako 3 roky, umožnenie prítomnosti blízkej osoby pri pôrode, zavedenie otcovskej dovolenky na 14 dní po pôrode alebo podpora vzniku firemných škôlok.
Výbor NR SR pre európske záležitosti pod jej vedením 24. februára 2022 ako prvý v rámci výborov členských krajín Európskej únie odsúdil agresiu Ruska na Ukrajine, podporil nezávislosť a územnú celistvosť Ukrajiny a vyzval na razantnú, rýchlu a jednotnú reakciu členských štátov Európskej únie a NATO.
V januári 2023 spustila petíciu na podporu zakotvenia práva detí mať pri sebe rodiča v nemocnici. Petíciu v priebehu pár dní podpísalo viac než 50-tisíc ľudí.
V rámci svojej činnosti podporuje práva menšín a iných zraniteľných skupín. V rámci parlamentnej rozpravy sa viac-krát verejne zastala práv transgender osôb. Dlhodobo podporuje rozšírenie práv LGBTI ľudí. V júni 2022 sa postavila proti návrhu zákona, ktorý by zakazoval vyvesenie dúhovej vlajky na verejných budovách a na znak podpory LGBTI komunite vyvesila dúhovú vlajku z okna svojej poslaneckej kancelárie. S podporou zraniteľných skupín obyvateľstva súvisí aj predloženie zákona, ktorý zvýši ochranu obzvlášť zraniteľných obetí trestných činov a ochráni ich pred druhotnou viktimizáciou. 
Výrazne sa angažovala v rámci voľby Komisára pre deti a Verejného ochrancu práv. Na funkciu ombudsmana nominovala Mariána Töröka, bývalého vedúceho kancelárie ombudsmanky. Zároveň presadila zákon, na základe ktorého ostáva vo svojej funkcii Verejný ochranca práv až do zvolenia svojho nástupcu. Tým sa zamedzí znefunkčnenie tohto úradu.
V rámci svojej činnosti podporuje práva žien a odmieta sprísňovanie interrupčných zákonov, ktoré sa v NR SR pravidelne predkladané.
Odmieta spoluprácu s extrémistami a populistický štýl robenia politiky.

</doc>
<doc id="656769" url="https://sk.wikipedia.org/wiki?curid=656769" title="Gamma Ray">
Gamma Ray

 
Gamma Ray je power metalová skupina pochádzajúca z mesta Hamburg v Nemecku. Založil ju Kai Hansen z kapely Helloween.
Diskografia.
Radové albumy

</doc>
<doc id="656770" url="https://sk.wikipedia.org/wiki?curid=656770" title="Microsoft Teams">
Microsoft Teams

Microsoft Teams je firemná platforma, ktorá umožňuje textovú komunikáciu, videohovory, dátové úložisko na ukladanie súborov (na týchto súboroch je tiež možné spolupracovať) a integráciu ďalších aplikácií do tohto prostredia.
Služba je integrovaná v predplatenom Office 365. Platforma tiež umožňuje integrovať produkty iných spoločností. Microsoft Teams je konkurencia služieb ako je napríklad Slack, Zoom alebo Google Meet.
Spoločnosť Microsoft predstavila Teams na udalosti v New Yorku a spustila službu 4. novembra 2016. Platforma Microsoft Teams bola vytvorená a v súčasnosti ju vedie Brian MacDonald, ktorý je viceprezidentom spoločnosti Microsoft.
Microsoft Teams je nástupcom platformy Skype for Business, ktorá bude ukončená 31. júla 2021.

</doc>
<doc id="656771" url="https://sk.wikipedia.org/wiki?curid=656771" title="Eletronický boj">
Eletronický boj



</doc>
<doc id="656772" url="https://sk.wikipedia.org/wiki?curid=656772" title="International Bar Association">
International Bar Association

International Bar Association (IBA) () je združenie pozostávajúce z právnikov, advokátskych komôr a právnych spoločností. IBA bola založená v roku 1947 a v súčasnosti má viac ako 80 000 individuálnych právnikov a 190 advokátskych komôr a právnych spoločností. Jej centrála sa nachádza v Londýne v Anglicku. Pobočky má vo Washingtone, D.C., USA, v Soule v Južnej Kórei a v São Paulo v Brazílii.
História IBA.
Zástupcovia 34 štátnych advokátskych komôr sa 17. februára 1947 zhromaždili v New Yorku, aby vytvorili IBA. Počiatočné členstvo bolo obmedzené iba na advokátske komory a právnické spoločnosti, ale v roku 1970 bolo členstvo v IBA otvorené aj pre jednotlivých právnikov. Členmi IBA sú členovia právnickej profesie vrátane advokátov, právnych zástupcov, predstaviteľov súdnictva, interných právnikov, vládnych právnikov, akademikov a študentov práva. 
Vzťahy s inými medzinárodnými organizáciami.
IBA má od roku 1947 štatút osobitného poradného orgánu pred Valným zhromaždením OSN a Hospodárskou a sociálnou radou OSN (ECOSOC). 9. októbra 2012 podpísala Memorandum o porozumení s Organizáciou pre hospodársku spoluprácu a rozvoj (OECD). IBA tiež spolupracuje s OECD a Úradom OSN pre drogy a kriminalitu (UNODC) v Protikorupčnej stratégii pre právnické povolanie, ktorá je protikorupčnou iniciatívou pre právnikov. Uzavrela partnerstvo aj s ďalšími organizáciami vrátane Medzinárodnej federácie účtovníkov (IFAC) a Medzinárodnej organizácie zamestnávateľov (IOE).
Štruktúra IBA.
IBA je rozdelená do dvoch divízií - divízia právnej praxe (LPD) a divízia verejného a profesionálneho záujmu (PPID). Každá divízia má rôzne výbory a fóra, ktoré sa venujú konkrétnym oblastiam praxe. Tieto výbory a fóra vydávajú pravidelné publikácie zamerané na medzinárodnú právnu prax.
V rámci PPID sídli Komisia pre advokátske záležitosti (BIC) a Inštitút pre ľudské práva (IBAHRI). BIC bola založená v roku 2004 a tvoria ju zástupcovia advokátskych komôr a právnych spoločností z celého sveta.
Súčasným výkonným riaditeľom IBA je Mark Ellis.
Inštitút pre ľudské práva (IBAHRI).
Inštitút pre ľudské práva Medzinárodnej advokátskej komory (IBAHRI) bol založený v roku 1995 za čestného predsedníctva Nelsona Mandelu. Poslaním IBAHRI je „podporovať, chrániť a presadzovať ľudské práva na základe spravodlivého právneho štátu“. IBAHRI realizuje rôzne projekty v oblasti ľudských práv a vlády zákona, najmä pokiaľ ide o nezávislosť súdnictva a práva na spravodlivý proces.
Kódexy a usmernenia k právnej praxi.
IBA vydáva kódexy a usmernenia pre medzinárodnú právnu prax. Pravidlá IBA o dokazovaní v medzinárodnej arbitráži, prijaté v roku 1999 a revidované v roku 2010, sa používajú v medzinárodnej obchodnej arbitráži.
IBA taktiež vydala: Pokyny IBA o konflikte záujmov v medzinárodnej arbitráži, Pokyny IBA pre vypracovanie doložiek v medzinárodnej arbitráži a Zásady IBA pre výkon právnickej profesie (2011).
Cena IBA za vynikajúcu medzinárodnú právničku.
IBA pravidelne udeľuje cenu ženám - vynikajúcim právničkám. Udeľuje sa každý druhý rok a sponzoruje ju spoločnosť LexisNexis. Zahŕňa dar vo výške 5 000 USD na charitu podľa výberu víťaza.
Medzi držiteľky ceny patria:
Členovia IBA na Slovensku.
Spomedzi slovenských advokátskych kancelárií je členom IBA Witt&amp;Kleim Advokátska kancelária s.r.o., White &amp; Case LLP, Kinstellar. Členom je aj Slovenská advokátska komora.

</doc>
<doc id="656774" url="https://sk.wikipedia.org/wiki?curid=656774" title="Mária Stanková">
Mária Stanková

Doc. Mgr. Mária „Mara“ Stanková, PhD. (* 8. jún 1989, Myjava) je slovenská spisovateľka, vysokoškolská pedagogička, prekladateľka, redaktorka, korektorka a príležitostná copywriterka.
Životopis.
V roku 2008 začala štúdium slovenského jazyka a literatúry na Katedre slovenskej literatúry a literárnej vedy Filozofickej fakulty Univerzity Komenského v Bratislave. Od roku 2013 pokračovala štvorročným interným doktorandským štúdiom a stala sa zároveň aj lektorkou slovenčiny ako cudzieho jazyka v inštitúcii Studia Academica Slovaca.
Od roku 2014 pracuje ako prekladateľka z anglického jazyka vo vydavateľstvách NOXI, Vydavateľstvo spolku slovenských spisovateľov, Slovart a Ikar.
Od roku 2017 pôsobí ako odborná asistentka na Katedre žurnalistiky Filozofickej fakulty Univerzity Komenského v Bratislave.
V roku 2022 získala titul docentka.

</doc>
<doc id="656779" url="https://sk.wikipedia.org/wiki?curid=656779" title="Labouristická strana (Spojené kráľovstvo)">
Labouristická strana (Spojené kráľovstvo)

Labouristická strana () je stredoľavicová politická strana vo Spojenom kráľovstve. Bola založená na začiatku 20. storočia. Od roku 1920 bola hlavnou stranou na ľavej strane politického spektra v Anglicku, Škótsku a Walese, ale nie v Severnom Írsku, kde len nedávno začala budovanie svojej organizačnej štruktúry.
Vo voľbách roku 1997 strana pod vedením Tonyho Blaira zvíťazila, aj keď sa pôvodná veľká väčšina v Dolnej snemovni znížila na 167 kresiel a roku 2005 až na 66 poslancov. Labouristi sú vedúcou silou vo waleskej koaličnej vláde a opozičnou stranou v Škótskom parlamente.
Politika strany.
Strana pôvodne vznikla z iniciatívy odborárskeho hnutia a socialistických strán ako platforma pre podporu záujmov robotníckej a nižšej triedy, napriek tomu dnes podporuje aj záujmy strednej triedy. Pôvodne strana presadzovala ľavicové a socialistické idey ako štátne vlastníctvo dôležitých odvetví priemyslu, zásahy vlády do hospodárstva, prerozdeľovanie bohatstva, zvyšovanie práv pre robotníkov a slabšie sociálne skupiny, sociálny štát alebo verejne spravované a financované zdravotníctvo a školstvo. Na konci 80. rokov začala strana pod vedením Neila Kinnocka, Johna Smitha a Tonyho Blaira zastávať názory podporujúce regulovanú trhovú ekonomiku, čo viedlo k tomu, že začala byť označovaná ako sociálnodemokratická alebo dokonca ako strana tzv. tretej cesty.
Od roku 2015, po zvolení Jeremyho Corbyna, sa strana vracala k niektorým pôvodným demokraticky socialistickým myšlienkam. Labouristická strana sa prejavuje silne proeurópsky, hoci aj v rámci nej pri odchode krajiny z EÚ existovala frakcia „Labour Leave“.
Kritika.
V roku 2019 vyšlo najavo, že v strane bol silne rozšírený antisemitizmus, ktorý vedenie strany vrátane predsedu Jeremyho Corbyna dlhodobo neriešilo. Bolo zaznamenaných viac ako 130 nevyriešených prípadov, kde členovia strany prejavovali nenávistné prejavy na adresu Židov vrátane ich vyhladenia. Tresty v takýchto prípadoch buď neprišli, alebo boli slabé.

</doc>
<doc id="656780" url="https://sk.wikipedia.org/wiki?curid=656780" title="Labour Party">
Labour Party



</doc>
<doc id="656781" url="https://sk.wikipedia.org/wiki?curid=656781" title="Land of the Free">
Land of the Free

Land of the Free je štvrtý radový album od nemeckej power metalovej skupiny Gamma Ray nahraný 29. mája 1995. 

</doc>
<doc id="656786" url="https://sk.wikipedia.org/wiki?curid=656786" title="Satoshi Nakamoto">
Satoshi Nakamoto

Satoshi Nakamoto (po slovensky aj Satoši Nakamoto) je meno alebo pseudonym osoby alebo skupiny, ktorá navrhla a vytvorila protokol pre Bitcoin a potrebný softvér, Bitcoin-Qt. V roku 2008 na e-mailovej konferencii metzdowd.com zverejnil popis digitálnej meny Bitcoin.
V roku 2009 vydal prvý softvér, ktorý zahájil chod celej siete a prvých jednotiek Bitcoin meny. Jeho skutočná identita nie je známa.
Nakamoto ďalej prispieval do ďalších verzií Bitcoin softvéru spoločne s ostatnými vývojármi, v polovici roku 2010 sa postupne vytratil jeho kontakt s vývojárskym tímom a celou komunitou. Zhruba v tejto dobe prenechal kontrolu nad úložiskom zdrojového kódu a kľúčových funkcií softvéru Gavinovi Andresenovi. Taktiež predal doménu Bitcoin.org a niekoľko ďalších domén do rúk predných členov komunity Bitcoinu.
Podľa domnienok by Nakamoto mohol mať vo vlastníctve zhruba jeden milión bitcoinov.

</doc>
<doc id="656787" url="https://sk.wikipedia.org/wiki?curid=656787" title="Ján Hacek">
Ján Hacek

Doc. Mgr. Ján Hacek, PhD. (* 1984, Čadca) je slovenský vysokoškolský pedagóg. V súčasnosti je odborným asistentom a vedúcim Katedry žurnalistiky Filozofickej fakulty Univerzity Komenského v Bratislave.
Životopis.
V rokoch 2004 až 2008 študoval magisterské štúdium žurnalistiky na Filozofickej fakulte Katolíckej univerzity v Ružomberku. Do roku 2011 na rovnakej fakulte pokračoval doktorandským štúdiom teórie a dejín žurnalistiky. Popri doktorandskom štúdiu bol v roku 2010 novinárom v Rádiu Slovensko.
Od septembra 2011 začal pôsobiť ako odborný asistent na Katedre žurnalistiky Filozofickej fakulty Univerzity Komenského v Bratislave.
Bol porotcom súťaže Novinárska cena 2019 v kategórii Audiovizuálna žurnalistika – Najlepší investigatívny príspevok.

</doc>
<doc id="656789" url="https://sk.wikipedia.org/wiki?curid=656789" title="Xifos">
Xifos

Xifos (gr. ξίφος) bol krátky jednoručný dvojsečný meč v tvare listu, ktorý bol v starovekom Grécku používaný na sekanie, rezanie a bodanie. Bol využívaný od doby bronzovej a vo svojich dielach ho spomínal už Homér. 
Čepeľ mala dĺžku 50 - 60 cm, hoci v grécko-perzských vojnách používali mnohí Sparťania kratšie meče (30 - 45 cm). Kratší xifos bol výhodnejší v tlačenici, ktorá vznikla v prvej línii, keď sa dve falangy zrazili o seba. Pôvodne sa xifos vyrábal z bronzu a na rozdiel od železa a ocele bol odlievaný a nie kovaný. Od 7. a 6. storočia pred naším letopočtom bol však bronz nahradený železom. 
Napriek jeho ikonickému vzhľadu nebol xifos primárnou zbraňou starogréckeho bojovníka. Tou bola väčšinou kopija nazývaná doru. Rad na meč prišiel až vtedy, keď kopija zlomila alebo ju bojovník stratil v boji. Xifos tasili bojovníci tiež vtedy, keď potrebovali odhodiť svoju kopiju a štít, aby mohli prenasledovať unikajúcich nepriateľov. 

</doc>
<doc id="656792" url="https://sk.wikipedia.org/wiki?curid=656792" title="Ladislav Ballek">
Ladislav Ballek

Ladislav Ballek môže byť:

</doc>
<doc id="656796" url="https://sk.wikipedia.org/wiki?curid=656796" title="Music festival Piešťany">
Music festival Piešťany

Music festival Piešťany (v minulosti Piešťanský hudobný festival alebo Piešťanský festival, skratka PF) je medzinárodný festival klasickej hudby, ktorý sa koná v Piešťanoch každoročne od roku 1956. Festival je druhým najstarším festivalom na Slovensku po Hudobnom lete Trenčianske Teplice. Hlavnými organizátormi sú Dom umenia Piešťany, ktorý je aj hlavným miestom konania koncertov, spolu s Mestom Piešťany a Slovenskými liečebnými kúpeľmi Piešťany. V desiatych rokoch 21. storočia sa festival rozšíril aj do miest Hlohovec a Nové Mesto nad Váhom.
Iniciátorom a zakladateľom festivalu bol hudobný skladateľ Eugen Suchoň, ktorý ho spolu so svojimi spolupracovníkmi pozdvihol už v prvých rokoch existencie na špičkovú európsku úroveň. Počas doterajších ročníkov na ňom účinkovali najvýznamnejšie hudobné slovenské i zahraničné telesá a vynikajúci vokálni i inštrumentálni sólisti. K pravidelným účinkujúcim patria Slovenská filharmónia, Štátna filharmónia Košice, Štátna opera Banská Bystrica, Slovenský komorný orchester Bohdana Warchala, Štátny komorný orchester Žilina, Moyzesovo kvarteto, Umelecký súbor Lúčnica či SĽUK. Pred dobudovaním Domu umenia sa hlavné koncerty konali v sále hotela Slovan a v piešťanskom amfiteátri.

</doc>
<doc id="656798" url="https://sk.wikipedia.org/wiki?curid=656798" title="Piešťanský hudobný festival">
Piešťanský hudobný festival



</doc>
<doc id="656799" url="https://sk.wikipedia.org/wiki?curid=656799" title="Piešťanský festival">
Piešťanský festival



</doc>
<doc id="656804" url="https://sk.wikipedia.org/wiki?curid=656804" title="Vladimír Balla">
Vladimír Balla

Vladimír Balla (* 8. máj 1967, Nové Zámky) je slovenský spisovateľ.. Vo svojich absurdne ladených postmoderných prózach zväčša prenikavo tematizuje problematiku odcudzenia. Dlhodobo pracuje na mestskom úrade v rodisku. Román "V mene otca" (ako aj iné prózy) sa dočkal prekladu do viacerých svetových jazykov.

</doc>
<doc id="656807" url="https://sk.wikipedia.org/wiki?curid=656807" title="Ulica Zuzany Chalupovej">
Ulica Zuzany Chalupovej

Ulica Zuzany Chalupovej je ulica v Bratislave, v mestskej časti Petržalka. Nachádza sa na sídlisku "Slnečnice - zóna Mesto" v miestnej časti Lúky.
Je pomenovaná podľa Zuzany Chalupovej maliarky slovenského pôvodu zo Srbska. Tvorí ju zástavba bytových domov, ktoré boli postavené na začiatku 21. storočia. Na ulici sa nachádza Slnečnice Market, hračkárstvo, barber, bar, vinotéka...

</doc>
<doc id="656809" url="https://sk.wikipedia.org/wiki?curid=656809" title="Budova Slovenskej obilnej spoločnosti">
Budova Slovenskej obilnej spoločnosti

Budova Slovenskej obilnej spoločnosti je objekt nachádzajúci sa v Bratislave na Hlbokej ceste 2, postavená v rokoch 1941 až 1943 podľa projektu Juraja Tvarožka z roku 1940. 
Budova je poslednou veľkou Tvarožkovou realizáciou, na ktorej pracoval na základe prvenstvu v súťaži staviteľa Tatra, stav. úč. spol. Pôvodne slúžila Slovenskej obilnej spoločnosti (SOS), ktorá obchodovala s obilím v rámci Obilnej spoločnosti pre Slovensko (OSS). Budova bola koncipovaná vo funkcionalistickom štýle. Trojkrídlový objekt mal štyri poschodia a dva suterény. Okrem kancelárií sa na horných poschodiach nachádzali byty. 
Budove štýlovo uškodili dostavby a prestavby v rokoch 1968, 1985, resp. 1998, kedy bolo postupne dostavané štvrté krídlo s kinom a kuchyňou, nadstavané piate poschodie a klasicizujúci tympanón v atike spolu s mohutnou elipsovitou markízou nad vstupom. Pozoruhodné dielo neskorej moderny tým prišlo o svoj pôvodný charakter.
Samotné obilné obchodovanie na Slovensku realizovala Slovenská obilná účastinná spoločnosť (SOS) ako akciová spoločnosť, pričom akcionármi boli jednotliví obchodníci s obilím. Na SOS bola uvalená dočasná národná správa dňa 20. júna 1939 a potom dňa 24. apríla 1945 aby dňa 17. mája 1946 SOS prešla pod národnú správu. Situácia sa zopakovala aj po februári 1948, keď dňa 20. mája 1948 bola výmerom uvalená na SOS dočasná národná správa až nakoniec bola 30. júna 1949 znárodnená zoštátnením. V roku 1947 budova slúžila SOS a OSS a kedy ju zabralo ÚV KSČ ale v roku 1968 im už patrila.
Počas komunistického režimu slúžil objekt ako sídlo Ústredného výboru KSS (symbol režimu). Po Nežnej bolo najprv sídlom Ministerstva školstva a potom až do súčasnosti Ministerstva zahraničných vecí a európskych záležitostí Slovenskej republiky.

</doc>
<doc id="656811" url="https://sk.wikipedia.org/wiki?curid=656811" title="Ekonomika spoločného využívania">
Ekonomika spoločného využívania

Ekonomika spoločného využívania (Iné názvy: hospodárstvo spoločného využívania zdrojov, prístupová ekonomika, jazykovo nesprávne ekonomika zdieľania, zdieľaná ekonomika, zdieľané hospodárstvo, angl. "sharing economy", "access economy") je hospodársky systém založený na spoločnom využívaní nedostatočne využívaných aktív (t.j. prvkov majetku) alebo služieb priamo medzi fyzickými osobami za poplatok alebo zadarmo, často prostredníctvom internetu; v užšom zmysle je v tejto definícii spomínané „zadarmo“ obmedzené na prípady, kde dotyčný síce nedostane peniaze, ale dostane nejakú nepeňažnú protihodnotu (napr. inú vec). Ekonomika spoločného využívania je hlavná podmnožina tzv. kolaboratívnej spotreby (iný názov: spoluspotrebiteľstvo; angl. "collaborative consumption"). Kolaboratívna spotreba je jedna zo súčastí tzv. kolaboratívneho hospodárstva (iné názvy: kolaboratívna ekonomika, ekonomika spolupráce; angl. "collaborative economy"), pričom ostatné súčasti kolaboratívneho hospodárstva sú kolaboratívna výroba, kolaboratívne financie, kolaboratívne vzdelávanie. Viaceré texty však používajú termíny kolaboratívne hospodárstvo a ekonomika spoločného využívania ako synonymá.
Jazykové poznámky.
Slovo zdieľať (a teda aj názvy ekonomika zdieľania, zdieľaná ekonomika a zdieľané hospodárstvo) je v súčasnosti v slovenčine nespisovné (bohemizmus), ale Jazykovedný ústav Ľudovíta Štúra Slovenskej akadémie vied sa vyjadril, že existuje možnosť, že v budúcnosti bude slovo zaradené medzi spisovné. Pokiaľ o tvary obsahujúce slovo zdieľanie, v slovenčine sa síce najčastejšie vyskytuje tvar „zdieľaná ekonomika“ („zdieľané hospodárstvo“), ten je však vecne nevhodný, pretože ide o jazykovo chybný preklad anglického výrazu „sharing economy“ a pretože sa nezdieľa ekonomika, ale ide len o ekonomiku spočívajúcu v zdieľaní.
Charakteristika.
Niektoré služby, ktoré sú zahrnuté pod pojmom ekonomika spoločného využívania, sú trochu kontroverzné, pretože namiesto zvýšenia efektivity využívania zdrojov je ich hlavnou črtou skôr generovanie zisku prostredníctvom zníženia ceny práce. Hranica medzi „spoločným využívaním“ a „prenajímaním“ je tenká. Popri znižovaní cien dochádza aj k znižovaniu spotreby (napríklad predaj áut).
V posledných rokoch ale vo svete vznikajú aj iné formy spoločného využívania produktov. Nielen podnikateľské subjekty, ktoré produkty prenajímajú, ale aj platformy združujúcej ľudí, ktorí vlastnené veci spoločne využívajú, vymieňajú a požičiavajú si medzi sebou. Príkladom môže byť napr. car-sharing alebo verejný bicykel. Známym príkladom je služba Airbnb na spoločné využívanie ubytovacích kapacít, alternatívna taxislužba Uber, predajca DIY („urob si sám“) predmetov ETSY či český projekt Fler a SharyGo.
Dôležitým princípom ekonomiky spoločného využívania je myšlienka, že mať prístup k veci je lepšie ako ju vlastniť, pretože je to lacnejšie a ekologickejšie. Veľké množstvo vecí, ktoré vlastníme, využívame len občas. Najčastejšie sa uvádza príklad vŕtačky, ktorú využijeme len raz ročne, rovnako ako mnoho ďalších ľudí, ktorí ju vlastnia. Na tomto princípe fungujú napríklad spomenuté Airbnb, Couchsurfing, The Freecycle Network alebo Uber.
Dejiny.
Vývoj toho, čo v 21. storočí chápeme pod pojmom ekonomika spoločného využívania, možno vysvetliť pomocou pojmov organickej a mechanickej solidarity, ktoré načrtol Émile Durkheim v knihe Spoločenská deľba práce. V komunitných ekonomikách, v pospolitosti existovala mechanická solidarita. Tá spájala ľudí s rovnakými hodnotami a rovnaký fyzický priestor. Išlo o spoločenstvo, kde sa jeho príslušníci navzájom poznali a vďaka nízkej miere deľby práce robili približne to isté a boli teda približne rovnako prospešní. Vzájomná solidarita - delenie sa o zdroje - bola teda potrebná pre prežitie komunity ako celku. Organická solidarita vychádza z predstavy, že ľudia sú špecialisti, ktorí navzájom potrebujú konkrétnu zručnosť ostatných a je charakteristická pre kapitalistickú spoločnosť. Prechod na tento model znamená zvýšenie anonymity spoločnosti, kde ľudia žijú vo veľkých sídlach. Nárast kvantity a vyššia špecializácia robia prácu náročnejšou na koordináciu. Vedľa rezíduí mechanického spoločného využívania sa vytvára nový typ solidarity, ktorý je centrálne riadený. Ekonomika spoločného využívania je hybridom medzi týmito dvoma typmi spoločného využívania. Ide o systémy, ktoré sú riadené centrálne, ale je u nich tendencia vytvárať komunitu používateľov, ktorí si chcú užiť „radosť z delenia sa“.
Čím viac konkrétny podnik opúšťa túto filozofickú základňu ekonomiky spoločného využívania a podľahne tradičnejším obchodným praktikám, tým je ťažšie takéto projekty pod pojmom ekonomika spoločného využívania zastrešovať. To je prípad americkej spoločnosti Uber, ktorá dlhodobo vzbudzuje kontroverziu, pretože zamestnanci tejto platformy nepožívajú výhody plynúce z plnohodnotného pracovného pomeru. Vznikajú teda obavy z celkového znehodnocovania práce.
Nielenže niektoré spoločnosti prekérnu prácu využívajú, majú na nej dokonca postavený svoj obchodný model s tým, že vzťah medzi zamestnávateľom a zamestnancom býva podobne asymetrický ako u bežného pracovného pomeru.
Ekonomické vplyvy.
Najväčšou ekonomickou výhodou je zvýšenie efektivity využívania zdrojov.
Zníženie celkového odpadu. V súlade s doktrínou cirkulárnej ekonomiky by produkty mali byť navrhnuté tak, aby ich bolo možné recyklovať a vyrobiť z nich produkty o rovnakej kvalite. Dlhodobá životnosť je vždy pozitívom, lebo na recykláciu je nutná spotreba energie.
Tento fenomén možno vnímať negatívne, ak výkonnosť ekonomiky budeme stotožňovať s HDP, ktoré má tú nevýhodu, že sa v ňom odráža v podstate akákoľvek ľudská aktivita. Teda zvyšovanie HDP nemusí mať nutne pozitívny vplyv. Aktivita môže byť sprevádzaná znečistením, čerpaním zdrojov, ohrozením zdravia a inými negatívnymi javmi. Príkladom prístupu, ktorý vyžaduje výrobu a teda aktivitu za každú cenu je koncept plánovaného zastarávania, ktorý je teoreticky priamym opakom toho, o čo sa ekonomika spoločného využívania usiluje.

</doc>
<doc id="656827" url="https://sk.wikipedia.org/wiki?curid=656827" title="Tasmánsky čert">
Tasmánsky čert



</doc>
<doc id="656828" url="https://sk.wikipedia.org/wiki?curid=656828" title="Tomáš Valášek">
Tomáš Valášek

M.A. Tomáš Valášek (* 21. jún 1972, Trnava) je slovenský diplomat a politik. V rokoch 20132017 pôsobil ako veľvyslanec na Stálej delegácii Slovenska pri NATO v Bruseli. Od roku 2020 je poslancom Národnej rady Slovenskej republiky. V 9. volebnom období (od 2023) je poslancom NR SR za Progresívne Slovensko, predsedom Osobitného kontrolného výboru NR SR na kontrolu činnosti Vojenského spravodajstva a podpredsedom Zahraničného výboru NR SR.
Dňa 1. marca 2021 oznámil svoje vystúpenie z koalície a vzdanie sa postu predsedu Výboru NR SR pre európske záležitosti, kvôli nákupu neregistrovanej vakcíny Sputnik V.
Deň na to oznámil, že odchádza aj z politickej strany Za ľudí, pretože strana na rozdiel od neho v koalícii ostáva.
V apríli 2021 vstúpil do mimoparlamentného hnutia Progresívne Slovensko.
V auguste 2021 Tomáš Valášek oznámil zámer predložiť a 4. októbra 2022 predložil parlamentu zákon o životnom partnerstve. Zákon by partnerom umožňoval bezpodielové spoluvlastníctvo, osvojenie dieťaťa partnera (ale nie spoločné osvojenie detí), využívanie sociálnych práv, ako napríklad poberanie vdovského dôchodku, ale aj prístup k zdravotným informáciám či dedenie“. Partnerstvo by bolo dostupné pre homosexuálne aj heterosexuálne páry a bolo by jednoduchšie ho uzavrieť a rozpustiť ako manželstvo. Zákon nebol schválený, keďže za jeho postúpenie do druhého čítania hlasovalo iba 31 poslancov.
V novembri 2021 Valášek v mene Progresívneho Slovenska predložil tri zákony, ktoré sa týkali dekriminalizácie marihuany, dôchodkovej spravodlivosti a zmenenej definície pojmu znásilnenie. Poslanci tieto návrhy zamietli 1. decembra 2021.
V máji 2022 bol zvolený za podpredsedu Progresívneho Slovenska.

</doc>
<doc id="656829" url="https://sk.wikipedia.org/wiki?curid=656829" title="Zdieľaná ekonomika">
Zdieľaná ekonomika



</doc>
<doc id="656830" url="https://sk.wikipedia.org/wiki?curid=656830" title="Hospodárstvo spoločného využívania zdrojov">
Hospodárstvo spoločného využívania zdrojov



</doc>
<doc id="656832" url="https://sk.wikipedia.org/wiki?curid=656832" title="Prístupová ekonomika">
Prístupová ekonomika



</doc>
<doc id="656833" url="https://sk.wikipedia.org/wiki?curid=656833" title="Walden">
Walden



</doc>
<doc id="656834" url="https://sk.wikipedia.org/wiki?curid=656834" title="Tinsel">
Tinsel

Tinsel a Special Tinsel boli krycie mená rušiaceho systému rádiovej komunikácie, ktorý používala britská RAF proti rádiom navádzaným nočným stíhačom Luftwaffe počas druhej svetovej vojny. Spočívala vo vysielaní hluku na frekvenciách používaných na hlasovú komunikáciu medzi pozemným strediskom riadenia a nemeckými stíhačmi.
Situácia.
Nemecká obrana proti nočnému bombardovaniu spočívala počas celej vojny najmä na využívaní pozemných radarových staníc. Každá stanica mala pridelenú skupinu lietadiel vo svojom sektore, ktoré po zameraní cieľa rádiovo navádzala. Rádiová komunikácia prebiehala v pásme 36 MHz. Na narušenie systému bolo potrebné buď rušiť radary, alebo prebiehajúcu hlasovú komunikáciu.
Tinsel.
Systém "Tinsel" bol určený pre rušenie hlasovej komunikácie medzi pozemným strediskom riadenia a nemeckými stíhačmi. V každom bombardéri RAF boli upravené vysokofrekvenčné rádiové vysielače a pod kapotou motora bol namontovaný mikrofón. Radista počas náletu prechádzal pridelené frekvencie a ak na nich zachytil nemčinu, nastavil vysielač na túto frekvenciu a spustil na nej vysielanie hluku motora snímaného mikrofónom.
Nasadenie a protiopatrenia.
Systém "Tinsel" sa používal spoločne so systémom Mandrel,ktorý bol určený pre rušene radarov. Prvýkrát boli oba použité pri nálete na Mannheim 6. decembra 1942. Z náletu sa nevrátilo iba 9 z 272 lietadiel (3,3 %), čo boli veľmi nízke straty. Účinok systému "Tinsel" trval niekoľko mesiacov, dlhšie ako účinok rušenia Mandrel. Prvou reakciou Luftwaffe bolo zvýšenie výkonu pozemných vysielačov tak, aby sa pokyny leteckých navádzačov dali rozumieť aj napriek rušeniu. Ďalším krokom bolo zabudovanie dodatočných prijímačov do nočných stíhačiek. Tieto pracovali vo frekvenčnom pásme 2842 MHz, ktoré nebolo systémom Tinsel rušené. Aj naďalej sa však v nočných stíhačkách používali aj pôvodné prístroje, preto rušenie systémom Tinsel vydržalo až do konca vojny.
Special Tinsel.
Nevýhodou systému "Tinsel" bolo, že radarový operátor v každom bombardéri musel počas letu aktívne vyhľadávať používanú frekvenciu. Inovácia Special Tinsel túto nevýhodu odstránila. O vyhľadanie práve používanej frekvencie sa postarala pozemná monitorovacia stanica. Po zachytení komunikácie odvysielala používanú frekvenciu a všetci radaroví operátori v lietadlách zúčastňujúcich sa náletu ju naladili a zapli vysielanie hluku motorov.

</doc>
<doc id="656836" url="https://sk.wikipedia.org/wiki?curid=656836" title="Special Tinsel">
Special Tinsel



</doc>
<doc id="656837" url="https://sk.wikipedia.org/wiki?curid=656837" title="Alpherg">
Alpherg

Alpherg, Kullat Nunu alebo eta Piscium (η Psc / η Piscium) je hviezda v súhvezdí Ryby. S jasnosťou 3,69 magnitúd je najjasnejšou hviezdou súhvezdia.
Je zložená z dvoch členov, ktoré majú rovnaký vlastný pohyb, takže sú k sebe gravitačne viazané. Jasnejšia zložka s jasnosťou 3,72 magnitúd je žltý obor dva až štyrikrát hmotnejší než Slnko. Sprievodca vo vzdialenosti 1,4″ nemá presne určený spektrálny typ. Vzdialenosť sústavy od nás je asi 350 svetelných rokov.

</doc>
<doc id="656838" url="https://sk.wikipedia.org/wiki?curid=656838" title="Kullat Nunu">
Kullat Nunu



</doc>
<doc id="656839" url="https://sk.wikipedia.org/wiki?curid=656839" title="Eta Piscium">
Eta Piscium



</doc>
<doc id="656840" url="https://sk.wikipedia.org/wiki?curid=656840" title="Η Piscium">
Η Piscium



</doc>
<doc id="656841" url="https://sk.wikipedia.org/wiki?curid=656841" title="Η Psc">
Η Psc



</doc>
<doc id="656842" url="https://sk.wikipedia.org/wiki?curid=656842" title="Eta Psc">
Eta Psc



</doc>
<doc id="656854" url="https://sk.wikipedia.org/wiki?curid=656854" title="Americké námestie (Bratislavský lesný park)">
Americké námestie (Bratislavský lesný park)

Americké námestie alebo Americká lúka je lokalita v Bratislavskom lesnom parku neďaleko televíznej veže Kamzík a blízko vrcholu Mestská hora (374 m n.m). Nachádza sa v mestskej časti Bratislava-Nové Mesto v katastrálnom území Vinohrady v nadmorskej výške 
Lúkou prechádza červená diaľková turistická trasa Cesta hrdinov SNP v úseku Červený most – Kamzík a spája sa tu viacero lesných ciest. 
V roku 2016 tu Mestské lesy v Bratislave vybudovali rozhľadňu zo smrekovcového dreva s výškou 15 metrov. Výhľad je terénom a porastom obmedzený na juh až juhovýchod, z významnejších lokalít z nej vidno napr. Bratislavský hrad, Slavín, Dunaj s vodným dielom Gabčíkovo a Most Apollo.

</doc>
<doc id="656856" url="https://sk.wikipedia.org/wiki?curid=656856" title="Zdieľané hospodárstvo">
Zdieľané hospodárstvo



</doc>
<doc id="656857" url="https://sk.wikipedia.org/wiki?curid=656857" title="Pandémia ochorenia COVID-19 v Česku">
Pandémia ochorenia COVID-19 v Česku

Pandémia ochorenia COVID-19 v Česku je súčasťou celosvetovej pandémie infekčného ochorenia COVID-19, ktoré spôsobuje vírus SARS-CoV-2. Prvé 3 prípady boli v Česku potvrdené 1. marca 2020 v Prahe. Ako hlavný zdroj infekcie bolo uvádzané severné Taliansko, kde sa mnohí Česi boli lyžovať v Alpách. Rýchly nástup epidémie bol poznačený kritickým nedostatkom ochranných pomôcok, ktorých bolo v skladoch málo. Prvé opatrenie proti epidémii boli prijaté 3. marca a 10. marca bolo oznámené, že od nasledujúceho dňa budú uzavreté školy. Dňa 12. marca o 14.00 česká vláda vyhlásila núdzový stav s mnohými obmedzeniami pre občanov a podniky. Od 14. marca boli zatvorené reštauračné zariadenia a ostatné prevádzky, mimo tých najdôležitejších. O polnoci z 15. na 16. marca boli až na výnimky uzavreté štátne hranice.
Dňa 16. marca 2020 sa uzdravili prví traja pacienti. 22. marca 2020 úrady oznámili prvé úmrtie pacienta s chorobou COVID-19 v Česku. Išlo o 95-ročného muža, ktorý bol hospitalizovaný v pražskej Nemocnici Na Bulovke. Dňa 29. marca oznámil hovorca Thomayerovej nemocnice v Prahe prvé úmrtie z radov zdravotníckeho personálu. Jednalo sa o 48-ročnú zdravotnú sestru z pľúcnej kliniky. Sestra sa nakazila od jedného z prvých pacientov s chorobou COVID-19.
Prvá vlna epidémie vyvrcholila v Česku okolo 12. apríla, kedy bolo evidovaných 4 750 nakazených osôb, z toho 436 hospitalizovaných. Postupne začal počet uzdravených prevažovať počet novonakazených a klesal aj počet hospitalizovaných. Počet ľudí v Česku s pozitívnym testom na COVID-19 sa v priebehu mája a júna 2020 ustálil na 2 000 až 2 500 za deň.
Počet nakazených a chorých začal opätovne narastať už počas leta, najviac ohnísk nákazy na počet obyvateľov bolo vo Frýdek-Místku, Prachaticiach a predovšetkým v Prahe. V posledných týždňoch júla a prvom týždni augusta sa výskyt choroby rozšíril do takmer všetkých regiónov. Najrýchlejšie pribúdalo nakazených v Prahe, Frýdku-Místku, Brne a Karvinej. V reakcii na opätovné šírenie infekcie došlo k označovanie zasiahnutých regiónov tvz. semaforóm. Ku koncu augusta bolo napočítaných 106 ohnísk infekcie.
V prvom týždni septembra 2020 sa Česko zaradilo medzi najviac postihnuté krajiny Európy pandémiou v počte novonakazených na milión obyvateľov. 8. septembra 2020 počet novozistených prípadov prvýkrát presiahol 1 000 osôb. Krajiny ako Belgicko a Nemecko začali vtedy so zavádzaním opatrení voči osobám vracajúcim sa z Česka. Denný nárast väčší ako 2 000 pozitívnych osôb bol zaznamenaný prvýkrát 16. septembra. Opozícia snemovne obviňovala vládu z nedostatočnej prípravy na druhú vlnu nákazy. Premiér Andrej Babiš však dlhodobo kritiku odmietal, mieru testovania označuje za relatívne najvyššiu v porovnaní s ostatnými štátmi.
Denný nárast väčší ako 5 000 pozitívnych osôb bol zaznamenaný prvýkrát 7. októbra 2020. Viac ako 10 000 pozitívnych testov za deň bolo 16. októbra s celkovým denným prírastkom 11 105 pozitívnych osôb. 23. októbra bola prvýkrát prekonaná hranica 15 000 testov s 15 252 pozitívnymi osobami. Od stredy 14. októbra 2020 došlo opäť, rovnako ako v marci, k uzavretiu všetkých, ešte otvorených, škôl, s výnimkou materských. Došlo taktiež k uzavretiu všetkých reštaurácií, zákazu pitia alkoholu na verejnosti či obmedzenie zhromaždenia vonku aj vnútri viac ako 6 osôb. 4. novembra pribudlo 15 729 nových pozitívnych prípadov, čo bolo do tohto dňa najviac od začiatku pandémie v Česku.
K 5. novembru bolo potvrdených už 378 716 pozitívne testovaných prípadov nakazenia. Celkový počet vyliečených osôb je 199 763 a celkový počet úmrtí je 4 133.

</doc>
<doc id="656859" url="https://sk.wikipedia.org/wiki?curid=656859" title="Petržalka-Sever">
Petržalka-Sever

Petržalka-Sever alebo Sad je miestna časť mestskej časti Petržalka v Bratislave. 
Delí sa na lokality Petržalka-Sever 1 a Petržalka-Sever 2. Nachádza sa severne od miestnych častí Dvory a Háje a východne od miestnej časti Pečniansky les.
Nachádzajú sa tu chránené areály Sad Janka Kráľa a Soví les.

</doc>
<doc id="656860" url="https://sk.wikipedia.org/wiki?curid=656860" title="Peter Jančovič">
Peter Jančovič

Mgr. Peter Jančovič, PhD. (* 23. jún 1983, Piešťany) je slovenský environmentalista a komunálny politik, od roku 2018 súčasný primátor mesta Piešťany, od roku 2022 poslanec Trnavského samosprávneho kraja.
Životopis.
Jančovič sa narodil v Piešťanoch, študoval na Gymnáziu Ivana Kupca v Hlohovci. Následne v rokoch 20022007 vyštudoval magisterský program učiteľstvo všeobecnovzdelávacích predmetov: geografia – ekológia na Fakulte prírodných vied Univerzity Konštantína Filozofa v Nitre. Tu tiež vyštudoval v rokoch 20072010 doktorandské štúdium v odbore Ochrana a využívanie krajiny.
Politická kariéra.
Peter Jančovič kandidoval v komunálnych voľbách v roku 2014 za poslanca v 2. mestskom obvode mesta Piešťany ako nezávislý kandidát. Získal 1 171 hlasov a bol zvolený.
V komunálnych voľbách v roku 2018 kandidoval ako nezávislý kandidát na primátora mesta Piešťany. Vo voľbách zvíťazil, keď získal 2 930 hlasov (32,60 %). Rovnako kandidoval aj za poslanca, bol zvolený s druhým najvyšším počtom hlasov (2 050), avšak pre vykonávanie primátorského úradu sa mandátu poslanca musel vzdať. Vo svojom volebnom programe Jančovič sľuboval pripraviť Piešťany na zmenu klímy cez vodozádržné opatrenia a motiváciu občanov na triedenie odpadu, rovnako avizoval vybudovanie cestného prepojenia železničnej stanice a sídliska Adam Trajan.
Mandát primátora obhajoval tiež v komunálnych voľbách v roku 2022. Vyhral s 2 216 hlasmi (29,76 %). Taktiež kandidoval na poslanca, získal 1 409 hlasov, mandát neuplatňoval, keďže sa stal primátorom. Ako primátor je predsedom Sekcie inovácií, regionálneho rozvoja a cestovaného ruchu v rámci Rady ZMOS.
Vo voľbe do zastupiteľstva Trnavského samosprávneho kraja v roku 2022 kandidoval Jančovič ako nezávislý kandidát v obvode Piešťany, získal 3 846 hlasov (2. najvyšší počet v obvode) a bol zvolený za poslanca TTSK.
Osobný život.
Jančovič je ženatý, má jedného syna.

</doc>
<doc id="656861" url="https://sk.wikipedia.org/wiki?curid=656861" title="Obilná spoločnosť pre Slovensko">
Obilná spoločnosť pre Slovensko

Obilná spoločnosť pre Slovensko (OSS) krátko po vzniku Slovenského štátu nahradila od marca roku 1939 Československú obilnú spoločnosť, ktorá mala obilný monopol (dokonca štátny monopol obchodu s obilím, múkou a mlynskými výrobkami, aj niektorými krmivami a ďalšími komoditami v celom štáte aj v zahraničí). Po znárodnení po februári 1948 bola nahradená "Družstvom pre hospodárenie s pôdohospodárskymi výrobkami" (DHPV). Pôvodne OSS sídlila v Bratislave na Námestí Andreja Hlinku č. 14 Známou doteraz sa však stala vďaka honosnému sídlu, ktoré dala postaviť Slovenská obilná spoločnosť podľa projektu Juraja Tvarožka ako svoju centrálu - pozri budova Slovenskej obilnej spoločnosti na Hlbokej ceste 2.
História.
Česko-Slovensko bolo postihnuté v rokoch 1929 až 1933 Veľkou hospodárskou krízou. Ako exportne orientovanej krajiny sa ho kríza veľmi dotkla. Vo februári 1933 už bolo 920 000 nezamestnaných, teda každý tretí robotník bol nezamestnaný. V niektorých oblastiach vznikali tzv. "hladové doliny", čo boli regióny s extrémne veľkou nezamestnanosťou, nedostatkom spotrebného tovaru, financií a liečiv, čo malo za následok aj šírenie rôznych epidémií.
Československá obilná spoločnosť, 1934.
Jednou zo stratégii prekonania krízy bol syndakalizmus. Na Slovensku sa zakladali združenia poľnohospodárskych prvovýrobcov so spracovateľskými priemyselnými závodmi. Osvedčili sa napríklad v mliekarenskom priemysle, pretože zabezpečili poľnohospodárom pravidelný odbyt mlieka s vopred dohodnutými, pevnými cenami, ktoré schvaľovalo ministerstvo poľnohospodárstva. Syndikalizácia prispela k riešeniu aktuálnych ekonomických a sociálnych problémov poľnohospodárov zavedením obilného monopolu. Vláda na podnet z Hodžom zriadenej Československej akadémie poľnohospodárskej zriadila združenie s názvom "Československá obilná spoločnosť" vládnym nariadením o úprave obchodu s obilím, múkou a mlynskými výrobkami, aj niektorými krmivami. (Vládne nariadenie č. 137/1934 Zb.) Monopol znamenal vyhradené právo vykupovať na území celého štátu od roľníkov obilie za jednotnú, vopred určenú cenu. Iba táto organizácia dostala právo vyvážať spomínané poľnohospodárske produkty do zahraničia. Organizačnú štruktúru Československej obilnej spoločnosti tvorili poľnohospodárske a spotrebné družstvá a obchodné spoločnosti. Tým, že obilná spoločnosť získala výhradné právo na výkup a predaj obilia a uvedených poľnohospodárskych výrobkov, a súčasne určovala ich dlhodobé ceny, formovala v tejto konkrétnej oblasti poľnohospodársku politiku štátu. Podľa zmluvy medzi vládou a Československou obilnou spoločnosťou prevzal štát na seba povinnosť nahrádzať prípadné finančné straty, ktoré vznikli z nevýhodných obchodných aktivít spoločnosti, ak sa udiali na príkaz štátnych orgánov (napríklad rozdávanie potravín nezamestnaným).
Obilná spoločnosť pre Slovensko, 1939.
Krátko po vzniku Slovenského štátu bola vládnym nariadením č. 46/1939 Sl. z. zo dňa 4. apríla 1939 zriadená "Obilná spoločnosť pre Slovensko" (OSS) a začala pôsobiť s právnou účinnosťou od 15. marca 1939. Prevzala úlohy Československej obilnej spoločnosti. OSS plnila úlohy vyplývajúce z vládneho nariadenia č. 166/1939 Sl. z. o úprave obchodu s obilím, múkou, mlynskými výrobkami, sladmi, strukovinami a niektorými krmivami. Spoločnosť mala monopol obchodovať s tuzemským a dovezeným obilím, múkou, mlynskými výrobkami a krmivami analogicky ako to robila predtým Československá obilná spoločnosť. Samotná OSS vznikla ako účastinná spoločnosť s tromi hlavnými akcionármi:
OSS zanikla v roku 1948 v dôsledku zákona č. 278/1948 Zb. z. a n., ako aj príslušných ustanovení zákona 316/1948 Zb. z. a n., podľa ktorého sa vytvorilo v Prahe Ústredie pre hospodárenie s pôdohospodárskymi výrobkami a na Slovensku "Družstvo pre hospodárenie s pôdohospodárskymi výrobkami" (ďalej DHPV). OSS bola zrušená a všetky jej práva a záväzky prešli na Ústredie pre hospodárenie s poľnohospodárskymi výrobkami tzv. univerzálnou sukcesiou, tak ako to bolo v prípade ďalších družstevných podnikov. Dňa 11. novembra 1949 bola OSS vymazaná z Firemného registra Krajského súdu v Bratislave.
Slovenská obilnej účastinná spoločnosť v Bratislave, 1934-1949.
Slovenská obilná účastinná spoločnosť (SOS) bola založená 18. júna 1934 ako zmocnenec Československej obilnej spoločnosti v Prahe a poverená prevádzaním predpisov o monopolnom hospodárení s obilím na Slovensku. Založená ako akciová spoločnosť, pričom akcionármi boli jednotliví obchodníci s obilím. Na SOS bola uvalená dočasná národná správa dňa 20. júna 1939 a potom dňa 24. apríla 1945. Tá bola síce zrušená výmerom zo dňa 17. mája 1946 a SOS prešla pod národnú správu. Situácia sa zopakovala aj po februári 1948, keď dňa 20. mája 1948 bola výmerom uvalená na SOS dočasná národná správa až nakoniec bola 30. júna 1949 znárodnená zoštátnením a jej majetkovú podstatu získalo DHPV. V rokoch 1953-1954 žiadal DHPV o výmaz firmy SOS z firemného registra krajského súdu v Bratislave.

</doc>
<doc id="656868" url="https://sk.wikipedia.org/wiki?curid=656868" title="Ethereum">
Ethereum

Ethereum je kryptomena (ETH) a open-source platforma založená na decentralizovanej databáze, tzv. blockchain, ktorý chráni pred neoprávneným zásahom z vonkajšej aj z vnútornej strany. Ethereum je druhá najväčšia kryptomenová platforma podľa trhovej kapitalizácie, hneď za Bitcoinom. Jeho celková kapitalizácia vo februári 2021 presiahla 180 miliárd dolárov. Jednou z hlavných funkcií spoločnosti Ethereum sú smart zmluvy. Smart zmluvy Ethereum sú vykonávané virtuálnym strojom Ethereum alebo EVM (virtuálny stroj Ethereum). 
Éter (ETH) je kryptomena generovaná ethereum baníkmi ako odmena za výpočty vykonávané na zabezpečení. Ethereum slúži ako platforma pre viac ako 1 900 rôznych kryptomien a tokenov, vrátane 47 zo 100 najväčších kryptomien podľa trhovej kapitalizácie. Skratka ETH a symbol vo forme gréckeho písmena Xi Ξ sa používajú na označenie výmenných jednotiek Ethereum. Zlomky majú svoje vlastné mená: 1/1000-finney, 1/106-sabo, 1/1018-wei.
Ako každá iná kryptomena tiež Ethereum možno nakupovať, predávať, platiť a vymieňať. Technológia Ethereum umožňuje zaznamenávať transakcie s akýmkoľvek aktívom distribuovaným spôsobom v zmluvách typu blockchain bez použitia tradičných právnych postupov. Na rozdiel od Bitcoin je Ethereum neobmedzenú dodávkou kryptomena. To znamená, že kryptomena môže byť v stave inflácie.
História.
Autorom platformy a kryptomeny Ethereum je Vitalik Buterin, ktorý koncept prvýkrát predstavil koncom roka 2013, spolu s Charlesom Hoskinsonom, Gavinom Woodom, Josephom Lubinom, Anthonym Di Ioriom a Mihaim Alisiem , ktorý koncept formalizoval na začiatku roka 2014 v takzvanom Yellow Paper.
Sieť bola spustená 30. júla 2015 v režime Frontier (verejný beta test). Koncept Etherea spadá medzi next-generation kryptomenu, niekedy tiež nazývanú ako „Bitcoin 2.0“.
O platformu prejavili záujem rôzne organizácie, vrátane spoločností Microsoft, IBM a JPMorgan Chase. Bloomberg BusinessWeek tvrdí, že softvér distribuovaný spoločnosťou Ethereum môže používať ktokoľvek, kto hľadá ochranu proti neoprávnenej manipulácii. Môžete bezpečne obchodovať s niekým, koho nepoznáte, pretože podmienky sú špecifikované v smart-zmluve vložené do blockchainu. 
Ťažba.
Na rozdiel od Bitcoinu možno éter relatívne ľahko ťažiť grafickými kartami miesto špecializovaných Minerov. V roku 2018 ale začínajú programátori testovať pre overovanie transakcií a zapisovanie do blockchainu koncept proof-of-stake namiesto proof-of-work. Bloky by tak do reťazca transakcií nepridávali ťažiari, ale priamo majitelia veľkého množstva éterov. Ťažba Etherea je podobná ťažbe Bitcoin, ale pri riešení blockchain reťazca Etherea miner získava éter.

</doc>
<doc id="656870" url="https://sk.wikipedia.org/wiki?curid=656870" title="Liga národov UEFA 2022/2023">
Liga národov UEFA 2022/2023

Liga národov UEFA 2022/2023 bola treťou sezónou Ligy národov UEFA, medzinárodnej futbalovej súťaže, ktorej sa zúčastnilo 55 národných mužských futbalových tímov z členských asociácií UEFA. Konala sa od 2. júna do 27. septembra 2022 (zápasy v skupinách) a v júni 2023 (Finálový turnaj Ligy národov). V marci 2024 sa uskutočnilo play-out, čiže zápasy o udržanie v Lige C. Prvenstvo z predchádzajúcej sezóny obhajovalo Francúzsko, avšak v základnej skupine skončilo na treťom mieste a nekvalifikovalo sa na Finálový turnaj.
Španielsko vyhralo vo finále nad Chorvátskom 0 : 0 (5 : 4 na penalty) a získalo svoj prvý titul šampióna Ligy národov UEFA.
Formát.
55 národných tímov z členských krajín UEFA je rozdelených do štyroch líg. Ligy A, B a C, z ktorých každá obsahuje 16 tímov, sú rozdelené do štyroch skupín po štyroch tímoch. V Lige D hrá 7 tímov rozdelených do dvoch skupín, z ktorých jedna obsahuje štyri tímy a druhá tri tímy. 
Skupinová fáza.
Jednotlivé tímy boli pridelené do líg na základe celkového rebríčka Ligy národov UEFA 2020/2021. Každý tím hral šesť zápasov v rámci svojej skupiny (s výnimkou jednej skupiny v Lige D, kde sa hrali štyri), a to vo forme štyroch stretnutí v júni a dvoch stretnutí v septembri 2022. V skupine sa hralo systémom doma-vonku, každý s každým.
V najvyššej Lige A tímy súťažili o titul šampióna Ligy národov UEFA. Štyria víťazi skupín v Lige A sa kvalifikovali do finálového turnaja Ligy národov v júni 2023, ktorý sa hral vo vyraďovacom formáte, skladajúcom sa zo semifinále, súboja o tretie miesto a finále. Hostiteľská krajina bola vybraná zo štyroch kvalifikovaných tímov Výkonným výborom UEFA. Vo finále Ligy národov bol použitý systém video asistenta rozhodcu (VAR).
Postupy a zostupy.
Tímy tiež súťažili o postup a zostup do vyššej alebo nižšej ligy. Z Líg B, C a D postúpili vyššie víťazi skupín, zatiaľ čo posledné tímy skupín v ligách A a B zostúpili. Pretože v Lige C sú štyri skupiny a v Lige D iba dve, a navyše Ruský tím bol vylúčený z nasledujúceho ročníka, tak sa hralo ešte play-out o udržanie v Lige C medzi dvoma najhoršími tímami z posledných miest v skupinách Ligy C; zápasy sa odohrali v marci 2024. Hralo sa na dva zápasy, doma a vonku. Tím, ktorý strelil viac gólov, sa udržal v Lige C, zatiaľ čo porazený zostúpil do Ligy D.
Nasadenie tímov.
Do súťaže sa zapojilo všetkých 55 národných tímov UEFA. Tímy, ktoré v sezóne 2020/2021 skončili na poslednom mieste v skupinách v Ligách A a B, ako aj porazené tímy z play-out skupiny C, zostúpili o ligu nižšie, zatiaľ čo víťazi skupín v Ligách B, C a D postúpili o ligu vyššie. Ostatné tímy zostali vo svojich ligách.
V prístupovom zozname sezóny 2022/2023 sú tímy usporiadané na základe celkového poradia Ligy národov 2020/2021.
Legenda:
Liga A.
Skupina 1.
V 1. skupine Ligy A, ktorá sa hrala od 3. júna do 25. septembra 2022, sa stretla štvorica tímov Dánsko, Francúzsko, Chorvátsko  a Rakúsko. Postup  do Final Four si vybojovali futbalisti Chorvátska, ktorí získali trinásť bodov keď si na svoje konto pripísali straty len domáceho ihriska. Najskôr hneď v úvodnom zápase prehrali v Osijeku s Rakúskom 0:3 a v ďalšom domácom zápase remizovali v Splite s Francúzskom 1:1. Potom už prišlo len samé víťazstvá a po tom poslednom, keď vo Viedni vrátili domácemu Rakúsku prehru 1:3, sa tešili s premiérovej účasti medzi najlepšou štvorkou Ligy národov. Len jeden bod za Chorvátskom zaostávalo Dánsko a prekvapujúco až na treťom mieste skončilo so ziskom piatich bodov Francúzsko, ktoré si pripísalo body len po remízach 1:1 v Chorvátsku a Rakúsku a výhre 2:0 nad Rakúskom, ktoré skončilo so ziskom štyroch bodov na poslednom štvrtom mieste a muselo sa rozlúčiť s Ligou A.
Skupina 2.
V 2. skupine Ligy A, ktorá sa hrala od 2. júna do 27. septembra 2022, sa stretla v boji o postup do Finalo Four štvorica reprezentačných tímov Česka, Portugalska, Španielska a Švajčiarska. V tejto skupine boli favoriti na postup jasní nečakalo sa však že o postupujúcom sa bude rozhodovať až do posledného kola, pred ktorým sa stretli dvojice Portugalsko – Španielsko o prvé miesto a Švajčiarsko – Česko o zotrvanie v elitnej divízii. Malé finále sa hralo na štadióne Estádio Municipal de Braga a domácemu tímu stačila na postup aj remíza. Vyše 28 000 divákov však bolo svedkom len jediného gólu v domácej sieti, ktorý zaznamenal v 88. minúte Álvaro Morata. S postupu do Final Four sa tak po pirenejskom derby tešili futbalisti Španielska.  V zápas o tretie miesto v skupine alebo o udržanie v Lige A boli opäť domáci futbalisti, ktorým na potvrdenie účasti medzi elitou stačil zisk jedného bodu. Švajčiari však v Kybun Parku v St. Galene vyhrávali už v 30. minúte 2:0 po góloch Freulera a Embola a gól Patrika Schicka s konca prvého polčasu na konečných 2:1 už nič nezmenil na tom, že Česko sa vrátilo opäť do Ligy B. 
Skupina 3.
Tretia skupina Ligy A sa hrala od 4. júna do 26. septembra 2022 a mala označenie skupina smrti, keďže sa v nej stretli Anglicko, Nemecko, stále sa lepšiace Maďarsko a úradujúci majstri Európy s Talianska. Aj v tejto skupine sa o postupujúcom do Final Four rozhodovalo až v poslednom kole. Do úlohy nečakaného favorita na postup do dostali futbalisti Maďarska, ktorí boli pred rozhodujúcim zápasom o postup v Puskas Aréne v Budapešti na prvom mieste v skupine a na uhájenie prvého miesta im stačil aj remízový výsledok. Taliani po nevydarenej kvalifikácii na svetový šampionát, na ktorý sa im ako najlepšiemu tímu z Európy nepodarilo prebojovať, mali veľkú motiváciu uspieť aspoň na tomto fóre a po výhre 2:0, po góloch Raspadoriho a Dimarca, sa im to aj podarilo. Zverenci rakúskeho trénera Marca Rosiho zostali po zápase smutní no po výborných výkonoch v tejto skupine nemali byť prečo. Dvakrát zdolali Anglicko 1:0 doma a dokonca 4:0 vo Wolverhamtone,  a raz na dokonca aj Nemecko v Mönchengladbachu 1:0, ktoré skončilo až na treťom mieste, keď získalo len sedem bodov. Ešte horšie skončili futbalisti Anglicka. Zverenci Garetha Southgateho získali len tri body, za tri remízy a po tom ako ani raz nezvíťazili museli opustiť elitnú Ligu A. 
Skupina 4.
V poslednej 4. skupine Ligy A, ktorá sa hrala od 1. júna do 25. septembra 2022 sa o postup do najlepšej štvrky pokúšali Belgicko, Holandsko, Poľsko a Wales. V tejto skupine dominovali futbalisti Holandska, ktorí stratili len dva body po domácej remíze s Poľskom, s ktorým remizovali 2:2 v Rotterdame, a s náskokom šiestich bodov pred jeho najväčším súperom Belgickom. Zverenci trénera Louisa van Gaala najskôr vyhrali 4:1 na jeho pôde v Bruseli a potom aj v záverečnom kole 1:0 v Amsterdame. Tretiu priečku obsadili futbalisti Poľska, ktoré strácali na lídra skupiny až deväť bodov. Suverénne najslabším tímom tejto skupiny ale aj celej Ligy A- bol Wales, ktorý získal len jediný bod po remíze 1:1 S Belgickom a putoval do Ligy B.
Finálový turnaj.
Turnaj najlepšej štvorky tímov Ligy A sa hral od 14. do 18. júna 2023 a hostilo ho Holandsko, ktoré si vybojovalo postup spoločne s tímami Chorvátska, Španielska a Talianska. Žreb určil, že v v prvom semifinále proti sebe nastúpia Holandsko a Chorvátsko a o druhú finálovú miestenku sa pobijú Španielsko a Taliansko. 
Final Four otvoril 14. júna v Rotterdame na štadióne De Kuip súboj domácej reprezentácie a Chorvátska. Prvými finalistami Ligy národov sa stali futbalisti Chorvátska, ktorý zdolali Holanďanov 4:2 po predĺžení, keď víťazný gól strelil v 98. minúte striedajúci Bruno Petkovič. Do vedenia išli v 34. minúte domáci futbalisti, keď sa krížnou strelou v šestnástke presadil Donyell Malen. Obrat Chorvátov naštartovala penalta po faule na Luku Modriča, z ktorej skóroval Andrej Kramarič. Holanďania odpovedali na gól Maria Pašaliča zo 73. minúty až v nadstavenom čase, keď Noa Lang vyrovnal. Chorváti napokon predsa len doviedli duel do víťazného konca, keďže Bruno Petkovič v 98. minúte skóroval strelou spoza šestnástky. Gólovú poistku pridal kapitán chorvátskeho tímu Luka Modrič, ktorý v 116. minúte premenil pokutový kop. 
Finálovým súperom Chorvátska sa stalo Španielsko, ktoré v druhom semifinále v Enschede vyhralo 2:1 nad Talianskom. Skóre duelu otvoril už v 3. minúte španielsky útočník Yeremy Pino. V 11. minúte však z penalty vyrovnal Ciro Immobile a tento stav vydržal až do záveru stretnutia keď sa v 88. minúte presadil striedajúci Joselu. Zverenci trénera Roberta Manciniho  už do konca riadnej hracej doby s týmto výsledkom nedokázali nič urobiť  a nezostávalo im nič iné ako sa sústrediť aspoň na zápas o konečné tretie miesto. 
Holanďania napokon nevyužili výhodu domáceho prostredia ani v zápase o bronz, keď v Enschede podľahli 2:3 Taliansku, ktoré si tak zopakovalo umiestnenie z ročníka 2020/21. Tón prvého polčasu zápasu o bronz udal rýchly gól Talianov, ktorí  skórovali zo svojej prvej šance. V 7. minúte sa Raspadori dostal k centrovanej lopte, efektne ju posunul z seba a Dimarco zužitkoval výhodnú streleckú pozíciu – 0:1.  Od 20. minúty viedli Taliani už 2:0. Holanďania neodvrátili ofenzívnu hrozbu, Frattesi sa dostal za ich obranu a pred brankárom Biljowom nezaváhal. Domáci v druhom polčase zvýšili tempo a ofenzívnou aktivitou sa snažili o kontaktný gól. Dočkali sa ho v 69. minúte, keď Taliani odvrátili centrovanú loptu iba k Bergwijnovi, ktorý si zasekávačkou položil protihráča a strelou k vzdialenejšej žrdi prekonal Donnarummu. Už o štyri minúty neskôr úradujúci majstri Európy získali späť dvojgólový náskok, keď Chiesa potiahol akciu po ľavej strane, pred prihrávkou uprednostnil strelu a prekvapil Bijlowa  1:3.  Po neuznanom góle v 82. minúte sa Holanďania predsa len tešili ešte z jedného gólu keď sa v závere riadneho hracieho času Wijnaldum dostal k lopte v pokutovom území a ľavačkou prestrelil talianskeho brankára – 2:3.  K ďalšej príležitosti na vyrovnanie sa však už Taliani do konca zápasu nedostali. 
Vo finále tretieho ročníka Ligy národov napokon triumfovali futbalisti Španielska, ktorí v Rotterdame zdolali Chorvátov 5:4 v jedenástkovom rozstrele, keď v riadnom hracom čase ani v predĺžení gól nepadol. Španieli boli v úvode aktívnejší, vysoko napádali a hrali s vysunutou obranou. Chorváti sa prezentovali pozornou defenzívou, no v 9. minúte urobil brankár Livakovič hrubú chybu, ktorú Morata nevyužil. Gól by však aj tak neplatil, pretože španielsky útočník bol v ofsajde. Krátko na to Gavi zobral loptu Erličovi, dostal sa do šestnástky, no namieril tesne vedľa ľavej žrde. Aj Chorváti sa postupne osmelili v útoku. Po dlhej prihrávke Šutala sa Kramarič v 23. minúte dostal za obranu súpera, ale nespracoval si dobre loptu a jeho strelu zblokoval Laporte. O osem minút neskôr poslal Modrič center do šestnástky, Perišič sa dostal k hlavičke, ale Simon z jeho pokusom nemal problém. Po prestávke začali lepšie Chorváti. Perišič sa uvoľnil na krídle a poslal center pred bránu, lopta sa dostala k Juranovičovi, no krížnou strelou netrafil priestor troch žrdí. V 57. minúte predviedli Španieli rýchlu kombináciu. Pino vysunul Albu, ktorý centrom našiel Asensia, ale ten hlavičkou minul. Fati sa v 84. minúte dostal do najväčšej šance duelu, keď mu Merino prihral do šestnástky, ale jeho pokus zneškodnil Perišič na bránkovej čiare. V úvode predĺženia si tímy dávali pozor na chyby. Majer sa však v 100. minúte dostal do úniku, Nacho však predviedol dôležitý obranný zákrok a zneškodnil jeho šancu. Na druhej strane sa mohol presadiť Olmo, ale prestrelil Livakovičovu bránu. Rozhodnúť musel až rozstrel a v ňom si lepšie počínali hráči Španielska. Na ich strane bol neúspešný iba Laporte, v tíme Chorvátska nepremenili svoje pokusy Majer a Petkovič. V šiestej sérii rozhodol o triumfe ,La Furia Roja“ Carvajal. Španieli tak vystriedali na tróne Ligy národov Francúzov. Finále malo aj slovenskú stopu, v pozícii štvrtého rozhodcu bol Ivan Kružliak. Za najlepšieho hráča finálovího turnaja Ligy národov vyhlásili Španiela Rodriho.  
Finálový turnaj Ligy národov sa hral v Holandsku od 14. do 18. júna 2023.
Kvalifikované tímy:
Liga B.
Skupina 1.
V kvalitatívnej druhej najvyššej Lige B hralo šestnásť reprezentačných tímov o štyri miestenky do Ligy A. V 1. skupine Ligy B, ktorá sa hrala od 4. júna do 27. septembra sa vo vzájomnej konfrontácii stretla štvorica Arménsko, Írsko, Škótsko a Ukrajina, ktorá pre vojnovú inváziu Ruska v krajine musela hrať svoje domáce zápasy v susednom Poľsku. Dva zápasy s Arménskom (3:0) a Írskom (1:1) odohrala v Lodži a ten posledný so Škótskom (0:0) v Krakove. A práve v tomto zápase sa rozhodovalo o prvom mieste v skupine. Škótsku, po tom ako doma nad týmto súperom vyhralo 3:0, stačil v konečnom dôsledku aj remízový rezultát čo sa nakoniec aj po remíze 0:0 stalo a Škótsko sa tak mohlo tešiť s postupu do Ligy A. Za touto dvojicou už s odstupom skončilo na treťom mieste Írsko, ktoré si udržalo príslušnosť k Lige B po výhre 3:2 v poslednom kole na domácom trávniku v Dubline nad Arménskom, ktoré sa zo ziskom troch bodov, muselo s Ligou B rozlúčiť.
Skupina 2.
V 2. skupine Ligy B mala proti sebe hrať štvorica Albánsko, Island, Izrael a Rusko to však bolo po vojenskej invázii na Ukrajinu zo súťaže vylúčené a automaticky zostúpilo do Ligy C. S trojice zostávajúcich tímov sa potom najviac darilo Izraelu. Zverenci trénera Alona Hazana, ktorí zaznamenali v posledných rokoch výkonnostný skok, využili odstavenie Ruska a po tom ako získali osem bodov, keď ani raz neprehrali, a aj napriek tomu, že dva vzájomné zápasy s jeho najväčším súperom Islandom skončili nerozhodne 2:2, postúpili do Ligy A. Druhý Island zaostával za víťazom skupiny o štyri a tretie Albánsko o šesť bodov.   
Rusko bolo vylúčené a automaticky zostúpilo do Ligy C.
Skupina 3.
Tretia skupina Ligy B, ktorá sa hrala od 4. júna do 26. septembra, a v ktorej sa stretla štvorica Bosna a Hercegovina, Čierna Hora, Fínsko a Rumunsko, bola zo všetkých v Lige B najvyrovnanejšia. rozdiel medzi prvým a štvrtým  tímom bol len štvorbodový. Najlepšie z toho vyšli nakoniec futbalisti Bosny a Hercegoviny, ktorých s troma výhrami, dvoma remízami a jednou prehrou doviedol k postupu do Ligy A Edin Džeko, ktorý strelil tri góly. Nič na tom nezmenila ani prehre 1:4 v poslednom kole s Rumunskom. Na druhom mieste tejto skupiny skončili futbalisti Fínska, ktorí z lídrom skupiny získali len jeden bod za remízu 1:1 hneď v prvom kole. Na treťom a štvrtom mieste skončili dva tímy Čierna Hora a Rumunsko so ziskom siedmich bodov. O zotrvaní Čiernej hory v Lige B na úkor Rumunska rozhodla jej lepšia vzájomná bilancia zo vzájomných zápasov. Doma Vyhrala Čierna Hora 2:0 a v Bukurešti ešte výraznejšie 3:0. S Ligou B sa tak museli prekvapujúco rozlúčiť zverenci trénera Edwarda Iordanesca. 
Skupina 4.
Zaujímavé štyri reprezentačné tímy sa stretli v poslednej štvrtej skupine Ligy B. Aj tejto skupine sa pred štartom mohol dať prívlastok skupina smrti, keďže poradie po poslednom kole sa dalo len ťažko odhadnúť. Najviac sa darilo futbalistom Srbska, ktorí získali zo šiestich zápasoch trinásť bodov, čo bolo najviac zo všetkých, zverenci trénera Dragana Stojkoviča zaznamenali aj najviac výhier (4), najviac strelených gólov (13). Z pohľadu konečnej tabuľky bolo dôležité aj to, že mali lepšiu bilanciu zo vzájomných zápasov s Nórskom. Oba tímy však svoje vzájomné zápasy na svojom ihrisku nezvládli. Srbsko prehralo 0:1 a Nórsko 0:2. Lepšiemu umiestneniu ako konečné druhé miesto pre Nórsko tak nepomohlo ani šesť strelených gólov Erlinga Haalanda, ktorý ovládol streleckú tabuľku nie len Ligy B ale aj celej Ligy národov. Na treťom mieste skončili futbalisti Slovinska a k tomu aby sa udržali v Lige B im stačila aj remíza 1:1 so Švédskom vo vzájomnom zápase posledného kola v Štokholm. Švédsko sa tak s Ligou B muselo rozlúčiť. 
Liga C.
Pred štartom súbojov v Lige C sa musel najskôr skompletizovať zoznam jej účastníkov, keď o dve posledné miestenky hrala štvorica tímov v baráži. Tá sa hrala v termíne 24. a 29. marca 2022 a zoznam tímov doplnili Kazachstan po výhre nad Moldavskom a Cyprus po výhre nad Estónskom. Šestnásť tímov, medzi ktorými bolo prvýkrát aj Slovensko, hralo v štyroch skupinách a štyri miestenky do Ligy B.
Skupina 1.
V 1. skupine, ktorá sa hrala od 4. júna do 25. septembra 2022 sa stretli Faerské ostrovy, Litva, Luxembursko a Turecko, ktoré bolo najväčším favoritom na postup, čo aj potvrdilo potom ako stratilo body len v posledných dvoch zápasoch. Najskôr po domácej remíze 3:3 z Luxemburskom a potom po prehre 1:2 na Faerských ostrovoch. Na druhom mieste skončilo celkom prekvapujúco Luxembursko, ktoré strácalo na víťaza skupiny len dva body. Tretie miesto a účasť v Lige C si zabezpečili futbalisti Faerských ostrovov. Litva, ktorá získala len jediný bod po domácej remíze z Faerskými ostrovmi čakala na barážové súboje.
Skupina 2.
Druhá skupina Ligy C, ktorá sa hrala od 2. júna do 27. septembra 2022,  mala jednoznačného lídra v Grécku, ktoré stratilo len jediný zápas po prehre 0:1 v cyperskej Larnake. So šesťbodovým náskokom pred druhým Kosovom si tak vybojovalo postup do Ligy B. Na treťom a štvrtom mieste skončili so ziskom piatich bodov Severné Írsko a Cyprus a keďže obe tímy mali aj vyrovnanú bilanciu zo vzájomných zápasoch (0:0 a 2:2),o lepšom umiestnení Severného Írska rozhodlo lepšie celkové skóre. Čierny Peter a účasť v baráži tak zostal v rukách Cyprusu.
Skupina 3.
Zo slovenského pohľadu bola najzaujímavejšia 3. skupina, do ktorej sa po žrebovaní dostala slovenská reprezentácia. Všetci jej súperi Azerbajdžan, Bielorusko a Kazachstan pochádzali z bývalého Sovietskeho zväzu. Aj napriek tomu, že sa vedelo, že to budú veľmi náročné zápasy, z ničím iným ako s opätovným návratom do Ligy B sa nepočítalo.  O to prekvapujúcejší bol vývoj v tejto skupine. Slovensko nastúpilo v prvom zápase proti Bielorusku, ktoré muselo všetky svoje zápasy hrať,  z dôvodu sankcii zo strany UEFA, keďže sa spolupodieľalo na vojenskej invázii Ruska na Ukrajinu, na neutrálnej pôde. Slováci si pripísali výhru 1:0 a zároveň bola to ich prvá a posledná výhra v tejto skupine. Potom si už na svoje konto pripísali len jednu remízu a tri prehry, z ktorých dve boli proti Kazachstanu a jedna doma v Trnave s Azerbajdžanom. Skončili tak až na treťom mieste. K lepšiemu umiestneniu mu už nepomohla ani výmena na poste hlavného trénera, keď Štefana Tarkoviča vystriedal na posledné dva zápasy taliansky tréner Francesco Calzona. Z postupu do Ligy B sa nakoniec radovali futbalisti Kazachstanu, o ten ich už nepripravila ani prehra 0:3 v poslednom kole s Azerbajdžanom, ktorý sa touto výhrou dostal prebojoval na druhé miesto pred Slovensko. Na poslednom štvrtom mieste skončili so ziskom troch bodov futbalisti Bieloruska.
Skupina 4.
V poslednej štvrtej skupine Ligy C, ktorá sa hrala od 2. júna do 26. septembra 2022 jednoznačne dominovali futbalisti Gruzínska, ktorí v konkurencii tímov Bulharska, Gibraltáru a Severného Macedónska, získali šestnásť bodov a jedinú stratu zaznamenali po bezgólovej remíze z Bulharskom, ktoré skončilo na druhom mieste so stratou siedmich bodov. Účasť v Lige C si z tretieho miesta zabezpečilo aj futbalisti Severného Macedónska, ktorí získali sedem bodov. Jasným outsiderom v tejto skupine bol Gibraltár, ktorý získal jediný bod po remíze 0:0 s Bulharskom.
Liga D.
Skupina 1.
Sedem najnižšie postavených tímov sa stretlo v najnižšej Lige D v dvoch skupinách. 1. skupina, ktorá sa hrala od 3. júna do 25. septembra, mala štyroch účastníkov Andorru, Lichtenštajnsko, Lotyšsko a Moldavsko. Postup do Ligy C si vybojoval najväčší favorit Lotyšsko, ktorý síce získal rovnako trinásť bodov ako druhé Moldavsko no v jeho prospech pri vyrovnanej bilancii zo vzájomných zápasov, rozhodol väčší počet nastrieľaných gólov. Na treťom mieste skončila Andorra a na úplnom dne bez bodu Lichtenštajnsko, ktoré v šiestich zápasoch strelilo jediný gól do siete Andorry. 
Skupina 2.
V 2. skupine, ktorá sa hrala od 2. júna do 23. septembra 2022, hrala medzi sebou trojica tímov a bola to zároveň jediná skupina v celej Lige národov, v ktorej si jej víťaz pripísal na svoje konto plný počet bodov. Bolo to Estónsko, ktoré pri štyroch výhrach strelilo desať gólov a inkasovalo len dva. Na druhom mieste skončila s polovičným ziskom bodov, po dvoch výhrach a dvoch prehrách, Malta  a na poslednom mieste bez bodu San Maríno, ktoré spoločne s Lichtenštajnskom boli dvoma tímami, ktoré si v tejto edícii Ligy národov na svoje konto nepripísali ani jeden bod.

</doc>
<doc id="656872" url="https://sk.wikipedia.org/wiki?curid=656872" title="Lambda Aquarii">
Lambda Aquarii

Lambda Aquarii alebo Hydor (λ Aqr / λ Aquarii) je hviezda v súhvezdí Vodnár. Má zdanlivú hviezdnu veľkosť 3,74 magnitúd. Pomerne presne vyznačuje polohu ekliptiky. Jej priemer, vypočítaný vďaka zákrytom Mesiacom, je rovných 100 priemerov Slnka (takmer vzdialenosť Zem-Slnko). Kvôli povrchu s teplotou 3 555 K má červenú farbu. Ide o hviezdu v záverečnom štádiu života, ktorá v jadre spaľuje hélium na uhlík a kyslík. Existenciu ukončí ako biely trpaslík veľkosti Zeme. 

</doc>
<doc id="656874" url="https://sk.wikipedia.org/wiki?curid=656874" title="Hydor">
Hydor



</doc>
<doc id="656875" url="https://sk.wikipedia.org/wiki?curid=656875" title="RetroN">
RetroN

RetroN je séria videoherných konzol, ktoré vytvorila a vyrába americká spoločnosť Hyperkin a umožňuje hrať videohry z konzol ako Nintendo Entertainment System, Super Nintendo Entertainment System a iných.
Konzoly.
RetroN 1.
Pôvodný RetroN 1 dokáže spustiť iba hry pre Nintendo Entertainment System.
RetroN 1 HD.
Je to nové vydanie konzoly RetroN 1, s HD výstupom a lepšie vyzerajúcim ovládačom.
RetroN 2.
Bol uvedený v roku 2012, dokáže spustiť hry pre NES a SNES.
RetroN 2 HD.
Je to nové vydanie konzoly RetroN 2, s HD výstupom.
RetroN 3.
RetroN 3 podporuje hry pre Nintendo Entertainment System, Super NES (SNES) a Genesis.
RetroN 3 HD.
Je to nové vydanie konzoly RetroN 3, s HD výstupom.
RetroN 5.
Bol vydaný v roku 2014. Podporuje hry pre NES/Famicom, SNES/Super Famicom, Genesis/Mega Drive, Game Boy/Game Boy Color/Game Boy Advance cez HDMI.
RetroN 77.
Vydaný bol v roku 2017, je to klon konzoly Atari 2600.
Mega Retron HD.
Je to konzola, ktorá podporuje cartridge pre Sega Genesis/Mega Drive.
Supa Retron HD.
Je to konzola, ktorá podporuje Super NES hry v HD kvalite, podobne ako RetroN HD pre NES hry.

</doc>
<doc id="656876" url="https://sk.wikipedia.org/wiki?curid=656876" title="Retron">
Retron



</doc>
<doc id="656877" url="https://sk.wikipedia.org/wiki?curid=656877" title="Super NES">
Super NES



</doc>
<doc id="656878" url="https://sk.wikipedia.org/wiki?curid=656878" title="Mega Drive">
Mega Drive



</doc>
<doc id="656879" url="https://sk.wikipedia.org/wiki?curid=656879" title="Famicom">
Famicom



</doc>
<doc id="656880" url="https://sk.wikipedia.org/wiki?curid=656880" title="Super Famicom">
Super Famicom



</doc>
<doc id="656881" url="https://sk.wikipedia.org/wiki?curid=656881" title="Kornel Chmelo">
Kornel Chmelo

MUDr. Kornel Chmelo (* 10. február 1917, Svätý Kríž nad Hronom – † 1. august 1996, Piešťany) bol významný slovenský detský lekár. Pôsobil postupne v Bratislave, Liptovskom Mikuláši, Bojniciach a v Piešťanoch. Uskutočnil prvú exsangvináciu (výmenu krvi) u novorodenca.
Životopis.
Chmelo sa narodil v roku 1917 vo Svätom Kríži nad Hronom (dnešný Žiar nad Hronom). Strednú školu ukončil maturitou v Bratislave v roku 1935. Následne študoval na Lekárskej fakulte Univerzity Komenského, ktorú skončil v roku 1941.
Medzi jeho primáty patrí uskutočnenie prvej kompletnej výmeny krvi u novorodenca (exsangvinácie), v Bratislave v roku 1947. Kvôli svojmu náboženskému presvedčeniu bol často prekladaný z miesta na miesto a musel sa vzdať svojej akademickej kariéry. Stal prvým primárom Detského oddelenia Nemocnice s poliklinikou v Liptovskom Mikuláši, kde založil terénnu starostlivosť o dieťa v okrese Liptovský Mikuláš. V roku 1958 musel z politických dôvodov z Liptovského Mikuláša odísť. V rokoch 19581969 pôsobil v Bojniciach, v roku 1968 nastúpil ako primár detského oddelenia Nemocnice s poliklinikou v Piešťanoch. Primárom bol v rokoch 1968 1977, kedy ho nahradil MUDr. Andrej Šajmovič. Po dosiahnutí dôchodkového veku pracoval ako obvodný detský lekár až do 75. roku svojho života.
Chmelo bol veľmi uznávaný najmä ako nesmierne obetavý detský lekár, výborný pedagóg, odovzdávajúci svoje vedomosti a klinické skúsenosti mladším kolegom. Bol vzorom pre vtedajšieho začínajúceho lekára, neskôr profesora Detskej kliniky v Olomouci, Vladimíra Mihála. 
Zomrel 1. augusta 1996 v Piešťanoch, hrob má na cintoríne na Bratislavskej ceste v Piešťanoch, sektor G, hrob č.624

</doc>
<doc id="656882" url="https://sk.wikipedia.org/wiki?curid=656882" title="101955 Bennu">
101955 Bennu

101955 Bennu je uhlíkatý typ asteroidu zo skupiny planétok Apollo. Objavený bol 11. septembra 1999 pomocou projektu LINEAR.
Je to potenciálne nebezpečná blízkozemská planétka, ktorá je uvedená na zozname Sentry s druhým najvyšším kumulatívnym hodnotením na Palermskej stupnici. Má kumulatívnu pravdepodobnosť zasiahnutia Zeme medzi rokmi 2175 a 2199. Je pomenovaná po Bennuovi, staroegyptskom mytologickom vtákovi spájaným so Slnkom, stvorením a znovuzrodením.
101955 Bennu má stredný priemer 490 m a bol pozorovaný vo veľkej miere pomocou planetárneho radaru observatória Arecibo a pomocou Goldstone Deep Space Communications Complex.
Bennu je cieľom misie OSIRIS-REx, ktorá sa má v roku 2023 vrátiť so vzorkami z povrchu späť na Zem. 3. decembra 2018 dorazila OSIRIS-REx k Bennu po dvojročnej ceste. Obiehala okolo asteroidu, podrobne mapovala jeho povrch a hľadala potenciálne miesta na odber vzoriek. Analýza obežných dráh umožnila výpočet Bennuovej hmotnosti a jej rozloženia.
18. júna 2019 NASA oznámila, že kozmickej lodi OSIRIS-REx sa podarilo dostať ešte bližšie a zachytiť obraz vo vzdialenosti 600 metrov od povrchu.
Dňa 20. októbra 2020 OSIRIS-REx úspešne dosiahol povrch a pomocou vysúvacieho ramena odobral vzorky.
Dňa 24. septembra 2023 Misia OSIRIS-REx je u konca a návratové púzdro so vzorkami úspešne dosadlo v Utahu.

</doc>
<doc id="656918" url="https://sk.wikipedia.org/wiki?curid=656918" title="Christ Church Cathedral">
Christ Church Cathedral

Christ Church Cathedral môže byť katedrála:

</doc>
<doc id="656921" url="https://sk.wikipedia.org/wiki?curid=656921" title="Čeľustnoortopedický aparát">
Čeľustnoortopedický aparát

Čeľustnoortopedický aparát (iné názvy: čeľustnoortopedický strojček, regulačný aparát, regulačný strojček, ortodontický aparát, ortodontický strojček, ortodontický prístroj, zubný aparát, zubný strojček, skrátene: strojček, skrátene: aparát; ľudovo: strojček na zuby, vyrovnávač zubov; nesprávne (bohemizmus): "rovnátko") je zdravotnícka pomôcka, ktorá slúži na narovnanie, napravenie či usmernenie rastu zubov. Môžu sa nasadzovať na čeľusť a/alebo sánku.
Typy.
Fixný aparát.
Fixné aparáty sú v ústnej dutine nepretržite po celý čas liečby. Sú nalepené buď z tvárovej či jazykovej strany (tzv. lingválne). Častejším typom je aplikácia z tvárové strany. Dôvody sú také, že lingválne strojčeky sú drahšie, ich zavedenie je náročnejšie a kladie väčšie nároky na lekára aj pacienta.
Snímateľný aparát.
Snímateľný aparát sa vyznačuje tým, že ho možno vybrať z ústnej dutiny. Používajú sa pri menej závažných zubných anomáliách a chybách. Sú určené na dočasný a zmiešaný chrup.
Fóliový aparát.
Fóliové aparáty (tzv. neviditeľné strojčeky) sú mäkké plastové fólie vyrobené pacientovi na mieru podľa odtlačku čeľuste. Tieto nosiče sa počas liečby obmieňajú. Ide v podstate o špeciálny druh snímateľných aparátov, pretože ich možno z úst kedykoľvek vybrať. Neviditeľné strojčeky sú americkým patentom pod názvom "Invisalign".
Časti fixného aparátu.
Najčastejším typom strojčekov je fixný aparát, a preto práve jeho zloženie je tu rozoberané.
Ortodontický drôt.
Ortodontický drôt (označovaný aj ako oblúk) je špeciálny typ drôtu používaný v čeľustnej ortopédii. Slúži na posúvanie zubu/-ov. Drôt je fixovaný do zámočkov. V mieste požadovanej zmeny pozície zubov potom mierne ohnutý. Vďaka svojim vlastnostiam (tzv. tvarovej pamäte) má potom v mieste ohybu tendenciu sa rovnať (vrátiť do pôvodnej polohy). Tým sa vytvára sila, ktorá tlačí na zuby. Stomatológ niekoľkokrát počas aktívnej fázy liečby drôt vymieňa za iný s odlišnými parametrami (iná hrúbka).
Separačné gumičky.
Separačné gumičky sú gumové kolieska, ktoré majú za úlohu zuby separovať - vytvoriť medzizubný priestor pre usadenie krúžku. Inštalujú sa spravidla niekoľko dní (1 a viac) pred vlepením fixného aparátu.
Krúžky.
Kovové krúžky obopínajú celý zub po obvode, s ktorým sú pevne spojené. Sú umiestnené najčastejšie na krajných zuboch (1. a 2. molár) a uzatvárajú tak celý aparát. Dôvodom ich použitia miesto zámočku je požiadavka na kvalitnú fixáciu - nehrozí odlepenie. Na krúžku je pripevnená kanyla, v ktorej je zasunutý koniec drôtu (oblúka).
Zámky.
Zámky tvorí vodiaca lišta pre drôt, ktorý sa do nich pripevňuje. Zámky sú napevno prilepené k jednotlivým zubom.
Zámky sú tým, čo najčastejšie prezradí prítomnosť strojčeka. Okrem okom viditeľných kovových možno nalepiť aj čiastočne priehľadné - napr. keramické, ktoré farbou pripomínajú zub. Obvykle sú potom obomknuté gumičkou, ktorá drží drôt mimo drážky v zámočku. Farby gumičiek si môže pacient zvyčajne vybrať z niekoľkých variantov vrátane priehľadných.

</doc>
<doc id="656926" url="https://sk.wikipedia.org/wiki?curid=656926" title="Mandrel">
Mandrel

Mandrel bolo krycie meno raného rušiaceho systému, ktorý používala britská RAF proti radarom Luftwaffe typu Freya počas druhej svetovej vojny.
Situácia.
Veľká Británia vstupovala do druhej svetovej vojny so systémom radarov včasnej výstrahy Chain Home. Britskí vedci poznali možnosti radarovej techniky a tiež možnosti jej rušenia. Z obavy, aby nevyprovokovali nemeckú stranu k masovému nasadeniu rušenia, bolo oficiálnou politikou nevyrábať a nenasadzovať vlastné rušiace systémy, kým ich nezačne používať ako prvé Nemecko. Podobné váhanie sa zopakovalo neskôr aj pri rozhodovaní o nasadení systému Window. Vo februári 1942 sa Nemecku podarilo nepozorovane preplaviť krížniky Scharnhorst a Gneisenau Lamanšským prielivom. Tento kúsok sa podaril aj za výrazného príspevku nemeckých rušiacich systémov, použitých na znefunkčnenie britského radarového systému. Udalosť zmenila prístup k téme vývoja a nasadenia vlastných rušiacich systémov proti nemeckým radarom a potrebe vytvoriť príslušné taktické jednotky. Už v apríli 1942 sa sformovala špeciálna 515. peruť vyzbrojená na začiatku ôsmymi lietadlami Boulton Paul Defiant a novými rušiacimi systémami s označením Moonshine a "Mandrel".
Princíp a taktika.
Systém "Mandrel" bol určený pre rušenie radarov Freya a od neho odvodených Mammut a Wassermann, ktoré pracovali v pásme 120130 MHz. Vysielal rušiaci signál spočiatku na frekvenciách 118128 MHz. Do výroby bol zaradený v lete 1942. Lietadlá Defiant z 515. perute vybavené rušičkami "Mandrel" mali krúžiť vo vymedzených oblastiach asi 80 km od pobrežia. Cieľom bolo vytvoriť asi 320 km široký pás v nemeckej obrane, cez ktorý mohli preniknúť nočné bombardéry. V každej bombardovacej peruti boli dve lietadlá tiež vybavené systémom "Mandrel". Ich cieľom bolo pôsobiť proti vnútrozemským radarom.
Nasadenie.
Systém "Mandrel" sa používal spoločne so systémom Tinsel, ktorý bol určený pre rušene rádiovej komunikácie. Prvýkrát boli oba použité pri nálete na Mannheim 6. decembra 1942. Z náletu sa nevrátilo iba 9 z 272 lietadiel (3,3 %), čo boli veľmi nízke straty. Už v apríli 1943 však boli na nemeckých radaroch upravené frekvenčné rozsahy, takže tieto mohli čiastočne rušiacu clonu prekonať. Na to reagovali aj rušičky "Mandrel", do konca vojny sa vyrábalo viacero verzií s celkovým rozsahom 29215 MHz.
Rušičky "Mandrel" boli zapojené aj do operácie Husky (vylodenie na Sicílii). Nieslo ich 18 bombardérov Halifax a Wellington a cieľom bolo ochrániť prúd transportných lietadiel a klzákov s výsadkovými silami. Pozdĺž pobrežia hliadkovali ďalšie 4 lietadlá B-17 USAAF s americkou verziou rušičky "APT-3 Mandrel".

</doc>
<doc id="656927" url="https://sk.wikipedia.org/wiki?curid=656927" title="Johnny the Fox">
Johnny the Fox

Johnny the Fox je siedmy štúdiový album írskej hard rockovej skupiny Thin Lizzy, ktorý vyšiel v roku 1976. Je nazvaný po taliansko-americkom mariánskom bossovi Johnnym Torriovi a bol napísaný a nahraný v dobe, kedy sa basgitarista a spevák skupiny Phil Lynott zotavoval z hepatitídy, ktorá spôsobila, že turné k albumu "Jailbreak" muselo byť v polovici prerušené. Skladba „Don't Believe a Word“ sa stala britským singlovým hitom a „Johnny the Fox Meets Jimmy the Weed“ je uvedená vo výbere "Ultimate Breaks and Beats".
Obal albumu vytvoril Jim Fitzpatrick.
Zoznam skladieb.
Remastrovaná edícia.
Dňa 24. januára 2011 vyšiel dvoj-CD set s prvým diskom obsahujúcim originálny album a druhým s bonusovými materiálmi.

</doc>
<doc id="656928" url="https://sk.wikipedia.org/wiki?curid=656928" title="Eric Bell">
Eric Bell

Eric Robin Bell (* 3. september 1947, Belfast, Severné Írsko) je severoírsky rockový gitarista. V roku 1966 bol na krátky čas členom skupiny Them, nasledovalo niekoľko nevýznamných skupín, ako boli Shades of Blue, The Earth Dwellers, The Bluebeats a The Dreams. V roku 1969 stál pri zrode skupiny Thin Lizzy, z ktorej odišiel v roku 1973. Bell je autorom názvu tejto skupiny. Neskôr v polovici 70. rokov bol členom skupiny The Noel Redding Band. Odvtedy vydal niekoľko sólových albumov a pravidelne vystupuje so svojim bluesovým triom Eric Bell Band.

</doc>
<doc id="656929" url="https://sk.wikipedia.org/wiki?curid=656929" title="Them (King Diamond)">
Them (King Diamond)

Them je tretí album dánskej heavy metalovej skupiny King Diamond, ktorý vyšiel v roku 1988 cez Roadrunner Records.
Príbeh.
Príbeh prerozprávaný na albume "Them" (Oni) je prvý z dvojdielnej časti o Kingovi, jeho rodine a o „Nich“. Na začiatku albumu očakávajú King, jeho malá sestra Missy a matka návrat starej mamy z psychiatrie. Už za príchodu „Ich“ spomenie. Jednu noc ju King špehuje, ako sa zhovára s neviditeľnými postavami. Stará mama mu začne rozprávať príbehy o ich dome (Amon), zatiaľ čo pijú čaj z matkinej krvi. Missy sa to vôbec nepáči a aby prejavila svoju nespokojnosť, rozbije čajovú súpravu, načo ju „Oni“ zabijú sekerou. King, ktorý bol až dovtedy ako zhypnotizovaný, si začína uvedomovať, čo sa deje. Uvedomí si, že „Ich“ moc je mimo domu oslabená, preto vyláka babičku z domu a zabije ju. Zakrátko sa dostáva na psychiatriu pod dohľad doktora Landaua. Keď sa po rokoch vracia domov, zistí, že „Ich“ sila neopadla.
Príbeh pokračuje aj na nasledujúcom albume "Conspiracy".
Zoznam skladieb.
Autorom všetkých textov je King Diamond, hudbu zložil King Diamond, okrem uvedených.

</doc>
<doc id="656930" url="https://sk.wikipedia.org/wiki?curid=656930" title="Abigail (album)">
Abigail (album)

Abigail je názov druhého štúdiového albumu dánskej heavy metalovej skupiny King Diamond. Je to prvý konceptuálny album a zároveň posledný, na ktorom hrajú Michael Denner a Timi Hansen. Prvý opustil skupinu krátko pred turné (na ktorom ho nahradil Mike Moon a toho následne Pete Blakk), druhý zostal so skupinou až do nahrávania ďalšieho albumu, kde ho však vystriedal Hal Patino.
Počas nahrávania albumu bola nahratá aj pieseň „Shrine“, tá sa však nakoniec na pôvodnom albume neobjavila, keďže textovo nezapadala do príbehu. Vyšla však ako bonus singlu „The Family Ghost“.
Príbeh.
Abigail je hororový príbeh zasadený do leta 1845. Dvaja mladí ľudia (Miriam Natias a Jonathan LaFey) prichádzajú, aby sa ubytovali vo svojom dome (dedičstvo LaFeyovcov). Na ceste ich zastaví sedem jazdcov pod vedením O'Braina, ktorí ich varujú, aby sa radšej vrátili späť, inak sa z 18 stane 9. Dvojica nepočúva a vstúpi do domu. Čoskoro sa tam začnú diať veľmi zvláštne veci. Jonathanovi sa zjaví duch grófa de LaFey (jeho predok), ktorý mu ukáže sarkofág s telom Abigail a varuje ho, že aby zabránil jej znovunarodeniu, musí zabiť svoju ženu. Príbeh sa retrospektívne vráti do roku 1777, keď 7. júla gróf zabije svoju nevernú ženu. Na jej dieťa (narodené ako mŕtve embryo) uvalí kliatbu a pomenuje ho Abigail. Na druhý deň je Miriam tehotná, ale táto ťarchavosť je v skutočnosti posadnutosť. Jonathan si uvedomí, že duch aj jazdci mali pravdu, a tak sa rozhodne konať. Avšak Miriam ho zhodí zo schodov a porodí Abigail, načo následne sama zomrie. Jazdci prichádzajú, aby Abigail znovu zničili.
Celý príbeh vymyslel King sám, okrem mena a dátumu 7. júl 1777. Istý fanúšik mu totiž poslal fotku náhrobného kameňa istého dievčaťa, ktoré zomrelo v tento deň ako sedemročné. King použil tento dátum a meno jej matky - Abigail.
Príbeh bol neskôr doplnený o druhú časť nazvanú .
Zoznam skladieb.
Autorom všetkých textov je King Diamond, hudbu zložil King Diamond, okrem uvedených.

</doc>
<doc id="656931" url="https://sk.wikipedia.org/wiki?curid=656931" title="The Spider's Lullabye">
The Spider's Lullabye



</doc>
<doc id="656941" url="https://sk.wikipedia.org/wiki?curid=656941" title="Giuseppe Colombo">
Giuseppe Colombo

Giuseppe Colombo (* 2. október 1920, Padova – † 20. február 1984, Padova) bol taliansky vedec, matematik a inžinier pôsobiaci na Padovskej univerzite.
Výskum.
Colombo skúmal planétu Merkúr a práve jeho výpočty ukázali, ako dostať kozmickú loď na slnečnú obežnú dráhu, tak aby sa s Merkúrom stretla viackrát pomocou gravitačného manévru s Venušou. Vďaka tejto myšlienke dokázala NASA, aby Mariner 10 dosiahol tri prelety Merkúra namiesto jedného. Mariner 10 bola prvá kozmická loď, ktorá využila gravitačnú asistenciu. Odvtedy sa táto technika stala bežnou.
Colombo tiež vysvetlil rezonanciu viazanej rotácie na obežnej dráhe Merkúra, čím ukázal, že rotuje trikrát za každé dve obežné dráhy okolo Slnka.
Významne prispel k štúdiu Saturnových prstencov, väčšinou pomocou pozemných pozorovaní v ére predtým, ako sa vesmírny prieskum dostal k vonkajšej slnečnej sústave.
Vynašiel koncepciu spoločného spájania satelitov. Zúčastnil sa plánovania misie Európskej vesmírnej agentúry Giotto na Halleyovu kométu, ale zomrel pred jej vypustením.
Pamiatka.
Je po ňom pomenovaných niekoľko astronomických objektov a kozmických lodí:

</doc>
<doc id="656945" url="https://sk.wikipedia.org/wiki?curid=656945" title="Petržalka-Západ">
Petržalka-Západ

Petržalka-Západ je miestna časť mestskej časti Petržalka v Bratislave. 
Delí sa na lokality Zadné lúky, Kapitulský dvor, Kapitulské pole, Kopčany, Vojenský dvor a Nové pole.

</doc>
<doc id="656946" url="https://sk.wikipedia.org/wiki?curid=656946" title="Petržalka-Juh">
Petržalka-Juh

Petržalka-Juh alebo hovorovo Janíkov dvorje miestna časť mestskej časti Petržalka v Bratislave. 
Delí sa na lokality Južné mesto-Zóna A, Južné mesto-Zóna B, Južné mesto-Zóna C a Janíkovské pole. Zahŕňa Janíkov dvor.

</doc>
<doc id="656947" url="https://sk.wikipedia.org/wiki?curid=656947" title="Petržalka-Východ">
Petržalka-Východ

Petržalka-Východ je miestna časť mestskej časti Petržalka v Bratislave. 
Delí sa na lokality Petržalka-Východ 1, Petržalka-Východ 2, Petržalka-Východ 3 a Petržalka-Východ 4.

</doc>
<doc id="656948" url="https://sk.wikipedia.org/wiki?curid=656948" title="Škody spôsobené ďatľami a žlnami na stenách budov">
Škody spôsobené ďatľami a žlnami na stenách budov

Ďatle veľké (Dendrocopos major) a žlny zelené (Picus viridis) dokážu spôsobiť škody na vonkajších stenách budov, najmä na zateplených fasádach. Príčiny tohoto správania sú viaceré: 
Ďatle bežne hľadajú potravu na stojacich i spadnutých stromoch, žlny v tráve. Okrem toho často aj na stenách budov. Nájdu tu hmyz a pavúky. 
Prítomnosť hmyzu a jeho rôznych vývojových štádií zisťujú nielen vizuálne ale aj poklepkávaním na drevo. Objavia tak miesta výskytu hmyzu a jeho lariev pod kôrou stromov. V suchých a hubami napadnutých častiach stromov nachádzajú bohatý zdroj potravy. V takýchto miestach sa presekávajú hlbšie do dreva. Zvuk, ktorý vydáva pri poklepaní zateplenie na budove ďatľom signalizuje možný výskyt potravy.
Hniezdne dutiny vysekávajú ďatle do mäkšieho dreva. Má zvyčajne okrúhly tvar vchodu, krátky tunel a na konci hniezdnu dutinu hruškovitého tvaru smerujúcu od vletového otvoru dole. Táto stavebná činnosť je typická pre apríl. Hniezdne dutiny okrem hniezdenia využívajú jednotlivý vtáci aj ako spacie dutiny po celý rok.
Počnúc prvými teplými dňami koncom zimy a začiatkom jari začínajú ďatle a žlny najmä v predobedných hodinách označovať svoje teritória rýchlym sledom úderov zobáka do zvučných pahýľov, konárov či aj ľudských stavieb. Tieto opakované sledy drnčivých drumbľovaní ustanú v júli. 
Týmto škodám možno zamedziť inštalovaním mechanickej zábrany na napádané miesto, napríklad mriežka alebo umiestnenie strašiaka, ktorý je pohyblivý a vydáva zvuky napríklad prúžky alobalu, igelitu, plechovky, umelohmotné flaše na palici otočené hore dnom a podobne. Umiestnenie skôr skryté, pretože vtáci očakávajú ukrývajúce sa nebezpečie. Osvedčili sa aj siluety dravcov.

</doc>
<doc id="656949" url="https://sk.wikipedia.org/wiki?curid=656949" title="Labouristická strana">
Labouristická strana

Labouristická strana môže byť:

</doc>
<doc id="656950" url="https://sk.wikipedia.org/wiki?curid=656950" title="Brian Downey">
Brian Downey

Brian Michael Downey (* 27. január 1951, Dublin, Írsko) je írsky bubeník, skladateľ a bývalý člen hard rockovej skupiny Thin Lizzy, kde ako jediný, okrem frontmana Phila Lynotta, pôsobil od jej začiatku až do rozpadu v roku 1983. Downey je tiež spoluautorom niekoľkých skladieb Thin Lizzy. Kritik Eduardo Rivadavia z AllMusic povedal, že Downey je „určite jedným z najviac podceňovaných [rockových bubeníkov] svojej generácie“.
Životopis.
Vyrastal v dublinskej štvrti Crumlin. Brianove rané hudobné vplyvy pochádzali od jeho otca, ktorý hral v miestnom pipe bande a miloval džez, a tiež od jeho hrdinov zo 60. rokov: The Kinks, The Beatles a The Rolling Stones. V mladosti sa Downey stretol s priateľom, spoluzakladateľom a basgitaristom Philom Lynottom, ktorý navštevoval rovnakú školu. Pred Thin Lizzy bol Downey v mnohých skupinách, napríklad v The Liffey Beats, The Black Eagles (s Philom Lynottom), Sugar Shack a Orphanage (tiež s Lynottom). Na prelome rokov 1969 a 1970 v Dubline, po stretnutí s gitaristom Ericom Bellom a klávesistom Ericom Wrixonom, štvorica založila skupinu Thin Lizzy. Brian v skupine pôsobil ako bubeník. Prvý veľký hit skupiny bola skladba „Whiskey in the Jar“, pôvodne keltská ľudová pieseň. Medzinárodný úspech mali skladby „The Boys Are Back In Town“, „Jaibreak“ a „Emerald“. Počas nasledujúcich štrnástich rokov bol Downey stálym bubeníkom skupiny, nahral bicie aj na sólových albumoch Lynotta.
Po Lynottovej smrti Downey hral v tributnej verzii skupiny Thin Lizzy s Johnom Sykesom, Scottom Gorhamom, Darrenom Whartonom a Marcom Mendozom. Odišiel v roku 1999 a bol nahradený Tommym Aldridgom. Po Sykesovom odchode zo skupiny v roku 2009 vytvoril gitarista Scott Gorham ďalšiu zostavu Thin Lizzy. Downey, Mendoza a Wharton sa opäť pridali spolu s dvoma novými členmi: gitaristom skupiny Def Leppard Vivianom Campbellom a bývalým spevákom zo skupiny The Almighty Rickym Warwickom. Táto verzia Thin Lizzy odštartovala rozsiahle svetové turné v januári 2010 a pokračovala až do začiatku roku 2013, pričom Richarda Fortusa nakoniec nahradil nový stály gitarista Damon Johnson. Gorham uviedol, že členovia skupiny uvažovali o nahrávaní nového materiálu, ktorý vyšiel ako nahrávka nového projektu Black Star Riders, do ktorého sa Downey rozhodol nezapojiť kvôli tlaku neustáleho koncertovania.
V roku 2005 bol hosťom odhaľovania sochy Phila Lynotta v Dubline a hral na bicie na nasledujúcom tribute koncerte Garyho Moora. Objavil se tiež na albume Garyho Moora, "Close as You Get", z roku 2007 a v roku 2016 založil projekt Brian Downey's Alive and Dangerous.
Brian Downey's Alive and Dangerous.
Brian Downey's Alive and Dangerous je projekt, ktorý vznikol v roku 2016 pôvodne ako trio. Downey už od roku 2015 cítil potrebu vrátiť sa opäť k hraniu na bicích. Týždeň pred 30. ročníkom akcie Vibe for Philo sa rozprával s Brianom Graceom, ktorý s Philom Edgarom mal v pláne na tejto akcii koncertovať ako zvyčajne. Neskôr sa rozhodli rozšíriť zostavu o Matta Wilsona. Skupina hrá piesne z koncertného albumu "Live and Dangerous", ktorý bol aj inšpiráciou pre názov skupiny.
V roku 2022 Edgara a Gracea v zostave nahradili sóloví gitaristi Michal Kulbaka a Joe Merriman.

</doc>
<doc id="656952" url="https://sk.wikipedia.org/wiki?curid=656952" title="Kurzarbeit">
Kurzarbeit

Kurzarbeit ( skrátená práca) je pôvodne nemecký termín, ktorý znamená prechodné skrátenie normálneho pracovného času podniku, spravidla z dôvodu ekonomických problémov. Kurzarbeit môže byť zavedený jednostranne zamestnávateľom alebo na základe obojstrannej dohody alebo na základe dohody sociálnych partnerov, môže byť zavedený len v jednom podniku alebo vo viacerých, môže byť zavedený na základe príslušného ustanovenia pracovnej zmluvy alebo na základe kolektívnej zmluvy, a môže mať rôznu podobu: môžu odpadnúť hodiny alebo dni alebo týždne pracovného času; v extrémnom prípade (tzv. Kurzarbeit Null) sa prechodne po dlhšiu dobu nepracuje vôbec. Najčastejšou príčinou zavedenia kurzarbeit býva snaha zachovať pracovné miesta v období prechodných ekonomických ťažkostí. Niektorí autori zužujú definíciu kurzarbeitu len na prípady, kde je skrátenie pracovného času sprevádzané príslušným znížením mzdy; niektorí iní ju zužujú na prípady, kde kurzarbeit vznikol na základe dohody sociálnych partnerov.
Kurzarbeit môže byť (a často býva) spojený s príslušným znížením mzdy zamestnancov, ktorým bol znížený pracovný čas. Pri splnení určitých podmienok môže byť (a často býva) kurzarbeit navyše doplnený o vyplácanie čiastočnej kompenzácie zníženia mzdy, pričom táto čiastočná kompenzácia sa spravidla platí zo sociálneho poistenia a pod. a napríklad v Nemecku sa volá Kurzarbeitergeld a v Rakúsku Kurzarbeitbeihilfe. Viaceré (najmä ne-nemecké) texty splietajú Kurzarbeit s Kurzarbeitergeld (Kurzarbeitbeihilfe), a preto nepresne zúžene definujú kurzarbeit ako prechodné skrátenie normálneho pracovného času (na základe dohody medzi sociálnymi partnermi) spojené so znížením mzdy a vyplácaním určitej náhrady zamestnancovi zo strany „štátu“ (pričom je otázne, či sa napr. prostriedky zo sociálneho poistenia dajú vôbec považovať za „štátne“).
Jazyková poznámka.
Kurzarbeit je nemecké slovo s doslovným významom „krátkopráca“. V nemčine sa píše s veľkým začiatočným K; v slovenčine s malým alebo veľkým k, vhodnejšie je malé k. V nemčine aj slovenčine sa vyslovuje [kurcarbajt]. V nemčine je ženského rodu, v slovenčine mužského alebo menej často ženského rodu. Kurzarbeitergeld znamená doslova „peniaze/prídavky (pre) kurzarbeitera“ a Kurzarbeitbeihilfe znamená doslova „príspevok pre kurzarbeit“.
Charakteristika.
Dôvodom použitia kurzarbeit je hlavne udržanie pracovných miest. V niektorých európskych štátoch má dlhšiu tradíciu. Vyskytol sa napr. počas hospodárskej krízy v roku 2008 alebo pandémie ochorenia COVID-19 v roku 2020.

</doc>
<doc id="656956" url="https://sk.wikipedia.org/wiki?curid=656956" title="Turzovsko-Fuggerovská mediarska spoločnosť">
Turzovsko-Fuggerovská mediarska spoločnosť



</doc>
<doc id="656958" url="https://sk.wikipedia.org/wiki?curid=656958" title="Thurzovsko-fuggerovská spoločnosť">
Thurzovsko-fuggerovská spoločnosť



</doc>
<doc id="656959" url="https://sk.wikipedia.org/wiki?curid=656959" title="Thurzovsko-Fuggerovská spoločnosť">
Thurzovsko-Fuggerovská spoločnosť



</doc>
<doc id="656963" url="https://sk.wikipedia.org/wiki?curid=656963" title="Mammarenavírus Lassa">
Mammarenavírus Lassa

Mammarenavírus Lassa (angl. "Lassa mammarenavirus") je vírus z rodu mammarenavírus ("Mammarenavirus") a čeľade Arenaviridae. Má zoonotický pôvod a je prenosný na človeka. Vírus na človeka prenášajú hlodavce rodu "Mastomys" cez výkaly a moč. Spôsobuje horúčku Lassa s krvácaním, bolesťami hrdla, hluchotou, kašľom, bolesťami hlavy a ďalšími príznakmi. Rýchlo sa rozmnožuje a u človeka je extrémne smrteľný, napáda všetky tkanivá. Pri liečbe pomáha skoré podanie lieku ribavirín. Vakcína neexistuje. 
Prvýkrát bol izolovaný v regióne Lassa v Nigérii roku 1969. Je endemický pre západnú Afriku. Ročne je infikovaných približne 300 až 500 tisíc ľudí a spôsobí 5 000 obetí. 
Má okrúhlý tvar s priemerom 120 nm.

</doc>
<doc id="656967" url="https://sk.wikipedia.org/wiki?curid=656967" title="Ladislav Čisárik">
Ladislav Čisárik

Ladislav Čisárik ml. (* 29. december 1953, Teplice, Česko-Slovensko† 3. august 2017, Bratislava) bol heraldický výtvarník, maliar a grafický dizajnér. V spolupráci s Heraldickou komisiou Ministerstva vnútra Slovenskej republiky v roku 1990 spolu s Ladislavom Vrtelom navrhli a vytvorili nové slovenské národné symboly.
Životopis.
Od roku 1979 až do smrti pôsobil s manželkou vo svojom vlastnom grafickom štúdiu Signum v Bratislave. Spolu s Ladislavom Vrtelom bol autorom štátneho znaku Slovenskej republiky, súčasnej štátnej vlajky Slovenskej republiky, ktorá vstúpila do platnosti 3. septembra 1992 a štandardy prezidenta Slovenskej republiky. Nimi navrhnutý štátny znak Slovenskej republiky vychádza z erbu na pečati z prvej polovice 14. storočia, v ktorom je dvojitý kríž postavený na trojvrší. Na rozdiel od historickej predlohy však tvorcovia návrhu štátneho znaku trojvršie zvýšili, pretože sa považuje za významný a zmysluplný symbol. Ako herold navrhol alebo upravil erby a pečate viac ako 100 slovenských miest a dedín. Okrem toho bol autorom symbolov Slovenskej genealogicko-heraldickej spoločnosti. V roku 1994 ilustroval sprievodcu s názvom "Najstaršie rody na Slovensku". V roku 1996 vydal mapu v plagátovom formáte, ktorá zobrazuje úradné obecné vlajky a erby 136 miest na Slovensku.

</doc>
<doc id="656969" url="https://sk.wikipedia.org/wiki?curid=656969" title="John Gibson">
John Gibson

John Gibson (* 14. júl 1993, Pittsburgh, USA) je americký hokejový brankár, ktorý aktuálne pôsobí v tíme Anaheim Ducks. Tento tím ho v roku 2011 draftoval v druhom kole. V rokoch 20122014 hral prevažne vo farmárskych kluboch Norfolk Admirals a San Diego Gulls, od sezóny 2015/2016 je stabilným členom kádra Anaheim Ducks.
Bol členom národného tímu USA do 20 rokov na majstrovstvách sveta v ruskej Ufe, kde družstvo USA získalo zlatú medailu. John Gibson bol vyhlásený za najlepšieho brankára turnaja.

</doc>
<doc id="656991" url="https://sk.wikipedia.org/wiki?curid=656991" title="Moonshine">
Moonshine

Moonshine bolo krycie meno raného rušiaceho systému, ktorý vyvinula britská RAF proti radarom Luftwaffe typu Freya počas druhej svetovej vojny.
Situácia.
Veľká Británia vstupovala do druhej svetovej vojny so systémom radarov včasnej výstrahy Chain Home. Britskí vedci poznali možnosti radarovej techniky a tiež možnosti jej rušenia. Z obavy, aby nevyprovokovali nemeckú stranu k masovému nasadeniu rušenia, bolo oficiálnou politikou nevyrábať a nenasadzovať vlastné rušiace systémy, kým ich nezačne používať ako prvé Nemecko. Podobné váhanie sa zopakovalo neskôr aj pri rozhodovaní o nasadení systému Window. Vo februári 1942 sa Nemecku podarilo nepozorovane preplaviť krížniky Scharnhorst a Gneisenau Lamanšským prielivom. Tento kúsok sa podaril aj za výrazného príspevku nemeckých rušiacich systémov, použitých na znefunkčnenie britského radarového systému. Udalosť zmenila prístup k téme vývoja a nasadenia vlastných rušiacich systémov proti nemeckým radarom a potrebe vytvoriť príslušné taktické jednotky. Už v apríli 1942 sa sformovala špeciálna 515. peruť vyzbrojená na začiatku ôsmymi lietadlami Boulton Paul Defiant a novými rušiacimi systémami s označením "Moonshine" a Mandrel.
Princíp a taktika.
Systém "Moonshine" bol určený pre rušenie nemeckých radarov Freya. Pracoval na princípe zachytenia radarového signálu, jeho zosilnenia a spätného vyslania. To umožnilo jednému lietadlu vytvoriť ilúziu zovretej formácie viacerých lietadiel. Práve kvôli tejto technickej vlastnosti nebol použiteľný pri nočných náletoch, pri ktorých lietali bombardéry z bezpečnostných dôvodov vo voľnejších formáciách. Systém sa však javil sľubný a pracovalo sa ďalej na jeho rozvoji.
Nasadenie.
Systém bol nasadený v roku 1944 v rámci klamlivých operácií Glimmer a Taxable v predvečer vylodenia v Normandii. Nebol však inštalovaný v lietadlách, ale na štyroch člnoch námorníctva.

</doc>
<doc id="656992" url="https://sk.wikipedia.org/wiki?curid=656992" title="Strojček">
Strojček

Strojček môže byť:

</doc>
<doc id="656993" url="https://sk.wikipedia.org/wiki?curid=656993" title="Weinheim">
Weinheim

 je veľké okresné mesto v Nemeckej spolkovej krajine Bádensko-Württembersko. Leží na severe spolkovej krajiny v krajinskom okrese Rhein-Neckar vo vládnom obvode Karlsruhe. Mesto sa rozkláda na západnom úpätí pohorí Odenwald a v bádenskej časti Hornorýnskej nížiny. Leží na trase medzi Heidelbergom a Frankfurtom nad Mohanom vo vzdialenosti asi 15 km severovýchodne od Mannheimu. Mesto má okrem historického jadra aj dve dominanty – zrúcaninu hradu Windeck a spolkový dom (Korporationshaus) Wachenburg, vďaka ktorým získalo prezývku „mesto dvoch hradov“. V mestskom jadre a ďalších desiatich mestských častiach žije okolo 43 tisíc obyvateľov. Weinheimský zámok, ktorý býval majetkom falckých kurfistov, je v súčasnej dobe sídlom mestského úradu.
Doprava.
Železničná.
Weinheim má dve hlavné železničné stanice:
Z týchto staníc je zabezpečené spojenie do Frankfurtu, Hamburgu a ostatných destinácií v Nemecku.
Letecká.
Najbližšie letiská vo Weinheim sú:
Partnerské mestá.
Weinheim má partnerské mestá:

</doc>
<doc id="656995" url="https://sk.wikipedia.org/wiki?curid=656995" title="Strojček z Antikythéry">
Strojček z Antikythéry



</doc>
<doc id="656996" url="https://sk.wikipedia.org/wiki?curid=656996" title="Sylt">
Sylt



</doc>
<doc id="656997" url="https://sk.wikipedia.org/wiki?curid=656997" title="Wangerooge">
Wangerooge



</doc>
<doc id="656998" url="https://sk.wikipedia.org/wiki?curid=656998" title="Borkum">
Borkum



</doc>
<doc id="656999" url="https://sk.wikipedia.org/wiki?curid=656999" title="Norderney">
Norderney



</doc>
<doc id="657006" url="https://sk.wikipedia.org/wiki?curid=657006" title="Liberálno-demokratická strana">
Liberálno-demokratická strana

Liberálno-demokratická strana môže byť:

</doc>
<doc id="657007" url="https://sk.wikipedia.org/wiki?curid=657007" title="Čeľustnoortopedický strojček">
Čeľustnoortopedický strojček



</doc>
<doc id="657008" url="https://sk.wikipedia.org/wiki?curid=657008" title="Regulačný aparát">
Regulačný aparát



</doc>
<doc id="657009" url="https://sk.wikipedia.org/wiki?curid=657009" title="Regulačný strojček">
Regulačný strojček



</doc>
<doc id="657010" url="https://sk.wikipedia.org/wiki?curid=657010" title="Ortodontický aparát">
Ortodontický aparát



</doc>
<doc id="657011" url="https://sk.wikipedia.org/wiki?curid=657011" title="Ortodontický strojček">
Ortodontický strojček



</doc>
<doc id="657012" url="https://sk.wikipedia.org/wiki?curid=657012" title="Ortodontický prístroj">
Ortodontický prístroj



</doc>
<doc id="657013" url="https://sk.wikipedia.org/wiki?curid=657013" title="Zubný aparát">
Zubný aparát



</doc>
<doc id="657014" url="https://sk.wikipedia.org/wiki?curid=657014" title="Zubný strojček">
Zubný strojček



</doc>
<doc id="657015" url="https://sk.wikipedia.org/wiki?curid=657015" title="Strojček na zuby">
Strojček na zuby



</doc>
<doc id="657016" url="https://sk.wikipedia.org/wiki?curid=657016" title="Vyrovnávač zubov">
Vyrovnávač zubov



</doc>
<doc id="657035" url="https://sk.wikipedia.org/wiki?curid=657035" title="OIML">
OIML



</doc>
<doc id="657036" url="https://sk.wikipedia.org/wiki?curid=657036" title="Daisy Jazz Isobel Ridley">
Daisy Jazz Isobel Ridley



</doc>
<doc id="657037" url="https://sk.wikipedia.org/wiki?curid=657037" title="Daisy Jazz Isobel Ridleyová">
Daisy Jazz Isobel Ridleyová



</doc>
<doc id="657038" url="https://sk.wikipedia.org/wiki?curid=657038" title="Prútikárstvo">
Prútikárstvo

Prútikárstvo je pseudovedecká metóda vyhľadávania podzemnej vody, rudných ložísk, chorobných vplyvov prostredia založená na psychickej citlivosti osoby. Ide o druh veštenia, pri vyhľadávaní sa nepoužívajú vedecké nástroje. Ako nástroj sa používa palička, virguľa, v tvare Y.
Prútikárstvo je pseudoveda a neexistujú vedecké dôkazy o tom, že je účinnejšie ako náhoda. Prútikári často dosahujú dobré výsledky, pretože náhodným výberom majú vysokú pravdepodobnosť, že v priaznivom teréne nájdu vodu. Pohyb prútikov sa dnes všeobecne pripisuje ideomotorickému pohybu. Ideomotorický pohyb je psychologický jav, pri ktorom subjekt vykonáva pohyby podvedome. Zjednodušene povedané, prútiky sa hýbu iba v dôsledku náhodného alebo podvedomého pohybu používateľa.
Praktizuje sa aj v súčasnosti. Moderný spôsob, opísaný v knihe "De Re Metallica", pravdepodobne vznikol v Nemecku v 16. storočí, keď sa prútikárstvo používalo pri hľadaní kovov. Existujú však prehistorické jaskynné maľby v Tassili v Alžírsku, kde postava mieri paličkami na oblohu. Podobné paličky sú aj na rytinách zo starovekého Egypta, alebo na sochách zo starovekej Číny. Prútikárstvo spomínal aj Konfucius.

</doc>
<doc id="657039" url="https://sk.wikipedia.org/wiki?curid=657039" title="Benjamin Disraeli">
Benjamin Disraeli

Benjamin Disraeli 1. gróf z Beaconsfieldu (* 21. december 1804, Bloomsbury† 19. apríl 1881, Londýn) bol britský štátnik, člen Konzervatívnej strany, premiér Spojeného kráľovstva a spisovateľ. Ako mladík konvertoval na anglikanizmus, bol však prvým a jediným britským predsedom vlády so židovskými koreňmi. Zohral dôležitú úlohu v stabilizácii Konzervatívnej strany po rozkole spôsobenom zrušením cla na obilie (tzv. obilné zákony).
Aj keď bol hlavnou postavou protekcionistického krídla konzervatívcov, jeho vzťahy s vodcom strany Stanleyom neboli až do 60. rokov príliš dobré. Od roku 1852 sa jeho hlavným politickým rivalom stal neskorší predseda Liberálnej strany William Gladstone. Disraeliho hlavnou výhodou v tomto strete boli veľmi dobré vzťahy s kráľovnou Viktóriou.
V čase, keď sa aktívne angažoval v politike, bol činný aj ako spisovateľ. Jeho poviedky ale nie sú považované za základné diela britskej literatúry Viktoriánskej éry. Medzi britskými premiérmi je svojou činnosťou ako spisovateľ výnimkou. Dve funkčné obdobia tiež zastával funkciu rektora University of Glasgow.
Mladosť.
Narodil sa ako druhé dieťa a najstarší syn v rodine literárneho kritika a historika Isaaca D’Israeliho a jeho ženy Márie. Pravopis svojho mena si upravil vypustením apostrofu v 30. rokoch. Najskôr navštevoval základnú školu v Blackheathe. Od roku 1817 študoval školu v Higham Hill, zatiaľ čo jeho mladší brat navštevoval prestížnejšiu školu Winchester College.
Jeho otec predpokladal, že sa bude venovať právnickej kariére. Roku 1824 cestoval so svojím otcom po Belgicku a tam sa rozhodol, že štúdium práva opustí. Roku 1839 sa oženil s bohatou vdovou Máriou Lewisovou.
Politická kariéra.
Poslancom Dolnej snemovne bol zvolený v roku 1837 za obvod Maidstone.
Aj keď bol konzervatívec, presadzoval spojenectvo medzi veľkostatkármi a robotníckou triedou proti narastajúcej moci obchodníkov a priemyselníkov. Pred prijatím zákona reformujúceho volebné právo nemali príslušníci robotníckej triedy právo voliť, a tak nemali žiadny politický vplyv.
Premiér Robert Peel ho obišiel pri menovaní členov svojej vlády v roku 1841 a Disraeli sa tak stal jeho hlasným kritikom. Prelom rokov 1845 a 1846 bol poznačený sporom o zrušenie cla na obilie. Koalícia konzervatívcov, zástancov voľného obchodu, radikálov a whigov presadila zákon na zrušenie tohto cla, čo spôsobilo rozštiepenie Konzervatívnej strany. Zástancovia Peelovej politiky (väčšina skúsených konzervatívnych politikov) sa priklonili k whigom, zatiaľ čo druhá skupina okolo Disraeliho a Smith-Stanleyho tvorila "nových" konzervatívcov.
Po páde vlády Johna Russela na začiatku roka 1852 sa stal premiérom Smith-Stanley a Disraeli zastával funkciu ministra financií. Táto vláda mala len krátku dobu trvania a na konci toho istého roka padla. V druhej vláde zostavenej Stanleyom bol znovu poverený funkciou ministra financií.
Po porážke návrhu reformy volebného zákona, predloženého Gladstonom v roku 1866, navrhli nasledujúci rok so Stanleyom vlastné znenie úprav, ktoré im malo zaručiť kontrolu nad zmenami volebného práva a ako dúfali aj zvýšenie počtu poslancov. Reforma volebného zákona zvýšila počet voličov takmer na dvojnásobok, vytvorila volebné obvody v pätnástich dovtedy nezastúpených mestách a zvýšila zastúpenie veľkých miest, akými boli Liverpool a Manchester.
Prvé obdobie.
Stanleyho zdravotný stav sa zhoršoval, vo februári 1868 z funkcie premiéra odstúpil, a tak sa Disraeli stal jeho nástupcom. Konzervatívna vláda bola kabinetom menšinovým a prijatie reformy volebného práva vyvolalo nutnosť vyhlásiť nové všeobecné voľby.
Hlavnou témou jeho prvého funkčného obdobia bolo riešenie otázok súvisiacich s Írskou cirkvou. Aj keď bolo Írsko prevažne katolícke, existovala tu aj protestantská cirkev, ktorá bola financovaná z výberu daní. Inicioval rozhovory s kardinálom Manningom o založení rímskokatolíckej univerzity v Dubline, ale medzitým Gladstone vydal vyhlásenie, v ktorom navrhol zrušenie Írskej protestantskej cirkvi. Tento návrh rozdelil konzervatívcov, zatiaľ čo viedol k zjednoteniu liberálov. Po voľbách získala Liberálna strana v dolnej komore parlamentu väčšinu a konzervatívna vláda padla.
Druhé obdobie.
Po šiestich rokoch v opozícii zvíťazila Konzervatívna strana vo voľbách v roku 1874 a Disraeli bol poverený zostavením vlády. Jeho kabinet prijal mnoho zákonov, ktoré reformovali pracovné podmienky robotníckej triedy. Kritici potom uvádzali, že konzervatívna strana zlepšila podmienky robotníkov za päť rokov ďaleko viac než liberáli za predchádzajúcich pätnásť.
Premiér bol, podľa mnohých názorov, zástancom expanzie a zachovania moci Britského impéria na Blízkom východe a v Strednej Ázii. Vláda bez súhlasu parlamentu získala pôžičku od Lionela Rothschilda na kúpu 44 % akcií spoločnosti pre vybudovanie Suezského prieplavu.
Ako zástanca veľkej hry navrhol zákon, ktorý ustanovil kráľovnú Viktóriu cisárovnou Indie, a tak ju postavil na tú istú úroveň, na akej bol ruský car. Zníženiu vplyvu Ruska mal napomôcť aj vpád do Afganistanu a podpis Cyperského dohovoru s Tureckom, ktorý mal zabezpečiť Británii vplyv v tejto strategicky položenej krajine.
Jeho ďalším diplomatickým úspechom bol výsledok Berlínskeho kongresu v roku 1878. Bulharsku bola odopretá úplná samostatnosť a tak bola postavená hrádza rozpínajícímu sa vplyvu Ruska na Balkáne. Avšak ťažkosti v Južnej Afrike a v Afganistane viedli k oslabeniu jeho vlády a porážke konzervatívcov vo voľbách roku 1880.
Neskoré obdobie.
Disraeli bol povýšený do šľachtického stavu v roku 1876 a bol menovaný grófom z Beaconsfieldu. Tým sa stal členom Snemovne lordov.
Konzervatívna strana prehrala voľby v roku 1880 a Disraeli krátko nato ochorel a v apríli toho istého roku zomrel. Bol pochovaný v hrobke pod kostolom svätého Michala na pozemkoch svojho panstva Hughender Manor.

</doc>
<doc id="657040" url="https://sk.wikipedia.org/wiki?curid=657040" title="Prútikár">
Prútikár



</doc>
<doc id="657043" url="https://sk.wikipedia.org/wiki?curid=657043" title="Wachenburg">
Wachenburg

 je hrad na kopci s výhľadom na mesto Weinheim v Bádensko-Württembersku v Nemecku.
Bol postavený v rokoch 19071928 študentským zborom Weinheimer Senioren-Convent. Na hrade sa nachádza reštaurácia s pekným výhľadom na krajinu.

</doc>
<doc id="657044" url="https://sk.wikipedia.org/wiki?curid=657044" title="Windeck">
Windeck

Hrad Windeck (nemecky: ) stojí na malom kopci v meste Weinheim na Bergstraße. Bol postavený okolo roku 1100 na ochranu obyvateľov kláštora Lorsch.
V roku 1674 ho nesmierne poškodili vojská francúzskeho kráľa Ľudovíta XIV. V roku 1960 boli zrúcaniny obnovené a múry paláca boli na novo postavené. V roku 1978 ho získalo mesto Weinheim. V 80. rokoch 20. storočia sa uskutočnili archeologické prieskumy a konzervácie. Našiel sa pôdorys, ktorý dával predstavu o rozmeroch pevnosti. Dnes sú ruiny pevnosti Windeck klasifikované ako historická pamiatka.
V jeho priestoroch funguje pivná záhrada.

</doc>
<doc id="657049" url="https://sk.wikipedia.org/wiki?curid=657049" title="Most Monoštor">
Most Monoštor

Most Monoštor alebo Monoštorský most je cestný most ponad Dunaj spájajúci Komárno na slovenskej a Komárom na maďarskej strane rieky.
Most bol otvorený 17. septembra 2020 za účasti premiérov Igora Matoviča a Viktora Orbána. Rozpočet na most presiahol 117 miliónov eur.
Názov.
V máji 2020 bolo zverejnené, že maďarsko-slovenská pracovná skupina rozhodla, že sa most bude volať Most Monoštor, v maďarčine "Monostori híd". Na maďarskom brehu most leží v komáromskej štvrti Koppánymonostor, neďaleko od Monoštorskej pevnosti.
Výstavba.
V roku 2012 podpísali vlády Slovenska a Maďarska dohodu o výstavbe mostu, v roku 2014 boli získané stavebné povolenia a v roku 2015 grant z programu CEF - Nástroj na prepojenie Európy, 85% nákladov hradila Európska únia.
Výstavba úseku začala k 14. augustu 2017, v októbri 2017 začali prípravy staveniska. Od februára 2018 do júna prebiehalo zakladanie mosta a v júni 2018 začali práce na pilieroch. Brehy boli spojené v decembri 2019.
Parametre.
Most spája cestu cestu I/63 na slovenskej strane so štátnou cestou č. 1 na maďarskej strane. 170 metrov po prúde je železničný most a 2,8 kilometra Alžbetin most.
Most má dĺžku 600 metrov, dva cestné pruhy, chodník a cyklocestu. Most je oceľový a najvyšší na Dunaji. Pozostáva z piatich polí, z toho tri sú nad riekou a dva nad inundačným územím na Slovensku. Most má celkovo 6 podpier.
Výška pylónu „nad niveletou po kotvenie najvyššie položeného kábla je 90,488 m“. „Celková výška nad hornou rovinou základovej dosky steny spodnej stavby je 118,288 m“.
Okolitá doprava.
Nový most dopravne odľahčuje starší Alžbetin most, postavený v dobách Rakúsko-Uhorska. Umiestnenie Mosta Monoštor bolo kritizované: na východnej strane mesta by mohol viac odľahčiť dopravu v meste, pri polohe mosta na západe mesta bude musieť doprava smerujúca na sever, na cestu I/64, prechádzať centrom mesta. Situáciu by mohol vyriešiť severný obchvat mesta. Komárno malo podľa meraní okresných miest bez obchvatu v roku 2015 najvyššiu hustotu dopravy, 20 tisíc vozidiel za 24 hodín. Obchvat je zatiaľ v štádiu príprav, Slovenská správa ciest jeho realizovanie odhaduje na rok 2026, projekt má na starosti NDS.

</doc>
<doc id="657071" url="https://sk.wikipedia.org/wiki?curid=657071" title="Alex Jones">
Alex Jones

Alexander Emerick Jones (* 11. február 1974, Dallas, Texas, USA) je americký konšpiračný teoretik, internetový predajca, ultrapravicový moderátor rádiových talk show a filmár. Prevádzkuje syndikovanú talkshow "The Alex Jones Show" vysielanú z Austinu v štáte Texas, celoštátne po rádiu a globálne i po internete. Spravuje tiež webové stránky "Infowars" a "PrisonPlanet".
Bol v centre mnohých kontroverzií: propagoval konšpiračné teórie o masovej streľbe na základnej škole Sandy Hook v roku 2012, obviňoval vládu USA z plánovania bombardovania mesta Oklahoma City, z útokov z 11. septembra a z falšovania podrobností týkajúcich sa pristátia na Mesiaci v roku 1969. Tvrdil, že niekoľko vlád a veľkých podnikateľov sa dohodlo na vytvorení „Nového svetového poriadku“ prostredníctvom „vyrobených hospodárskych kríz, sofistikovaných technológií sledovania a - predovšetkým - teroristických útokov zvnútra, ktoré poháňajú využiteľnú hystériu“. V diskusii s Piersom Morganom sa agresívne postavil proti regulácii strelných zbraní.
Životopis.
Narodil sa v Dallase, vyrastal v rodine zubára na predmestí Rockwallu. V roku 1993 promoval na "Anderson High School" v Austine, po ktorej krátko navštevoval vyššiu odbornú školu. V tej dobe ho osobne veľmi zasiahla udalosť známa ako Obliehanie Waco, ktorá sa stala na jar 1993 v blízkosti jeho pôsobiska a u ktorej sa odmietol uspokojiť s oficiálnou policajnou verziou.
Kariéra.
Jeho kariéra v rádiu začala v polovici 90. rokov. V roku 1996 začal moderovať reláciu "The Final Edition". O dva roky neskôr začala aj jeho kariéra filmára/dokumentaristu, keď vydal svoj prvý film "America Destroyed By Design", ktorý sa primárne sústredil na ukážky expanzie zahraničného kapitálu do Spojených štátov amerických a skupovania a presunu vlastníctva významných nehnuteľností a pamiatok do cudzích rúk.
Už v roku 1999 sa podľa "The Austin Chronicle" delil o víťazstvo v ankete o najlepšieho rádiového moderátora so Shannonom Burkom, o niekoľko týždňov neskôr bol ale zo stanice KJFK-FM, v ktorej pracoval, vyhodený, pretože (podľa manažéra stanice) ním prezentované názory boli ťažko zlúčiteľné s reklamnou inzerciou. Jones na túto tému neskôr povedal, že mu bolo v tom čase nariadené, o čom smie hovoriť a o čom nie.
Na začiatku roku 2000 bol jedným zo siedmich republikánskych kandidátov na voľné kreslo štátneho zastupiteľstva v 48. texaskom okrsku. Jones uviedol, ze kandiduje preto, aby mohol fungovať ako „strážca vnútri“. Svoju kandidatúru ale stiahol, keď prieskum verejnej mienky ukázal, že má malú šancu na víťazstvo.
Dňa 15. júla toho istého roku spolu s asistentom Mikom Hansonom prenikli so skrytými kamerami do Bohemian Grove a tam natočili rituálnu ceremóniu "Cremation of Care". Z natočeného materiálu zostrihal dokument "Dark Secrets Inside Bohemian Grove" (Temné tajomstvá vo vnútri Bohemian Grove). Záver Jonesa (a ďalších respondentov) z tohto rituálu bol, že ide o viac ako divadelné predstavenie pod holým nebom (ako je avizované majiteľom Bohemian Grove, klubom Bohemian Club) o ceremónii, ktorá má základy v okultizme a satanizme, čo v súvislosti s tým, že sa jej zúčastňujú najmocnejší muži sveta, pôsobí značne znepokojujúco.
Počas prvej dekády 21. storočia pokračoval v hosťovaní rádiových show rovnako ako v nakrúcaní a produkcii svojich dokumentov. Spoločným menovateľom kontroverzných tém, ktoré si pre nich vyberá (a proti ktorým sa vyhraňuje), sú:
Kontroverzie.
Konšpiračné teórie o masakroch na amerických školách.
V rokoch 2012 až 2013 začal Alex Jones vo svojich vystúpeniach opakovane napádať rodičov detí zavraždených v Sandy Hook Elementary School, ktorých obviňoval z toho, že si masaker za pomoci masmédií vymysleli, čo malo za následok vyhrážky smrti a ďalšie formy obťažovania rodín obetí masakru zo strany Jonesových priaznivcov. Podobne Jones postupoval v prípade streľby na strednej škole v Parkland na Floride. Táto ohováračská kampaň vyniesla Jonesovi v roku 2018 niekoľko žalôb. V auguste 2018 boli Jonesove videá a používateľské účty pre porušenie komunitných podmienok zablokované v službách spoločnosťami Facebook, YouTube, Apple a Spotify. Naopak spoločnosť Twitter nechala Jonesov účet fungovať. Počas súdneho pojednávania v marci 2019 Jones uviedol, že ho k nepravdivým výrokom o masakre viedol „takmer psychotický stav vyvolaný traumou spôsobenými sústavným klamaním zo strany vlády a korporácií“.

</doc>
<doc id="657092" url="https://sk.wikipedia.org/wiki?curid=657092" title="Zoznam českých hlásateľov a hlásateliek">
Zoznam českých hlásateľov a hlásateliek

Toto je zoznam českých televíznych hlásateľov a hlásateliek, ktorí pracovali buď vo vtedajšej Československej televízii alebo v Českej televízii.

</doc>
<doc id="657094" url="https://sk.wikipedia.org/wiki?curid=657094" title="Katecholaminergná polymorfná komorová tachykardia">
Katecholaminergná polymorfná komorová tachykardia

Katecholaminergná polymorfná KT () je vrodená srdcová chyba z radu kanalopatií. Jedná sa o genetickú poruchu kalciového kanála. Prejavuje sa len na EKG a demaskuje sa iba pri záťaži. Mechanizmus spúšťania je daný kvôli tomu, že pri záťaži sa vyplavujú adrenalín a noradrenalín a pri špecifickej poruche draslíkového kanálika spúšťajú polymorfnú komorovú tachykardiu. Je zodpovedný za cca 1520% náhlych úmrtí kardiologickej etiológie u mladých dospelých.
Symptómy.
Aj keď u jedincov s CPVT nemusí dôjsť k žiadnym príznakom, najčastejším hláseným príznakom býva náhla strata vedomia, ktorá sa označuje ako synkopa. Príznaky sa často vyskytujú počas cvičenia alebo ako reakcia na emočný stres - situácie, v ktorých sa v tele uvoľňujú chemickí poslovia známi ako katecholamíny, napríklad adrenalín. Pokiaľ sa vyskytujú najmä ľahšie príznaky (pocit na odpadnutie, búšenie srdca) často to vedie k oneskoreniu pri stanovení správnej diagnózy. U tretiny postihnutých môže byť prvým prejavom ochorenia zástava srdca, ktorá môže potenciálne viesť k náhlej smrti. K tomu môže dôjsť aj u veľmi malých detí, kde sa CPVT potom prejavuje ako syndróm náhleho úmrtia dieťaťa. Približne 30% pacientov s CPVT bude mať člena rodiny, ktorý v dôsledku cvičenia alebo stresu zažil synkopu, záchvaty alebo náhlu smrť.

</doc>
<doc id="657119" url="https://sk.wikipedia.org/wiki?curid=657119" title="Extraliga hádzanárov 2019/20">
Extraliga hádzanárov 2019/20

Extraliga hádzanárov v sezóne 2019/20 mal byť 27. ročník extraligy hádzanárov, najvyššej hádzanárskej súťaže mužov na Slovensku. Na základe rozhodnutia výkonného výboru Slovenského zväzu hádzanej boli dňom 30. marca 2020 z dôvodu pandémie ochorenia COVID-19 zrušené všetky nadchádzajúce ligové zápasy a súťažný ročník bol anulovaný bez určenia víťaza.

</doc>
<doc id="657122" url="https://sk.wikipedia.org/wiki?curid=657122" title="David Icke">
David Icke

David Vaughan Icke (* 29. apríl 1952, Leicester, Spojené kráľovstvo) je anglický konšpiračný teoretik, bývalý futbalista a športový hlásateľ. Icke napísal viac ako 20 kníh a prednášal vo viac ako 25 krajinách.
V roku 1990 navštívil senzibila, ktorý mu údajne povedal, že bol na zem vyslaný za určitým účelom a začne prijímať správy z duchovného sveta. Nasledujúci rok oznámil, že je „Synom Božstva“ a že svet bude čoskoro zničený prílivovými vlnami a zemetraseniami, čo predpovedal aj v šou "Wogan" na BBC. Ickeho vystúpenie v šou viedlo v Spojenom kráľovstve k výsmechu verejnosti.
Počas nasledujúcich 11 rokov Icke napísal "The Robots' Rebellion" (1994), "And the Truth Shall Set You Free" (1995), "The Biggest Secret" (1999) a "Children of the Matrix" (2001), v ktorých rozvinul svoje konšpirácie o Novom svetovom poriadku. Po tom ako podporil antisemitský falzifikát "Protokoly sionských mudrcov" v "Povstaní robotov" a "Pravda vás oslobodí", mu vydavateľ odmietol vydávať ďalšie knihy.
Icke verí, že vesmír sa skladá z „vibračnej“ energie a skladá sa z nekonečného množstva dimenzií, ktoré zdieľajú rovnaký priestor. Tvrdí, že interdimenzionálna rasa reptiliánskych (jašterích) bytostí zvaná Archoni (alebo Anunnaki) uniesla Zem a že geneticky modifikovaná rasa reptiliánov (hybrid človeka a Archona), ktorí dokážu meniť podobu, známa ako Babylonské bratstvo, Ilumináti alebo „elita“, manipuluje s globálnymi udalosťami tak, aby udržali ľudí v neustálom strachu. Archoni sa živia „negatívnou energiou“, ktorú tento strach vytvára. Tvrdí, že mnoho významných osobností verejného života patrí k Babylonskému bratstvu a poháňajú ľudstvo smerom k orwellovskému globálnemu fašistickému štátu alebo k novému svetovému poriadku, kde sa končí sloboda slova. Icke verí, že jediný spôsob, ako možno tento „archontický“ vplyv poraziť, je ten, ak sa ľudia prebudia k pravde a naplnia svoje srdcia láskou. Kritici obvinili Ickeho z antisemitizmu a popierania holokaustu, pričom teórie o reptiliánoch, majú slúžiť ako „kódovaný jazyk“.

</doc>
<doc id="657128" url="https://sk.wikipedia.org/wiki?curid=657128" title="Monoštor">
Monoštor

Monoštor môže byť:

</doc>
<doc id="657133" url="https://sk.wikipedia.org/wiki?curid=657133" title="Prahovanie">
Prahovanie

Prahovanie () je najjednoduchšia metóda segmentácie obrazu, ktorá je rýchla a výpočtovo nenáročná. Stále je široko používanou metódou v jednoduchých aplikáciach a vďaka svojej rýchlosti môže byť prevádzaná v reálnom čase. Prahovanie je vhodnou metódou ak sú hodnoty jasu objektov na obrázku jasne odlišné od hodnôt pozadia.
Definícia.
Prahovanie je transformácia vstupného obrázku na výstupný – binárny obraz. Na základe vopred zvolenej hodnoty prahu T (threshold) sa vyhodnocuje každý pixel obrazu. Bodom s hodnotou jasu väčšou než prah sa priradí 1, ostatným bodom sa priradí 0. Obraz s viac úrovňami jasu sa takto prevedie na obraz s dvoma jasovými úrovňami – čiernou a bielou. Nech 𝑓(𝑖, 𝑗) je vstupný obraz a 𝑔(𝑖, 𝑗) výstupný obraz, prahovanie je potom popísané vzťahom:
formula_1
Globálne a lokálne prahovanie.
Rozlišujeme globálne a lokálne (alebo aj adaptívne) prahovanie. Pri globálnom prahovaní je zvolená len jedna hodnota prahu pre celý obrázok. Len zriedka je však globálne prahovanie úspešné, aj na jednoduchých obrázkoch totiž bývajú odchýlky v hodnotách pixelov spôsobené napríklad osvetlením.
Lokálne prahovanie rešpektuje rozdielne podmienky jasu v rôznych častiach obrazu. Jeden z možných prístupov je skúmanie okolia každého bodu obrazu a prah T je určený na základe informácií z tohto okolia. Ďalšou možnosťou je rozdelenie obrazu na menšie časti a prah je určený pre každú časť osobitne. Negatívom tohto prístupu je vytvorenie hraníc v okolí regiónov obrázku, dôsledkom prahovania výrazne odlišnou hodnotou. Na zjemnenie prechodu hraníc je v týchto metódach potrebný ešte post-processing.
Voľba prahu.
Pre úspešné prahovanie je kľúčové zvolenie vhodného prahu. Prah je možné stanoviť rôznymi spôsobmi. Môže byť zadaný užívateľom, kedy sa skúšaním niekoľkých rôznych hodnôt hľadá hodnota, ktorá dáva najlepší výsledok, alebo sa využijú metódy, ktoré sa snažia určiť prah automaticky. Existuje veľké množstvo metód, ktoré dokážu stanoviť prah automaticky a podľa toho aké informácie využívajú ich môžeme rozdeliť do nasledujúcich skupín:

</doc>
<doc id="657149" url="https://sk.wikipedia.org/wiki?curid=657149" title="Ondrej Herec">
Ondrej Herec

PhDr. Ondrej Herec (* 7. júl 1944, Budapešť, Maďarsko – † 22. október 2020, Bratislava, Slovensko) bol slovenský sociológ a literárny teoretik, zakladateľ teórie literárnej fantastiky na Slovensku.
Život.
Maturoval v Banskej Bystrici, študoval chémiu na VŠCHT v Prahe, sociológiu na Filozofickej fakulte Univerzity Komenského (FF UK) v Bratislave, medzinárodné právo na FF UK a v Štrasburgu. Na štúdium si privyrábal ako prekladateľ a simultánny tlmočník (6 jazykov).
Pracoval vo výskume, po roku 1990 na Ministerstve práce, sociálnych vecí a rodiny SR, ako člen rady riaditeľov Centra OSN, člen vládneho výboru Rady Európy a iné.
Prednášal teóriu sociálnej politiky a teóriu populárnej kultúry na Univerzite Komenského. Publikoval vyše 30 výskumných prác a štúdií z oblasti sociálnej politiky a sociológie kultúry. Slovenský rozhlas viackrát reprízoval jeho vystúpenia na tému postindustriálnej civilizácie.
Fantastike sa začal systematicky venovať, keď mu choroba znemožnila pracovať vo vlastnom povolaní. Nebol členom žiadnej politickej strany. Žil a tvoril v Bratislave. Bol členom slovenského centra PEN klubu.
Tvorba.
Bol autorom slovenských odborných diel o fantastike. Založil tradíciu pravidelného publikovania teórie fantastiky na Slovensku, najmä v zborníkoch Krutohlav, a to nielen svojimi príspevkami, no vytvoril priestor aj pre ďalších autorov. Tu začínal publikovať aj Miloš Ferko. Filozofiou väčšiny fantastických príbehov je dobrodružstvo, Ondrej Herec urobil z dobrodružstva filozofiu. V knihách a mnohých samostatných článkoch predstavil odbornými textami, oživenými jemnou iróniou, literárnu fantastiku aj jej vizuálne formy v historickom, sociálnom a kultúrnom kontexte.
Prvú slovenskú štúdiu o vzťahu fantastiky a realizmu "Fantastika a realizmus" [(2000, Národné osvetové centrum, Bratislava), rozšírená verzia v knihe "Cyberpunk – vstupenka do tretieho tisícročia" (2001, Vydavateľstvo Spolku slovenských spisovateľov, Bratislava)] niektorí kritici nazvali „učebnicou fantastiky“. Autor dokladá originálnu koncepciu kontinuity fantastickej literatúry na dielach z dvoch tisícročí európskej literárnej tradície. Zjednocuje rozmanité súvislosti fantastiky, spája literatúru s filmom, svetovú tvorbu od antického mýtu s Kyberpunkom a Star Trekom. Syntéza vychádza z diel od Lukiana a Platóna, cez Montesquieua, Swifta, Voltaira po Poa, Dicka, Lema, Gibsona, Stephensona a ďalších, s ťažiskom vo fantastike 20. storočia. Encyklopedický pohľad prekračuje hranice žánrov, konfrontuje stanoviská a interpretácie, vyzýva na dialóg. Citovaných päťsto diel je len vrcholom ľadovca ďalších niekoľko tisíc, ktorá autor prečítal, aby vybral tie podstatné. Znalec teórie však nenudí suchou teóriou: brilantný štylista poteší dielom, ku ktorému sa čitateľ môže vrátiť mnohokrát. Rozsiahly materiál je prehľadne členený, myšlienkovú hĺbku a prekvapivé súvislosti oživuje jemná irónia a aforistické vyjadrovanie.
"Slovenská fantastika do roku 2000" (2001, Národné osvetové centrum Bratislava) sú prvé žánrové dejiny slovenskej fantastiky od roku 1856 do roku 2000. Ondrej Herec na podnet Jána Tazberíka inicioval, zostavil, editoval a organizoval vydanie publikácie; spoluautorstvo na častiach o staršej a juvenilnej fantastike ponúkol Milošovi Ferkovi. Zbierka štúdií a esejí "Z teórie modernej fantastiky" (2008, Literárne informačné centrum Bratislava) ponúkla slovenskému čitateľovi vstup do teórie fantastiky. Okrem úvodu „Vieme čítať fantastiku?“ predstavila kniha na Slovensku prvýkrát viacero tém modernej fantastiky: „Pocit zázraku“, „Sen o hrdinovi“, „Nadžena Xena“, „Aká tvrdá je tvrdá SF?“, „Upírska erotika“ a „Pár slov o horore“. Štúdia „Dedičstvo ľudovej prózy v modernej fantastike“ sa stretla s medzinárodným uznaním. Knihu "Dobre organizovaný netvor" (2010, Literárne informačné centrum, Bratislava) tvoria dve komplementárne eseje „Dobre organizovaný netvor“ a „Metamorfózy človeka v (post)modernej fantastike“. V prvej autor prehľadne analyzuje na bohatom materiáli umeleckej i populárnej fantastiky vzájomný vzťah jednotlivca s rôznymi typmi organizácií. V druhej predstavuje varianty a premeny vnímania ľudskej bytosti vo fantastike.
Uviedol fantastiku do dejín slovenskej literatúry: napísal s Viliamom Marčokom kapitolu „Vznik a premeny modernej fantastiky“ do Dejín slovenskej literatúry III. (2006, Marčok, Viliam a kol., Literárne informačné centrum, Bratislava).
Zostavil prvú slovenskú antológiu svetovej fantastiky (1981).
Bol autorom prvého československého rozhlasového seriálu o fantastike (1986, reprízy 1986 a 1987).
Mal významný podiel na edícii fantastiky v nakladateľstve SMENA, ocenené cenou Ludvík (1988).
Bol iniciátorom, editorom a autorom prvého slovenského SF magazínu (SF 01, 1988 a SF 02, 1989).
Publikoval v časopisoch "Dotyky", "Interkom", v zborníkoch "Krutohlav" a i., Napísal množstvo recenzií, kritík, článkov, predslovov aj doslovov ku knihám a antológiám.
Organizačná činnosť.
Člen Akadémie science fiction, fantasy a hororu. Člen poroty súťaže o Cenu Karla Čapka. Spoluzakladateľ, organizátor a predseda poroty súťaže o Cenu Gustáva Reussa (1 500 poviedok od 500 autorov predstavuje veľkú väčšinu pôvodnej slovenskej fantastiky v rokoch 19902002). Zakladajúci člen a neskôr predseda Slovenského syndikátu autorov fantastiky. S ostatnými členmi SSAF vytvoril priestor pre novú generáciu autorov pôvodnej slovenskej fantastiky. Pomohol prekročiť publikačný prah mnohým známym autorom (D. Fabián, M. Ferko, J. Girovský, Š. Huslica, M. Hvorecký, Z. Minichová, A. Pavelková a ďalší). Vyviedol slovenskú fantastiku z amatérskeho geta a vydobyl jej prestíž v mainstreame. Do poroty Ceny Gustáva Reussa priviedol mnoho významných osobností slovenskej kultúry ako Anton Baláž, Andrej Ferko, Kornel Földvári, Michal Hvorecký, Peter Jaroš, prof. Viliam Marčok, Dušan Mitana a ďalší.

</doc>
<doc id="657153" url="https://sk.wikipedia.org/wiki?curid=657153" title="Stará Petržalka">
Stará Petržalka

Stará Petržalka je lokalita v miestnej časti Dvory v časti Petržalka v Bratislave. Obsahuje pôvodné ulice pred asanáciou Petržalky.
Ulice.
Dubnická ulica, Handlovská ulica, Harmanecká ulica, Jaroslavova ulica, Kežmarské námestie, Kopčianska ulica, Kremnická ulica, Krupinská ulica, Levočská ulica, Ľubietovská ulica, Novobanská ulica, Očovská ulica, Prokopova ulica, Röntgenova ulica, Rusovská cesta, Údernícka ulica, Viedenská cesta, Vilová ulica, Vranovská ulica.

</doc>
<doc id="657154" url="https://sk.wikipedia.org/wiki?curid=657154" title="Lúky 9">
Lúky 9

Lúky 9 (staršie: Lúky IX) sú lokalita v miestnej časti Lúky v mestskej časti Petržalka v Bratislave.
Ležia na východ od Dolnozemskej cesty, súčasťou lokality je Čistiaca stanica odpadových vôd Petržalka a Vozovňa Petržalka. Obytná zástavba sa tu nenachádza.

</doc>
<doc id="657155" url="https://sk.wikipedia.org/wiki?curid=657155" title="Lúky IX">
Lúky IX



</doc>
<doc id="657157" url="https://sk.wikipedia.org/wiki?curid=657157" title="TikTok">
TikTok

TikTok je mobilná aplikácia a sociálna sieť od 13 rokov na vytváranie a zdieľanie krátkych videí. Aplikáciu vyvíja čínska spoločnosť ByteDance. Na čínskom trhu je aplikácia pod názvom Douyin (po čínsky 抖音, slovenský prepis "tou-jin)". Aplikácia umožňuje používateľom vytvárať krátke videoklipy s dĺžkou až 15 sekúnd a krátke videá v rozsahu 3 s10 minút. Do videí môže používateľ pridať hudbu a rôzne filtre. Človek točiaci na túto sociálnu sieť sa nazýva Tiktoker a získava followerov. 
História.
V novembri 2017 kúpila spoločnosť ByteDance firmu musical.ly so sídlom v Šanghaji, ktorá prevádzkovala obdobnú aplikáciu cielenú na americký trh. Základňa používateľov tejto aplikácie sa zlúčila do vlastnej aplikácie Douyin, z čoho sa stal základ na expandovanie spojenej aplikácie na západný trh pod názvom TikTok.
V októbri 2018 sa stala najúspešnejšou aplikáciou v Spojených štátoch amerických. Od roku 2018 je k dispozícii na viac ako 150 trhoch a v 39 jazykoch. Aplikáciu používa mesačne viac ako pol miliardy ľudí na celom svete. V Indonézii bola v júli 2018 na týždeň aplikácia zablokovaná kvôli nevhodnému obsahu. Zablokovanie sa zrušilo až po prísľube posilnenia ochranných mechanizmov.
Vlastnosti služby.
Všetky zakladané profily sú verejné.&lt;ref name="lupa.cz/clanky/facebook-se-tiktoku-boji-marketeri-a-rodice-by-meli-tez"&gt;&lt;/ref&gt; Aplikácia poskytuje videá z „okolia“ aj bez toho, aby mal používateľ založený účet.
Štruktúra používateľov.
V roku 2019 bolo 66 % používateľov mladších ako 30 rokov a v Česku na začiatku daného roka používalo aplikáciu 28,48 % detí.
TikTok ako bezpečnostná hrozba.
India.
India, kde si TikTok stiahlo 660 miliónov ľudí, túto aplikáciu zakázala spolu s radom ďalších čínskych aplikácií ako Wech, Helo a UC Browser, ktoré vyhodnotila ako bezpečnostnú hrozbu pre suverenitu a integritu štátu. Tento krok podporil minister zahraničných vecí USA a uviedol, že by sa sám nebránil tomu, aby USA pristúpilo k podobnému kroku. V roku 2019 odborníci z izraelskej bezpečnostnej firmy Check Point uviedli, že v aplikácii našli chyby, ktoré by mohli útočníkom umožniť prístup k osobným údajom. Nová verzia iOS spoločnosti Apple odhalila, že TikTok tajne sleduje milióny iPhonov bez ich vedomia a pristupuje k obsahu schránok každých niekoľko sekúnd, aj keď aplikácia beží len na pozadí.
USA.
Americký prezident Donald Trump v roku 2020 oznámil, že zvažuje zákaz TikToku na území Spojených štátov. Keďže v USA TikTok používa odhadom vyše 100 miliónov ľudí, považoval Trump túto aplikáciu za bezpečnostné riziko a bál sa zneužitia osobných údajov amerických občanov čínskou vládou. Dňa 6. augusta 2020 Trump zakázal americkým spoločnostiam obchodovať s čínskou spoločnosťou ByteDance, ktorá TikTok prevádzkuje a 14. augusta 2020 vydal nariadenie, kde spoločnosti ByteDance dáva 90 dní na predaj dát a aktív, ktoré boli spoločnosťou nazhromaždené v USA. O odkúpenie časti TikToku uvažovala spoločnosť Microsoft prípadne Twitter a Trump povedal, že ak nedôjde k dohode do 15. septembra 2020, aplikáciu zakáže. K takejto dohode nedošlo a aj napriek tomu, že sa spoločnosť Oracle stala operačným partnerom a mala by tak mať namiesto čínskej spoločnosti ByteDance pod kontrolou údaje amerických občanov, Trump nariadil, že všetky internetové obchody s aplikáciami (App Store a Google Play) musia TikTok a ďalšiu čínsku aplikáciu WeChat zo svojich obchodov stiahnuť. A od 12. novembra 2020 nebudú môcť americké spoločnosti poskytovať služby a internetový hosting pre TikTok a aplikácia by tak mala v USA definitívne skončiť. Trump však nevylúčil, že dovtedy by mohlo dôjsť k inej dohode.

</doc>
<doc id="657158" url="https://sk.wikipedia.org/wiki?curid=657158" title="Matador (lokalita)">
Matador (lokalita)

Matador je lokalita v miestnej časti Dvory v mestskej časti Petržalka v Bratislave.
Zaberá priestor medzi ulicami Údernícka, Kaukazská, Kopčianska a Bratská.
Nachádza sa tu niekoľko ulíc, ktoré tvorili pôvodnú zástavbu Petržalky, a to Kubínska, Goralská, Dargovská, Nábrežná a Hrobárska.

</doc>
<doc id="657159" url="https://sk.wikipedia.org/wiki?curid=657159" title="Stredné lúky">
Stredné lúky

Stredné lúky sú lokalita v miestnej časti Lúky v mestskej časti Petržalka v Bratislave.
Nachádzajú sa medzi Kopčianskou ulicou a Budatínskou ulicou.
Nie je tu obytná zástavba, no nachádza sa tu nákupná zóna Lúky s obchodnými domami Galéria Petržalka a Obchodné centrum Danubia.

</doc>
<doc id="657161" url="https://sk.wikipedia.org/wiki?curid=657161" title="Háje 1">
Háje 1

Háje 1 sú lokalita v miestnej časti Háje v mestskej časti Petržalka v Bratislave.
Je to územie západne od Námestia hraničiarov a Starohájskej ulice.
Ulice.
Ambroseho ulica, Bradáčova ulica, Dudova ulica, Gessayova ulica, Hrobákova ulica, Jantárová cesta, Kutlíkova ulica, Námestie hraničiarov, Osuského ulica, Romanova ulica, Rovniankova ulica, Starohájska ulica.

</doc>
<doc id="657162" url="https://sk.wikipedia.org/wiki?curid=657162" title="Háje I">
Háje I



</doc>
<doc id="657163" url="https://sk.wikipedia.org/wiki?curid=657163" title="Háje 2">
Háje 2

Háje 2 sú lokalita v miestnej časti Háje v mestskej časti Petržalka v Bratislave.
Je to územie severovýchodne od Námestia hraničiarov, severne od Haanovej ulice a Gettingovej ulice a západne od Dolnozemskej cesty.
Ulice.
Blagoevova ulica, Bosákova ulica, Bulíkova ulica, Dolnozemská cesta, Furdekova ulica, Gettingova ulica, Haanova ulica, Jantárová cesta, Lachova ulica, Lužná ulica, Mamateyova ulica, Mlynarovičova ulica, Námestie hraničiarov, Pankúchova ulica, Polereckého ulica, Sosnová ulica, Šustekova ulica.

</doc>
<doc id="657164" url="https://sk.wikipedia.org/wiki?curid=657164" title="Háje II">
Háje II



</doc>
<doc id="657165" url="https://sk.wikipedia.org/wiki?curid=657165" title="Háje 3">
Háje 3

Háje 3 sú lokalita v miestnej časti Háje v mestskej časti Petržalka v Bratislave.
Je to územie východne od Starohájskej ulice, severne od Kutlíkovej ulice, južne od Haanovej ulice a Gettingovej ulice a západne od Dolnozemskej cesty.
Ulice.
Dolnozemská cesta, Gettingova ulica, Haanova ulica, Jankolova ulica, Kutlíkova ulica, Mamateyova ulica, Ulica Medveďovej, Ovsištské námestie, Polereckého ulica, Starohájska ulica, Ulica Alžbety Gwerkovej, Ulica Marie Curie Sklodowskej.

</doc>
<doc id="657166" url="https://sk.wikipedia.org/wiki?curid=657166" title="Háje III">
Háje III



</doc>
<doc id="657167" url="https://sk.wikipedia.org/wiki?curid=657167" title="Ekonomická univerzita (lokalita)">
Ekonomická univerzita (lokalita)

Ekonomická univerzita (starší názov: Háje IV alebo Háje 4) je lokalita v miestnej časti Háje v mestskej časti Petržalka v Bratislave.
Je to areál samotnej Ekonomickej univerzity v Bratislave plus okolie (benzínová pumpa atď.) 
Spočiatku (t.j. v 70. rokoch) sa dnešná Ekonomická univerzita v širšom zmysle nepovažovala za súčasť Hájov, ale patrila k lokalite, ktorá sa v súčasnosti nazýva Petržalka-Sever (vtedajší názov: Centrum).

</doc>
<doc id="657168" url="https://sk.wikipedia.org/wiki?curid=657168" title="Háje IV">
Háje IV



</doc>
<doc id="657169" url="https://sk.wikipedia.org/wiki?curid=657169" title="Háje 4">
Háje 4



</doc>
<doc id="657170" url="https://sk.wikipedia.org/wiki?curid=657170" title="Zlatá legenda">
Zlatá legenda

Zlatá legenda (lat. "Legenda aurea", "Legenda sanctorum" alebo "Historia lombardica") je stredoveký súbor životopisov svätcov (hagiografií), legiend a traktátov vzťahujúcich sa k cirkevným sviatkom. Zostavená bola pred rokom 1267 dominikánskym mníchom Jakubom z Voragine. Jej pôvodný názov bol "Legenda sanctorum" a mala slúžiť ako pomôcka pre kňazov.
Kompozícia diela je chronologická, legendy sú písané v tretej osobe. V príbehoch sa často objavujú archaizmy, metafory, metonymie a magické čísla. Zreteľný je kontrast medzi dobrom a zlom. Legendy sa odohrávajú v Rímskej ríši v období antiky (okrem svätého Františka a českých svätcov, ktorých legendy pochádzajú zo stredoveku a boli pridané neskôr). 
Cieľom knihy je šírenie kresťanskej viery. Hrdinovia preto musia čeliť nástrahám pohanov, kacírov či démonov. Sú svätcami a ich hlavnými atribútmi sú múdrosť, zbožnosť, skromnosť a ochota pomôcť druhým. Žijú spravidla v kláštoroch alebo pôsobia ako klerici. Pevnou vierou v Boha, získavajú nadprirodzené schopnosti. Liečia chorých a niekedy dokonca dokážu oživiť mŕtvych. Niektoré zázraky konajú aj po svojej smrti. Ich ostatky majú liečivú moc. V legendách sa objavujú aj vedľajšie postavy. 
Jakub sa spoliehal na zdroje kníh kronikárov ako je "Speculum historiale" od Vincenta z Beauvais, "Abbreviatio in gestis sanctorum" od Jeana Maillyho a "Liber Epilogum in gesta sanctorum" od Bartolomeja z Tridentu. Zlatá legenda bola čoskoro preložená do viacerých jazykov a tešila sa nesmiernej obľube širšieho publika až do 16. storočia. Bola to jedna z prvých kníh vytlačených v Anglicku (1483). V českej verzii boli pridané legendy českých svätcov (svätí Václav, Vojtech, Prokop a Ľudmila). 
V priebehu 16. storočia popularita legendy prudko poklesla. Mnohí katolícki filozofi ako Juan Luís Vives či Melchor Cano, ale aj protestanti legendu značne kritizovali. Dôvodom bolo hromadenie historicky nepravdepodobných príbehov, ktoré ohrozovali pravdivosť viery. V posledných rokoch bol záujem o legendu obnovený.
História knihy.
Jakub z Voragine sa stal dominikánskym mníchom v roku 1244 a štúdiá absolvoval v Paríži, Kolíne nad Rýnom a Bologni. Ako člen dominikánskeho rádu chcel pre svojich bratov kazateľov pripraviť príručku pre ich kázne na misiách. Bol veľmi dobrý spisovateľ a rozprávač. Zlatú legendu zostavil niekedy medzi rokmi 12601267, ako zbierku spisov zameraných na život svätcov a ich zázraky. Text je zložený do veľkej miery zo zázračných legiend o populárnych svätých a krátkych výkladových poznámok o konkrétnych liturgických sviatkoch spojených s kultom svätcov. 
Vo svojej dobe sa kniha tešila veľkej obľube a bola preložená do viacerých jazykov. Slúžila, ako námet ku kázňam alebo pre individuálnu zbožnosť. Stala sa tiež bohatým inšpiračným zdrojom pre umelcov. Čoskoro zatienila všetky ostatné zbierky legiend a bola nazvaná ako "Legenda aurea" (Zlatá legenda).
V 16. storočí začala byť považovaná za nebezpečnú. Katolícki aj protestantskí myslitelia odsúdili jej fanatickú povahu a jej schopnosť viesť veriaceho k poverám. Dôvodom bolo hromadenie historických nepravdepodobných príbehov, ktoré ohrozovali samotnú pravdivosť viery. Kritiku medzi členmi dominikánskeho rádu tlmila zvýšená úcta k arcibiskupovi Jakubovi z Voragine, ktorá vyvrcholila jeho blahorečením v roku 1815. Dodnes sa legenda zachovala vo viac než tisíc latinských rukopisoch a v mnohých prekladoch. Rehabilitácia povesti Zlatej legendy nastala v 20. storočí. Dnes je vnímaná ako zrkadlo zbožnosti 13. storočia a nakladateľstvá po celom svete ju stále vydávajú.
Obsah.
Legenda sa začína sériou exegetických oznámení, v ktorých sa diskutuje o symbolických a historických významoch bežných katolíckych osláv, ako je Veľká noc, Turíce alebo Obrezanie Pána. Diskusie odrážajú tradičný prístup ku kresťanskému Písmu, ktorý predpokladal, že Biblia má doslovné, symbolické a duchovné posolstvo. Ďalšia časť s názvom "História" načrtáva život biblických hrdinov. Pokrývajú obdobie od Adama po Jóba a ide o zhrnutie biblických textov. Najpodrobnejší je príbeh o Samuelovom zázračnom narodení a jeho povolaní.
Po Jóbovi sa legenda posúva a poskytuje správy o kresťanských svätcoch z neskorého staroveku. Ide napríklad o svätých Martina a Benedikta, ktorých životopisy sa nachádzajú vo väčšine ranonostredovekých martyrológií. Nasledovali životopisy modernejších svätcov akými boli svätí František z Assisi a Ľudovít. Veľká časť textu je venovaná potvrdeniu tradičných kresťanských cieľov, akými sú asketizmus, chudoba, čistota a dobročinnosť. 
Obsah legendy je usporiadaný podľa relatívneho významu a kalendárneho poradia. Kristus a svätci spomínaní v biblických textoch prichádzajú na rad ako prví. Biblickí hrdinovia sú uvedení nie v poradí, v akom sa nachádzajú v Biblii, ale podľa dni, v ktorých by sa mali sláviť v kresťanskom kalendárnom roku. Toto usporiadanie zdôrazňuje dôležitosť Krista a Biblie, súčasne posilňuje úlohu legiend ako zdroja denných pobožností.
Zlatá legenda sa stala najobľúbenejším súborom životopisov svätých práve preto, že bola čitateľná a zrozumiteľná všetkým vrstvám obyvateľstva. Legenda končí zoznamom dvanástich kritérií pre správnu vieru. Ide o akési krédo, ktoré čitateľa informuje o základoch kresťanstva. Veľká časť je napísaná v prvej osobe ako spovedná modlitba.
Preklady legendy.
V dominikánskych skriptóriach sa najprv označovala ako "Legenda sanctorum". Názov Zlatá legenda dostala Jakubova zbierka až dodatočne v dôsledku rozšírenia a všeobecnej obľúbenosti. Už v 13. storočí bola preložená do niektorých európsky jazykov. Príbehy z legendy prenikali aj do ľudového rozprávanie boli využívané v rozprávkach.
Zlatá legenda mala veľký vplyv na vzdelanie a stredovekú literatúru. Na konci stredoveku bola preložená takmer do väčšiny hlavných európskych jazykov. Legenda bola v roku 1357 preložená aj do staročeštiny neznámym českým dominikánskym mníchom na Pražskom hrade. Preklad bol vyhotovený na základe požiadavky Jána IX. ze Středy, kancelára cisára Karla IV. Verzia bola nazývaná "Passionale" a patrí k vrcholom cirkevnej prózy. Legenda ovplyvnila české legendy, v ktorých vystupovali hlavne českí svätci. Prvý novodobý preklad Zlatej legendy vyšiel v roku 1984.
Zdroje a pramene legendy.
Jakub z Voragine čerpal z viac než 120 zdrojov. Medzi tri najdôležitejšie zdroje patria encyklopédia "Speculum historiale" od Vincenta z Beauvais, "Abbreviatio in gestis sanctorum" (Zhrnutie Skutkov a zázrakov svätých) od Jeana Maillyho a "Liber Epilogum in gesta sanctorum" (Doslov k skutkom svätých) od Bartolomeja z Tridentu. Zlatá legenda je preto z veľkej časti kompiláciu. Svojím charakterom nadväzuje na tradíciu gréckeho dobrodružného románu. Hrdinami sú však proroci a svätci. Pri svätcoch u ktorých je doložená historická autenticita, čerpá autor aj z primárnych historických prameňov, ktoré dokonca cituje. Napríklad pri svätom Augustínovi vkladá citáty z jeho spisov a epištol.
V príbehoch bolo identifikovaných viac ako 130 vzdialenejších zdrojov, z ktorých len málo má jadro v Novom zákone. Tieto hagiografické pramene zahŕňajú apokryfné texty, ako napríklad Nikodémovo evanjelium, dejiny Gregora z Tours či spisy Jána Kassiána. Mnohé z príbehov nemajú žiadny známy zdroj. Typický príklad tohto druhu je napr. životopis svätého Silvestra, ktorý dostal zázračné pokyny od svätého Petra vo vízii, ktorá mu umožňuje vyháňať draka.

</doc>
<doc id="657178" url="https://sk.wikipedia.org/wiki?curid=657178" title="Douyin">
Douyin



</doc>
<doc id="657191" url="https://sk.wikipedia.org/wiki?curid=657191" title="Obrovský Würzburg">
Obrovský Würzburg



</doc>
<doc id="657192" url="https://sk.wikipedia.org/wiki?curid=657192" title="Shaquille O'Neal">
Shaquille O'Neal



</doc>
<doc id="657194" url="https://sk.wikipedia.org/wiki?curid=657194" title="Bori Csuha">
Bori Csuha



</doc>
<doc id="657195" url="https://sk.wikipedia.org/wiki?curid=657195" title="Borbála Csuhová">
Borbála Csuhová



</doc>
<doc id="657196" url="https://sk.wikipedia.org/wiki?curid=657196" title="Bernadett Vágó">
Bernadett Vágó



</doc>
<doc id="657197" url="https://sk.wikipedia.org/wiki?curid=657197" title="Λ Aqr">
Λ Aqr



</doc>
<doc id="657198" url="https://sk.wikipedia.org/wiki?curid=657198" title="Λ Aquarii">
Λ Aquarii



</doc>
<doc id="657200" url="https://sk.wikipedia.org/wiki?curid=657200" title="Uznesenie vlády">
Uznesenie vlády



</doc>
<doc id="657214" url="https://sk.wikipedia.org/wiki?curid=657214" title="Nariadenie (vláda)">
Nariadenie (vláda)



</doc>
<doc id="657216" url="https://sk.wikipedia.org/wiki?curid=657216" title="Artúr Görgei">
Artúr Görgei

Artúr Görgei (starým pravopisom: "Görgey", šľachtický predikát „Görgey de Görgő et Toporcz“; * 30. január 1818, Toporec† 21. máj 1916, Budapešť) bol uhorský vojvodca a politik.
Život.
Narodil sa v zemianskej rodine Juraja Görgey (1777-1843) a jeho manželky Alžbety Vilmy Pertzián(1784-1829). Stredoškolské štúdium ukončil na gymnáziu v Kežmarku, v blízkosti ktorého sa narodil. V rakúskom Tullne absolvoval vojenskú školu, kde potom ďalej slúžil ako nižší dôstojník, neskôr ako podporučík sa stal členom cisárskej osobnej stráže vo Viedni a v roku 1842 bol prevelený do Pešti. Po otcovej smrti sa zapísal na Karlovu-Ferdinandovu univerzitu v Prahe, aby sa tam mohol venovať štúdiu chémie. V rámci experimentálnej práce objavil novú mastnú kyselinu.
V druhej polovici mája 1848 sa pripojil k novozaloženej národnej garde (honvédi). 29. septembra 1848 bol veliteľom husárskeho oddielu a na ostrove Csepel predsedal mimoriadnemu súdu, ktorý obvinil uhorského magnáta Eugena Zičiho (18091848) (maďarsky Ödön Zichy) a jeho brata Pavla, že sú spolčení s blížiacim sa rakúskym vojskom. Eugen Ziči bol na mieste popravený a jeho brat bol deportovaný ako väzeň do Pešti.
Bol najvýznamnejším generálom maďarskej revolúcie v rokoch 184849 avšak Görgeiho vzťah a konflikty s Lajosom Košutom, najvýznamnejším politikom a prezidentom guvernérom revolučného Uhorska, ovplyvnili priebeh vojny za nezávislosť a jeho vojenskú kariéru, ale aj jeho porevolučný život až do smrti. Počas jeho vojenských kampaní v zime a v lete 1848–1849 sa dostal do konfliktu s Košutom kvôli rozdielnym názorom na vojenské operácie a kvôli tomu, že Görgei nesúhlasil s Deklaráciou maďarskej nezávislosti, ktorej architektom bol práve Košut. Uhorský parlament v Debrecíne 14. marca 1849 detronizoval Habsburgovcov a vyhlásil úplnú nezávislosť maďarského štátu a Košúta zvolil za prezidenta - regenta. Görgei nebol nadšený týmito radikálnymi krokmi. Obával sa, že to povedie k spojeniu Rakúska s ruskou monarchiou, čo sa napokon aj stalo. Košut sa mnohokrát vyhýbal tomu, aby Görgeiho vymenoval za hlavného veliteľa maďarskej armády, a namiesto neho menoval slabších veliteľov, ako boli Henryk Dembiński alebo Lázár Mészáros. Po úteku Košuta do Turecka v roku 1849 sa na krátky čas stal aj politickým vodcom Maďarov. Keď maďarské vojská zložili zbrane, práve on bol považovaný za zradcu Maďarov, hoci rozhodnutie o kapitulácii bolo urobené s vedomím a z vôle maďarskej vlády.
Po bitka pri Világoši, keď posledné zvyšky revolučnej uhorskej armády vedenej práve Görgeim kapitulovali 13. augusta 1849 pri rumunskej obci Șiria (známejšej pod vtedajším maďarským názvom Világos) pred pruským generálom v ruských službách Theodorom von Rüdigerom bolo mnoho maďarských vzbúrencov ale aj generálov popravených.
Görgei nebol popravený, ale vďaka ruskej požiadavke na jeho omilostenie bol Rakúšanmi uväznený v Klagenfurte v Korutánsku a držaný pod dozorom 18 rokov, ktoré prežil s manželkou v exile vo Viktringu. Görgei kúpil dom v dedine Viktring neďaleko Klagenfurtu, kde v záhrade začal pestovať zeleninu a ovocie, aby uživil svoju rodinu. V roku 1850 sa im narodila dcéra a v roku 1855 syn Kornél. Až v roku 1867 vďaka amnestii vydanej v dôsledku maďarsko-rakúskeho vyrovnania a založenia rakúsko-uhorskej monarchie sa mohol vrátiť do Maďarska. Po niekoľkých rokoch útrap v rôznych častiach Maďarska, kde sa najprv snažil bez úspechu nájsť vhodné uplatnenie, mu jeho brat István Görgey poskytol domov vo Visegráde, kde prežil posledné desaťročia svojho života.

</doc>
<doc id="657217" url="https://sk.wikipedia.org/wiki?curid=657217" title="Oblátka">
Oblátka

Oblátka (nárečovo oplátka alebo "oplatka") je jedlo z nekysnutého jemného tenkého cesta, zvyčajne s tlačeným vzorom. Oproti sušienke býva tenšia a plochá. Najmä solené oblátky bývajú ochutené. Chuťovo nevýrazné oblátky sa s výnimkou hostií zvyčajne dochucujú náplňou alebo sú súčasťou iného sladkého jedla.
Oblátky sa často zlepujú v dvoch či viacerých vrstvách pomocou náplne, napr. čokoládovej, orieškovej alebo vanilkovej, a vytvárajú sa z nich rezy. Príkladom môžu byť tatranky a horalky, lemované po obvode ešte čokoládovou polevou. Kúpeľná oblátka je zlepená z dvoch veľkých kruhových oblátok. Oblátkou je tiež tvorený zmrzlinový kornútok, z podobného cesta sú vyrábané i trubičky.

</doc>
<doc id="657218" url="https://sk.wikipedia.org/wiki?curid=657218" title="Josep Borrell">
Josep Borrell

Josep Borrell Fontelles (* 24. apríl 1947, La Pobla de Segur, Španielsko) je španielsky politik, bývalý podpredseda Európskej komisie a vysoký predstaviteľ Európskej únie pre zahraničné veci a bezpečnostnú politiku. Počas svojej politickej kariéry zastával viaceré vysoké funkcie v Španielsku a inštitúciach Európskej únie.
Štúdium a rodina.
Josep (alebo José) Borrell sa narodil v obci La Pobla de Segur v provincii Lleida, kde jeho otec Joan Borrell vlastnil malú pekáreň. Jeho mama sa volala Luisa Fontelles Doll a jeho starými rodičmi boli katalánski imigranti do Argentíny, ktorí založili pekáreň v meste Mendoza nablízku Parku Generála San Martina. V ôsmich rokoch jeho otca sa však vrátili do Španielska. Joan Borrell sa vrátil do Španielska priamo pred začatím Španielskej občianskej vojny a po vojne už nikdy neopustil obec La Pobla de Segur.
Študovať na Vysokej škole začal Josep Borrell v roku 1964 a po piatom roku štúdia získal titul v odbore leteckého inžinierstva na Polytechnickej Univerzite v Madride. V štúdiu pokračoval v roku 1971 na Inštitúte Français du Pétrole v Paríži, ktoré ukončil v roku 1972 s Magisterským titulom. Následne študoval na Univerzite Complutense v Madride, kde získal titul za štúdium v rokoch 19671972 a doktorát z ekonómie v roku 1976. V rokoch 1974 až 1975 študoval na Stanford University aplikovanú matematiku (operačný výskum), kde získal tiež Magisterský titul.
Prvá manželka Josepa Borrella je francúzska sociologička Carolina Mayeur, s ktorou má dvoch synov Joana, ktorý je diplomatom a Lionela, ktorý je pilotom lietadla. Jeho súčasná partnerka je Cristina Narbona, predsedníčka Španielskej socialistickej robotníckej strany a bývala ministerka životného prostredia v Španielsku, s ktorou tvorí pár od roku 1998 a s ktorou sa oženil v júli 2018.
V roku 2019 získal argentínske občianstvo vďaka svojmu pôvodu, ktorým si chcel uctiť svojho otca, ktorý sa narodil a vyrastal argentínskej Mendoze.
Josep Borrell hovorí po španielsky, katalánsky, taliansky, francúzsky a anglicky.
Kariéra.
Svoju kariéru začal v súkromnej i akademickej sfére v roku 1972. Najprv začal pracovať na pozícií inžiniera v Španielskej ropnej spoločnosti CEPSA, kde pracoval do roku 1982. V roku 1980 sa stal profesorom na Škole ekonómie Complutense na Madridskej Univerzite, kde vyučoval do roku 1982. V roku 1982 tiež získal členstvo v nadácií Ekonomickej analýzy na Univerzite Complutense v Madride.
Politická kariéra Josepa Borrella začala v roku 1975, kedy sa stal členom Španielskej socialistickej robotníckej strany. V tomto období prebiehal prechod Španielska k demokracii a jeho politické aktivity a politické aktivity jeho spolupracovníkov, ktorými boli Luis Solana a Luis Carlos Croissier sa sústredili na tieto činnosti v prostredí Socialistickej strany v Madride. V roku 1979 prvý krát kandidoval v prvých demokratických komunálnych voľbách v Španielsku a stal sa mestským poslancom pre obec Majadahonda a Poradcom štátnej pokladnice provinčnej vlády mesta Madrid. Na týchto pozíciach bol do roku 1982. V pozícií Generálny tajomník pre rozpočet a verejné výdavky Ministerstva financií bol od roku 19821984 kedy sa stal Štátnym tajomníkom ministerstva financií a bol ním do roku 1991.
V marci 1991 prvý krát obsadil ministerský post, kedy sa ujal funkcie Ministra verejných prác a životného prostredia a na tomto poste zostal počas dvoch funkčných období. Od roku 1991 do roku 2001 mal tiež významnú rolu v procese liberalizácie telekomunikácií v Španielsku.
Prvú funkciu v inštitúcií Európskej únie obsadil Josep Borrell v októbri 1999 kedy bol zvolený za predsedu Spoločného výboru pre kongres a senát Európskej únie. V roku 2000 bol znovuzvolený do funkcie poslanca za Barcelonu, v ktorej bol od roku 1986 do roku 2003 a pokračoval vo funkcii predsedu Spoločného výboru pre Európsku úniu počas celého 7. volebného obdobia. V roku 2001 bol tiež vymenovaný za zástupcu Španielskeho parlamentu pre Dohovor o budúcnosti Európy a za člena pracovných skupín vonkajších činností a ekonomických záležitostí, ktorým bol do roku 2003.
Vtedy vládnuci premiér Španielska a predseda Španielskej socialistickej robotníckej strany José Luis Rodríguez Zapatero navrhol Josepovi Borrellovi aby viedol Španielsku socialistickú a robotnícku stranu v Európskych voľbách v roku 2004. Táto strana voľby vyhrala a získala 25 poslaneckých kresiel. Josep Borrell sa stal súčasťou Strany európskych socialistov a viedol Španielsku delegáciu.
V júli 2004 sa Josep Borrell stal Predsedom Európskeho parlamentu po dohode Európskych politických zoskupení Skupiny Európskej ľudovej strany a Strany Európskych socialistov pričom bol tretím Španielom pôsobiacim v tejto funkcii, v ktorej bol do roku 2007, kedy ho na základe dohody po polovici funkčného obdobia vystriedal Hans-Gert Pöttering.
V rokoch 2007 až 2013 bol Josep Borrell predsedom dočasného Parlamentného výboru pre politické výzvy a rozpočtové prostriedky Európskej únie s novými členskými štátmi. Od roku 2007 bol tiež predsedom Výboru pre rozvoj a okrem týchto úloh vo výboroch bol predsedom parlamentnej delegácie pri Spoločnom parlamentnom zhromaždení AKT-EÚ, ktorého súčasťou sú krajiny Afriky, Karibiku a Tichého oceánu.
V ďalšom období v rokoch 2009 až 2016 pracoval v súkromnom sektore v pozícií člena predstavenstva spoločnosti Abengoa, ktorá sa zameriava na obnoviteľnú energiu a bol tiež predsedom jej medzinárodného poradného výboru. Zostal ale aktívny aj v akademickej oblasti keď bol v rokoch 20102012 predsedom Európskeho Univerzitného inštitútu vo Florencii a členom katedry Jean Monnet na Inštitúte medzinárodných štúdií na Univerzite Complutense v Madride v rokoch 2013 až 2016.
Josep Borrell tiež spolupracoval s významnými osobnosťami Španielskej socialistickej robotníckej strany medzi inými nimi boli jeho manželka Cristina Narbona, José Félix Tezanos a Manuel Escudero na príprave manifestu , "My sme socialisti". "Pre novú sociálnu demokraciu", ktorý bol podporou kandidatúry Pedra Sáncheza na vytvorenie úspešnej ponuky na vedenie Španielskej socialistickej robotníckej strany v primárnych voľbách tejto strany v máji 2017 pred 39. federálnym kongresom strany.
S nástupom nového premiéra Pedra Sáncheza sa Josep Borrel 7. júna 2018 stal Ministrom zahraničných vecí, Európskej únie a spolupráce vlády Španielska a od roku 1996 znovu získal funkciu člena Španielskej vlády, v ktorej bol do 30. novembra 2019 a po odchode z funkcie stál na čele zoznamu kandidátov Španielskej socialistickej robotníckej strany vo voľbách do Európskeho parlamentu v roku 2019.
Bývalý predseda Európskej rady Donald Tusk 2. júla 2019 oznámil, že Európska rada nominuje na pozíciu Vysokého predstaviteľa Európskej únie pre zahraničné veci a bezpečnostnú politiku Josepa Borrella. Vypočúvanie pred Výborom pre zahraničné veci Európskeho parlamentu sa uskutočnilo 7. októbra 2019 a jeho nominácia bola schválená v nasledujúci deň. V úrade Vysokého predstaviteľa Európskej únie pre zahraničné veci a bezpečnostnú politiku začal pracovať 1. decembra 2019 a Podpredsedom Európskej komisie sa stal v ten istý deň.

</doc>
<doc id="657229" url="https://sk.wikipedia.org/wiki?curid=657229" title="Artúr Görgey">
Artúr Görgey



</doc>
<doc id="657235" url="https://sk.wikipedia.org/wiki?curid=657235" title="Babjak">
Babjak

Babjak je slovenské priezvisko. Najčastejšie je v meste alebo obci: Michalovce, Humenné, Hažín nad Cirochou, Sabinov, Nižný Hrušov.

</doc>
<doc id="657238" url="https://sk.wikipedia.org/wiki?curid=657238" title="Babjaková">
Babjaková



</doc>
<doc id="657242" url="https://sk.wikipedia.org/wiki?curid=657242" title="Transfóbia">
Transfóbia

Transfóbia je „znechutenie, strach, hnev alebo diskomfort pociťovaný alebo dávaný najavo trans ľuďom alebo ľuďom s rodovo nestereotypým správaním“. Iná definícia transfóbiu definuje ako iracionálny strach pred nejakou osobou, nakoľko sa táto osoba správa ako osoba odlišného pohlavia od pohlavia, ktoré jej bolo priradené pri narodení, napr. prostredníctvom hormonálnej liečby, chirurgického zákroku, odevu alebo kozmetiky.
Prejavy transfóbie.
Podľa Agentúry Európskej únie pre základné práva (FRA) sú trans ľudia „najviac ohrození násilnými trestnými činmi“.
Výbor pre práva lesieb, gejov, bisexuálnych, transrodových a intersexuálnych ľudí transfóbiu zaraďuje pod homofóbiu. Medzi jej formy zaraďujú „prejavy nenávisti a podnecovanie k diskriminácii, výsmech, slovné, psychologické a fyzické násilie, prenasledovanie a vraždy“.

</doc>
<doc id="657249" url="https://sk.wikipedia.org/wiki?curid=657249" title="Veterný mlyn (Holíč)">
Veterný mlyn (Holíč)

Veterný mlyn v Holíči je historická technická pamiatka pochádzajúca z 80. rokov 19. storočia. Nachádza sa juhovýchodne od mesta na zalesnenom kopci Hrebeň. Je jediným zachovaným veterným mlynom na Slovensku.
História.
Pôvodný drevený mlyn je zobrazený na rytine z roku 1801. Patril k najstarším dreveným mlynom nemeckého typu na území Slovenska a Česka. Drevený mlyn bol nahradený kamenným trojpodlažným mlynom holandského typu. O jeho výstavbu sa zaslúžil tesársky majster František Sláma. Pôvodnú drevenú kupolu nahradila po roku 1927 kupola tehlová. Mlyn následne chátral až do roku 1970, keď ho opravilo miestne poľovnícke združenie.
V roku 1972 bol mlyn zapísaný na zoznam Národných kultúrnych pamiatok SR.
Poloha.
Mlyn sa nachádza na juhovýchodnom okraji mesta Holíč na kopci Hrebeň obkolesený lesom. K mlynu sa je možné dostať po spevnenej ceste z ulice Pod sýpkou od západu. Ďalšími možnosťami je prístup po poľných cestách z centra mesta zo severu, od obce Trnovec z východu alebo od záhradkárskej osady z juhu. Okolo mlyna vedú žltá turistická trasa a 2 cykloturistické trasy – Skalická vinárska cesta a Strážnické a skalické vinohrady. Od mlyna je výhľad severovýchodným smerom na obec Vrádište a mesto Skalica.
Súčasnosť.
V súčasnosti sa v okolí mlyna konajú kultúrne a spoločenské podujatia. Mlyn je verejnosti prístupný po dohode.
V roku 2013 vydala Slovenská pošta poštovú známku s vyobrazením mlyna.

</doc>
<doc id="657252" url="https://sk.wikipedia.org/wiki?curid=657252" title="Pohár UEFA vo futsale">
Pohár UEFA vo futsale



</doc>
<doc id="657257" url="https://sk.wikipedia.org/wiki?curid=657257" title="Prírodný park Hostivař-Záběhlice">
Prírodný park Hostivař-Záběhlice

Prírodný park Hostivař-Záběhlice sa nachádza na území Prahy (hlavného mesta Česka), naväzuje na prírodný park Botič-Milíčov. Jeho jadrom je zvlášť chránené územie Meandry Botiče so zachovalými ukážkami prirodzene meandrujúceho toku rieky Botič a jej brehovými porastami. Súčasťou prírodného parku je aj Hostivařská přehrada, ktorá bola vybudovaná v rokoch 1959 až 1963 a zvlášť pre dobudovanie Jižního Města sa stala jedným z najvýznamnejších rekreačných areálov Prahy.
Prvýkrát (v neolite) bol tento park osídlený poľnohospodármi s lineárnou keramikou, neskôr (v staršej dobe halštatskej) tam bolo postavené hradbové opevnenie a hradisko bolo osídľované už v staršej dobe kamennej, staršej dobe bronzovej a na začiatku 9. storočia.
Na území miestami možno nájsť ovocné sady s podrastom mezofilných lúk. Porasty na brehu občas prechádzajú do jelšín a prirodzeným tam je aj lužný les a mokrade. Okolité lúky sú úplne zarastené pŕhľavou dvojdomou "(Urtica dioica)" a palinou obyčajnou "(Artemisia vulgaris)"; vodná vegetácia Botiča je poznamenaná eutrofizáciou, teda nie je bohatá. V blízkosti Hostivařskej přehrady sa vyskytujú rozšírené druhy vodného vtáctva ako napr. sliepočka vodná ("Gallinula chloropus"), labuť veľká ("Cygnus olor") či kormorán veľký ("Phalacrocorax carbo"). Na území žije taktiež veľa hniezdiacich vtákov (kuvik obyčajný ("Athene noctua"), trasochvost horský ("Motacilla cinerea")). Vo vode žije pomerne bohatá fauna rýb (pstruh potočný ("Salmo trutta fario"), ostriež zelenkastý ("Perca fluviatilis"), kapry ("Cyprinidae"), úhory ("Anguillidae")). Z obojživelníkov je tu najmä kunka červenobruchá ("Bombina bombina") a ropucha bradavičnatá ("Bufo bufo").
Z environmentálneho hľadiska trpí celý priestor parku nadmernou blízkosťou mestských častí a odtokmi zo zástavby Hostivař (ruderalizácia ekosystému, nadmerná návštevnosť a rušenie vtáctva, znečistená voda Botiča, eutrofizácia vodnej vegetácie).
Lokalita.
Prírodný park Hostivař-Záběhlice sa nachádza v juhovýchodnej časti hlavného mesta Česka –⁠ Prahy, na území ONV v mestskej časti Praha 10. Začiatok vodnej nádrže Hostivař pri Petroviciach tvorí hranicu parku na juhovýchode, hranica ďalej pokračuje po východnom a severnom okraji hostivařského lesoparku až k zastávbe Hostivař, kde sa pripája k ochrannému pásmu chráneného územia Meandry Botiče. Úzkym koridorom pokračuje cez park Práče až k Hamerskému rybníku v Záběhliciach a späť po druhom brehu Botiča k Hostivařu. Tam sa hranica obracia smerom na juhozápad a pokračuje po okraji zástavby Na Košíku až k Chodovu a končí pri nádrži Hostivař.
História.
Dnešný obraz krajiny tohto územia je výsledkom tisícročného vývoja, ktorý bol formovaný pôsobením prírody, ale predovšetkým človeka. Hlavným faktorom osídlenia bola prítomnosť vodného toku rieky Botič spolu s údolím, ktorým pretekala. Na brehoch rieky boli nájdené doklady o osídlení prvými poľnohospodármi s lineárnou keramikou už z mladšej doby kamennej. Na pravom brehu priehradnej nádrže sa tiahne chrbát Kozinca končiaceho výbežkom, na ktorom je zdokumentované hradbové opevnenie zo staršej doby halštatskej (asi 5. storočie pred Kr.). Hradisko bolo osídlené už v staršej dobe kamennej a v staršej dobe bronzovej, neskôr ešte na začiatku 9. storočia. Z niekdajšej opevňovacej sústavy sa zachovali iba zvyšky, hoci dnes je ešte zjavný val, ktorý chránil výbežok z východnej strany a fragmenty opevnenia nad svahmi spadajúcimi do údolia Botiča. Val bol ako opevnenie vybudovaný iba z hliny a kameňa na rozdiel od iných skúmaných pražských slovanských hradísk, ktorých konštrukcia s použitím dreva bola podstatne odlišná. Vzhľadom na terén možno predpokladať, že hradisko malo aj predhradie. Bolo zistené, že opevnenie zaniklo následkom intenzívneho požiaru. Na území zanechali svoje stopy aj Kelti. Dnes je táto lokalita súčasťou náučného chodníka upraveného pre krátku rekreáciu obyvateľov.
Prírodné pomery.
Ide o menší prírodný park, ktorý dnes tvorí enklávu vnútri veľkoplošnej mestskej zástavby. Skladá sa z dvoch častí prepojených úzkym koridorom: hornej – zahŕňa oba svahy údolia Botiča s priehradnou nádržou Hostivař a zalesnenými kopcami a taktiež lúku pod hrádzou nádrže; a dolnej – obsahuje nivu Botiča a časť zalesneného ľavého svahu údolia.
Geologická stavba.
Bridlice a kúsky hornín z obdobia neoproterozoika tvoria svahy údolia na hornom okraji vodnej nádrže, smerom na západ sú to horniny ordoviku. Odolné skaly kremenca tvoria tiesňavu v zákrute pri hrádzi nádrže. Najväčšia časť územia je pokrytá náplavovými sedimentmi Botiča (tvoria nivu jeho údolia). Okrem sedimentov holocénu sú zachované aj zvyšky terás pleistocénu. Reliéf dna v údolí Botiča bol modelovaný v eróznom období mladšieho pleistocénu, neskôr bolo koryto Botiča prehĺbené holocénnou eróziou. Holocénne úlomky sú preto zarezané do pleistocénnej terasy. Oblasť koridoru je po geologickej stránke fádna, relikty vyšších terás sú bohaté na štrk, hrubozrnný piesok a okruhliaky. Nad juhovýchodným okrajom Hamerského rybníka sú drobné rozvetrané bridlice (charakterizované vývojom zelených alebo sivých útržkovitých bridlíc, často s jemne rozptýleným pyritom). Sú to jemné pelitické (ílovité) bridlice bez makroskopickej fauny (zistené boli iba mikroskopické zvyšky morského planktónu) usadené v niekdajšom riftovom ordovickom mori. Nad pravým brehom Botiča sa nachádzajú ordovické čiernosivé až svetlohnedé bridlice s povlakom limonitu, ktoré obsahujú bohatú faunu trilobitov, ramenonožcov, lastúrnikov a graptolitov. Na severnom svahu údolia Botiča sú sedimenty mladšieho kvartéru.
Pedológia.
Niva potoka a meandre toku Botiča sú zarezané do svojich vlastných aluviálnych náplavov hliny a piesočnatej hliny (pojem alúvium značí nánosy a usadeniny mladších štvrtohôr uložené tečúcou vodou). V oblasti blízko priehrady Hostivař vystupuje štrkopiesok s podložím prevažne bridličnatého súvrstvia. Ďalej sa tu vyskytujú nivné pôdy (fluvizeme), na okrajoch ochranného pásma a v okolí priehrady aj pôdy hnedé (kambizeme).
Hydrológia.
Prírodným parkom preteká meandrovitý tok rieky Botič, nazývanej tiež ako „najdlhší pražský potok“ alebo „vínny potok“. Tvorí prírodnú pamiatku Meandry Botiče, ktorej územie je tvorené nivou údolia potoka Botič. Čiastočné obmedzenie povodní bolo zabezpečené vďaka výstavbe priehrady Hostivař (Od roku 1964, kedy bola priehrada napustená, došlo k zmene vodného režimu a potok prestal byť záplavový). Potok vytvoril v tejto prírodnej lokalite dva metre hlboké meandrujúce koryto, ktoré na sútoku s priehradou vytvára rozľahlé územie mokradí.
Hostivařská přehrada je priehradná vodná nádrž na Botiči, je zároveň najväčšou vodnou plochou v Prahe (má rozlohu o objeme ). Priehrada má tvar hada, jej vodná plocha zasahuje do mestských častí Praha 11, 15 a Praha-Petrovice. Zo severnej a čiastočne z južnej strany ju obklopuje lesopark, na južnej strane sú pláže a prírodné kúpalisko. Okrem Botiča je jej prítokom aj Hájský potok z južnej ľavej strany. Priehrada slúži predovšetkým na ochranu proti povodniam, rekreačné účely a rybárčenie. Jej súčasťou je tiež malá vodná elektráreň.
Vegetácia.
V minulosti bolo územie prírodného parku poľnohospodársky využívané. Prudké stráne s plytkou pôdou boli hlavne pastvinami, ktoré boli v 20. storočí nevhodne zalesnené nepôvodnými drevinami. Dnes tu miestami možno nájsť ovocné sady s podrastom mezofilných lúk. V parku rastú niektoré exotické dreviny, napr. ihličnan jedľovec kanadský ("Tsuga canadensis"). Na južných svahoch s plytkou pôdou sa ojedinele vyskytujú fragmenty xerotermných trávnikov, predovšetkým Koelerio-Phleion. Obzvlášť prírodný význam má tok Botiča s prirodzenými meandrami a pásmi pobrežnej vegetácie. Tento úsek je chránený v PP Meandry Botiče. Flóru na brehu najčastejšie tvorí vŕba biela ("Salix alba"), vŕba košikárska ("Salix viminalis"), jelša lepkavá ("Alnus glutinosa"), miestami brest väzový ("Ulmus laevis") a jaseň štíhly ("Fraxinus excelsior"). Porasty na brehu miestami prechádzajú do jelšín s chochlačkou dutou ("Corydalis cava") a záružlím močiarnym ("Caltha palustris"). Okolo potoka ozdobne pôsobí hluchavka škvrnitá ("Lamium maculatum"). Prirodzený charakter má taktiež lužný les a priepasti pod Toulcovým dvorom s entomofaunou mokradí. Vegetácia brehu vodnej nádrže Hostivař je viac rozvinutá v hornej časti nádrže, v spodnej len sporadicky. Okolité lúky sú úplne zarastené pŕhľavou dvojdomou ("Urtica dioica") a palinou obyčajnou ("Artemisia vulgaris"). Vodná vegetácia Botiča je poznamenaná eutrofizáciou, preto nie je príliš bohatá. Úzka niva okolo potoka je pokrytá fragmentami čremchovej jaseniny.
Fauna.
V blízkosti Hostivařskej přehrady sa vyskytujú rozšírené druhy vodného vtáctva – pobrežné porasty sú zväčša osídlené kačicou divou ("Anas platyrhynchos"), možno tam zahliadnuť sliepočku vodnú ("Gallinula chloropus") či lysku čiernu ("Fulica atra"), v niektorých rokoch tam zahniezdi aj labuť veľká ("Cygnus olor"). Priehrada je zdrojom potravy aj pre veslonožce ako napr. kormorán veľký ("Phalacrocorax carbo") či volavka popolavá ("Ardea cinerea"). Oblasti pri prítoku sú vhodným prostredím pre rybáriky ("Alcedinidae").
Na lúkach v údolí a v parku Práče je prirodzený výskyt chrobákov čeľade bystruškovité ("Carabidae"), ktoré obľubujú tlejúce rastlinné zvyšky. Územie je obydlím aj pre početné druhy hniezdiacich vtákov, výnimkou nie je ani kuvik obyčajný ("Athene noctua"), trasochvost horský ("Motacilla cinerea"), penica obyčajná ("Sylvia communis") či trsteniarik spevavý ("Acrocephalus palustris").
Vo vode žije pomerne bohatá fauna rýb napr. pstruh potočný ("Salmo trutta fario"), ostriež zelenkastý ("Perca fluviatilis") či hrebenačka pásavá ("Gymnocephalus schraetser"); lovené sú okrem kaprov ("Cyprinidae"), pleskáčov a niektorých dravých rýb taktiež úhory ("Anguillidae"). Z obojživelníkov je tu najmä kunka červenobruchá ("Bombina bombina") a ropucha bradavičnatá ("Bufo bufo").
Ochrana.
Počiatky ochrany tohto územia na ploche sa datujú od roku 1990, kedy bola vydaná vyhláška hlavného mesta Prahy č.8/1990 o zriadení oblasti pokoja v hlavnom meste Prahe. Cieľom je zachovať a permanentne chrániť toto vymedzené územie, jeho prírodovedné, krajinné a estetické hodnoty. Zároveň využiť tieto hodnoty k rekreácii a poučeniu občanov a celkovo tak prispieť k zlepšeniu životného prostredia mesta. Na tomto území je obmedzená výstavba objektov a budovanie zariadení, ktoré by mohli narušiť tvárnosť krajiny alebo ju inak znehodnotiť. Tieto a mnohé ďalšie obmedzenia a zákazy sú kontrolované príslušnými orgánmi NVP a ONV v spolupráci s orgánom povereným na ochranu prírody.
Environmentálne problémy.
Celý priestor trpí nadmernou blízkosťou mestských častí a odtokmi zo zástavby Hostivař, čo spôsobuje ruderalizáciu ekosystému a tlmenie rastu bazy čiernej ("Sambucus nigra") a ďalších rastlín. Prírodný park je významnou ornitologickou lokalitou, výskyt vtáctva však negatívne ovplyvňuje vysoká návštevnosť územia obyvateľmi z novo vystavaných sídlisk. Znečistená voda Botiča je príčinou nedostatku zdroja potravy pre vtáky čeľade "Alcedinidae", nadmerná návštevnosť a bezlesie znemožňuje hniezdenie ďalšieho vtáctva napr. žlna sivá, žlna zelená ("Picus"), krutohav hnedý ("Jynx torquilla"), oriešok hnedý ("Troglodytes troglodytes") či stehlík obyčajný ("Carduelis carduelis").
Turizmus.
Na území prírodného parku sa nachádzajú turisticky významné miesta ako napr. hradisko Šance a Hamerský rybník s kostolom Panny Márie, na okraji blízko sídliska Košík sa nachádza ekologické centrum Toulcův dvůr, areál Práče s vodným mlynom a zámkom. Na kratšie prechádzky môže poslúžiť Hostivařský lesopark s veľkým množstvom altánkov, odpočívadiel a ihrísk. Východnou časťou prírodného parku (zo zástavby Hostivař pozdĺž priehrady Hostivař až do Petrovíc) vedie červená turistická značka. Priehradu Hostivař lemuje cyklochodník (cyklotrasa A23), ktorý následne naväzuje aj na potok Botič (cyklotrasa P15 súbežne s červenou turistickou značkou). Územím vedie taktiež náučný chodník „Povodím Botiče“ s odbočkou na Šance, ktorý zachádza až na Toulcův dvůr. V západnej časti prírodného parku sa tiež nachádzajú chodníky, tie už však nie sú nijak značené. V záujme návštíviť toto územie možno využiť mestskú hromadnú dopravu, autobusové či električkové spojenia s východiskom v časti Záběhlice (Praha 10), Petrovice, poprípade Háje (Praha 11).

</doc>
<doc id="657263" url="https://sk.wikipedia.org/wiki?curid=657263" title="Chren obyčajný">
Chren obyčajný



</doc>
<doc id="657267" url="https://sk.wikipedia.org/wiki?curid=657267" title="Chren (rod)">
Chren (rod)

Chren (lat. "Armoracia") je rod rastlín z čeľade kapustovité.

</doc>
<doc id="657270" url="https://sk.wikipedia.org/wiki?curid=657270" title="Petržalka-Sever 1">
Petržalka-Sever 1

Petržalka-Sever 1 je lokalita v miestnej časti Petržalka-Sever v mestskej časti Petržalka v Bratislave.
Je to územie severne od miestnej časti Dvory.
Ulice.
Nachádzajú sa tu ulice Viedenská cesta a Krasovského ulica. Južnou častou lokality prechádza Einsteinova ulica.

</doc>
<doc id="657271" url="https://sk.wikipedia.org/wiki?curid=657271" title="Petržalka-Sever 2">
Petržalka-Sever 2

Petržalka-Sever 2 alebo Lido-Elýzium je lokalita v miestnej časti Petržalka-Sever v mestskej časti Petržalka v Bratislave.
Je to územie severne od miestnej časti Háje.
Ulice.
Nachádzajú sa tu ulice Klokočova ulica, Kočánkova ulica, Pri seči a Pobrežná ulica. Južnou častou lokality prechádza Einsteinova ulica.

</doc>
<doc id="657272" url="https://sk.wikipedia.org/wiki?curid=657272" title="Južné mesto-Zóna A">
Južné mesto-Zóna A

Južné mesto-Zóna A je lokalita v miestnej časti Petržalka-Juh v mestskej časti Petržalka v Bratislave.
Nachádza sa južne od lokality Lúky 5.
Ulice.
Nachádza sa tu Labutia ulica.

</doc>
<doc id="657273" url="https://sk.wikipedia.org/wiki?curid=657273" title="Zuzany Chalupovej">
Zuzany Chalupovej



</doc>
<doc id="657274" url="https://sk.wikipedia.org/wiki?curid=657274" title="Južné mesto-Zóna B">
Južné mesto-Zóna B

Južné mesto-Zóna B je lokalita v miestnej časti Petržalka-Juh v mestskej časti Petržalka v Bratislave.
Nachádza sa južne od lokalít Lúky 7 a Lúky 8.
Ulice.
Nachádza sa tu Ulica Zuzany Chalupovej a Ulica Jána Lajčiaka.

</doc>
<doc id="657275" url="https://sk.wikipedia.org/wiki?curid=657275" title="Južné mesto-Zóna C">
Južné mesto-Zóna C

Južné mesto-Zóna C je lokalita v miestnej časti Petržalka-Juh v mestskej časti Petržalka v Bratislave. Nachádza sa tu zóna Slnečnice, ktorá je prvou etapou projektu Južného mesta. 
Nachádza sa južne od lokality Lúky 9. 
Ulice.
Nachádzajú sa tu ulice Azúrová ulica, Fialová ulica, Béžová ulica a Žltá ulica.

</doc>
<doc id="657278" url="https://sk.wikipedia.org/wiki?curid=657278" title="Evanjelický kostol Svätej Trojice (Poprad)">
Evanjelický kostol Svätej Trojice (Poprad)

Kostol Svätej Trojice je evanjelický kostol v Poprade. Nachádza sa na Námestí svätého Egídia.
História.
Evanjelický cirkevný zbor v Poprade vznikol okolo roku 1545, ale drevený kostol si mohli postaviť až v roku 1760. V roku 1828 padlo rozhodnutie postaviť murovaný kostol. 3. júna 1829 bol položený jeho základný kameň, jeho stavba bola ukončená v roku 1834 a kostol bol vysvätený 24. júna 1835 na sviatok Svätej Trojice.
Projektantom kostola v klasicistickom slohu bol Ján Fabrici. Portálový oltár pochádza z roku 1840.
V kostole sa nachádza náhrobná doska kňaza, náboženského spisovateľa a šľachtica Ondreja Fabriciho z roku 1830, ktorý v Poprade pôsobil 41 rokov. Kostol je možné navštíviť aj v rámci sprevádzanej prehliadky. Okrem toho sú v kostole viacjazyčné písomné materiály o histórii kostola a cirkevného zboru.

</doc>
<doc id="657280" url="https://sk.wikipedia.org/wiki?curid=657280" title="Ostrý vrch (255,5 m n. m.)">
Ostrý vrch (255,5 m n. m.)

Ostrý vrch je vrchom v Chvojnickej pahorkatine v podcelku Unínska pahorkatina. Nachádza sa južne od mesta Gbely.
Prístup.
Na vrch vedie z juhovýchodu nespevnená štrková cesta z cesty III/1155 Gbely - Smolinské (s nižším sklonom) a zo severu nespevnená piesčitá cesta od mesta Gbely (s vyšším sklonom). Prístup motorovým vozidlom priamo na vrchol je povolený len dopravnej obsluhe. Po lesných cestách je možnosť prístupu aj z obcí Smolinské, Čáry a Brodské.
Okolie a turistika.
Z vrchu je výhľad na najvyšší vrch Chvojnickej pahorkatiny - Zámčisko, Malé Karpaty a Pavlovské vrchy.
Turistika.
V roku 2019 začalo na vrchu miestne občianske združenie s výstavbou rozhľadne. Rozhľadňa s názvom Mojmírova bašta bola sprístupnená v roku 2023. Pripomína pôsobenie Cyrila a Metoda na Veľkej Morave. Na vrchole sa tiež nachádza otvorený turistický prístrešok s možnosťou prenocovania, ohnisko a dvojramenný drevený kríž.

</doc>
<doc id="657281" url="https://sk.wikipedia.org/wiki?curid=657281" title="Morfologické operácie">
Morfologické operácie

Morfologické operácie () sú jedny z techník spracovania obrazu v informatike. Používajú sa hlavne pri predspracovaní obrázkov na odstránenie šumu a zjednodušenie tvaru, ďalej môžu byť použité na tvorbu kostry alebo stenčovanie a zhrubšovanie objektov. Najčastejšie sú používané na binárne obrazy, avšak je možné použiť ich aj na šedotónové. Medzi základné morfologické operácie patrí dilatácia, erózia a od nich odvodené otvorenie a uzavretie.
Definícia.
Morfologické operácie sú realizované ako relácie bodovej množiny – vstupného obrazu a menšej bodovej množiny nazývanej štrukturálny element. Štrukturálny element B je systematicky posúvaný po obraze a výsledok transformácie je zapisovaný do výsledného obrázku.
Štrukturálny element je matica, ktorej rozmer je zvyčajne nepárne číslo. Je to z toho dôvodu aby pixel z pôvodného obrázku po ktorom maticu posúvame, padol do jej stredu. Binárny štrukturálny element pozostáva z jednotiek a núl. V niektorých reprezentáciách môžeme nájsť zapísané len jednotky.
Dilatácia.
Dilatácia formula_1 rozširuje objekty o jednu vrstvu na úkor pozadia a spája rozdelené časti objektu. Používa sa taktiež na vyplnenie drobných dier a úzkych zálivov.
Majme vstupný obraz X a štrukturálny element B. Dilatácia potom skladá body týchto dvoch množín na základe vektorového súčtu (alebo aj Minkowskeho súčtu, čo je (a,b) + (c,d) = (a+c, b+d)). Dilatácia X formula_1 B je množina bodov, ktorá je výsledkom všetkých možných súčtov párov vektorov, pričom pár tvorí stále jeden vektor z množiny X a druhý z množiny B. Formálne zapísané:
formula_3
Nasledujúci príklad ukazuje ako zo vstupného obrazu X a štrukturálneho elementu B vypočítať obraz po dilatácii:
Erózia.
Erózia ⊖ skladá body dvoch množín na základe vektorového rozdielu. Eliminuje izolované body na pozadí, uberá hrúbku objektov a zložité objekty rozdeľuje. Eróziu X⊖B môžeme vyjadriť rovnicou:
formula_4Pričom táto rovnica nám hovorí, že každý bod p z obrázku je testovaný a výsledok erózie je daný takými bodmi p, ktorých vektorový súčet p+b patrí do X.
Nasledujúci príklad ukazuje ako zo vstupného obrazu X a štrukturálneho elementu B vypočítať obraz po erózii:
Otvorenie.
Otvorenie (rovnako aj uzavretie) využíva vzájomnú kombináciu morfologický operácii dilatácie a erózie. Využíva sa tu skutočnosť že tieto operácie nie sú navzájom inverznými operáciami. Otvorenie je erózia nasledovaná dilatáciou. Táto operácia prerušuje tenké spoje medzi objektami a odstraňuje šum. Otvorenie je definované ako:
formula_5
Uzavretie.
Uzavretie je dilatácia nasledovaná eróziou. Spája objekty, ktoré sú blízko u seba, zaplňuje malé diery v objektoch a vyhladzuje ich obrysy. Uzavretie je definované ako: 
formula_6

</doc>
<doc id="657283" url="https://sk.wikipedia.org/wiki?curid=657283" title="Starokatolícka delegatúra Utrechtskej únie na Slovensku">
Starokatolícka delegatúra Utrechtskej únie na Slovensku

Starokatolícka delegatúra Utrechtskej únie na Slovensku alebo podľa farností "Starokatolíci v Bratislave" a "Starokatolíci v Trnave" je štátom neregistrovaná kresťanská cirkev pôsobiaca na Slovensku. Hlási sa ku starokatolíckemu hnutiu ktoré vzniklo v 19. storočí oddelením sa od rímskokatolíckej cirkvi. Je členom Utrechtskej únie starokatolíckych cirkví. Starokatolícka delegatúra Utrechtskej únie na Slovensku prevádzkuje občianske združenie "Starokatolíci na Slovensku". 
Netvorí jeden celok so Starokatolíckou cirkvou na Slovensku. Starokatolícka cirkev na Slovensku od roku 2004 nie je členom Utrechtskej únie. Dnes máme teda na Slovensku dve samostatné a na sebe nezávislé starokatolícke jurisdikcie. Starokatolícka delegatúra Utrechtskej únie na Slovensku nemá vlastného biskupa, spadá pod biskupa Starokatolíckej cirkvi v Českej republike. Otvorene sa stavia k partnerstvám rovnakého pohlavia a umožňuje aj svätenie žien. 
Využívajú "Ekumenický lekcionár" (ang. Revised Common Lectionary – Revidovaný spoločný lekcionár) a Slovenský ekumenický preklad Biblie. Niekoľkokrát sa Starokatolíci v Bratislave zúčastnili na Limskej liturgii. 
História.
Od roku 1995 existuje samostatná Starokatolícka cirkev na Slovensku. Tá však od roku 2004 nie je členkou Utrechtskej únie starokatolíckych cirkví. Podľa interpretácie Utrechtskej únie bola vylúčená, kvôli tomu že vtedajší arcibiskup Augustín Bačinský sa nechal vysvätiť Antóniom José da Costa Raposom, arcibiskupom Apoštolskej episkopálnej cirkvi v Portugalsku (dnes nazývanej Starokatolícka cirkev v Portugalsku) ktorého Utrechtská únia považuje za tzv. vagantného biskupa, čiže bsikupa vysväteného neregulárnym spôsobom. Podľa vlastných slov však úniu opustila, kvôli nesúhlasu s kňazským svätením žien a požehnávaním partnerstviev osôb rovnakého pohlavia, ku ktorým pristúpili starokatolícke cirkvi v Holandsku, Nemecku, Švajčiarsku a Rakúsku.
Od roku 2004 teda na Slovensku nepôsobila žiadna cirkev s členstvom v Utrechtskej únii. To sa zmenilo v marci 2016, kedy v Bratislave vzniklo misíjne spoločenstvo Starokatolíckej cirkvi v Českej republike pod názvom "Starokatolící v Bratislave". Od roku 2019 sa bohoslužby konajú aj v Trnave. Toto spoločenstvo vedie kňaz Martin Kováč. Predtým ako bol Martin Kováč vysvätený za kňaza, bohoslužby chodieval slúžiť kňaz Pavel Vichlenda. Príležitostne vypomáhal aj episkopálny kňaz Walter Baer. 
V Bratislave sa zo začiatku bohoslužby konali v prenajatých priestoroch na Evanjelickej bohosloveckej fakulte Univerzity Komenského v Bratislave. Neskôr sa konali v aule Vysokej školy sv. Alžbety v Bratislave. V súčasnosti sa bohoslužby v Bratislave slúžia v kaplnke sv. Ladislava v Primaciálnom paláci. 
Od leta 2020 má cirkev status "Starokatolíckej delegatúry Utrechtskej únie na Slovensku". S českou starokatolíckou cirkvou ich teda spája už len biskup (Pavel Benedikt Stránský).
Farnosti.
Obe farnosti spravuje kňaz Martin Kováč.

</doc>
<doc id="657285" url="https://sk.wikipedia.org/wiki?curid=657285" title="Babinská republika">
Babinská republika

Babinská republika () bola satirická, literárna a karnevalová spoločnosť založená v roku 1568 v osade Babin v Lublinskom kraji, v Poľsku Stanisławom Pszonka a Piotr Kaszowskim. Jej latinské motto bolo: "Omnis Homo Mendax" („Každý človek je klamár“).
Babinská republika bola založená ako paródia na existujúci štát. Za týmto účelom republika udelila sarkastické „úrady“ a „tituly“ tým, ktorí sa na verejnosti kvôli nejakej chybe alebo bláznovstvu strápnili, a tým, ktorí rozprávali smiešne nepravdivé príbehy. Ľudia so slabými rečovými schopnosťami boli vyhlásení za „hovorcov republiky“, klebetnici sa stali členmi „tajnej rady“, ľudia, ktorí zveličovali svoje úlovky, boli označení „páni lovu“, atď. Všetky nominácie boli zapísané do "pamätného registra Babinových úradníkov".
V registri bolo celkovo 411 záznamov. Niektoré z vymyslených príbehov ukazujú vplyv Rabelaisa a Boccaccia. Spoločnosť bola inštitúcia kultúrneho života v post- renesančnom Poľsku a prežila až do roku 1677. Babinská republika priniesla v tom čase niekoľko vtipných výrazov v poľštine, napríklad "rycerz z Babina" („rytier z Babína“), čo znamená „zbabelec“, alebo "wiesci z Babina" („správy z Babína“), čo znamená „nepravdivé fámy“.

</doc>
<doc id="657288" url="https://sk.wikipedia.org/wiki?curid=657288" title="Katedrálny chrám Zosnutia Bohorodičky (Pazardžik)">
Katedrálny chrám Zosnutia Bohorodičky (Pazardžik)

Katedrálny chrám Zosnutia Bohorodičky () je pravoslávny chrám z prvej polovice 19. storočia nachádzajúci sa v centrálnej časti mesta Pazardžik v okrese Pazardžik v Pazardžickej oblasti v južnom Bulharsku.
Iné názvy.
Chrám je známy aj pod názvami Katedrálny chrám svätej Bohorodičky (), Chrám Zosnutia Bohorodičky (), Katedrálny chrám svätého Zosnutia Bohorodičky (), Katedrálny chrám Zosnutia svätej Bohorodičky (), alebo Chrám svätej Bohorodičky ().
Poloha.
Katedrálny chrám Zosnutia Bohorodičky leží v centrálnej časti mesta Pazardžik v blízkosti mostu cez rieku Marica v štvrti Varoša (), ktorá vznikla v polovici 16. storočia ako pazardžická kresťanská štvrť.
Dejiny a súčasnosť.
Na mieste súčasnej budovy sa v minulosti nachádzalo niekoľko kresťanských chrámov, pričom prvý bol drevený a hlboko vkopaný v zemi a aj keď sa nevie, kedy presne bol postavený, zmienky o tomto chráme pochádzajú už z prvej polovice 17. storočia. Po tejto budove bolo postavených na mieste ešte niekoľko ďalších chrámov. Prvý bol zničený do základov janičiarmi v priebehu Rusko-tureckej vojny v roku 1790. V priebehu rokov 1801 – 1806 bol postavený nový chrám, ktorý však bol opäť zničený tureckými vojskami už 8. septembra 1807. Ďalším chrámom bol už predchodca dnešnej budovy slúžiaci veriacim pazardžickej kresťanskej štvrti Varoša od svojej výstavby roku 1815. Táto budova bola zničená v dôsledku požiaru, ktorý zachvátil štvrť Varoša v priebehu 14. júna 1834. Do dokončenia dnešnej budovy neskôr slúžila obyvateľom štvrte provizórne kaplnka zasvätená svätej Nedeli, ktorá bola postavená v roku 1835. 
Súčasná budova bola postavená v rokoch 1836 – 1837. Stavba bola z väčšej časti dokončená ku koncu roku 1837, čo je aj považované za oficiálny dátum ukončenia výstavby a pripravený na užívanie bol chrám v období okolo Veľkej noci nasledujúceho roku. Vysvätenie chrámu následne prebehlo buď v roku 1840, alebo v roku 1841. Ešte ani v čase vysvätenia však chrám nebol úplne kompletne dostavaný, keďže existujú svedectvá zo septembra roku 1841, kde sa spomína, že na strešnej časti chrámu v tomto období ešte prebiehali nejaké stavebné práce. V roku 1906 sa nad predsieňou chrámu na jeho západnej strane začala stavať chrámová zvonica, ktorej výstavba bola nakoniec úplne dokončená až v priebehu rokov 1932 – 1934. V priebehu roku 1914 prešiel chrám rozsiahlou reštauráciou a pri tejto príležitosti bol aj vymaľovaný umelcom Apostolom Christovom. V priebehu druhej polovice 20. storočia bola budova chrámu celkovo štyrikrát vytopená v dôsledku silných prívalových dažďov a to 10. marca 1954, presne o rok neskôr 10. marca 1955, dvakrát v priebehu roku 1957 (prvýkrát na konci júna a druhýkrát v noci z 5. na 6. septembra). Následne v rokoch 1962 – 1964 chrám prešiel čiastočnou reštauráciou a konzerváciou, pričom najväčší dôraz bol kladený na ikonostas. V roku 1964 bol chrám zároveň vyhlásený za kultúrnu pamiatku národného významu a zaradený do zoznamu 100 národných turistických objektov Bulharska. Ďalšie reštauračné práce, ktoré sa týkali opäť najmä ikonostasu, ale aj freskám v budove prebehli v roku 1980. Medzi rokmi 1980 – 1990 prebehlo aj niekoľko podrobných výskumov budovy, ktoré boli vykonávané Národným inštitútom pre kultúrne pamiatky. V rokoch 1990 – 1998 sa plánoval a pripravoval projekt reštaurácie budovy spojený sa opravou poškodených častí. Posledná väčšia reštaurácia budovy následne prebehla v priebehu rokov 1998 – 2000. Pri tejto rekonštrukcii boli objavené pozostatky autora ikonostasu majstra Makri Negrieva – "Frăčkovskeho" aj s pamätnou doskou, ktoré boli následne pochované. V roku 2000 boli zároveň obnovené niektoré z fresiek v chráme a to umeleckým maliarom Stojanom Živkovom Stojanovom. Ďalšie menšie opravné a reštauračné práce prebiehali aj v rokoch 2001 – 2007.
Charakteristika.
Budova je postavená v štýle tzv. bulharskej neorenesancie a je jedným z raných predstaviteľov tohto staviteľského štýlu. Budova sa stavala pod vedením pešterského staviteľského majstra Petăra Kazova, známeho aj pod menom Petăr Kozoolu a jeho brata Dimităra podľa projektu ich spoluobyvateľa, architekta Kuzmana Mičova, pričom obidvaja sa do mesta Peštera dostali ako presídlenci z tzv. Kočurska – región v dnešnom Albánsku. Druhý hlavný staviteľ podieľajúci sa na projekte bol Nikola Tončev Ustabašijski z Bracigova.
Chrám je postavený ako trojloďová bazilika bez kupole s postrannými galériami, pri južnej a severnej fasáde ktoré sú lemované arkádami. V oblasti arkádových galérií je strecha budovy znížená a tato časť chrámu najviac pripomína stavby z obdobia talianskej renesancie, ktorými bol staviteľský štýl využitý pri budove inšpirovaný. V stenách na západnom a východnom konci severnej a južnej galérie sa nachádza kruhovitý dekoratívny otvor. Menšia arkádová galéria sa nachádza aj na západnej strane budovy. Na východnej strane chrámu sa nachádzajú tri apsidy. Na západnej strane sa nad predsieňou nachádza zvonica, ktorá bola k budove pristavaná neskôr (postavená v rokoch 1906 – 1934), ktorá z architektonického hľadiska narúša monolitickosť budovy. Budova je postavená z kamenných ryolitových blokov a tehiel, je obdĺžnikovitého pôdorysu, dlhá 37,7 metra a široká 22,9 metra. Obložená je kamennými doskami z opracovaného ružového ryolitu. Kameň na výstavbu bol privezený z neďalekého pohoria Rodopy. Na základe požiadaviek vtedajšej osmanskej správy je budova chrámu vkopaná 1,5 metra pod úroveň okolitého povrchu, aby nedominovala vtedajšej siluete mesta. Zvnútra tak celková výška budovy dosahuje až 16 metrov, ale zvonka len 14,5 metra. Celkovo do budovy vedú tri vchody, ktoré sa nachádzajú na severnej a južnej strane chrámu (bočné vchody) a pod zvonicou na západnej strane budovy (hlavný vchod do chrámu). Vrchné časti portálov sú ozdobne arkádovito zakončené. Tomuto faktu aj zodpovedá hlavná časť chrámu ktorou je trojloďový naos, ktorý je v dôsledku toho, že sa budova nachádza čiastočne pod zemou, vybavený niekoľkými kamennými schodiskami. Naos je na tri lode rozdelený dvomi stĺporadiami z ktorých každé je zložené z celkovo šiestich stĺpov, ktoré nesú masívnu kamennú klenbu. Centrálna stredná loď chrámu je vyššia než bočné a dosahuje výšky 10,7 metra. Bočné lode dosahujú výšky 8,78 metra. Okrem toho, že je vyššia, je centrálna chrámová loď aj širšia než dve bočné lode. Nad ženským oddelením, ktoré sa nachádza na rozsiahlej terase (empore) v oblasti predsiene sa nachádzajú dve kaplnky – "kaplnka svätých Archanjelov" a "kaplnka svätého Mikuláša", ktoré sú vybavená samostatnými oltármi. Terasa je dostupná po schodoch, ktoré sú vybudované priamo v stene chrámu. Oltárna časť je tvorená tromi trónmi v oddelených apsidách na východnej strane chrámu, pričom centrálny je zasvätený svätej Bohorodičke, ľavý svätému Charalampésovi a pravý svätému Mínovi. Klenba je trojitá polocylindrická, pričom táto časť stavby je typickým originálnym prvkom bracigovskej staviteľskej školy. Polocylindrická klenba rovnakého typu sa nachádza aj nad vonkajšími otvorenými arkádovými galériami. Väčšina fresiek v chráme bola zhotovená až v neskoršom období. Originálne pôvodné fresky s vysokou umeleckou hodnotou sa v budove nachádzajú len v priestore kaplniek a v spodných častiach vnútornej terasy. Tieto najstaršie fresky pochádzajú z roku 1838, kedy bol chrám podľa dochovaného nápisu vymaľovaný.
Zvonica.
Konkurz na projekt na výstavbu zvonice bol vyhlásený v priebehu roku 1904. Ešte ten istý rok bol vybraný víťazný projekt inžiniera Christa Vasileva. V priebehu leta roku 1905 bolo základné plánovanie dokončené. S výstavbou sa začalo v priebehu rokov 1906 – 1907 - ku koncu roka 1906 sa začalo s prípravou a vo februári 1907 sa začalo so samotnou stavbou základných častí zvonice. V rokoch 1920 – 1921 bol pôvodný projekt upravený architektom Konstantinom Mumdžievom a stavba bola následne realizovaná pod jeho vedením v celkovo v troch etapách. Prvá etapa výstavby prebiehala v období od 10. júla 1927 do 6. augusta 1929, druhá od 10. novembra 1931 do 13. augusta 1932 a tretia od 19. novembra 1932 do 16. novembra 1933. Oproti plánu bol ešte zmenený tvar kupole zvonice z pôvodne oblého okrúhleho pôdorysu na pôdorys štvorcový. Táto úprava prebehla na základe návrhu a nákresu architekta Trendafila Trendafilova. Rovnako ako chrám samotný je aj zvonica postavená z kamenných blokov z ružového ryolitu. Zvonica dosahuje celkovej výšky 30 metrov a zo starých stavieb patrí k najvyšším v meste.
Ikonostas.
Ikonostas, ktorý sa nachádza vo vnútri katedrály je považovaný za vrchol drevorezbárskeho umenia v období bulharského národného obrodenia a je chránený pod záštitou UNESCO. Bol zhotovený z orechového dreva v priebehu rokov 1840 – 1845. Jeho autormi sú majster Makri Negriev – "Frăčkovski" a jeho štyria synovia – maliari ikon a sochári z debărskej drevorezbárskej školy. Ikonostas je zdobený hlbokou prelamovanou rezbou a predstavuje sériu výjavov zo Starého ako aj Nového zákona, vrátane štylizovaných figúr drakov, vlkov, gryfov, ako aj obrazcov predstavujúcich Ježiša Krista, anjelov a cherubínov. Je trojposchodový pričom dosahuje dĺžky až 20,4 metra a výšky 6 metrov a jeho celková plocha je až 120 m².
Ikony.
V chráme sa celkovo nachádza až 221 ikon. Z nich najstaršia je ikona svätého Dionýza, ktorá pochádza z roku 1815. Chrámová ikona svätej Bohorodičky je z roku 1827 a je považovaná za zázračnú. Veľmi hodnotné sú aj ikona svätého Mínu z roku 1854, ikony svätého Premenenia Pána a svätého Charalampésa z roku 1857 a ikona svätých Cyrila a Metoda z roku 1860, ktoré boli namaľované významným bulharským umelcom Stanislavom Dospevskim.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 98 z roku 1964. Ako dôvod pamiatkovej ochrany bola uvedená architektonicko-staviteľská hodnota budovy. Dodatkom z 15. decembra 1976 bola ako dôvod ochrany pridaná aj umelecká hodnota budovy.
Celý názov budovy ako je uvedený na zozname kultúrnych pamiatok národného významu je "Cărkva „Sveta Bogorodica“" (, doslova "Chrám svätej Bohorodičky").

</doc>
<doc id="657290" url="https://sk.wikipedia.org/wiki?curid=657290" title="Operácia Spoločná zodpovednosť">
Operácia Spoločná zodpovednosť

Operácia Spoločná zodpovednosť je názov pre celoplošné testovanie obyvateľov Slovenskej republiky na ochorenie COVID-19 v rámci opatrení proti šíreniu pandémie koronavírusu. Operácia sa konala v troch fázach, v troch po sebe nasledujúcich víkendoch, od 23. októbra do 8. novembra 2020. V prvej fáze, od 23. do 25. októbra, prebehlo pilotné testovanie štyroch najzasiahnutejších okresov na severe Slovenska. V druhej fáze, ktorá sa konala od 31. októbra do 1. novembera, prebehlo celoplošné testovanie vo všetkých okresoch na Slovensku. V poslednej, tretej fáze, ktorá sa konala od 7. do 8. novembra, prebehlo plošné testovanie v 45 okresoch, ktoré v celoplošnom testovaní mali podiel pozitívnych prípadov viac ako 0,69 %.
Operáciu logisticky zabezpečili Ozbrojené sily Slovenskej republiky v spolupráci s Policajným zborom Slovenskej republiky, Vládou SR a orgánmi regionálnej a miestnej samosprávy. Pre testovanie bolo pripravených približne 5 000 odberných miest. Operácia Spoločná zodpovednosť bola najväčšou logistickou operáciou v histórii Ozbrojených síl SR. Ministerstvo financií na celoplošné testovanie vyčlenilo jednotlivým ministerstvám a inštitúciám spolu 119,89 milióna eur. Na medicínske certifikáty dostalo Ministerstvo vnútra 550 800 eur. Vyše 4,95 milióna eur bolo určených na odmeny pre policajtov, hasičov, horských záchranárov, občianskych zamestnancov a zamestnancov ministerstva vnútra v súvislosti s testovaním. Ministerstvo obrany dostalo 42,66 milióna eur na úhradu výdavkov v súvislosti s prípravou a vykonaním testovania. 11,77 milióna eur išlo na odmeny pre zamestnancov a 50,94 milióna eur na zabezpečenie materiálnych zásob dostala správa štátnych hmotných rezerv vyše.
Testovanie bolo vykonávané pomocou antigénových testov od spoločnosti Eurolab Lambda, ktorým výrobca v príbalovom letáku uvádza špecificitu 99,68 % a senzitivitu 96,52 % v porovnaní s PCR testami. Podľa iných zdrojov je však senzitivita aj špecificita týchto testov nižšia, než deklaruje príbalový leták, pričom udávanej hodnote sa senzitivita môže blížiť nanajvýš pri akútne infekčných osobách a v kontrolovaných laboratórnych podmienkach. Premiér Igor Matovič všeobecne odhaduje senzitivitu antigénových testov na približne 30 %. Správa štátnych hmotných rezerv objednala 13 miliónov kusov týchto testov. Testovanie prebehlo cez dva víkendy, prvý víkend od 31. októbra do 1. novembra a druhýkrát od 7. do 8. novembra. Odberné miesta boli počas prvého kola otvorené od 7:00 hod. ráno do 22:00 hod. večer, s tým, že testy sa robili do 21:30 hod., aby do 22:00 hod. stihli byť vyhodnotené. Testovanie bolo bezplatné a výsledok testu bol hotový do 30 minút. Testovanie prebehlo na miestach na to vyhradených, na odberných miestach, kde na každom pôsobilo asi 7 ľudí. Medzi nimi boli zdravotnícki pracovníci, príslušníci ozbrojených síl aj miestnej samosprávy. Dokopy sa na celom Slovensku podieľalo na testovaní asi 43-tisíc ľudí, z toho asi 20-tisíc zdravotníkov.
Samotnému celoplošnému testovaniu predchádzalo pilotné testovanie, ktoré prebehlo o týždeň skôr, od 23. do 25. októbra, v okresoch, ktoré boli najviac zasiahnuté pandémiou. Pilotné testovanie prebehlo okresoch Tvrdošín, Námestovo, Dolný Kubín a Bardejov, ktoré mali v prepočte na počet obyvateľov najviac potvrdených prípadov koronavírusu. V pilotnom testovaní bolo spolu otestovaných 140 945 ľudí, z ktorých bolo 5 594 pozitívnych prípadov, teda 3,97 %.
Prípravy operácie sprevádzali problémy so zabezpečením dostatku dobrovoľníkov, najmä z radov zdravotníkov schopných vykonať odber. Z tohto dôvodu boli zrušené pôvodne plánované testovacie dni v piatky 30. októbra a 6. novembra 2020. Ešte deň pred začiatkom testovania mnohé samosprávy avizovali nedostatok zdravotníkov.
Do operácie sa malo zapojiť aj 50 rakúskych, ktorých sa nakoniec zapojilo len 33 a 200 maďarských vojenských medikov, resp. zdravotníkov.
Spolu v rámci operácie bolo spravených 5 811 163 antigénových testov, z toho 57 467 bolo pozitívnych.
Priebeh.
1. fáza: 23. október–25. október 2020.
Pilotné testovanie prebehlo o týždeň skôr ako celoplošné testovanie v okresoch, ktoré boli v čase oznámenia operácie najviac zasiahnuté pandémiou. Testovanie prebehlo od 23. do 25. októbra od 8.00 hod. ráno do 12.00 hod. a od 13.00 hod do 20.00 hod. v okresoch Tvrdošín, Námestovo, Dolný Kubín a Bardejov, ktoré mali v prepočte na počet obyvateľov najviac potvrdených prípadov koronavírusu.
Prvý deň testovania, 23. októbra, bolo vytvorených 182 odberných miest. V prvotných hodinách testovania vznikali problémy. V okrese Bardejov na viacerých miestach chýbali certifikáty, do ktorých zdravotníci zapisovali výsledok, zdravotnícky materiál, ale problém bol aj s nedostatkom personálu. Na viacerých miestach sa tvorili dlhé rady. Okolo osem percent ľudí, ktorí mali zabezpečiť pilotné testovanie nemohlo nastúpiť, pretože boli pozitívne testovaní na COVID-19. Od obeda už boli funkčné všetky odberné miesta, až na jedno. Zvyšné dni testovania Oravy a okresu Bardejov prebehli bez väčších problémov. Do pilotného testovania sa zapojil aj premiér Igor Matovič, ktorý pomáhal s administratívou a minister zdravotníctva Marek Krajčí, ktorý robil stery nosohltana.
V pilotnom testovaní bolo spolu otestovaných 140 945 ľudí, z ktorých bolo v okrese Bardejov 1 569 pozitívnych, v okrese Dolný Kubín 916 pozitívnych, v okrese Námestovo 1 910 pozitívnych a v okrese Tvrdošín 1 078 pozitívnych. Spolu testovanie odhalilo 5 594 pozitívnych prípadov, teda 3,97 % otestovaných bolo pozitívnych. Do testovania bolo zapojených 5 063 ľudí, zapojilo sa aj všetkých 444 vojenských lekárov. Medzi zapojenými bolo aj 920 dobrovoľníkov. Zároveň ďalších 1 700 vojakov bolo zapojených do príprav celoplošného testovania.
2. fáza: 31. október–1. november 2020.
Celoplošné testovanie sa začalo v sobotu, 31. októbra o 7:00, kedy sa malo otvoriť 4 961 odberných miest. V ranných hodinách mali mnohé odberné miesta komplikácie. Niektorým odberným miestam chýbal materiál a zdravotnícky personál a tak nemohli začať testovať na čas. O 8. hodine, hodinu po začatí testovania, bolo funkčných 91 % odberných miest. Ešte pred 7. hodinou ráno sa pred odbernými miestami začali vytvárať rady, niekde aj so stovkami čakajúcich. Vo väčších mestách, najmä v Bratislave, kde boli vytvorené aj drive-in odberné miesta, kde sa odbery robili priamo z auta, ráno doprava kolabovala a tvorili sa zápchy. V Bratislave na niektorých drive-in odberných miestach sa podľa odhadov tvorili rady až na 25 hodín čakania. Ranný nápor na odberné miesta sa snažili rozložiť mnohé iniciatívy, ale aj aj samosprávy, ktoré ľudí cez sociálne siete a webové stránky informovali, ako dlho sa na určitých odberných miestach čaká. Už o 10:00 hod. bolo funkčných vyše 98 % odberových tímov, teda 4 900 odberných miest. Do 12:00 hod. bolo otestovaných celkovo 828 518 ľudí, z ktorých pozitívny výsledok malo 7 947 osôb. O 14. hodine bolo otvorených 99,2 % z plánovaných odberných miest. Prvý deň bolo spolu otestovaných 2 581 113 ľudí, z toho bolo 25 850 pozitívnych. Vláda považuje výsledok z prvého dňa testovania za mimoriadny úspech a operáciu hodnotili niektorí ministri na „jednotku s hviezdičkou“. Najväčšie percento pozitívne testovaných bolo v regiónoch, ktoré spadajú pod veliteľstvá Topoľčany, Žilina, Ružomberok a Prešov.
Okresy patriace pod jednotlivé veliteľstvá:
Za víkend bolo spolu otestovaných 3 625 332 ľudí, pričom pozitívny test z nich malo 38 359 ľudí. Predpokladaný počet účastníkov testovania bol približne 3,7-3,8 milióna ľudí. najvyšší percentuálny podiel pozitívnych testov mal okres Čadca, kde pomer pozitívnych testov bol 3,22 %. Najnižší pomer pozitívnych prípadov mali okresy Revúca s 0,27 %, Banská Štiavnica s 0,28 % a Rožňava s 0,29 %. Najviac ľudí sa prišlo testovať do Žiliny, celkovo až 111 155 osôb a najmenej sa prišlo otestovať v Medzilaborciach.
3. fáza: 7.–8. november 2020.
Plošné testovanie sa v tretej fáze nekonalo na celom území Slovenska, ale len v okresoch, ktoré mali v druhej fáze viac ako 0,7 % pozitívnych prípadov vrátane. Túto podmienku spĺňalo 45 okresov a boli označené, ako „červené“ okresy. Okresy s menej ako 0,7 % pozitívnych v prvom testovaní boli „zelené“. Odberné miesta boli v červených okresoch zriadené tak, ako pri prvom testovaní. Zároveň bolo zriadených aj 20 odberných miest v zelených okresoch. Tento víkend sa testy robili v čase od 8:00 do 20:00. Odberné miesta majú prestávky naplánované na časy 12:00-12:45 a 17:00-17.30 h.
Prvý deň testovania, v sobotu, bolo otestovaných 1 297 571 ľudí, z ktorých bolo 8 172 pozitívnych. Podiel pozitívnych bol teda 0,63 %. V tretej fáze plošného testovania na ochorenie COVID-19 otestovali spolu 2 044 855 ľudí, z ktorých bolo 13 509 pozitívnych, teda 0,66 %. V 45 červených okresoch sa oproti testovaniu, ktoré sa konalo týždeň pred tým, zvýšil záujem o testovanie, no zároveň sa znížil pomer pozitívnych. Kým počas druhej fázy plošného testovania prišlo na test 1 750 179 ľudí, z ktorých bolo nakazených 25 811 osôb, teda 1,47 %. Počas tohto testovania bolo otestovaných 1 837 464 ľudí, z nich bolo pozitívnych 11 477 ľudí, teda 0,62%.
4. fáza: 21.–22. november 2020.
16. novembra krízový štáb schválil 4. kolo plošného testovania obyvateľov na prítomnosť ochorenia COVID-19 v rámci operácie Spoločná zodpovednosť počas víkendu 21. až 22. novembra. Uskutočnilo sa v 458 mestách a obciach, ktoré v poslednom kole mali pozitivitu viac ako 1 %. Testovanie bolo dobrovoľné a odberné miesta boli otvorené od 8:00 do 20:00 hodiny.
Výsledky testovania.
Za prvý deň testovania sa vykonalo 2 581 113 testov, z ktorých 25 850 (asi 1 %) bolo pozitívnych. Najväčší podiel pozitívnych testov bol zistený v regionálnych veliteľstvách Ozbrojených síl SR v Žiline a Topoľčanoch (zhodne 1,84 %), najnižší v regionálnom veliteľstve Bratislava (0,31 %). Najvyššia účasť bola v regionálnom veliteľstve Sereď (54,5 %), najnižšia v regionálnom veliteľstve Rožňava (40,3 %).
Počas prvého víkendu testovania bolo doňho organizačne zapojených 39 987 ľudí, z toho 6 319 príslušníkov Ministerstva obrany SR a Ozbrojených síl SR, 5 103 príslušníkov Ministerstva vnútra SR a Policajného zboru SR, 14 424 zdravotníkov, 10 124 administratívnych pracovníkov a 4 017 dobrovoľníkov.
Závery.
Matematik Richard Kollár z FMFI UK, ktorý sa venuje modelovaniu pandémie a limitáciám jednotlivých druhov testov, predbežne zhrnul zistenia z 1. kola testovania nasledovne:
Druhé kolo plošného testovania by odporúčal realizovať len v okresoch resp. obciach a mestách s antigénovou pozitivitou nad 1 % a súbežne inde pretestovať pomocou PCR testov všetkých antigénových pozitívnych a trasovať kontakty potvrdených prípadov.
Kritika celoplošného testovania.
Prezidentka SR Zuzana Čaputová v piatok 30. októbra 2020 pred začiatkom operácie označila testovanie za celoplošne nevykonateľné pre nepripravenosť dostatočného počtu odberných miest z dôvodu nedostatku zdravotníkov. Predsedu vlády Matoviča kritizovala pre kategorizáciu občanov zúčastnených a nezúčastnených na testovaní v prípade, že by sa nenašlo dostatočné množstvo zdravotníkov. Nezúčastnení sú podľa rozhodnutia vlády nútení zotrvať 10 dní v domácej karanténe, v opačnom prípade riskujú zaplatenie pokuty. Následne však v ten istý deň prezidentka na výzvy opozičných politikov Roberta Fica a Petra Pellegriniho o zrušení testovania reagovala podporou testovania.
V nedeľu napokon prezidentka zvládnutie prvého kola ocenila: "„Klobúk dole pred všetkými, ktorí sa na príprave testovania podieľali. Som rada, že sa nenaplnili obavy, vrátane tých mojich, a že vo výsledku každý, kto sa otestovať chcel, sa na test dostal“".

</doc>
<doc id="657291" url="https://sk.wikipedia.org/wiki?curid=657291" title="Chase Elliott">
Chase Elliott

William Clyde „Chase“ Elliott II (* 28. november 1995, Dawsonville, Georgia, USA) je americký automobilový pretekár. V súčasnosti preteká v NASCAR Cup Series s tímom Hendrick Motorsports v automobile Chevrolet Camaro ZL1 1LE s číslom 9 sponzorovaný spoločnosťou NAPA Auto Parts.
Elliott bol šampiónom NASCAR Nationwide Series 2014. Debut v sérii NASCAR Cup začal v súťaži STP 500. Jeho prvé víťazstvo v pohárovej sérii vyhral v súťaži "Go Bowling at The Glen 2018".
Elliott je jediný syn bývalého pretekára NASCAR Billa Elliotta.

</doc>
<doc id="657293" url="https://sk.wikipedia.org/wiki?curid=657293" title="Utrechtská únia starokatolíckych cirkví">
Utrechtská únia starokatolíckych cirkví

Utrechtská únia starokatolíckych cirkví je spoločenstvo združujúce niekoľko starokatolíckych cirkví. Je v plnom sviatostnom spoločenstve s Anglikánskym zväzom cirkví, Nezávislou filipínskou cirkvou a Švédskou (evanjelickou) cirkvou. 
Dejiny.
Po tom čo sa po niekoľkých historických etapách v rôznych obdobiach z rôznych reformných katolíckych prúdov sformovalo "starokatolícke hnutie", v roku 1889 vznikla tzv. "Utrechtská únia". Išlo o spoločenstvo v ktorom boli združené nemecká, švajčiarska aj holandská starokatolícka cirkev.
Dnes Utrechtská únia združuje starokatolícke cirkvi v Nemecku, Rakúsku, Švajčiarsku, Holandsku, Česku a Poľsku a inde.
Utrechtská únia na Slovensku.
V roku 2004 Starokatolícka cirkev na Slovensku opustila Utrechtskú úniu. Podľa vlastných slov pre nesúhlas s kňazským svätením žien a litirgickým požehnávaním párov rovnakého pohlavia, ku ktorým pristúpili starokatolícke cirkvi v nemecky hovoriacich krajinách a v Holandsku. Podľa slov Utrechtskej únie bola vylúčená, kedže jej vtedajší biskup Augustín Bačinský prijal biskupskú vysviacku od Antónia José da Costa Raposa, biskupa "Apoštolskej episkopálnej cirkvi v Portugalsku" (dnes zvanej Starokatolícka cirkev v Portugalsku), ktorého Utrechtská únia považuje za tzv. vakantného biskupa (biskupa vysväteného neregulárnym spôsobom).
Od roku 2004 na Slovensku nepôsobila žiadna cirkev s členstvom v Utrechtskej únii. V roku 2016 na Slovensku začala misíjne pôsobiť česká starokatolícka cirkev pod názvom "Starokatolíci v Bratislave". V roku 2020 bolo spoločenstvo "Starokatolíci v Bratislave" premenované na Starokatolícku delegatúru Utrechtskej únie na Slovensku. Toto spoločenstvo vedie kňaz Martin Kováč, nie je štátom registrovanou cirkvou a netvorí jeden celok so Starokatolíckou cirkvou na Slovensku.

</doc>
<doc id="657300" url="https://sk.wikipedia.org/wiki?curid=657300" title="International Laboratory Accreditation Cooperation">
International Laboratory Accreditation Cooperation

International Laboratory Accreditation Cooperation (ILAC) (doslova "Medzinárodná spolupráca v akreditácii laboratórií") začala ako konferencia v roku 1977 s cieľom rozvíjať medzinárodnú spoluprácu na uľahčenie obchodu, podporou vzájomného uznávania výsledkov akreditovaných skúšok a kalibrácií. Sídli v Sydney v Austrálií. V roku 1996 ILAC nadviazal chartou formálnu spoluprácu s cieľom vytvoriť sieť dohôd o vzájomnom uznávaní medzi akreditačnými orgánmi, ktorá by splnila tento cieľ.
Vrcholným cieľom ILAC je zvýšené používanie a akceptovanie výsledkov z akreditovaných laboratórií priemyslom a vládou, vrátane výsledkov akreditovaných laboratórií z iných krajín. Týmto spôsobom je možné realizovať voľný obchod na princípe „jedenkrát (niekde) otestovaný produkt je akceptovaný všade“.
Úlohy.
ILAC organizácia na vytvorenie medzinárodnej spolupráce medzi národnými akreditačnými orgánmi pracujúcimi podľa ISO/IEC 17011 a poverenými akreditáciou inštitúcií na hodnotenie konformity (zhody).
Inštitúcie na hodnotenie konformity sú:
Akreditácia je nezávislé hodnotenie spôsobilosti organizácie, vykonávať špecifické činnosti podľa požadovaných predpisov a nestranne. Použitím národných a medzinárodných noriem je zaistená dôveryhodnosť kalibrácií, výsledkov testov, inšpekčných správ a certifikácii.
Akreditačné orgány sú ustanovené v mnohých krajinách s cieľom zaistiť dohľad nad inštitúciami zaisťujúcimi posúdenie konformity. 
Vytvoreným dôveryhodným prostredím sa zvyšuje vzájomné uznávanie produktov a služieb na medzinárodnej úrovni a odstraňujú sa bariéry medzinárodného obchodu.
História.
ILAC bol založený 24.28. októbra 1977 v dánskej Kodani, s cieľom vytvoriť medzinárodnú spoluprácu v oblasti zjednodušenia obchodu a vzájomného uznávania akreditovaných kalibrácií a skúšok.
V roku 1996 bola ILAC poverená vytvorením siete zmlúv vzájomného uznávania medzi akreditačnými inštitúciami (MRA z angl. "Mutual Recognition Arrangement").
V roku 2000, 36 členov ILAC z 28 krajín podpísalo ILAC zmluvy vzájomného uznávania (ILAC MRA) vo Washingtone v USA na podporu uznávania technických skúšok a kalibračných údajov exportovaných tovarov. Zmluva vstúpila do platnosti 31. januára 2001.
V októbri roku 2012 bola zmluva rozšírená o inšpekčné orgány.
V máji 2019 boli pridružení poskytovatelia skúšok spôsobilosti a v máji 2020 výrobcovia referenčných materiálov.
Cieľ.
Cieľom ILAC je podľa jej vlastných slov:
Členstvo.
Členom ILAC môže byť národný akreditačný orgán. Slovenskú republiku zastupuje Slovenská národná akreditačná služba. Členovia sú signatármi ILAC MRA.
ILAC MRA.
Multilaterálna dohoda o vzájomnom uznávaní akreditácií ("MRA Multilateral recognition of accreditation") je z pohľadu užívateľa a zákazníka pravdepodobne najdôležitejší dokument tejto organizácie. Pomocou tejto zmluvy je zaistené uznávanie skúšok a kalibrácii v širokej palete produktov v krajinách signatárov.
ILAC a IAF.
Činnosti oboch organizácií sú veľmi podobné, takmer totožné. Rozlišujú sa však poľom pôsobnosti.
ILAC pracuje v oblastiach:
IAF sa zameriava na:
Obe organizácie vzájomne koordinujú svoje činnosti s cieľom celosvetovo rozširovať akreditáciu a hodnotenie konformity.
ILAC úzko spolupracuje s regionálnymi orgánmi zapojených do akreditačného procesu, konkrétne s:
Obe organizácie sa dohodli na zlúčení.

</doc>
<doc id="657301" url="https://sk.wikipedia.org/wiki?curid=657301" title="ILAC">
ILAC



</doc>
<doc id="657304" url="https://sk.wikipedia.org/wiki?curid=657304" title="OpenCV">
OpenCV

OpenCV (Open Source Computer Vision Library) je multiplatformová open-source knižnica, ktorá obsahuje algoritmy zamerané na počítačové videnie. Knižnica obsahuje viac ako 2500 optimalizovaných algoritmov. Obsahuje klasické ale aj najmodernejšie riešenia problémov z oblasti počítačového videnia a strojového učenia. Tieto algoritmy môžu byť použité na rozpoznanie tvárí, klasifikáciu ľudského správania a sledovanie pohybu vo videách, extrakciu 3D modelov objektov, spájanie obrázkov na tvorbu vysoko kvalitných obrazov celej scény, hľadanie podobných obrázkov v databáze, odstránenie efektu červených očí pri použití blesku, sledovanie pohybu očí a rozpoznanie scenérie atď. Knižnica je široko používaná vo výskumných skupinách, firmách a štátnych podnikoch. Počet stiahnutí tejto knižnice prekračuje 18 miliónov. OpenCV je napísaná v jazyku C++, ale je možné použiť ju aj v jazykoch Python, Java a MATLAB.
História.
Knižnica OpenCV bola vytvorená spoločnosťou Intel. Vývoj začal v 1998 a prvé verejné vydanie bolo v roku 2000. Intel ešte aj dnes podporuje ďalší vývoj tento knižnice.
Moduly.
OpenCV má modulárnu štruktúru čo znamená, že balíček obsahuje niekoľko zdieľaných alebo statických knižníc. Hlavné moduly sú:
Programovací jazyk.
OpenCV je napísaný v C++, ale stále si zachováva menej komplexné, aj keď rozsiahle staršie rozhranie C. Všetky novinky a algoritmy sa objavujú v rozhraní C++. Väzby existujú v jazykoch Python (napríklad metódy OpenCV cv.line, OpenCV cv2.cvtcolor, OpenCV cv2.circle), Java a MATLAB/OCTAVE. Rozhranie API pre tieto rozhrania nájdete v online dokumentácii.
Obaly v niekoľkých programovacích jazykoch boli vyvinuté s cieľom podporiť prijatie širším publikom. Vo verzii 3.4 boli väzby JavaScript pre vybranú podmnožinu funkcií OpenCV vydané ako OpenCV.js, ktoré sa majú použiť pre webové platformy.

</doc>
<doc id="657312" url="https://sk.wikipedia.org/wiki?curid=657312" title="Jihlavský kraj">
Jihlavský kraj



</doc>
<doc id="657313" url="https://sk.wikipedia.org/wiki?curid=657313" title="Samurai čanpurú">
Samurai čanpurú

Samurai čanpurú (, ) je japonské anime.
Anime sa odohráva vo fiktívnej verzii obdobia Edo (16031868), do deja sú pridané elementy ako hip-hopová hudba a grafiti.
Produkcia.
Samurai čanpurú nasledoval po úspešnom anime seriáli režiséra Šiničiró Watanabe Cowboy Bebop a oba majú podobnú estetiku. Anime malo v Japonsku premiéru 19. mája 2004. Prvá časť bola v Spojených štátoch odvysielaná 14. mája 2005.
Slovo „čanpurú“ znamená niečo zmiešané a pochádza z regionálneho jazyka na ostrove Okinava, kde je to aj názov miestnej kulinárskej špeciality vytvorenej z rôznych prísad zmiešaných dokopy.

</doc>
<doc id="657314" url="https://sk.wikipedia.org/wiki?curid=657314" title="Cisársky a kráľovský žrebčín Kopčany">
Cisársky a kráľovský žrebčín Kopčany



</doc>
<doc id="657315" url="https://sk.wikipedia.org/wiki?curid=657315" title="Celoplošné testovanie na ochorenie COVID-19">
Celoplošné testovanie na ochorenie COVID-19



</doc>
<doc id="657318" url="https://sk.wikipedia.org/wiki?curid=657318" title="Karosa C 734">
Karosa C 734

Karosa C 734 je model linkového medzimestského autobusu, ktorý vyrábal československý podnik Karosa n. p. Vysoké Mýto v rokoch 19811997. Je nástupcom linkovej verzie rady ŠL 11.
Konštrukcia.
Autobus C 734 sa stal základným modelom novej karosáckej rady 700. Jedná sa o dvojnápravový voz s hranatou, polosamonosnou karosériou panelovej konštrukcie. Motor je umiestnený za zadnou nápravou, v priestore zadného panela. Medzi nápravami pod karosériou sa nachádza batožinový priestor s objemom 3,5 m³. Predná náprava od LIAZu má nezávisle zavesené kolesá, tuhá zadná pochádza od maďarského podniku Rába, neskôr z produkcie PPS Detva. Teplovodné kúrenie je výkonné, pri teplotách nižších ako 0°C má však problém celý autobus vykúriť. Problémy sú tiež s vetraním pri vysokých teplotách, pretože posuvné časti sa nachádzajú len u dvoch okien na pravej a u troch na ľavej strane. Náporová ventilácia z dvoch ventilátorov tak nedokáže účinne vymieňať vzduch. V pravej bočnici sa nachádzajú dvoje dvojkrídlové výklopné dvere. Obidve sú približne rovnako široké, prvé sú umiestnené pred prednou nápravou, druhé sa nachádzajú v strednej časti vozidla. Sedačky pre cestujúcich sú rozmiestnené 2+2 so strednou uličkou.
Vozidlá C 734 (podobne ako ostatné varianty rady 700) prešli počas výroby viacerými úpravami, ktoré mali zabezpečiť ich lepšiu prevádzkyschopnosť (predovšetkým nové, výkonnejšie motory).
Výroba a prevádzka.
Prvé dva autobusy C 734 (nadväzujúce na dva vyrobené kusy označené ako C 733) boli vyrobené v roku 1975. Vtedy išlo ale len o funkčné vzorky, označené ako C3 a C4. Prototyp, označený ako C5, vznikol o dva roky neskôr. Overovacia séria troch kusov (pôvodne naplánovaných 50 autobusov) vyprodukovala Karosa v roku 1980 a sériová výroba bola zahájená v auguste 1981. Tá trvala až do roku 1997, pod označením Karosa C 834 a s menšími úpravami boli tieto vozidlá vyrábané naďalej pre krajiny bývalého Sovietskeho zväzu. Celkom bolo v rokoch 19751997 vyrobených 18 079 autobusov C 734.
Vozidlá C 734 prevádzkovali predovšetkým podniky ČSAD na kratších medzimestských a regionálnych linkách po celom Československu. Menší počet kusov zakúpili aj niektoré dopravné podniky (napr. Brno alebo Praha), u ktorých tieto vozidlá jazdili na prímestských linkách alebo boli využité ako zájazdové. Celkom 1458 kusov C 734 bolo exportovaných, najviac ich jazdilo v bývalom Sovietskom zväze (625 kusov).
Na Slovensku sa už v súčasnosti tieto autobusy v pravidelnej prevádzke nevyskytujú. Značka Karosa v Česku zanikla a jej pozíciu prevzalo talianske Iveco.
Historické vozy.
Súkromné zbierky:

</doc>
<doc id="657323" url="https://sk.wikipedia.org/wiki?curid=657323" title="AZEN – Aliancia za Európu národov">
AZEN – Aliancia za Európu národov

AZEN – Aliancia za Európu národov bola politická strana pôsobiaca na Slovensku. Strana AZEN bola zaregistrovaná na ministerstve vnútra dňa 27. októbra 2009. Jej predsedom sa hneď po jej založení stal vtedajší poslanec NR SR a podpredseda strany ĽS-HZDS Milan Urbáni. Podpredsedami strany sa stali vtedajšia poslankyňa NR SR Zdenka Kramplová a Ivan Valentovič bývalý minister zdravotníctva SR.
Pred voľbami 2010.
Predvolebný program strany AZEN sa zameriaval hlavne na financie, hospodárstvo a malých a stredných podnikateľov. Ďalej to bolo zdravotníctvo, sociálna politika a zahraničné veci. AZEN v predvolebnom období kritizoval hlavne strany ĽS-HZDS a SMER-SD. Stranu SMER-SD kritizoval hlavne za kradnutie tém, ktorým sa strana AZEN venovala. Politickú stranu ĽS-HZDS preto, že v nej podľa Urbániho nebola rovnocennosť medzi členmi. Taktiež za klamanie voličov svojou predvolebnou kampaňou. A tiež kritizoval stranu ĽS-HZDS preto lebo ho neprávom v decembri 2009 vylúčili zo strany. Vraj sa ešte ako člen ĽS-HZDS spolupodieľal na rozbehu Európskej demokratickej strany. Túto informáciu ale hneď po jej uverejnení Urbáni označil za nepravdivú. Strana AZEN sa vo februári 2010 rozhodla o volebnej spolupráci zo stranou RIS (Rómska iniciatíva Slovenska)..
Po voľbách 2010.
Politická strana AZEN sa po volebnom neúspechu, keď stranu vo voľbách do NR SR 2010 podporilo iba 3325 voličov, začala rozpadávať. Ako prvý ju opustil jej podpredseda Ivan Valentovič. Za ním nasledoval samotný predseda strany Milan Urbáni a s ním aj podpredsedníčka strany Zdenka Kramplová. Ako dôvod na opustenie strany uviedli všetci traja: "Odchádzame pre nekorektné správanie sa kancelára strany Mariána Ostatníka. Nie sme s ním ochotní ďalej spolupracovať, preto opúšťame stranu AZEN." Kancelár strany Marián Ostatník sa hneď deň na to vyjadril ku celej veci takto: "Urbáni už nie je predsedom strany a už nie je ani členom už je to iba obyčajný dôchodca." Dokonca Ostatník podal na Urbániho aj trestné oznámenie za falšovanie úradných listín. "Oni robili aj intrigy poza môj chrbát." Ostatník tvrdil že ho ešte pred voľbami chceli zbaviť možnosti kandidovať na poslanca na údajnom sneme ktorý sa mal konať 9.marca 2010. Strana AZEN bola rozpustená v októbri 2010. Zároveň po jej rozpustení z AZENU vznikla nová strana a to Strana zelených. Vtedy už bývali predseda AZENu prestúpil do STRANY MODERNÉHO SLOVENSKA a od roku 2012 až doteraz je jej predsedom.

</doc>
<doc id="657324" url="https://sk.wikipedia.org/wiki?curid=657324" title="Holba">
Holba

Holba (nárečovo: "hoľba", "hauba", "huoľba") môže byť:
Holba môže byť aj:

</doc>
<doc id="657329" url="https://sk.wikipedia.org/wiki?curid=657329" title="Turbína (Kežmarok)">
Turbína (Kežmarok)

Turbína je historická vodná elektráreň z roku 1910 nachádzajúca sa na juhozápadnom okraji mesta Kežmarok, v katastrálnom území obce Huncovce. Je to najstaršia nepretržite fungujúca elektráreň na Slovensku.
História.
Vodnú elektráreň dal postaviť Karl Wein, majiteľ významnej kežmarskej textilnej fabriky Karl Wein a spol. Prvá spišská mechanická tkáčovňa Kežmarok. Fabrika bola známa aj ako Weinova továreň, po druhej svetovej vojne bola premenovaná na Tatraľan. Turbína dodávala elektrickú energiu predovšetkým továrni a prebytkovú energiu mestu Kežmarok. Elektráreň stojí na umelom vodnom kanáli rieky Poprad s dĺžkou približne 3,5 km, do prevádzky bola spustená 15. novembra 1910. Tento dátum je uvedený aj na fasáde budovy. Svoju činnosť by Turbína zrejme začala skôr, komplikácie spôsobil zosuv pôdy v derivačnom kanáli. Ten musel byť spevnený železobetónovou ochrannou klenbou. Časť kanála je vedená pod povrchom zeme, tento úsek meria približne 1 km.
Technológia.
Stavebné práce vo výške okolo 400 000 korún vykonávala firma Pittel &amp; Brauswetter. Firma Pohl a synovia z mesta Szombathely vyrobila turbíny, generátory pochádzajú z budapeštianskej manufaktúry Ganz a elektronika je prácou rakúskeho Siemensu. Dva generátory poháňa dvojica Francisových turbín. Maximálny výkon elektrárne je približne 500 kW. Po definitívnom začiatku výroby elektrickej energie boli na stĺpoch elektrického napätia osadené tabule varujúce ľudí pred nebezpečenstvom vysokého napätia. Pôvodné zariadenie je dodnes funkčné a je súčasťou elektrárne.
Pamiatková ochrana.
Objekty strojovne a rozdeľovne vody s turbínami boli 7. februára 1986 vyhlásené za kultúrne pamiatky.

</doc>
<doc id="657340" url="https://sk.wikipedia.org/wiki?curid=657340" title="Ekvalizáca histogramu">
Ekvalizáca histogramu

Ekvalizácia histogramu () je technika spracovania obrazu v informatike, ktorá zvyšuje jeho kontrast. Jej cieľom je dosiahnutie rovnomerného zastúpenia všetkých jasových hodnôt v obraze, teda zmeniť rozloženie farieb tak, aby sa v histograme vyskytovalo čo najviac odtieňov. 
Prehľad.
Histogram môže byť v tomto prípade interpretovaný ako dátová štruktúra, ktorá obsahuje počet pixelov jednotlivých intenzít. Pre 8-bitový šedotónový obrázok je potrebných 256 tried (stĺpcov) histogramu. Pre obrázky s viac bitovou hĺbkou je potrebný iný, vhodný počet tried. 
Ekvalizáciu histogramu je vhodné použiť vtedy, ak obrázok vyzerá vyblednuto a nemá dostatočný kontrast. Cieľom ekvalizácie je rozložiť najviac sa vyskytujúce intenzity jasu do viacerých častí histogramu, a tým ho urobiť viac plochým. Ekvalizácia zvyšuje hodnoty jasných pixelov ku maximu a znižuje hodnoty tmavých pixelov ku minimu.
Príklad výpočtu.
Majme 8-bitový šedotónový obrázok s hodnotami:
Na výpočet hodnôt výstupného obrázku sú potrebné nasledujúce kroky:
kde Kmin je najmenšia nenulová hodnota kumulatívneho histogramu (v tomto príklade 1), M × N uvádza počet pixelov obrázku (pre tento príklad 8*8=64 pixelov) a L je počet úrovní jasu (vo väčšine prípadov, ako aj v tomto, je to 256).
Rovnica pre tento príklad teda bude: formula_3
Napríklad, pre pixel s hodnotou 78 je hodnota z kumulatívneho histogramu 46 (hodnota 78 je použitá v 7. stĺpci a 8. riadku). Normalizovanú hodnotu vypočítame:
formula_4
Nasledujúca tabuľka zobrazuje v - hodnotu pixelu, H(v) - histogram (počet výskytov hodnoty pixelu), K(v) - kumulatívny histogram a h(v) - výsledná ekvalizovaná hodnota.
Výsledné hodnoty obrázku:
 Porovnanie vstupného a výstupného obrázku: 
 

</doc>
<doc id="657342" url="https://sk.wikipedia.org/wiki?curid=657342" title="Rockwell (hudobník)">
Rockwell (hudobník)

Kennedy William Gordy (* 15. marec 1964, Detroit, Michigan, USA), známy ako Rockwell, je bývalý americký R&amp;B hudobník a pesničkár. Je synom Berryho Gordyho Jr., zakladateľa a CEO vydavateľstva Motown, s ktorým mal podpísanú zmluvu.
Rockwell začal svoju kariéru v roku 1983 singlom „Somebody’s Watching Me“. Na nahrávke sa zúčastnili spevákovi kolegovia z detstva: Michael Jackson a Jermaine Jackson (ktorý bol jeho švagrom). Táto skladba sa dostala na popredné miesta v amerických a britských hitparádach a stala sa hlavným hitom umelca. Do roku 1991 vydal Rockwell celkovo tri albumy a tucet singlov, ktoré však nezopakovali debutový úspech.
Filmografia.
Rockwell sa objavil v seriáli "Soul Train" 2. februára 1985 (14. séria, 17. epizóda).

</doc>
<doc id="657352" url="https://sk.wikipedia.org/wiki?curid=657352" title="Parkway Drive">
Parkway Drive

Parkway Drive je austrálska metalová skupina z Byron Bay v Novom Južnom Walese, založená v roku 2003. Do roku 2018 vydala šesť štúdiových albumov, jedno EP, dve DVD, split album a jednu knihu s názvom „"Ten Years of Parkway Drive"“. Posledné štyri albumy skupiny sa dostali do top 10 austrálskych ARIA Charts, pričom "Ire" dosiahol číslo 1 v októbri 2015 a "Reverence" v máji 2018.
Zostava kapely je konzistentná od príchodu basgitaristu Jiu O’Connora v roku 2006, po odchode basgitaristov Bretta Versteega v roku 2004 a Shauna Casha v roku 2006.

</doc>
<doc id="657354" url="https://sk.wikipedia.org/wiki?curid=657354" title="SPKK – Spoločnosť priateľov krásnych kníh">
SPKK – Spoločnosť priateľov krásnych kníh

SPKK – Spoločnosť priateľov krásnych kníh, bola najstaršou edíciou, ktorá vychádzala, vo vydavateľstve Slovenský spisovateľ. Prvé knihy v edícii vyšli už roku 1927. Vychádzali v nej svetové diela beletrie i kriminálneho žánru. Okrem klasikov ako Ernest Hemingway a Honoré de Balzac v nej nájdete autorov ako Ed McBain alebo Georges Simenon. Edícia mala do zväzku 100, mierne odlišný názov, SPKK – Spoločnosť priateľov klasických kníh.

</doc>
<doc id="657355" url="https://sk.wikipedia.org/wiki?curid=657355" title="Spracovanie obrazu">
Spracovanie obrazu

Spracovanie obrazu () v informatike je akékoľvek spracovanie signálu, kde vstupom je obrázok a výstupom je upravený obrázok alebo určité charakteristiky či vlastnosti, ktoré vychádzajú zo vstupného obrázku. Výstupný obrázok môže mať napríklad upravenú veľkosť alebo zmenený jas pixelov tak aby sme zdôraznili určitý aspekt obrázku a potlačili ostatné. Príkladom môžu byť objekty, hrany alebo iné štruktúry, ktoré sú na obrázku považované za dôležité.
Typy techník spracovania obrazu.
Metódy spracovania obrazu môžeme zaradiť do niekoľkých kategórii:
Vylepšenie obrazu.
Vylepšenie obrazu nám poskytuje obrázok ktorý bude vhodnejší na zobrazenie a analýzu. Ide o odstránenie šumu, zaostrenie obrázku, zvýšenie kontrastu čo následne zjednodušuje hľadanie kľúčových prvkov v obrázku.
Vylepšenie obrazu môžeme ešte rozdeliť na 2 kategórie:
Niekoľko metód vylepšenia obrázku:
Rekonštrukcia obrazu.
Obrázky môžu byť rôznymi vplyvmi poškodené, zašumené alebo rozmazané, cieľom rekonštrukcie je vylepšiť ich alebo vrátiť do ich pôvodnej kvality. Väčšina metód na rekonštrukciu sú založené konvolúcii aplikovanej globálne na celý obrázok. Poškodenie obrázku môže byť spôsobené viacerými dôvodmi: defekty na optických šošovkách, zlé zaostrenie, pohyb objektu, zrnitosť, skenovanie fotografii atď. Rekonštrukciu obrázku je možné dosiahnuť napríklad dekonvolúciou vo frekvenčnej oblasti alebo Wienerovým filtrom.
Kompresia obrazu.
Cieľom kompresie obrázku je zníženie jeho dátovej veľkosti. Redukcia dátovej veľkosti nám umožňuje nielen skladovanie väčšieho množstva obrázkov na danom pamäťovom úložisku aj rýchlejšie sťahovanie a posielanie obrázkov po sieti. Kompresiu delíme na stratovú a bezstratovú. Bezstratová kompresia je vhodná na umelé obrázky ako technické kresby, ikony a obrázky kde je preferované vysoké rozlíšenie ako obrázky z medicíny alebo skeny určené pre archivačné účely. Metódy poskytujúce bezstratovú kompresiu sú napríklad Huffmanove kódovanie a Lempel Ziv kódovanie. Stratová kompresia je vhodná na prirodzené fotografie, kde malá strata presnosti akceptovaná ku dosiahnutiu podstatnej redukcii dátovej veľkosti. Pri stratovej kompresii sa aplikujú DCT, vlnková transformácia nasledované kvantovaním a kódovaním symbolov.
Segmentácia obrazu.
Cieľom segmentácie je rozdeliť obrázok na časti ktoré majú silnú koreláciu s objektami alebo plochami z reálneho sveta zobrazených na obrázku. Segmentácia obrazu sa snaží rozdeliť obraz na niekoľko častí zgrupovaním pixelov do regiónov, ktoré majú podobné vlastnosti ako napr. intenzitu, farbu, textúru... Hlavným cieľom je jasne oddeliť náš objekt záujmu o pozadia.
Niekoľko metód segmentácie obrázku:
Rozpoznanie obrazu.
Rozpoznanie obrazu () je schopnosť identifikovať napríklad objekty, miesta, ľudí, text alebo činnosť na obrázku. Rozpoznanie obrazu je široko používané v strojovo orientovaných vizuálnych úlohách, ako je napríklad označovanie obsahu obrázkov tagmi, vyhľadávanie obrázkov na základe obsahu, navigovanie robotov a riadenie autonómnych áut. Algoritmy na rozpoznávanie obrázkov sú väčšinou založené na hlbokom strojovom učení a najlepšie výsledky dosahujú konvolučné neurónové siete.
Niekoľko techník ktoré vedú k rozpoznaniu obrazu:
Vyhladenie obrazu.
Hlavným cieľom je odstránenie šumu v obrázkoch a tým zvýšenie jeho kvality. Väčšinou ide o nejakú formu priemerovanie hodnôt pixelov z okolia. Vyhladzovanie čelí problému rozmazania ostrých hrán v obrázku, preto by sme mali brať v ohľad algoritmy, ktoré ostré hrany zachovávajú. Tieto algoritmy počítajú priemer z okolia len z pixelov ktoré majú podobné hodnoty ako spracovávaný bod. Lokálne vyhladenie obrazu dokáže efektívne eliminovať impulzný šum alebo niektoré vady ako tenké prúžky, ale nedokáže si poradiť napríklad s veľkými škvrnami.
Niekoľko algoritmov na vyhladenie obrazu:
Aplikácie.
Spracovanie obrazu má množstvo praktických aplikácii:

</doc>
<doc id="657356" url="https://sk.wikipedia.org/wiki?curid=657356" title="Horizons (album Parkway Drive)">
Horizons (album Parkway Drive)

Horizons je druhý štúdiový album austrálskej metalcoreovej skupiny Parkway Drive. Vyšlo 6. októbra 2007 prostredníctvom vydavateľstva Resist and Epitaph Records a produkoval ju Adam Dutkiewicz. Album bol nahraný vo Westfielde, Massachusetts v Zing Studios v máji 2007. Album po vydaní zožal pozitívnu kritiku. Záznam bol v tom čase prekvapivým komerčným úspechom skupiny, ktorý sa umiestnil na 6. mieste v rebríčku ARIA Albums Chart, čo bol v prípade austrálskej metalovej kapely v roku 2007 neslýchaný úspech.
Nahrávanie.
Nahrávanie sa uskutočnilo v máji 2007 v Zing Studios vo Westfield, Massachusetts v Spojených štátoch. Ako producent účinkoval Adam Dutkiewicz z Killswitch Engage. McCall v súvislosti s procesom nahrávania vysvetlil: „Skladby, zvuky, rýchlosť, sila a produkcia sa posunula o krok ďalej. Vďaka ďalšej spolupráci s Adamom bola naša práca super ľahká a zároveň veľmi príjemná.“
Hodnotenie albumu.
Album dostal od kritikov zmiešané recenzie. Allmusic dal albumu pozitívnu recenziu, ale povedal: „"Horizons" je podľa predlohy striktne metalcorový album. Je však dodávaný s dostatkom talentu a vášne na to, aby vytvoril súbor piesní, ktoré by mohli ľahko skončiť ako jednotvárne a nudné v menej schopných rukách.“
Hudobné rebríčky.
14. októbra 2007 sa "Horizons" dostal na 6. miesto v rebríčku ARIA Albums Chart a na 27. miesto v rebríčku najlepších amerických vyhľadávačov Heatseekers.
Produkcia.
Obsadenie podieľajúce sa na vzniku albumu:

</doc>
<doc id="657359" url="https://sk.wikipedia.org/wiki?curid=657359" title="Björn Gelotte">
Björn Gelotte

Björn Gelotte (* 27. august 1975, Göteborg) je švédsky skladateľ a gitarista melodicko-death metalovej skupiny In Flames. Ku kapele sa pripojil ako bubeník, no po albumoch "The Jester Race" a "Whoracle" sa stal jej sólovým gitaristom, kde nahradil Glenna Ljungströma.
V marci 2004 sa umiestnil spolu s druhým gitaristom In Flames, Jesperom Strömbladom, na 70. priečke zo 100 najlepších heavy metalových gitaristov všetkých čias.
Nástroje.
Björn Gelotte používa gitary typu Les Paul od výrobcov Gibson a Epiphone. Firma Epiphone pre neho vytvorila vlastný model gitary „Jotun“, ktorý okrem spracovania Gelotteho požiadavok na komponenty obsahuje zo zadnej strany gitary aj vstavaný otvárač na pivo. Táto gitara má na hlave taktiež štylizovanú verziu loga kapely In Flames, a rovnako ako všetky gitary, ktoré Gelotte používa je osadená aktívnymi snímačmi 81 a 85 od firmy EMG. Väčšinu piesní, ktoré hrá, sú v ladení A# alebo C Standard.
Gelotte používa upravené Dunlop struny, obalené v inom materiáli, kvôli jeho alergii na nikel. Okrem strún používa Gelotte taktiež od firmy Dunlop aj trsátka.

</doc>
<doc id="657361" url="https://sk.wikipedia.org/wiki?curid=657361" title="Nórska cirkev">
Nórska cirkev

Nórska cirkev alebo cirkev Nórska (po nórsky: "Den norske kyrkja") je luteránska cirkev, ktorá podľa ústavy slúži ako ľudová cirkev Nórska. Je to najväčšia cirkev v Nórsku a do 19. storočia bolo členstvo v nej povinné pre každého občana.
Do 16. storočia bolo Nórsko katolíckou krajinou. Reformácia v rokoch 1536-1537 prerušila vzťahy s Rímom, čo vyústilo do vzniku samostatnej cirkvi celkom podriadenej panovníkovi. Až do modernej doby nebola cirkev len náboženskou organizáciou, ale aj jedným z najmocnejších prostriedkov kráľovskej autority a dôležitou súčasťou administratívy. Nórska cirkev bola štátom považovaná za jedinú priamu nástupkyňu predchádzajúcej nórskej katolíckej cirkvi.
Nórska cirkev sa hlási k Biblii, Apoštolskému, Nicejsko-carihradskému, Athanaziánskemu a Augsburskému vyznaniu a k Malému Lutherovmu katechizmu ako aj ostatným teologickým textom luteranizmu. Nórska cirkev zachováva ornáty, biskupské insígnie, hierarchické usporiadanie, kadidlo a iné. 
Nórska cirkev ordinuje aj ženy do duchovnej služby a sobáši aj páry rovnakého pohlavia. Taktiež je členom Spoločenstva Porvoo a Svetového luteránskeho zväzu. 
Nórska cirkev má episkopálno-synodálne zriadenie. Cirkev má 1284 farností, 106 dekanátov a 11 diecéz. V roku 2016 mala cirkev 3 758 070 pokrstených členov. V roku 2016 Nórska cirkev zaviedla online registráciu veriacich na svojich internetových stránkach. Nový systém bol zavedený po kritike neporiadku v evidencii členov. V prvom týždni po spustení systému cirkev opustilo 15 053 ľudí (čo bolo takmer ako za celý rok 2015).
Reformácia v Nórsku.
Kráľ Kristián III. sa ako osemnásť ročný stretol vo Wittenbergu s učením Martina Luthera a stal sa presvedčeným luteránom. Vo svojej krajine vyhlásil luteranizmus za jedinú oficiálnu vieru. Mníšske rády boli rozpustené a katolíkom bol pobyt v krajine zakázaný pod trestom smrti. Výnimku mali len zahraniční diplomati a ich služobníctvo. Katolícki biskupi boli uväznený a na ich miesta nastúpilo osem superintendentov. Medzi významné osobnosti dánsko-nórskej reformácie patria napr. Hans Tausen alebo Johannes Bugenhagen.

</doc>
<doc id="657362" url="https://sk.wikipedia.org/wiki?curid=657362" title="Kopřivnická vagónka">
Kopřivnická vagónka

Kopřivnická vagónka (; v rokoch 18911923 Nesselsdorfer Wagenbau-Fabriks-Gesellschaft) bol priamym predchodcom dnešnej automobilky Tatra. Jej základom sa stala malá dielňa na výrobu kočiarov a bričiek, ktorú v roku 1850 založil syn kopřivnického richtára a vyučený sedlár Ignác Šustala (1822-1891).
História.
Pôvodne malú dielničku len s dvoma robotníkmi založil Ignác Šustala vo svojich 28. rokoch v roku 1850. Jeho vozidlá si rýchlo získali značnú obľubu, takže mohol zvyšovať výrobu. Roku 1853 vstúpil do podniku ako podielnik továrnik Adolf Raška a vznikla spoločnosť Ignatz Schustala &amp; Comp, ktorá vyrábala bričky. Hlavnú časť produkcie tvorila takzvaná "Neutitscheinka", pomenovaná podľa nemeckého názvu okresného mesta Nový Jičín, ale vyrábali aj veľké a luxusné cestovné koče, neskôr tiež nákladné a poštové vozy. Vzrastajúci export do Ruska, Haliče, do susedného Pruska, ale aj do zámoria, viedol k založeniu odbytového skladu v Haliči a filiálok a pobočných závodov v Ratiboři, Vroclavi, Viedni, Prahe, Berlíne, Černoviciach a v Kyjeve.
Firma sa postupne rozrastala a začala sa orientovať na nové druhy dopravy, najmä na železničnú. Po smrti Adolfa Rašku v roku 1877 však prišli finančné problémy. V podniku preto uvítali objednávku vagónov pre novo otvorenú lokálnu železnicu StudénkaŠtramberk. Časť výrobnej kapacity závodu bola vyčlenená na stavbu železničných vagónov, došlo aj k zriadeniu vlastnej továrenskej vlečky. V roku 1882 firma dodala prvých 15 železničných vagónov.
Významnou udalosťou v dejinách spoločnosti bol kapitálový vstup viedenských bankárov, bratov Guttmanových v roku 1891. Z firmy Ignatz Schustala &amp; Comp sa tak stala akciová spoločnosť Nesselsdorfer Wagenbau-Fabriks-Gesselschaft so základným imaním 2 milióny korún. Jej riaditeľom sa stal syn zakladateľa podniku, Adolf. Riaditeľom vagónky a prokuristom sa stal inžinier Hugo Fischer z Röslerstammu. Ignác Šustala zomrel krátko predtým na infarkt. Štyri roky nato opustil firmu aj Adolf Šustala a rovnako ako jeho bratia Ignác ml. a Josef, predal svoj akciový podiel.
V roku 1897 prišiel ďalší významný medzník v dejinách spoločnosti, keď v Kopřivnici vyrobili jeden z prvých osobných automobilov v strednej Európe, legendárny Präsident. Duchovným otcom vozidla bol Leopold Sviták (1856-1931), no na jeho konštrukcii sa značnou mierou zaslúžil tiež Ing. Fischer z Röslerstammu a predovšetkým liberecký továrnik, barón Theodor von Liebieg. Barón zabezpečil od priateľa Karla Benza dvojvalcový motor, pričom konštruktér dodával aj ďalšie motory pre prvú sériu kopřivnických automobilov. Konštrukcia vozidla Präsident síce vychádzala z Benzovho automobilu, v Kopřivnici však pridali niekoľko originálnych prvkov a vylepšení. Napríklad karoséria vozidla typu Phaeton bola odvodená od vlastnej bričky Mylord. Vznikol tak odlišný automobil, než bol pôvodný automobil z mannheimskej automobilky. Okrem Leopolda Svitáka sa na konštrukcii vozidla podieľali aj inžinieri Rumpler a Sage a spolu s nimi aj mladý Hans Ledwinka, tvorca takzvanej Tatrováckej koncepcie.
Nasledujúci rok (1898) vznikol prvý nákladný automobil, vyrobený v strednej Európe. Bolo to len rok po tom, čo v automobilke Daimler Motoren Gesellschaft vyrobili vôbec prvý nákladný automobil na svete. Krátko pred 1. svetovou vojnou zamestnávala spoločnosť 5300 robotníkov a 350 úradníkov.
Po vzniku Československa bol názov firmy zmenený z Nesselsdorfer Wagenbau na Kopřivnická vozovka, a. s. V roku 1919 sa na nákladných automobiloch NW TL 2 a NW TL 4 prvýkrát objavil nápis TATRA. Zmenená politická situácia v povojnovej dobe sa podpísala na zhoršení odbytu železničných vagónov. V roku 1923 bola Kopřivnická vagónka začlenená do koncernu Ringhoffer. V rokoch 19271936 niesla meno Závody Tatra, a.s., potom bola premenovaná na Ringhoffer-Tatra a.s.
Výraznou osobnosťou firmy bol konštruktér a dlhoročný technický riaditeľ Hans Ledwinka, ktorý tu bol zamestnaný v rokoch 18971945. Práve on bol tvorcom dodnes Tatrou využívanej koncepcie podvozku s centrálnou rúrou a kyvnými nápravami, ktorý sa tiež označuje ako chrbticový rám, avšak vo svete je známejší pod označením Tatrovácka koncepcia ("Tatra-concept").
Krátko po 2. svetovej vojne bol podnik znárodnený, meno Ringhoffer muselo zmiznúť a závody, ktoré boli súčasťou koncernu, boli prevedené na národný podnik Tatra.
Automobily.
Osobné vozidlá.
NW = Nesselsdorfer (Kopřivničan)

</doc>
<doc id="657363" url="https://sk.wikipedia.org/wiki?curid=657363" title="Švédska cirkev">
Švédska cirkev

Švédska cirkev ( je luteránska cirkev a najväčšia cirkev na území Švédska. Do roku 2000 bola štátnou cirkvou. Formálne sa ku nej hlási 5,6 milióna osôb, čo predstavuje 52,8 % obyvateľov Švédska. Švédska cirkev má 13 diecéz.
Švédska cirkev sa hlási k Biblii, Apoštolskému, Nicejsko-carihradskému, Athanaziánskemu a Augsburskému vyznaniu a k Malému Lutherovmu katechizmu ako aj ostatným teologickým textom luteranizmu. Švédska cirkev zachováva ornáty, biskupské insígnie, hierarchické usporiadanie, kadidlo a iné.
Švédska cirkev ordinuje aj ženy do duchovnej služby a sobáši aj páry rovnakého pohlavia. Je členom Spoločenstva Porvoo, Svetového luteránskeho zväzu, Konferencie európskych cirkví a Svetovej rady cirkví. Cirkev je v plnom sviatostnom spoločenstve s Utrechtskou úniou starokatolíckych cirkví. Uppsalským arcibiskupkom je v súčasnosti Martin Módeus.
Reformácia vo Švédsku.
Reformačné myšlienky priniesli do Švédska bratia Olaus a Laurentius Petriovci. Obaja študovali na univerzite vo Wittenbergu kde boli ovplyvnení Martinom Lutherom a Philippom Melanchthonom. Olaus dokončil magisterské štúdia v roku 1519 a s bratom sa vrátili do Švédska. Keď Gustáv I. v roku 1523 prevzal moc, obrátil sa na rímskeho pápeža so žiadosťou, aby sa arcibiskupom stal Johannes Magnus namiesto Gustáva Trolla. Kráľ sľúbil, že ostane verný cirkvi ak mu pápež vyhovie. Pápež však chcel, aby bol arcibiskupom Gustáv Troll. Kráľ proti tomu protestoval propagovaním reformátorov bratov Petriovcov a Laurentia Andreae a podporou reformačnej tlače. Bratia Petriovci pomohli pri preklade Biblie do švédčiny. Švédsko sa ako prvá krajina vyhlásila luteránskou.

</doc>
<doc id="657364" url="https://sk.wikipedia.org/wiki?curid=657364" title="Chránené vtáčie územie Tribeč">
Chránené vtáčie územie Tribeč

Chránené vtáčie územie Tribeč vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 1. februára 2008 nadobudla účinnosť vyhláška Ministerstva životného prostredia Slovenskej republiky č. 17/2008 Z.z. Výmera chráneného územia predstavuje a nachádza sa na území okresov Nitra, Topoľčany, Zlaté Moravce, Partizánske a katastrálnych území Horné Lefantovce, Dolné Lefantovce, Jelenec, Bádice, Žirany, Výčapy-Opatovce, Podhorany (Mechenice, Sokolníky), Preseľany, Práznovce, Solčany, Krnča, Nitrianska Streda, 
Čeľadince, Koniarovce, Hrušovany, Kovarce, Súlovce, Topoľčany, Oponice, Hosťovce, Lovce, Velčice, Kostoľany pod Tribečom, Ladice, Zlatno, Bošany (Veľké Bošany, Baštín), Klátova Nová Ves a Janova Ves.
Dôvod ochrany.
Predmetom ochrany sú nasledujúce druhy vtákov:

</doc>
<doc id="657369" url="https://sk.wikipedia.org/wiki?curid=657369" title="EMG">
EMG

EMG, Inc. je súčasný právny názov spoločnosti so sídlom v Santa Rosa v Kalifornii, ktorá vyrába gitarové snímače. Spomedzi gitarových a basových doplnkov spoločnosť predáva aktívne snímače typu humbucker, ako napríklad EMG 81, EMG 85, EMG 60, EMG 89 a séria EMG-HZ.
Ich aktívne snímače sú najpopulárnejšie medzi hard rockovými a metalovými umelcami ako sú Metallica, Slayer, Zakk Wylde, Sepultura, Judas Priest, Cannibal Corpse, Children of Bodom, In Flames, ale používajú ich aj ďalší, ako napríklad Prince, Steve Winwood, Steve Lukather a David Gilmour.
História.
Spoločnosť bola založená v roku 1976 Robom Turnerom v Long Beach v Kalifornii. Pôvodne sa volala Dirtywork Studios a ich prvý snímač bol rovnaký ako ich súčasný model EMG H a EMG HA z roku 2011, nasledované humbuckerovým EMG 58. Názov bol v roku 1978 zmenený na „Overlend“ (v niektorých zdrojoch sa píše „Overland“). Jej produkty sa však vždy nazývali EMG snímače.
V roku 1981 sa aktívne snímače EMG stali štandardnou výbavou basgitár a gitár značky Steinberger. Podľa Hapa Kuffnera mali snímače EMG v Európe pôvodne rozsiahly úspech po výstave Musikmesse v roku 1983 v Nemecku. Názov bol zmenený na EMG, Inc. v roku 1983 („EMG“ znamená „elektromagnetický generátor“). Keď sa gitary Steinberger stali populárnejšími medzi americkými metalovými a rockovými hudobníkmi, začali sa objavovať aj snímače EMG.
Skoré vzory snímania EMG boli vyrobené s tyčovým magnetom vnútri z dvoch dôvodov. Prvým dôvodom je, že pólové nadstavce mali príliš veľa magnetizmu na strunách a mohli by spôsobiť, že niektoré dolné tóny vypadnú z rozsahu v Dopplerovom efekte. Druhým dôvodom je, že pólové nadstavce môžu výrazne sťažiť ladenie a správne umiestnenie strún. Použitie tyčového magnetu však poskytlo strunám vyváženejší výstup. Dizajn tyčového magnetu mu dodáva plynulejšie skreslenie, lepšie udržiavanie prostredníctvom zosilňovača a menšie strmenie na strunách ako pri prevedení pólových nadstavcov.
Produkty.
Snímače EMG sú štandardnou výbavou niektorých modelov od výrobcov gitár, ako sú BC Rich, ESP, Schecter, Cort, Gibson, Dean, Ibanez a Jackson Guitars. Okrem snímačov má spoločnosť EMG Inc. aj rad gitarového a basového príslušenstva, hlavne na zmenu nastavenia ekvalizácie, ako sú basy / výšky a zosilnenia, ktoré sú navrhnuté tak, aby fungovali s väčšinou snímačov. Nájdete ich v nástrojoch spoločností ako Schecter, ktoré dodávajú takmer všetky svoje basgitary s obvodmi ekvalizácie EMG.
Sortiment snímačov.
EMG Inc. má štyri odlišné produktové rady; série EMG Standard, série HZ / SRO Series, série SA a série EMG X. Všetky tieto snímače sú uvedené na oficiálnych webových stránkach spoločnosti EMG Inc. a zahŕňajú systém bez potrebného spájkovania.
Štandardná séria sa skladá zo všetkých ich štandardných aktívnych gitarových, basových a akustických snímačov, vrátane humbuckerov, jednocivkových snímačov a basových modelov pre 4, 5 a 6 strunové basy. Aktívne snímače EMG (ako napríklad EMG 60, EMG 81, EMG 85 a EMG 89) majú zvyčajne vďaka integrovanému predzosilňovaču oveľa vyšší výkon ako pasívne snímače podobného dizajnu (napríklad EMG HZ). Vysoký výkon, potlačenie šumu a odozva aktívnych snímačov EMG spôsobili, že sú populárne u hard rockových a heavy metalových gitaristov, pretože preťažujú vstupnú fázu gitarových zosilňovačov dramatickejšie, ako by dokázal nižší výkon. V roku 2012 spoločnosť EMG predstavila novú sadu 57/66, ktorá má nahradiť zastaranú konfiguráciu EMG 60 a EMG 81, v ktorej boli návrhy založené na James Hetfield „JH Het Set“, ktorý kombinuje vysoký výkon pasívneho snímača s úderom aktívnych snímačov.
Séria HZ / SRO je celý rad pasívnych návrhov humbuckerových a jednocievkových snímačov, ako aj basových modelov pre 4, 5 a 6 strunové basy. Snímače HZ sa bežne používajú u výrobcov gitár a basov ako snímače.
Séria SA je aktívne jednocievkové snímače s miernym výstupným výkonom známym medzi hráčmi Fender Strat pre extra hlasitosť a zisk pri zachovaní tohto klasického vintage tónu.
Séria X je séria aktívnych snímačov navrhnutá tak, aby preklenula priepasť medzi pasívnymi a aktívnymi tonalitami. Snímače sú aktívne, ale majú zvuk organickejší, so zaoblenejšou odozvou signálu, ako majú pasívne prvky, pri zachovaní aktívnych vlastností, ako je potlačenie hluku a vysoký výkon.
Spoločnosť EMG vydala niekoľko snímačov a súprav podpísanými rôznymi umelcami, pričom dvoma najdlhšími podpísanými umelcami sú Kerry King („KFK Set“) a Zakk Wylde („ZW Set“), pričom obe sú založené na súpravách EMG 81 a EMG 85. K dispozícii sú tiež súbory Jamesa Hetfielda („súbor JH HET“, vyrobený na mieru pre Hetfielda na súprave 81/60) a doplnkový súbor pre kolegu gitaristu skupiny Metallica Kirka Hammeta („KH Bonebreakers“ na základe súpravy 60/81) a basgitaristov kapiel Black Sabbath, Geezera Butlera (pasívne P a P/J) a Roberta Trujilla z Metallicy („RT Rip Tide“, založenú na štandardných na snímačoch Jazz Bass EMG).
Medzi umelcov a kapely používajúce EMG snímače patria:

</doc>
<doc id="657371" url="https://sk.wikipedia.org/wiki?curid=657371" title="Chránené vtáčie územie Dunajské luhy">
Chránené vtáčie územie Dunajské luhy

Chránené vtáčie územie Dunajské luhy vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 15. novembra 2008 nadobudla účinnosť vyhláška Ministerstva životného prostredia Slovenskej republiky č. 440/2008 Z.z., ktorá bola doplnená vyhláškou Ministerstva životného prostredia Slovenskej republiky č. 466/2013 a novela nadobudla účinnosť 1. januára 2014. Výmera chráneného územia predstavuje a nachádza sa na území okresov Bratislava II, Bratislava IV, Bratislava V, Senec, Dunajská Streda, Komárno, Nové Zámky a katastrálnych území Podunajské Biskupice, Ružinov, Karlova Ves, Čunovo, Jarovce, Rusovce, Petržalka, Hamuliakovo, Kalinkovo, Nové Košariská, Baka, Bodíky, Dobrohošť, Gabčíkovo, Kľúčovec, Kyselica, Medveďov, Rohovce, Sap, Šamorín (aj Mliečno a Čilistov), Šuľany, Vojka nad Dunajom, Číčov, Iža, Klížska Nemá, Komárno, Kravany nad Dunajom, Moča, Nová Stráž, Patince, Radvaň nad Dunajom, Trávnik, Veľké Kosihy, Zlatná na Ostrove, Chľaba, Kamenica nad Hronom, Mužla, Obid a Štúrovo.
Dôvod ochrany.
Predmetom ochrany sú nasledujúce druhy vtákov:

</doc>
<doc id="657372" url="https://sk.wikipedia.org/wiki?curid=657372" title="EMG, Inc.">
EMG, Inc.



</doc>
<doc id="657373" url="https://sk.wikipedia.org/wiki?curid=657373" title="Kondenzované mlieko">
Kondenzované mlieko



</doc>
<doc id="657388" url="https://sk.wikipedia.org/wiki?curid=657388" title="Berytská právnická škola">
Berytská právnická škola

Berytská právnická škola alebo bejrútska právnická škola bola renomovaná antická škola (rímskeho) práva v Beryte (dnešný Bejrút). Hoci podľa niektorých názorov vznikla už za vlády cisára Hadriána, o jej pôsobení s istotou vieme až v 3. storočí. Pôsobilo na nej veľké množstvo neskoro-rímskych právnikov, medzi najvýznamnejších patrili Patrikios, Leontios, Thalelaios či Eudoxios. Vďaka vysokej povestí povolal cisár Justinián dvoch univerzitných profesorov, Anatolia a Dorothea do Konštantínopola, kde sa spolu s Triboniánom podieľali na práci kodifikačnej komisie justiniánskej kodifikácie neskôr nazvanej Corpus iuris civilis. Samotné Digesta Iustiniani (najvýznamnejšia časť kodifikácie) vo svojom úvode vyzdvihujú postavenie Berytu a jeho školy a oprávňujú ju učiť justiniánske právo.
Študenti školy boli prijímaní z celej východnej časti Rímskej ríše od Grécka po Arméniu a Egypt. Okrem samotného práva sa študenti učili aj umeniu rétoriky. Jazykom školy bola pôvodne latinčina. Absolventi často nachádzali uplatnenie v ríšskej správe i v súdoch, na škole študovali pohania aj kresťania. Mnohí z kresťanských študentov neskôr získali vysoké cirkevné posty. Značný bol vplyv školy na ekonomiku mesta. Škola v meste pôsobila do roku 551, keď bola po ničivom zemetrasení prenesená do Sidónu. Pád Levanty do rúk Arabom a zánik rímskej právnej školy prispel k úpadku štúdiu práv v Byzantskej ríši. 
Vďaka škole bol Bejrút prezývaný aj matkou či ošetrovateľkou práv ("Nutrix Legum"). Dielo "Expositio totius mundi et gentium" napísané neznámym Rimanom v období vlády Constantia II. Bejrút popisuje ako: "„najpôvabnejšie mesto s právnickými školami, ktoré zaisťujú stabilitu celého rímskeho právneho systému. Odtiaľ prichádzajú učení muži, ktorí pomáhajú sudcom na celom svete a svojimi znalosťami zákonov chránia provincie, do ktorých sa zasielajú právne normy.“"
Ďalšia literatúra.
 

</doc>
<doc id="657389" url="https://sk.wikipedia.org/wiki?curid=657389" title="Bejrútska právnická škola">
Bejrútska právnická škola



</doc>
<doc id="657393" url="https://sk.wikipedia.org/wiki?curid=657393" title="Islandská cirkev">
Islandská cirkev

Islandská cirkev (islandsky: "Hin evangelíska lúterska kirkja") je luteránska národná cirkev na Islande. Je členom Spoločenstva Porvoo, Svetového luteránskeho zväzu a Svetovej rady cirkví. V roku 2023 mala 227 259 členov, t.j. asi 58,6 % všetkých Islanďanov. Vznikla oddelením sa od Dánskej cirkvi v roku 1540.
Islandská cirkev sa hlási k Biblii, Apoštolskému, Nicejsko-carihradskému, Athanaziánskemu a Augsburskému vyznaniu a k Malému Lutherovmu katechizmu ako aj ostatným teologickým textom luteranizmu. Islandská cirkev zachováva ornáty, biskupské insígnie, hierarchické usporiadanie, kadidlo a iné. 
Je členom Svetového luteránskeho zväzu a Spoločenstva Porvoo. Do duchovnej služby ordinuje aj ženy a sobáši aj páry rovnakého pohlavia. 
Reformácia na Islande.
Keď kráľ Kristián III. v roku 1537 vyhlásil luteranizmus za oficiálne náboženstvo Dánsko-Nórska, zastihlo to aj Island, kedže v tej dobe spadal pod spomínanú krajinu. Reformácia na Islande sa skončila nezákonnou popravou biskupa Jóna Arasona a jeho dvoch synov. Po tomto akte bol Island oficiálne luteránsky.

</doc>
<doc id="657398" url="https://sk.wikipedia.org/wiki?curid=657398" title="Jill Bidenová">
Jill Bidenová

Jill Tracy Bidenová (rod. Jacobs, predtým Stevenson, ; * 3. jún 1951, Hammonton, New Jersey, USA) je americká pedagogička, a bývala prvá dáma USA ako manželka Joe Bidena. V rokoch 2009 až 2017 bola druhou dámou USA.
Rodina, štúdium a začiatky kariéry.
Jill Bidenová prežila detstvo najmä v meste Willow Grove v Pensylvánii so svojimi štyrmi sestrami a rodičmi. S mamou Bonny Jean Godfrey Jacobsovou (19302008) s anglickým a škótskym pôvodom, ktorá sa starala o domácnosť a otcom Donaldom Carl Jacobsom (19271999), ktorý pracoval na pobočke v banke a stal sa riadiacim zamestnancom sporiacej a úverovej inštitúcie vo štvrti Chestnut Hill vo Philadelphii.
Jill Bidenová študovala na strednej škole Upper Moreland a jej obľúbeným predmetom bola angličtina. Pracovať začala už ako 15 ročná, keď bola servírka v regióne Jersey Shore v New Jersey. V štúdiu pokračovala na Vysokej škole v Pennsylvánii v odbore predaj módy (), ale po prvom semestri zo školy odišla, pretože ju štúdium tohto odboru nebavilo. Znovu začala študovať na University of Delaware na fakulte umení a vied so špecializáciou na štúdium angličtiny. V roku 1975, počas tretieho roku štúdia a po získaní titulu Bachelor of Arts, v jazyku angličtina, sa rozhodla prerušiť štúdiom pričom vedela, že v štúdiu bude pokračovať. Prvé stretnutie Jill Bidenovej a Joea Bidena bolo na jeseň v roku 1975 a po stretnutí Jill Bidenová svojej mame povedala: „"Mami, konečne som stretla gentlemana"“. V tomto období tiež začala svoju pedagogickú kariéru na pozícií zastupujúcej učiteľky vo vzdelávacom systéme Wilmingtonu a potom rok učila angličtinu na strednej škole svätého Marka vo Wilmingtone. Popri tom v tomto čase bola zamestnaná aj v senátnej kancelárii Joea Bidena počas piatich mesiacov, táto práca zahŕňala výjazdy s mobilným tímom do južných častí štátu.
17. júna 1977 sa Jill Bidenová vydala za Joea Bidena v meste New York. Starala sa o dvoch synov Joea Bidena, ktorí ju volali mama. V roku 1987 Jill Bidenová získala magisterský titul na Villanova University v odbore angličtina. 8. júna 1981 sa Jill Bidenovej a Joeovi Bidenovi narodila dcéra Ashley Blazer, po ktorej narodení Jill prestala pracovať a starala sa o výchovu detí. Počas tehotenstva učila a študovala na Univerzite West Chester, kde získala v roku 1981 magisterský titul v odbore vzdelávania so špecializáciou v čítaní.
V januári 2007 získala doktorát na University of Delaware.
Kariéra.
Venovala sa najmä výučbe anglického jazyka. Tri roky vyučovala na strednej škole Claymont a vo výučbe anglického jazyka pokračovala na strednej škole Brandywine v meste Wilmington, štát Delaware. Na verejných stredných školách spolu učila počas trinásťročného obdobia.
V rokoch 1993 až 2008 bola zamestnaná ako inštruktor na Delaware Technical &amp; Community College v kampuse Stanton a Wilmington, kde učila a .
Od roku 2009 bola profesorkou angličtiny na Northern Virginia Community College.
Počas svojej kariéry sa venovala aj pomoci rodinám, ktorých príslušníci sú v armáde v rámci neziskovej organizácie Delaware Boots on the Ground a tiež ochrane práv žien.
Jill Bidenová sa tiež zúčastnila v prezidentskej kampani svojho manžela Joea Bidena v Prezidentských voľbách v Spojených štátoch v roku 2020.
V spojitosti so zvolením svojho manžela za 46. prezidenta USA Jill Bidenová oznámila, že bude pokračovať vo svojej pedagogickej činnosti aj v roli prvej dámy USA. O vzdelávaní napísala: "„Učenie nie je čo robím. Je to kým som“." Povedala tiež, že chce aby si ľudia vážili pedagógov a vedeli a uvedomovali si akí sú prinosní pre spoločnosť a chce tiež vyzdvihnúť ich profesiu. O svojom zámere pokračovať v učení vravela už pred zvolením jej manžela do prezidentskej funkcie kde na Vysokej komunitnej škole v severnej Virgínii kde prednáša kreatívne písanie. Jill Bidenová skončila v poste Prvej dámy USA 20. januára 2025. 
Návšteva Slovenska v roku 2022.
Jill Bidenová navštívila v dňoch 7. mája - 9. mája Slovensko kam pricestovala po návšteve Rumunska kde sa stretla s americkými vojakmi, vládnymi predstaviteľmi, diplomatmi USA i humanitárnymi pracovníkmi a učiteľmi ktorí pomáhajú vzdelávať ukrajinské deti. 7. mája si po prílete uctila pamiatku zavraždeného novinára Jána Kuciaka a jeho snúbenice Martiny Kušnírovej na námestí SNP, pričom v tejto spojitosti Veľvyslanectvo Spojených štátov na Slovensku odkázalo: "„Musíme chrániť slobodu médií a bojovať proti korupcii. Nikdy nezabudneme na tvoju odvahu, Ján.“" Po uctení si pamiatky sa stretla s rodinami amerických diplomatov. 
8. mája 2022, v deň matiek priletela Jill Bidenová po ôsmej hodine ráno do Košíc kde ju po vystúpení z lietadla privítal primátor Košíc Jaroslav Polaček a košický župan Rastislav Trnka. Po odchode z letiska navštívila Jill Bidenová utečenecký hotspot v Košiciach kde sa rozprávala s viacerými rodinami. Starších manželov sa pýtala na situáciu pri príchode na Slovensko, odkiaľ pochádzajú a aké sú ich ďalšie plány. Pri ďalšej rodine sa Prvá dáma Jill Bidenová zaujímala či sa chystajú naspäť. 
Po návšteve hotspotu navštívila Jill Bidenová Základnú školu na Tomášikovej ulici v Košiciach kde sa stretla a rozprávala so slovenskými a ukrajinskými mamami a ich deťmi. Prvá dáma sa zaujímala aj o to, kedy a či často komunikujú ukrajinské mamy a ich deti so svojimi manželmi ktorí ostali v domovine. 
V návšteve pokračovala Jill Bidenová na hraničnom priechode vo Vyšnom Nemeckom, kde ju sprevádzal premiér Slovenskej republiky Eduard Heger s manželkou Luciou a minister vnútra Roman Mikulec. Na hraničnom priechode Jill Bidenová navštívila priestory na vstupe i výstupe zo Slovenska, stretla a porozprávala sa s hasičmi, vojakmi, policajtami, colníkmi, dobrovoľníkmi ktorí pracujú a pomáhajú na hranici a aj s ľuďmi ktorí zastupujú pomáhajúce organizácie. V ďalšej časti návštevy sa bola Jill Bidenová spolu s premiérom Eduardom Hegerom, jeho manželkou Luciou, ministrom vnútra Romanom Mikulcom a ďalšími ľuďmi pomodliť. Navštívili improvizovanú kaplnku na hraničnom priechode kde modlitbu začal kňaz kapitán František Krušinský slovami: "„Modlíme sa za ľud Ukrajiny“". Modlitba bola vedená v slovenskom aj anglickom jazyku a prítomní sa pomodlili za Ukrajinu, za všetkých ľudí ktorí na Slovensko prichádzajú z vojnou zasiahnutej krajiny a tiež za tých, ktorí im poskytujú pomoc. Pri odchode z priechodu Jill Bidenová povedala: "„Chcem poďakovať všetkým ľuďom na Slovensku za to, že otvorili svoje náručia, otvorili svoje domovy a najmä otvorili svoje srdcia“". 
Po tejto asi hodinovej návšteve na hranici odcestovala Jill Bidenová do Užohrodu, kde sa stretla s prvou dámou Ukrajiny, ktorou je Olena Zelenská. Vopred neohlásené stretnutie bolo prvým verejným vystúpením Oleny Zelenskej od začiatku vojny a trvalo približne dve hodiny. 
9. mája 2022 bola Jill Bidenová pred odletom do Spojených štátov na návšteve u prezidentky Slovenska Zuzany Čaputovej ktorá po stretnutí povedala: "„Som veľmi potešená vzájomným porozumením a spoluprácou a aj z tohto miesta chcem poďakovať za podporu Spojeným štátom americkým“".

</doc>
<doc id="657399" url="https://sk.wikipedia.org/wiki?curid=657399" title="Jill Tracy Jacobs Biden">
Jill Tracy Jacobs Biden



</doc>
<doc id="657400" url="https://sk.wikipedia.org/wiki?curid=657400" title="Jill Biden">
Jill Biden



</doc>
<doc id="657406" url="https://sk.wikipedia.org/wiki?curid=657406" title="Jennifer Carpenterová">
Jennifer Carpenterová

Jennifer Carpenterová (; * 7. december 1979, Louisville, Kentucky, USA) je americká herečka, známa predovšetkým úlohou Debry Morganovej, zo seriálu "Dexter".
Detstvo a mladosť.
Carpenterová sa narodila 7. decembra 1979 v meste Louisville v štáte Kentucky. Študovala na Juilliard School v New Yorku, v rokoch 19982002.
V roku 2002, krátko pred maturitou, hrala na Broadwayi v predstavení "The Crucible", po boku Liama Neesona a Laury Linneyovej.
Kariéra.
Jej prvá významnejšia úloha vo filme prišla v roku 2005, keď ju Laura Linneyová, doporučila na rolu Emily Rose, vo filme "V moci diabla", ktorý zachytáva skutočné udalosti, ktoré sa udiali v roku 1976 v Nemecku. Za svoj herecký výkon získala niekoľko nominácii a ocenení.
V roku 2006 prijala rolu Debry Morganovej v seriáli "Dexter". V roku 2008 získala za svoj herecký výkon ocenenie Saturn Award.
V roku 2008 sa objavila v zombie filme "Quarantine".
Na začiatku roku 2015 bola obsadená do dramatického seriálu CBS "Limitless", v ktorom si zahrala po boku Jakea McDormana. Natáčanie sa skončilo po prvej sérií.
V roku 2019 prijala rolu Erici Sheperd, v televíznom seriáli "The Enemy Within".
Súkromný život.
V rokoch 2008 až 2011 tvorila pár, so svojim hereckým kolegom zo seriálu "Dexter", Michaelom C. Hallom. Vo februári 2015 oznámila, že je tehotná s hudobníkom Sethom Avettom. Narodil sa im syn v auguste 2015 a zosobášili sa v máji 2016.

</doc>
<doc id="657407" url="https://sk.wikipedia.org/wiki?curid=657407" title="Jennifer Carpenter">
Jennifer Carpenter



</doc>
<doc id="657408" url="https://sk.wikipedia.org/wiki?curid=657408" title="Jennifer Leann Carpenter">
Jennifer Leann Carpenter



</doc>
<doc id="657409" url="https://sk.wikipedia.org/wiki?curid=657409" title="Jennifer Leann Carpenterová">
Jennifer Leann Carpenterová



</doc>
<doc id="657410" url="https://sk.wikipedia.org/wiki?curid=657410" title="Hadždž">
Hadždž

Hadždž (iné názvy: haddž, hadž; [vyslov: haddž]) alebo zriedkavo hidždža (iné názvy: hiddža, hidža, hidžah; [vyslov: hiddža alebo hiddžah]) je každoročná islamská púť do Mekky v Saudskej Arábii. Ide o jeden z piatich pilierov islamskej viery. Je povinné pre každého dospelého moslima, ak na to má prostriedky, aby aspoň raz za život vykonal túto púť. Každý rok sa jej zúčastňuje viac ako dva milióny moslimov z celého sveta.
Z náboženského hľadiska ide o pozastavenie svetských aktivít, hrdosti a ega človeka a odovzdanie sa bohu. Púť je fyzickou demonštráciou moslimských predstáv o ľudskej rovnosti a jednote, stelesnenie islamu v akcii.
Púť trvá niekoľko dní a vyžaduje si niekoľko rituálnych úkonov. Veriaci sa obliekajú do osobitného pústnického odevu ihrámu, ktorý symbolizuje absenciu z túžob. Veriaci sa modlia, spievajú a rozjímajú. Sprievod moslimov sa pohybuje smerom z Veľkej mešity v Mekke do Káby, na pahorky Safá a Marwa v údolí Miná, do údolia Arafát, na miesto Muzdalifa a späť na pahorky.

</doc>
<doc id="657422" url="https://sk.wikipedia.org/wiki?curid=657422" title="Hadž">
Hadž



</doc>
<doc id="657423" url="https://sk.wikipedia.org/wiki?curid=657423" title="Hidždža">
Hidždža



</doc>
<doc id="657429" url="https://sk.wikipedia.org/wiki?curid=657429" title="Múr">
Múr

Múr môže byť:
Múr [s veľkým M] môže byť aj:

</doc>
<doc id="657433" url="https://sk.wikipedia.org/wiki?curid=657433" title="Detekcia hrán">
Detekcia hrán

Detekcia hrán () je dôležitou oblasťou spracovania obrazu. Hrany sú miesta, kde sa prudko mení hodnota jasu. Typicky sa vyskytujú ako hranica medzi dvoma odlišnými regiónmi. Hrany sú jedny z dôležitých čŕt, ktoré môžu byť z obrázku extrahované. Detekcia hrán má preto časté použitie v úlohách počítačového videnia.
Hrana.
Hrana v obrázku je oblasť, kde sa rapídne mení jeho intenzita. Hrany môžeme rozdeliť na skokové (step) a impulzné (line). Pri skokovej hrane sa intenzita prudko mení z jednej hodnoty na inú. Pri impulznej hrane sa hodnota taktiež rapídne zmení, ale po istej vzdialenosti sa opäť vráti do počiatočnej hodnoty. Skokové a impulzné hrany sa však v reálnom svete vyskytujú veľmi zriedka. Na fotkách sú bežnejšie nábežné (ramp) a strechové (roof) hrany, pri ktorých zmeny jasu nie sú okamžité ale nastávajú postupne.
Metódy založené na prvej derivácii.
Metódy založené na prvej derivácii hľadajú hrany na miestach s vysokou hodnotou derivácie jasovej funkcie. Výpočet prvej derivácie (gradientu) aproximuje táto skupina metód pomocou konvolúcie určitým jadrom. Gradient je vektorom parciálnych derivácii a pre 2D signál ho definujeme ako:
formula_1
Gradient sa v polárnych súradniciach vyjadruje svojou veľkosťou a smerom:
formula_2 , formula_3
Hranu je potom možné určiť hodnotou tohto gradientu, čo je smerom a veľkosťou. 
formula_4 , formula_5
Smer formula_6 s hodnotou 0 indikuje vertikálnu hranu, ktorá je tmavšia na ľavej strane. Hodnota 180 indikuje vertikálnu hranu s opačným smerom a hodnoty 90 a 270 ° indikujú zase hrany horizontálne.
Sobelov operátor.
formula_7, formula_8, formula_9 atď.
V praxi sa používajú aj väčšie konvolučné jadrá. Pri zvýšení jeho veľkosti sa totiž hranový detektor stáva viac odolný voči šumu. Výhodou to taktiež býva u nízko kontrastných obrázkoch, kde sú hrany ťažko detegovateľné.
Príklad Sobelovho jadra 5x5:
formula_10, formula_11 atď.
Príklad výpočtu.
Konvolúciou zo vstupného obrázku a Sobelových jadier vypočítame formula_12 a formula_13. Z nich je následné možné dopočítať smer a veľkosť G. (Na rozšírenie obrázku sú použité krajné hodnoty.)
Následne je potrebné ešte dopočítať formula_14 . Keďže v formula_13sú samé nuly G bude vyzerať rovnako ako formula_12. Čím väčšie čísla budú v G tým je väčšia šanca že patria hrane.
Ako sa počíta konvolúcia:
(-1*0)+(-2*0)+(-1*0)+(0*0)+(0*0)+(0*0)+(1*10)+(2*10)+(1*10) = 40
Pri konvolúcii sa najprv preklopí jadro v x-ovom aj y-ovom smere. Následne sa odpovedajúce dvojice z pôvodného obrázku a jadra vynásobia a sčítajú.
Prewittov operátor.
formula_17, formula_18 atď.
Kirschov operátor.
formula_19, formula_20 atď.
Robinsonov operátor.
formula_21, formula_22 atď.
Robertsonov operátor.
formula_23, formula_24
Metódy založené na druhej derivácii.
Metódy založené na druhej derivácii hľadajú priechod s nulou. Využíva sa tu to, že nájdenie priechodu s nulou je jednoduchšie ako hľadanie extrémov. Nevýhodou druhej derivácie je väčšia citlivosť na šum.
Laplaceov operátor.
formula_25
Laplaceov operátor (skrátene Laplacián) je invariantný voči rotácii (izotropný) a nedetekuje orientáciu.Je taktiež viac citlivý na šum. Laplacián môže byť implementovaný použitím jadra:
formula_26
Laplacian-of-Gaussian (LOG).
Z dôvodu vysokej citlivosti druhej derivácie na šum, je vhodné výpočet kombinovať s vyhladením. V praxi zaviedol Laplacián Gaussianu, ktorý kombinuje Laplacián a Gaussove rozostrenie:
formula_27
Keďže druhá derivácia a konvolúcia sú lineárne operácie, preto je možné zmeniť postup výpočtu na:
formula_28
Derivácia gaussovského filtru môže byť predpočítaná dopredu keďže je nezávislá na vstupnom obrázku. Príklad LOG jadra 5x5:
formula_29
Cannyho detektor.
Navrhol ho John Canny v roku 1986. Navrhol ho tak aby spĺňal 3 základné kritériá:
Cannyho detektor je realizovaný v niekoľkých krokoch:

</doc>
<doc id="657440" url="https://sk.wikipedia.org/wiki?curid=657440" title="Hugh Jackman">
Hugh Jackman

Hugh Michael Jackman (* 12. október 1968, Sydney, Austrália) je austrálsky herec, filmový producent a spevák. Známy je vďaka stvárneniu Wolverina vo filmovej sérii X-men, no hral aj vo filmoch Austrália, Dokonalý trik, Van Helsing a Bedári. Za rolu Jeana Valjeana bol nominovaný na Oskara za najlepší mužský herecký výkon a získal ocenenie Zlatý glóbus za najlepší mužský herecký výkon v komédii/muzikáli.

</doc>
<doc id="657441" url="https://sk.wikipedia.org/wiki?curid=657441" title="Hugh Michael Jackman">
Hugh Michael Jackman



</doc>
<doc id="657442" url="https://sk.wikipedia.org/wiki?curid=657442" title="Chránené vtáčie územie Parížske močiare">
Chránené vtáčie územie Parížske močiare

Chránené vtáčie územie Parížske močiare vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 1. februára 2008 nadobudla účinnosť vyhláška Ministerstva životného prostredia Slovenskej republiky č. 23/2008 Z.z. Výmera chráneného územia predstavuje a nachádza sa na území okresov Nové Zámky a katastrálnych území Gbelce, Svodín, Nová Vieska a Strekov.
Dôvod ochrany.
Predmetom ochrany sú nasledujúce druhy vtákov:

</doc>
<doc id="657443" url="https://sk.wikipedia.org/wiki?curid=657443" title="Denisa Rakoský">
Denisa Rakoský

Denisa Rakoský (* 21. február 1971, Martin) je súčasná slovenská maliarka a grafička.
V rokoch 19982004 študovala na Vysokej škole výtvarných umení v Bratislave na Katedre Grafika a iné médiá v Ateliéri voľnej grafiky u prof. Róberta Jančoviča a v Ateliéri KR.E.S.BA u prof. Vladimíra Popoviča. 20022003 študovala na Vysokej škole múzických umení v Bratislave.
Od roku 1993 sa pravidelne zúčastňuje výberových kolektívnych výstav. Vo svojich dielach tematizuje intimitu, súkromie, hľadania integrity. V ostatnom období jej diela získavajú ešte výraznejší biografický aspekt, dominuje im moment sebareflexie a sebaprezentácie. Hoci sa jej tvorba často tematicky prelína s programami feministicky orientovaných umelkýň, jej snahou nie je systematické sledovanie takto vytýčeného plánu. „Rakoský netvorí so snahou o vyslovene konceptuálne feministické umenie, výsledkom jej prác je „art as idea““ Venuje sa konceptuálnemu umeniu, video-artu, kresbe a maľbe ako aj kurátorským aktivitám.
Žije a tvorí v Bratislave.

</doc>
<doc id="657450" url="https://sk.wikipedia.org/wiki?curid=657450" title="Hans Tausen">
Hans Tausen

Hans Tausen (* 1494, Birkende, ostrov Fyn† 11. november 1561, Ribe) bol dánsky luteránsky teológ, duchovný a reformátor. Bol evanjelickým biskupom v Ribe a autorom prekladu Pentateuchu v dánčine. Pre svoje zásluhy o reformáciu v Dánsku býva nazývaný aj ako „dánsky Luther“.
Životopis.
O jeho mladosti sa vie veľmi málo. Pôvodne bol katolíkom a istý čas bol mníchom v ráde špitálnikov v Antvorskove. Najprv študoval a vyučoval v Rostocku (15161521), neskôr v Kodani (15211522). Na univerzite v Leuvene sa stretol s flámskym humanizmom a začal sa zaujímať o klasické jazyky. Vynikal v latinčine, gréčtine a hebrejčine. Neskôr odišiel študovať na univerzitu do Wittenbergu, kde sa oboznámil s teológiou Martina Luthera a osvojil si jeho učenie. Po návrate do Dánska v roku 1525 bol pre jeho zmýšľanie na krátko uväznený svojím rádom. Po prepustení začal vo Viborgu šíriť myšlienky reformácie. Vydal viaceré príručky pre bohoslužby, ktoré mali veľký význam pri vytváraní reformovanej liturgie v Dánsku. Po opustení rádu ho kráľ Frederik I. v roku 1526 ustanovil za kaplána. Tausen a jeho spoločníci následne vytvorili Dánske vyznanie viery v 43 článkoch.
Po smrti Frederika I. v roku 1533 ho biskup Joachim Rønnow obvinil z rúhania a vyhostil z diecéz Sjaelland a Skåne. Obyvatelia proti biskupovi povstali a len na Tausenov zásah nedošlo k jeho poprave. Rønnow zrušil odsúdenie a povolil Tausenovi kázať v diecéze pod podmienkou, že zmierni svoj tón. O rok neskôr prijali dánski luteráni zmierlivejšie Augsburské vyznanie viery, ktoré sa salo základom dánskej reformácie. Po konečnom triumfe reformácie v Dánsku v roku 1536 sa z Tausena stal lektor hebrejčiny na univerzite v Kodani a v roku 1542 sa stal luteránskym biskupom v Ribe. Medzi jeho literárne diela patria kázne, hymny a preklad Pentateuchu z hebrejčiny do dánčiny (1535). Tausen mal veľký vplyv na prijatie reformácie v Dánsku. Zomrel 11. novembra 1561 v Ribe.

</doc>
<doc id="657456" url="https://sk.wikipedia.org/wiki?curid=657456" title="Kai Hansen">
Kai Hansen

Kai Michael Hansen (* 17. január 1963, Hamburg, Nemecko) je nemecký metalový gitarista a spevák.
Svoju hudobnú kariéru odštartoval v roku 1978 v hudobnej skupine Iron Fist so spoluzakladateľom neskoršej skupiny Iron Savior Pietom Sielckom. V roku 1984 spolu s Michaelom Weikathom založil skupinu Helloween, v ktorej hral na gitaru a spieval až do príchodu nového speváka Michaela Kiskeho, ktorý sa mikrofónu ujal na albumoch "Keeper of the Seven Keys Part 1" a "Keeper of the Seven Keys Part 2". Kai z Helloweenu odišiel v rokoch 19881989 kvôli rozsiahlym turné a koncertom. Potom založil vlastnú power metalú skupinu Gamma Ray. V roku 1997 bol spoluzakladateľom skupiny Iron Savior, ale potom sa viac zameral na Gamma Ray, s ktorou vydal niekoľko albumov a vystupuje po celom svete.
Kai sa tiež účastní veľa hudobných projektov. Hral na albumoch "Follow the Blind" a "Tales from the Twilight World" od Blind Guardian. Spolu s HammerFall nahral cover verziu svojej skladby „I Want Out“ z čias Helloweenu. Kai hral tiež rolu "Trpaslíka Regrina" v projekte Avantasia (metalová opera), ktorú organizuje Tobias Sammet.
V roku 2005 sa zúčastnil na turné s mladou nemeckou speed metalovou kapelou Stormwarrior z jeho rodného mesta Hamburg ako hlavný spevák. Na turné hral materiály z klasického albumu od Helloweenu "Walls of Jericho", ktoré malo na Stormwarrior najväčší vplyv. V súčasnosti (2012) sa venuje aj projektu Unisonic, kde sa po rokoch opäť stretol s bývalým kolegom a spevákom z Helloweenu Michaelom Kiskeom.
Na jeseň 2017 sa Hansen spolu s Kiskeom v rámci "Pumpkins United World Tour" vrátili späť do Helloweenu. Počas tohto špeciálneho turné skupina odohrala trojhodinové koncerty po celom svete a v rámci turné navštívili aj mesto Bratislava.

</doc>
<doc id="657463" url="https://sk.wikipedia.org/wiki?curid=657463" title="Operácia Biting">
Operácia Biting

Operácia Biting bola špeciálna operácia počas druhej svetovej vojny, pri ktorej britské výsadkové komando prepadlo nemeckú radarovú stanicu na okupovanom pobreží Francúzska pri obci Saint-Jouin-Bruneval. Výsadkári premohli posádku, demontovali podstatné časti nového nemeckého radaru Würzburg a za pomoci námorníctva ho previezli do Veľkej Británie. Operácia sa uskutočnila v noci z 27. na 28. februára 1942.
Situácia pred operáciou.
Briti v druhej polovici roku 1941 zachytili signály s frekvenciou 570 MHz, ktoré zatiaľ nevedeli priradiť žiadnemu známemu zariadeniu. Koncom novembra 1941 sa podarilo vyfotografovať prieskumnému lietadlu radarovú stanicu v Saint-Jouin-Bruneval na pobreží okupovaného Francúzska. Okrem známych radarov Freya bol na fotografiách zachytený aj neznámy menší objekt. 4. decembra podnikol kapitán Tony Hill s prieskumným Spitfirom cielený let, s cieľom získať podrobnejšie fotografie, kamera však nefungovala správne. Ďalší deň let zopakoval, tentokrát úspešne. Na fotografiách bol dobre viditeľný nový radar Würzburg.
Plán a nácvik.
Radar bol umiestnený na útese, len 180 metrov od pobrežia Lamanšského prielivu. Britom napadlo stanicu prepadnúť a radad ukradnúť. Útes mu poskytoval dostatočnú ochranu, preto bola čisto námorná operácia vylúčená. Lord Louis Mountbatten navrhol nasadenie parašutistov. 21. januára 1942 bola operácia schválená. Operáciu mala previesť rota C druhého výsadkového práporu pod velením majora Johna Frosta. Dopravu na miesto mali zabezpečiť lietadlá Whitley a späť ľahké člny vojenského námorníctva. Súčasťou výsadku mala byť skupina siedmich ženistov pod velením poručíka D. Vernona s úlohou radar rozobrať. Ako špecialista bol ku skupine pridelený aj mechanik radarov rotný C. Cox.
Ženisti nacvičovali demontáž na britskom radare, s podobnou konštrukciou. Výsadkári nacvičovali operáciu pod zámienkou prípravy špeciálneho ukážkového cvičenia pre vojnový kabinet.
Realizácia.
V noci 27. februára 1942 vzlietlo 12 bombardérov Whitley z 51. perute z letiska v Tuxtone so 120 mužmi výsadku na palubách. Výsadok začal krátko po polnoci 28. februára. Hlavnej skupine sa podarilo pristáť bez povšimnutia asi 550 metrov od cieľa. Výsadok sa rozdelil na tri skupiny. Útočná skupina pod vedením majora Frosta o sile 50 mužov vrátane demontážnej skupiny smerovala k radarovej stanici. Druhá skupina zaujala obranné pozície pred útokom z vnútrozemia, tretia skupina so 40 mužmi mala zaistiť pláž a únikové cesty. Táto však nebola úplná, pretože polovica z nich pristála 3,2 km od plánovaného miesta.
Prvá fáza prepadu bola úspešná, v priebehu niekoľkých minút bola posádka stanice eliminovaná a radar bol v britských rukách. Zo šiestich Nemcov posádky bolo 5 zabitých a šiesty pri pokuse o útek zajatý. V okolí sa však nachádzalo asi 100 nemeckých vojakov, ktorých musela zadržiavať obranná skupina.
Súčasťou plánu bolo zariadenie pred demontážou odfotografovať a zdokumentovať. Blesk fotoaparátu však pritiahol paľbu, preto začali ženisti s demontážou častí radaru. Po zhruba 10 minútach demontáže sa začali k stanici nečakane približovať tri nemecké nákladné autá s posilami. Major Frost zavelil na odchod, pláž však v tom čase ešte bola pod kontrolou Nemcov. Kým Frost pripravoval svoju skupinu na útok na pláž, stihla sa k nim pripojiť chýbajúca skupina, ktorá sa rýchlym poklusom pod vedením poručíka E. Charterisa presunula správnym smerom. Spoločne sa im podarilo ovládnuť pláž. Spojári sa však nedokázali spojiť s člnmi námorníctva, preto Frost vystrelil ako núdzový signál červené svetlice. Zanedlho na pláži pristálo 6 vyloďovacích člnov britského námorníctva. Námorníci spustili kryciu paľbu a výsadok s časťami radaru a zajatcami sa úspešne nalodil.
Rýchla prehliadka ukoristených častí inžinierom D.H. Priestom z Ústavu pre výskum telekomunikácií, ktorý bol na člne odhalila, že sa podarilo získať takmer všetky podstatné časti radaru. Za svitania sa člny doprevádzané stíhačkami Spitfire dostali bezpečne domov.
Výsledok.
Celá operácia bola úspešná. Medzi troma zajatcami bol jeden operátor radaru. Z výsadku boli zabití dvaja muži, sedem zranených a šiesti zostali nezvestní. Podarilo sa získať prijímač, zosilňovač, modulátor, vysielač a anténny prvok. Chýbala jedine zobrazovacia jednotka. Podľa štítkov, ktoré Nemci precízne umiestňovali na každú súčasť, mohli Briti odhadnúť, že do augusta 1941 bolo vyrobených asi 500 radarov a tempo výroby je asi 100 kusov mesačne. Ďalej sa zistilo, že radar nemá žiadnu špeciálnu ochranu proti rušeniu, mohol byť iba preladený na inú blízku frekvenciu.
Dôsledky operácie.
Na základe zistených vlastností radaru Würzburg bol neskôr vyvinutý a masívne používaný rušiaci systém Window. Nemci začali svoje radary na pobreží chrániť hustým plotom z ostatného drôtu. To paradoxne zviditeľnilo umiestnenie radarov pre britské prieskumné lietadlá a pomohlo určiť presné polohy radarov. Sídlo britského Ústavu pre výskum telekomunikácií, ktoré bolo dovtedy na južnom pobreží Anglicka sa presunulo do Malvern College v dostatočnej vzdialenosti od pobrežia. 

</doc>
<doc id="657465" url="https://sk.wikipedia.org/wiki?curid=657465" title="Prezidentské voľby v USA v roku 2020">
Prezidentské voľby v USA v roku 2020

Prezidentské voľby v Spojených štátoch amerických v roku 2020 boli v poradí 59. nepriame prezidentské voľby v USA. Konali sa v utorok 3. novembra 2020. Bývalý demokratický viceprezident Joe Biden a senátorka z Kalifornie Kamala Harrisová porazili bývalého republikánskeho prezidenta Donalda Trumpa a viceprezidenta Mike Pencea. Občania svojimi hlasmi zvolili voliteľov kandidátov, ktorí ako členovia Zboru voliteľov 14. decembra 2020 zvolili Joe Bidena za 46. prezidenta a Kamalu Harrisovú za 49. viceprezidentku Spojených štátov. Súbežne s prezidentskými voľbami sa konali aj voľby do senátu a voľby do snemovne reprezentantov spolu s rôznymi ďalšími komunálnymi voľbami.
7. novembra 2020 médiá za de facto víťaza označili Joe Bidena a Kamalu Harrisovú, keď získali dostatočný náskok v kľúčovom štáte Pensylvánia. Zbor voliteľov 15. decembra 2020 zvolil Bidena s 306 hlasmi. Biden získal rovnaký počet hlasov ako Trump v predošlých prezidentských voľbách. Trump vtedy vyhlásil svoje víťazstvo za jasné, teraz porážku odmietal. Volebné výsledky boli definitívne ratifikované americkým kongresom na jeho zasadnutí 7. januára. Pôvodne mali byť výsledky ratifikované 6. januára, no kvôli útoku stúpencov Trumpa na Kapitol a námietkam, ktoré neprešli sa overovanie hlasov predĺžilo do nasledujúceho dňa.
Tieto voľby mali najvyššiu volebnú účasť za posledných 100 rokov, podľa zatiaľ sčítaných hlasov. Volieb sa zúčastnilo 66,7 % zo všetkých Američanov s volebným právom. Predpokladalo sa, že volebná účasť po spočítaní všetkých hlasov dosiahne 66,5 %, čo by bolo najviac od volieb v roku 1900, kedy volilo až 73,7 % Američanov s volebným právom. Avšak v roku 1900 nemali volebné právo ženy a ani viaceré rasy.
Medzi kľúčové témy volieb patrili dopad prebiehajúcej pandémie COVID-19, ktorá si v USA vyžiadala viac ako 230 000 životov, hospodárstvo a ako ho oživiť po recesii vyvolanej pandémiou, rasové nepokoje a protesty v reakcii na zabitie Georga Floyda a ďalších afroameričanov, smrť demokratickej sudkyne Najvyššieho súdu Ruth Bader Ginsburg, ktorú nahradila republikánska sudkyňa Amy Coney Barrett, regulácie globálneho otepľovania a Parížskej dohody, od ktorej Trump 4. novembra odstúpil a budúcnosť Obamacare, teda zákona o ochrane pacientov a dostupnej starostlivosti. V období pred voľbami, ako aj počas volebného dňa Trump často uvádzal nepravdivé tvrdenia, ktorých cieľom bolo spochybniť legitimitu volieb a zároveň odmietol pokojný prenos moci.
Joe Biden bol vo veku 78 rokov inaugurovaný 20. januára 2021, čím sa stal najstarším americkým prezidentom. Zároveň sa po 28 rokoch stal prvým prezidentom, ktorý porazil súčasného prezidenta odvtedy, čo Bill Clinton porazil Georga Busha v roku 1992. Okrem toho sa Bidenova viceprezidentka, Kamala Harrisová, stala prvou ženou, ktorá pôsobí v tomto poste. Toto boli prvé prezidentské voľby, v ktorých mali obaja hlavní kandidáti viac ako 70 rokov. 
Kandidáti.
Ďalší kandidáti.
Viacero ďalších kandidátov malých politických strán a nezávislých kandidátov bolo na volebných lístkoch v niektorých federálnych štátoch USA, ako napríklad rapper Kanye West.
Debaty prezidentských volieb.
Dňa 11. októbra 2019 boli Komisiou prezidentských debát zverejnené informácie, že tri prezidentské debaty a jedna diskusia viceprezidentských kandidátov sa budú konať na jeseň 2020.

</doc>
<doc id="657466" url="https://sk.wikipedia.org/wiki?curid=657466" title="Eurovea Tower">
Eurovea Tower

Eurovea Tower je prvý mrakodrap v Bratislave a zároveň aj na Slovensku.
Projekt tvorí obytný komplex s výškou 168 metrov a so 46 poschodiami. 
Výstavba.
Výstavba začala v marci 2019 a dokončená bola na jeseň 2023. Celá veža obsahuje 408 rezidencií a 1400 parkovacích miest. Developerom je J&amp;T Real Estate a architektom je GFI.
Veža obsahuje superrýchle výťahy, ktoré by mali jazdiť rýchlosťou 6 m/s (22 km/h). Tieto výťahy lámu slovenské rekordy v najrýchlejšom výťahu Slovenska a najvyššie položený superrýchly výťah na Slovensku.
Pôjde o najvyššie postavené apartmány na Slovensku, a to na 46. poschodí.
Eurovea Tower je súčasťou projektu Eurovea 2 a nachádza sa na Pribinovej ulici v Bratislave, kde je vo výstavbe alebo v pláne viacero výškových budov (napr. East Tower &amp; Congress). V budúcnosti by pred ňou mala viesť aj električková trať, ktorá bude spájať Ružinov a Petržalku.

</doc>
<doc id="657483" url="https://sk.wikipedia.org/wiki?curid=657483" title="Anna Dalasséna">
Anna Dalasséna

Anna Dalasséna (, iný prepis "Anna Dalassene", ; * okolo 1025/1030† 1. november 1100/1102/medzi 1101 až 1105/asi 1105) bola byzantská aristokratka z rodu Dalassénovcov, matka byzantského cisára Alexia I. Komnéna. Podporovala svojho syna počas nástupu na trón i počas jeho vlády. V jeho neprítomnosti vládla "de facto" ako jeho regentka. Bola známa pre svoju zbožnosť, podporovala byzantské mníšstvo. Jej vnučkou a obdivovateľkou bola byzantská kronikárka Anna Komnéna.
Životopis.
O Anninom ranom živote sa nič nevie. Narodila sa zrejme niekedy okolo roku 1025. Jej otcom bol Alexios Charón, vysoký byzantský úradník v južnej Itálii. Po matke pochádzala z rodu Dalassénovcov, jej starý otec bol Adrianos Dalassénos. Vydala sa za Jána Komnéna, brata cisára Izáka Komnéna. Spolu mali osem detí, z toho päť chlapcov a tri dcéry. Ťažko niesla stratu cisárskej koruny z rúk Komnénovcov a snažila sa rodine zabezpečiť silné postavenie. Negatívne sa stavala proti Dukovcom, ktorí sa ujali moci (Konštantín X.) a živila nádeje na znovunastolenie komnénovskej dynastie. To sa prejavilo najmä po roku 1067, keď ovdovela a prevzala úlohu hlavy rodiny. Traja dospelí synovia odišli bojovať do vojska a jej dcéry sa vydali za významných byzantských aristokratov.
Anna sa snažila dostať svoje deti do vysokých pozícií v štáte, čo sa jej počas vlády cisárovnej regentky Eudokie (vdovy po Konštantínovi X.) a Romana IV. Diogena aj darilo. Po bitke pri Mantzikerte bol cisár zbavený moci a Dalasséna, ktorá stála na jeho strane, bola spolu s deťmi vyhnaná na Princove ostrovy v Marmarskom mori. Situácia v krajine bola však vážna a po smrti Romana IV. bola rodina omilostená. Jej synovia odišli bojovať na front. Moci sa ujal Nikefor III. Botaneiates a Annin syn Alexios, ktorý potlačil niekoľko povstaní získal postupne veľkú moc. Dalasséna ho aktívne povzbudzovala k vzbure. Ťažko niesla Alexiov sobáš s Irenou z roku Dukovcov. Zmier znepriatelených rodov však výrazne posilnil Alexiovo postavenie. V roku 1081 Nikéfor za svojho dediča vymenoval svojho synovca Synadéna a Komnénovci sa dostali do nemilosti. Dalassénini synovia Alexios a Izák pred perzekúciami utiekli z Konštantínopola a Anna hľadala azyl v Chráme Hagia Sofia a následne v Monastieri Petrion. Alexios bol prehlásený cisárom a krátko na to vstúpil do Konštantínopola.
Anna sa stala cisárovnou matkou a na cisárskom dvore získala veľkú moc. Keď Alexios v roku 1081 vytiahol do boja proti Normanom, zveril jej prostredníctvom zlatej buly absolútnu moc. Jej text sa zachoval v diele Anny Komnény. Vyhotovená bola aj Dalassénina pečať. V paláci zaviedla prísny poriadok obdobný s kláštorným režimom. Žila zbožným životom, no čoraz viac sa začala prejavovať jej panovačná a neústupná povaha, takže sa rýchlo stala neobľúbenou. V roku 1095 nechala oslepiť Nikéfora Diogena. Napokon sama pochopila, že jej postavenie sa zhoršuje a že i jej dovtedy milujúci syn, cisár Alexios, na ňu mení názor. Sama preto odišla do Monastiera Pentepoptes, kde krátko na to zomrela. 

</doc>
<doc id="657485" url="https://sk.wikipedia.org/wiki?curid=657485" title="Anna Dalassene">
Anna Dalassene



</doc>
<doc id="657486" url="https://sk.wikipedia.org/wiki?curid=657486" title="Anna Dalasséné">
Anna Dalasséné



</doc>
<doc id="657488" url="https://sk.wikipedia.org/wiki?curid=657488" title="Anatema (chránená lokalita)">
Anatema (chránená lokalita)

Anatema () je chránená lokalita nachádzajúca sa na teritóriu mesta Asenovgrad v južnom Bulharsku v Plovdivskej oblasti.
Charakteristika.
Lokalita Anatema sa nachádza v rovnomennom horskom hrebeni v severnej časti západného podcelku pohoria Rodopy na teritóriu mesta Asenovgrad. Lokalita leží zároveň na území biosférickej prírodnej rezervácie Červená stena. Areál spadá pod vysoký stupeň ochrany. Zakázaná je akákoľvek stavebná a hospodárska činnosť, vrátane prístupu hospodárskych zvierat z dôvodu paše. Na teritóriu je zakázané vykonávať akékoľvek ľudské, dokonca aj údržbové činnosti s výnimkou sanitárnych zásahov a výskumu. V lokalite je zákaz bivakovania. Na teritóriu chránenej lokality Anatema sa vyskytuje viacero vzácnych rastlinných a živočíšnych druhov zapísaných v Červenej knihe ohrozených druhov Bulharska, kvôli ktorých ochrane bolo chránené územie zriadené. Z rastlín sa jedná predovšetkým o druhy "Merendera rhodopaea", "Merendera sobolifera", "Fritillaria graeca", "Haberlea rhodopensis", "Daphne laureola", "Alkanna stribrnyi", "Pulsatilla halleri", "Dianthus stribrnyi" a "Crocus olivieri". Zo živočíchov sa jedná predovšetkým o zástupcov vtákov a to konkrétne o druhy myšiak hrdzavý "Buteo rufinus", sokol sťahovavý "Falco peregrinus", skaliar modrý "Monticola solitarius", skaliar pestrý "Monticola saxatilis", jastrab krahulec "Accipiter nisus", jastrab veľký "Accipiter gentilis", tesár čierny "Dryocopus martius" a z plazov o druh "Eryx jaculus".
Ochrana a predmet ochrany.
Kategória: chránená lokalita
Rozloha: 121,8585 ha
Chránená lokalita bola na území areálu vyhlásená v roku 2004, konkrétne rozkazom Ministerstva životného prostredia a vôd č. PD–1201 zo dňa 18. 11. 2004. Rozkaz bol uverejnený v Štátnom vestníku č. 112 z roku 2004. Chránená lokalita bola vyhlásená na celkovej ploche približne 121,86 hektára. Dôvodom vyhlásenia chránenej lokality Anatema je ochrana vzácnych živočíšnych a rastlinných druhov vyskytujúcich sa na území areálu. V registri chránených území je chránená lokalita „Anatema“ vedená pod kódom 425. Lokalita je spravovaná správou Štátneho lesníctva – Asenovgrad (DL – Asenovgrad) () pod záštitou Regionálnej inšpekcie životného prostredia a vôd – Plovdiv (RIOSV – Plovdiv) ().

</doc>
<doc id="657489" url="https://sk.wikipedia.org/wiki?curid=657489" title="Michal Maleinský">
Michal Maleinský



</doc>
<doc id="657491" url="https://sk.wikipedia.org/wiki?curid=657491" title="Maryja Kalesnikavová">
Maryja Kalesnikavová



</doc>
<doc id="657492" url="https://sk.wikipedia.org/wiki?curid=657492" title="Maryja Aľaksandravna Kalesnikava">
Maryja Aľaksandravna Kalesnikava



</doc>
<doc id="657493" url="https://sk.wikipedia.org/wiki?curid=657493" title="Pavel Latuška">
Pavel Latuška



</doc>
<doc id="657494" url="https://sk.wikipedia.org/wiki?curid=657494" title="Olga Kovalková">
Olga Kovalková



</doc>
<doc id="657495" url="https://sk.wikipedia.org/wiki?curid=657495" title="Voľha Kavaľkova">
Voľha Kavaľkova



</doc>
<doc id="657496" url="https://sk.wikipedia.org/wiki?curid=657496" title="Voľha Kavaľkovová">
Voľha Kavaľkovová



</doc>
<doc id="657498" url="https://sk.wikipedia.org/wiki?curid=657498" title="Teroristický útok vo Viedni 2020">
Teroristický útok vo Viedni 2020

K teroristickému útoku vo Viedni v roku 2020 došlo 2. novembra 2020. Štyria ľudia boli zabití a mnoho ďalších bolo zranených, niektorí vážne. Okolo 20:00 SEČ boli hlásené prvé výstrely v Seitenstettengasse v centre Viedne, kde sa tiež nachádza hlavná viedenská synagóga a rad kaviarní. Viedenské štátné policajné riaditeľstvo pôvodne oznámilo „niekoľko páchateľov so zbraňami“ a celkom asi šesť miest činu.
Udalosť.
Streľba sa odohrala okolo 20:00 stredoeurópskeho času na niekoľkých miestach v centre mesta medzi Hofburgom a Dunajským kanálom. Jedno z miest bolo blízko hlavnej mestskej synagógy na ulici Seitenstettengasse, ktorá však v tom čase bola uzavretá. Obeťou sa stali dvaja muži a dve ženy. Jeden muž zomrel na mieste, pretože vrah sa k nemu ešte vrátil a strieľal do neho z pištole. Druhý muž a mladá servírka podľahli zraneniam počas noci; ráno zomrela v dôsledku zranenia ešte 44-ročná žena. Do nemocníc previezli podľa prvých správ 17 ľudí, vrátane policajtov, so strelnými a reznými poraneniami. Neskôr bol počet ranených spresnený na 22. Svedkom sa podarilo natočiť mladého fúzatého muža s dlhou automatickou zbraňou podobnou útočnej puške AK-47. Po krátkej prestrelke na námestí Schwedenplatz zneškodnili strelca príslušníci zásahovej jednotky WEGA v blízkosti kostola sv. Ruprechta o 20:09, teda asi 9 minút po oznámení streľby. Podľa oznámenia ministerstva vnútra bol zastrelený útočník ešte naviac vybavený pištoľou, mačetou a atrapou pásu s výbušninami.
Obete.
Obeťami útoku sa stali dvaja muži a dve ženy. Hovorca viedenskej polície povedal, že útočník zabil tridsaťdeväťročného Rakúšana, 44-ročnú Rakúšanku, 24-ročnú nemeckú servírku a 21-ročného Macedónca. Strelné poranenia utrpelo viac ako 20 osôb; zranení sú väčšinou Rakúšania, sú medzi nimi ale aj občania Nemecka, Slovenska, Luxemburska, Afganistanu a Bosny a Hercegoviny. Jedným zo zranených bol zasahujúci policajt.
Páchateľ.
Podľa rakúskych médií bol páchateľom útoku, ktorého polícia zastrelila, dvadsaťročný Fejzulai Kujtim, potomok albánskych prisťahovalcov zo Severného Macedónska narodený v Mödlingu pri Viedni. V apríli 2019 bol viedenským súdom odsúdený na trest 22 mesiacov väzenia za teroristické spolčenie (§ 278b StGB), pretože sa v skupine iných mladých moslimov pokúšal vycestovať do Sýrie, kde sa chcel pripojiť k organizácii Islamský štát. Bol však zadržaný v Turecku. Ako dôvod sympatií k IS uviedol, že od Islamského štátu očakával lepší život, vlastný byt a samostatný príjem. Bolo začaté konanie o oduznaní rakúskeho občianstva, vyšlo však do stratena (Kujtim mal dvojité občianstvo: Rakúska a Severného Macedónsko). V decembri 2019 bol z väzenia ako mladistvý podmienečne prepustený a pod dohľadom probačného úradníka dochádzal do združenia DERAD, špecializovaného na deradikalizáciu radikálnych islamských zločincov. Pod dohľadom sa správal dobre a dokonca vraj odsúdil islamistické útoky vo Francúzsku z októbra 2020. Generálny riaditeľ pre verejnú bezpečnosť Franz Ruf však uviedol, že na sociálnych sieťach bolo veľa dôkazov o Kujtimovej radikalizácii. Páchateľov bývalý obhajca o ňom po útoku uviedol, že keby nechodil do mešity, ale na box, stal by sa z neho boxer.
Vzhľadom k počtu miest, z ktorých bola hlásená streľba, sa polícia pôvodne domnievala, že aspoň jeden ďalší páchateľ z miesta útoku utiekol. V utorok 3. novembra popoludní minister vnútra Karl Nehammer oznámil, že strelec bol takmer určite sám.
Slovenské ministerstvo vnútra 4. novembra uviedlo, že slovenské bezpečnostné zložky rakúsku stranu už 27. júla 2020 informovali o tom, že podozrivé osoby sa pokúšali v polovici júla zakúpiť na Slovensku muníciu do automatických zbraní. Rakúska strana mala potvrdiť prijatie informácií a vyžiadala si doplňujúce informácie. Tie sa k nej však mali dostať až po útoku v noci na 3. novembra.
Reakcia a opatrenia.
Ešte v noci na 3. novembra a následne počas dňa vykonala rakúska polícia 18 domových prehliadok a zadržala 14 ľudí vo veku 18 až 28 rokov. Všetky tieto osoby pochádzali z prostredia imigrantov, z okruhu priateľov a príbuzných strelca. Zadržaní boli vo Viedni, a tiež v mestách St. Pölten a Linz. Dvoch mladých mužov zatkla v súvislosti s viedenským útokom tiež švajčiarska polícia. V priebehu vyšetrovania sa polícia priklonila k názoru, že útočník bol iba jeden. V dobe pátrania po údajnom ďalšom páchateľovi boli 3. novembra uzavreté všetky viedenské školy. Nasledujúceho dňa bola školská dochádzka obnovená. Rakúska vláda vyhlásila trojdňový štátny smútok. Pamiatku obetí uctilo Rakúsko 3. novembra minútou ticha a omšou vo viedenskom Dóme svätého Štefana.
K útoku vo Viedni sa na svojej propagandistickej platforme Nashira News prihlásila teroristická organizácia Islamský štát.

</doc>
<doc id="657499" url="https://sk.wikipedia.org/wiki?curid=657499" title="Amerikanizovanie">
Amerikanizovanie



</doc>
<doc id="657500" url="https://sk.wikipedia.org/wiki?curid=657500" title="Poameričťovanie">
Poameričťovanie



</doc>
<doc id="657503" url="https://sk.wikipedia.org/wiki?curid=657503" title="Symeon z Emesy">
Symeon z Emesy

Svätý Symeon z Emesy (iné mená pozri nižšie; * možno Edessa alebo Egypt; * asi 1. polovica 6. storočia† okolo 550/590, Emesa) bol sýrsky, byzantský mních a asketik, prvý známy z tzv. bláznov pre Krista (v slovanskom prostredí známi ako jurodiví, ). Takmer tri desiatky rokov žil na púšti a neskôr v okolí Emesy. Svojím správaním pohoršoval bežných obyvateľov, no podľa legiend vykonal viaceré zázraky a dokázal predvídať budúcnosť. Jeho život ("vita") napísal Leontios z Neapolu, šlo o populárne literárne dielo, ktoré bolo preložené do najvýznamnejších jazykov vtedajšieho kresťanského Východu, vrátane cirkevnej slovančiny. Katolíckou a Pravoslávnou cirkvou je uctievaný ako svätý, jeho sviatok pripadá na 21. júla. Rímske martyrológium ho spomína 1. júla.
Životopis.
Informácie o Symeonovom živote pochádzajú najmä z diela "Život" od Leontia z Neapolu. Nie je preto známe odkiaľ presne pochádzal, ani presné obdobie, v ktorom žil. Podľa "Života" žil v druhej polovici 6. storočia za vlády byzantského cisára Maurikia. Evagrios Scholastikos ho datuje už do obdobia vlády cisára Justiniána I. V mladosti spolu s priateľom Jánom odišiel na púť do Palestíny, kde sa stal mníchom v kláštore Gerasimo. Dvadsaťdeväť rokov mal žiť asketickým životom v púšti neďaleko Mŕtveho mora (iné zdroje hovoria o mori Červenom). Následne odišiel do Emesy (dnešný Homs), kde začal žiť pre všedných ľudí neobvyklým a nekonformným spôsobom. Pod rúškom bláznovstva odmietol tradičné hodnoty antickej polis. Údajne vláčil po uliciach mŕtveho psa nájdeného na hnojisku a mal dokonca prerušiť bohoslužby hádzaním orechov a zhasínaním sviečok. Okrem toho však konal aj zázraky. Napodobňoval správanie Krista, bojoval proti diablovi a údajne mal odvrátiť aj zemetrasenie či predvídať budúcnosť.

</doc>
<doc id="657504" url="https://sk.wikipedia.org/wiki?curid=657504" title="Simeon Jurodivý">
Simeon Jurodivý



</doc>
<doc id="657505" url="https://sk.wikipedia.org/wiki?curid=657505" title="Simeon Blázon">
Simeon Blázon



</doc>
<doc id="657506" url="https://sk.wikipedia.org/wiki?curid=657506" title="Symeon Salos">
Symeon Salos



</doc>
<doc id="657507" url="https://sk.wikipedia.org/wiki?curid=657507" title="Simeon Salus">
Simeon Salus



</doc>
<doc id="657508" url="https://sk.wikipedia.org/wiki?curid=657508" title="Symeón Salos">
Symeón Salos



</doc>
<doc id="657509" url="https://sk.wikipedia.org/wiki?curid=657509" title="Michal Malejský">
Michal Malejský



</doc>
<doc id="657511" url="https://sk.wikipedia.org/wiki?curid=657511" title="Jimmie Johnson">
Jimmie Johnson

Jimmie Kenneth Johnson (* 17. september 1975, El Cajon, Kalifornia, USA) je americký profesionálny automobilový pretekár, sedemnásobný víťaz "Sprint Cup Series" v rámci súťaží NASCAR. Jazdí v modrom Chevrolete s číslom 48 za Hendrick Motorsports.
Od svojich štyroch rokov jazdil na motocykloch, po dokončení strednej školy nastúpil do seriálu automobilových závodov "SCORE International" a neskôr "Xfinity Series". V najprestížnejšej Sprint Cup Series debutoval v roku 2001 a o rok neskôr sa stal jej regulárnym účastníkom. Celý seriál vyhral v rokoch 2006 - 2010 päťkrát za sebou, 2013 a 2016. Na druhom mieste bol v rokoch 2003 a 2004 a na treťom v roku 2012. Je jediný kto súťaž vyhral päťkrát za sebou, so siedmimi prvenstvami sa delí o historický primát s Richardom Pettym a Dale Earnhardtom.
Preteky "Daytona 500" vyhral v rokoch 2006 a 2013, v exhibičnom "NASCAR Sprint All-Star Race" bol prvý štyri razy (2003, 2006, 2012 a 2013). V roku 2009 získal cenu agentúry Associated Press pre najlepšieho športovca roku.
Od roku 2021 sa presúva do IndyCar, aby sa pripojil k tímu Chip Ganassi Racing.
Žije v Charlotte, je ženatý s Chandrou Janwaya, majú dcéry Genevieve a Lydia. Spolu s manželkou vedie dobročinnú organizáciu "The Jimmie Johnson Foundation". Objavil sa v cameo roli vo filme "Herbie: Na plný plyn".

</doc>
<doc id="657512" url="https://sk.wikipedia.org/wiki?curid=657512" title="Kondák">
Kondák



</doc>
<doc id="657513" url="https://sk.wikipedia.org/wiki?curid=657513" title="Kontakion">
Kontakion



</doc>
<doc id="657514" url="https://sk.wikipedia.org/wiki?curid=657514" title="Styčná kancelária SR pre výskum a vývoj v Bruseli">
Styčná kancelária SR pre výskum a vývoj v Bruseli

Styčná kancelária SR pre výskum a vývoj v Bruseli - SLORD () bola vytvorená Ministerstvom školstva, vedy, výskumu a športu SR a Centrom vedecko-technických informácií SR v januári 2014. Kancelária sa zameriava na sledovanie a komunikáciu európskych politík a nástrojov na podporu výskumu, vývoja a inovácií s dôrazom na aktuálny rámcový program EÚ pre výskum a inovácie – Horizont Európa. Cieľom kancelárie je takisto zlepšovať a sprostredkovávať komunikáciu slovenskej výskumno-inovačnej komunity s európskymi a svetovými inštitúciami v oblasti výskumu, vývoja a inovácií a medzinárodnou výskumnou-inovačnou komunitou. Kancelária takisto koordinuje pilotný projekt vytvorenia neformálnej siete prorektorov a prorektoriek slovenských vysokých škôl s názvom ProEurópa.
Služby.
Styčná kancelária poskytuje nasledovné bezplatné služby:
Spolupráca.
Kancelária je členom neformálneho združenia styčných kancelárií pre výskum, vývoj a inovácie so sídlom v Bruseli - IGLO (Informal Group of RTD Liason Offices). Sieť má v súčasnosti 28 členov a jej cieľom je uľahčiť a posilniť interakciu, výmenu informácií a spoluprácu medzi jej členmi, ich národnými výskumnými systémami a európskymi inštitúciami v otázkach týkajúcich sa výskumu, vývoja a inovácií EÚ, najmä rámcových programov. V rokoch 2021 a 2022 kancelária SLORD spolu predsedala pracovnej skupine IGLO pre implementáciu rámcových programov.

</doc>
<doc id="657515" url="https://sk.wikipedia.org/wiki?curid=657515" title="Pagoda">
Pagoda

Pagoda (iné termíny pozri nižšie; , , , , , pchin-jin "ta," , ) je všeobecné označenie pre východoázijský orientálny alebo budhistických vežovitý chrám. Stavba je stupňovito sa zužujúca, ktorej rôzne typy možno vidieť najmä v Číne, Japonsku a Kórei. Vyvinula sa z indickej stúpy, slúži na uchovávanie posvätných ostatkov, každé poschodie má vybiehajúcu strechu. Stúpy sa vyvinuli do niekoľkých odlišných foriem v rôznych častiach Ázie. Pagoda mala pôvodne slúžiť rovnako k uchovávaniu ostatkov alebo iných cenných predmetov napríklad sútram. Ozdobný špic na vrchu strechy má pravdepodobne korene v hinduizme, ktorý predchádza budhizmu a taoizmu, v symboloch joni a lingam. Štýl stavby sa postupne stal podlhovastejším a valcovitejším, až kým horná časť nezískala zoštíhlený vežovitý vzhľad. Obvykle sú postavené v rámci chrámových komplexov alebo ich blízkosti. V rôznych krajinách majú rôznu podobu a výzdobu. Pagody sú viacposchodové štíhle veže v tvare štvorca alebo osemuholníka. Na vrchu sa nachádza špic s rozličným počtom kruhov. Niektoré pôdorysy napodobujú tvar mandaly. Stavby sú prevažne z dreva, kameňa a tehál. Tento typ stavby pravdepodobne pochádza z Nepálu, ktorý neskôr doniesli nepálski majstri do Číny, kde získala nové formy a rozšírila do ďalších krajín. Okrem náboženského využitia inšpirovali mnoho umelcov. Najstaršie a najvyššie boli postavené z dreva. Niektoré pagody boli pevné a nemali vôbec žiadny interiér. Ostatné boli duté a vo vnútri sa nachádzal malý oltár alebo malá pagoda. Neboli to obytné budovy a nemali podlahy alebo miestnosti. Interiér obsahuje len sériu schodísk, ktoré umožňujú návštevníkovi vystúpiť na hornú časť. Mnoho filipínskych zvoníc je veľmi ovplyvnených pagodami prostredníctvom čínskych pracovníkov najatých Španielmi.
Terminológia.
Tieto termíny sa používajú v niektorých krajinách, ako synonum slova pagoda. Môžu sa vzťahovať na iné náboženské štruktúry. V Barme,Thajsku alebo Indii môže tento výraz často splývať s označením stúpa. S výrazom dágoba sa môžme stretnúť v Indii a na Srí Lanke. Naopak vo Vietname a Kambodži je všeobecnejším pojmom označujúcim miesto uctievania, hoci pagoda nie je presným slovom na popísanie budhistickej viháry. V Číne označuje taoistickú svätyňu podobného typu.
Etymológia.
Termín pagoda je európske označenie pochádzajúce z 18.storočia, ktoré vzniklo skomolením Portugalcami. Slovo pochádza pravdepodobne preložením zo sankriského slova भगवत् ("bhagavat"). Preklad slova bol cez drávidské jazyky do portugalčiny, čo znamená posvätný a slávny. Ďalšia etymológia pagody pochádza zo sinhálskeho slova "dāgaba", ktoré je odvodené zo sanskritského "dhātugarbha" alebo pálijskeho slova "dhātugabbha" čo znamená schránka na relikvie. Ďalšou navrhovanou etymológiu je čínske slovo 八角塔 ("Pa-ťiao tcha"), ktoré označuje vežu s ôsmimi rohmi. Táto možnosť je posilnená s menom slávnej pagody, s ktorou sa stretlo mnoho raných európskych návštevníkov Číny, "Pcha-čou tcha" (čín. 琶洲 塔). Ďalšou navrhovanou etymológiou je perzské slovo "butkede" ("but" znamená idol a "kede" chrám alebo obydlie).
Opis.
Pagoda sa zvyčajne spája s budhistickým chrámovým komplexom, a preto sa zvyčajne nachádza vo východnej a juhovýchodnej Ázii, kde bol budhizmus dlho prevládajúcim náboženstvom. Štruktúra pagody vychádza zo stavby stúpy, kupolovitá mohyla, ktorá bola prvýkrát postavená v starovekej Indii. Spočiatku tieto stavby symbolizovali posvätné hory a slúžili na uchovávanie relikvií alebo pozostatkov svätcov a kráľov. Vyvinuli sa do niekoľkých odlišných foriem v rôznych častiach Ázie. Vrch zdobí špic ktorý má pravdepodobne korene v hinduizme a predchádza budhizmu a taoizmu (symbol joni a lingam). Štýl stavby sa postupne stal podlhovastejším a valcovitejším, až kým horná časť nezískala zoštíhlený vežovitý vzhľad.
Tento tvar stúpy prijal budhizmus ako vhodnú formu schránky na relikvie. V Číne sa pre tento účel sformovala malá podzemná stavba známa ako dračí palác alebo dračia jaskyňa, ktorá sa skladá hlavne z miestnosti obloženej tehlami alebo kameňmi. Táto stavba bola niekedy zdobená nástennými maľbami, obsahovala nádobu, do ktorej boli uložené relikvie a pohrebné predmety. Nádoba v ktorom boli uložené posvätné predmety, bol obvykle umiestnený v jednej alebo dokonca niekoľkých väčších nádobách. Toto miesto bolo zakryté základňou pagody. S vývojom typu konštrukcie sa základňa stala komplikovanejšou a nakoniec mala podobu podstavca. Tie boli v neskorších obdobiach často bohato zdobené. S rastom a rozvojom obchodu a obchodných záujmov, po zemi aj po mori, sa rozšírili aj budhistické misie. Nasledoval proces, ktorý je známy ako indianizácia ďalších oblastí Ázie. V Barme, Thajsku, Kambodži a Laose získala pagoda pyramídový alebo kužeľovitý tvar a v Číne, Kórei a Japonsku sa vyvinula do podoby veže, ktorá predstavuje najznámejšiu formu pagody. Vysoká veža pozostávajúca z vertikálneho opakovania základne. Jednotlivé štýly sa stávajú typickými pre daný región. Napríklad v Japonsku je päťposchodová pagoda bežná, pričom každý poschodie predstavuje jeden z piatich prvkov: zem, voda, oheň, vietor a prázdnota (obloha, nebo). Špic na vrchu je tiež rozdelený do piatich častí. Tvar poschodí sa líši; môžu byť kruhové, štvorcové alebo mnohouholníkové. Každé poschodie vo východoázijskej pagode má svoju vlastnú vyčnievajúcu hranu strechy. Všeobecne je pagoda určená predovšetkým ako chrám.
Jedna z najstarších dochovaných čínskych pagod je v kláštore Sung-jüe na hore Sung-šan v provincii Che-nan. Je to dvanásťuholníková kamenná stavba postavená počas dynastie Pej-wej v období šiestich dynastií. Chrám Hórjúdži v prefektúre Nara v Japonsku, prestavaný po požiari v roku 670, je súčasťou skupiny budhistických pamiatok v tejto oblasti. V roku 1993 bol zapísaný do zoznamu svetového dedičstva UNESCO. Medzi zvlášť známe pagody juhovýchodnej Ázie patria Zlatá pagoda v Rangúne (Barma), "Phra Pathom Chedi" v Nakhon Pathom (Thajsko), Strieborná pagoda (oficiálne "Wat Preah Keo Morokat") v Phnom Pénh (Kambodža) a "Pha That Luang" vo Vientiane a Laose.

</doc>
<doc id="657516" url="https://sk.wikipedia.org/wiki?curid=657516" title="Roman Sladkopevec">
Roman Sladkopevec

Svätý Roman Sladkopevec (iné mená pozri nižšie ;* okolo 485/490, Emesa† po 555/okolo 560/do 565, Konštantínopol) bol byzantský klerik a hymnograf zo Sýrie. Podľa niektorých názorov mal možno židovský pôvod. Je považovaný za najvýznamnejšieho byzantského básnika a býva označovaný aj ako kresťanský Pindaros. Je mu pripisovaný hymnus Akatist ako aj autorstvo viac než tisícich hymnov. Bol vynálezcom kontakionu. Pravoslávnou a Katolíckou cirkvou je uctievaný ako svätý, jeho sviatok sa slávi 1. októbra.
Životopis.
Roman pochádzal z byzantskej Sýrie, z mesta Emesa (dnešný Homs). Jeho predkovia boli možno židovského pôvodu. V mladosti slúžil ako diakon v Beryte (dnešný Bejrút), kde sa oboznámil s umením literatúry. Za vlády Anastázia I. odišiel do Konštantínopola, kde ako kňaz pôsobil v Chráme Matky Božej v Kyru. Tam sa mu mala v sne zjaviť Bohorodička, pod ktorej vnuknutím začal písať. O jeho ďalšom živote sa nič nevie. 
Autoritou pre Romanov život a je správa v "Menaione" za október. Okrem tejto pasáže existujú len strohé zmienky o jeho mene. Jedna sa nachádza u básnika svätého Germana z 8. storočia a jedna v Sude. V neskoršom období v stredoveku jeho význam vytlačili iní byzantskí hymnografi. Až do 20. storočia nebolo zrejmé, či Roman žil za čias cisára Anastázia I. (491 518) alebo Anastázia II. (713716). Otázku sa podarilo vyriešiť v roku 1905, keď bol objavený pôvodný grécky text zázrakov svätého Artemia, v ktorom sa hovorí o zázraku, ktorý sa stal za cisára Héraklea (610641) v prospech mladého muža, ktorý spieval Romanove hymny.
Dielo.
Roman mal pod inšpiráciou Matky Božej vytvoriť viac ako tisíc diel. Dodnes sa zachovalo 85 hymnov (kontakiov) podpísaných jeho menom, pričom 59 z nich je zrejme autentických. Jeho hymny sú v podstate homíliami. Spracováva v nich námety z Biblie i námety cirkevných sviatkov. Pripisovaný mu je aj hymnus Akatist, no toto dielo býva pripisované aj iným osobnostiam byzantskej hymnografie (Geórgios Pisides, patriarcha Fótios či Germanos. Romanovo dielo bolo vysoko cenené, okrem (spochybňovaného) Akatistu sa však nestalo súčasťou byzantskej (a teda východnej) liturgie.
Medzi významné diela patria napr. vianočné hymny (napr. "He parthenos semeron" - Dnes Panna porodí), "Súdny deň" a "Máriin nárek pod krížom". Zvláštne miesto v jeho diele má hymnus "O zemetrasení a ohni", v ktorom popísal povstanie Niká a v ktorom vyjadril pochvalu cisárovi Justiniánovi. Justiniána vykreslil ako nového Šalamúna, ktorý znovu vystaval Chrám Hagia Sofia.
Z prepracovanosti jeho hymnov vyplýva, že Roman zrejme adaptoval staršie sýrske predlohy. Okrem Písma sú jeho zdrojmi životy mučeníkov, grécka homiletická literatúra a v básne Efréma Sýrskeho. Uvažuje sa aj o rozsahu vplyvu Taciánovho Diatessarónu. Romanova teológia je ortodoxná. Jeho jazyk je jednoduchý a tonika odlišná od klasického helénskeho metru. Kompozícia jeho diel je strohá, obsahuje refrény. Písal v koiné a využíval aj ľudové prvky. Diela často dosahujú chvíle vysokej lyriky a intenzívnej účasti. Štýlovo tak je jeho dielo výrazom odklonu literatúry od antiky k stredovekej kultúre.

</doc>
<doc id="657517" url="https://sk.wikipedia.org/wiki?curid=657517" title="Roman Melodós">
Roman Melodós



</doc>
<doc id="657518" url="https://sk.wikipedia.org/wiki?curid=657518" title="Romanos Melodos">
Romanos Melodos



</doc>
<doc id="657519" url="https://sk.wikipedia.org/wiki?curid=657519" title="Romanus Melodus">
Romanus Melodus



</doc>
<doc id="657520" url="https://sk.wikipedia.org/wiki?curid=657520" title="Rómanos Melódos">
Rómanos Melódos



</doc>
<doc id="657522" url="https://sk.wikipedia.org/wiki?curid=657522" title="Houghova transformácia">
Houghova transformácia

Houghova transformácia () je technika spracovania obrazu, ktorá sa používa na detekciu jednoduchých objektov v obraze ako sú priamky, kružnice, elipsy atď. Pri implementácii je nutné poznať analytický popis tvaru hľadaného objektu. Používa sa predovšetkým na segmentáciu objektov, ktorých hranice sa dajú popísať jednoduchými krivkami. Hlavnou výhodou tejto metódy je robustnosť voči nepravidelnostiam a porušeniu hľadanej krivky.
Teória.
Základný koncept ktorý je pri Houghovej transformácii využívaný pri hľadaní priamok je princíp duality. Bod formula_1 môže byť definovaný 2 koordinátmi (x, y) alebo priamkami, ktoré cez neho prechádzajú. Množina kolineárnych bodov formula_2 (body, ktoré ležia na jednej priamke), potom môže byť určená množinou priamok, ale existuje len 1, ktorá obsahuje všetky body formula_2. Môžeme teda povedať že bod môže byť definovaný množinou priamok a priamka definovaná množinou bodov. Houghova transformácia využíva normálový tvar priamky. Normálovú rovnicu priamky je možné zapísať ako:
formula_4
kde formula_5 predstavuje vzdialenosť priamky od počiatku súradnicovej sústavy a formula_6 je veľkosť uhlu medzi normálou a osou x.
Hodnoty formula_7 a formula_8 sú v tomto prípade známe a formula_5 a formula_6 sú neznáme. Ak dosadíme známe hodnoty formula_7, formula_8 a iterujeme hodnotu formula_6 na intervale formula_14, v súradnicovej sústave formula_15 sa nám zakreslí krivka. Bod je teda možné v priestore parametrov  formula_15 (inak aj Houghovom priestore) reprezentovať ako krivku. Na nasledujúcom obrázku môžeme vidieť ako sa bod (vľavo) zobrazí na krivku v Houghovom prisetore (vpravo).
Pri zobrazení kolineárnych bodov v Houghovom priestore vidíme že, krivky sa pretínajú v jednom bode. Tento bod svojimi koordinátmi formula_15 určuje priamku v priestore bodov.
Implementácia.
Houghova transformácia je implementovaná kvantizáciou Houghovho priestoru do konečných intervalov. Ide o rozdelenie diskrétneho priestoru na úseky alebo bunky, ktoré tvoria akumulátor. Akumulátor si môžeme predstaviť ako maticu, ktorej počet rozmerov sa rovná počtu hľadaných parametrov. V prípade priamky sú to 2. Akumulátor je na začiatku naplnený samými nulami. Pre každý bod z priestoru (x, y) sa potom inkrementuje hodnota v bunkách akumulátoru, ktoré predstavujú priamky prechádzajúce daným bodom. V akumulátore sa následne hľadajú lokálne maximá, ktoré veľmi pravdepodobne predstavujú hľadané priamky. Existuje viacero metód, ktorými je možné maximá hľadať.
Algoritmus na detegovanie čiar môžeme rozdeliť do týchto krokov:
Príklad.
Pre každý z 3 bodov sa vytvoria priamky pod rôznymi uhlami. V prípade tohto príkladu je to pre jednoduchosť len 5 uhlov. Pre každú priamku sa vypočíta jej vzdialenosť od počiatku formula_5. Pre daný uhol formula_6 a vzdialenosť formula_5 sa následne zvýši hodnota o 1 v prislúchajúcej bunke akumulátoru.
Akumulátor by mohol vyzerať takto (vypočítané hodnoty r sú zaokrúhlené k najbližšej hodnote v akumulátore):
Vidíme že maximum (3) sa nachádza v bunke (400,60). Našli sme priamku, ktorá leží najbližšie všetkým trom bodom. Priamka má uhol formula_6 = 60° a vzdialenosť od počiatku r = 400. (Akumulátor pre jednoduchosť obsahuje široké intervaly uhlov a vzdialeností, pre nájdenie presnejšej priamky je potrebný väčší akumulátor s malými intervalmi.)

</doc>
<doc id="657553" url="https://sk.wikipedia.org/wiki?curid=657553" title="Barack Hussein Obama II">
Barack Hussein Obama II



</doc>
<doc id="657554" url="https://sk.wikipedia.org/wiki?curid=657554" title="John Sidney McCain III">
John Sidney McCain III



</doc>
<doc id="657559" url="https://sk.wikipedia.org/wiki?curid=657559" title="Mária Pietrová">
Mária Pietrová

Mária Pietrová, rodená "Ivanková", (* 4. január 1879, Martin† 24. júl 1956, Martin) bola slovenská ochotnícka herečka, režisérka a organizátorka kultúrneho života v Martine. V rokoch 19431948 bola tiež poslednou predsedníčkou spolku Živena.
Biografia.
Narodila sa ako Mária Ivanková 4. januára 1879 v Martine v rodine, ktorá patrila do staršieho turčianskeho zemianskeho rodu. V rokoch 1894 až 1937 bola významnou členkou Slovenského spevokolu v Martine, kde pôsobila nielen ako herečka, ale aj ako podpredsedníčka (v rokoch 19341942). Stvárnila okolo 80 postáv a aktívne sa podieľala na dramaturgickej činnosti súboru. Spočiatku v hrách stvárňovala vedľajšie postavy vo veselohrách (napr. „Ženský zákon“), ale neskôr vynikla aj ako herecká predstaviteľka výrazných ženských postáv, často tragických hrdiniek, v slovenských a českých dielach realistickej drámy (napr. v hre „Hájnikova žena“).
Po roku 1914 pracovala ako pisárka, neskôr majiteľka trafiky a redaktorka periodika Národný hlásnik. Venovala sa aj prekladateľstvu, prekladala divadelné hry a krátke skeče zo srbčiny, češtiny, nemčiny, maďarčiny a ruštiny. Písala tiež literárne črty a spomienkové články o slovenských národných dejateľoch, ktoré boli uverejňované najmä v Národných novinách a v Dennici. Jej spomienky na divadelné pôsobenie vychádzali na pokračovanie v rokoch 19251926 v časopise "Ochotník".
Od roku 1921 pôsobila ako členka komisie pre posudzovanie hereckých adeptov do ansámblu Slovenského národného divadla. Pôsobila tiež ako prvá podpredsedníčka Slovenského spevokolu (v rokoch 19201930 a 19341942). Od roku 1934 bola jeho čestnou členkou.
Ako režisérka pripravila prvú inscenáciu hry J. Gregora Tajovského „Sokolská rodina“ (1937), úrady ju však zakázali.
Mária Pietrová bola aj členkou slovenského ženského spolku "Živeny", v rokoch 19451948 bola poslednou predsedníčkou spolku. V tomto postavení organizovala verejné prednášky, často vzdelávacieho charakteru, divadelné predstavenia a tiež augustové matičné slávnosti.
V matkiných hereckých šľapajach pokračovala jej dcéra Naďa Hejná.
Zomrela 24. júla 1956 v rodnom Martine a bola pochovaná na Národnom cintoríne v Martine.
Ocenenia.
V roku 1943 bola ako vôbec prvá herečka v dejinách ochotníckeho divadla "Družstvom SND" (predchodca Slovenského národného divadla) vyznamenaná „Dramatickou cenou Jána Cablka“.

</doc>
<doc id="657561" url="https://sk.wikipedia.org/wiki?curid=657561" title="Mária Bellová">
Mária Bellová

MUDr. Mária Bellová (* 10. november 1885, Liptovský Svätý Peter – † 20. november 1973, Príbovce) bola slovenská lekárka ftizeologička, ktorá sa venovala hlavne liečbe detskej tuberkulózy (tbc) a je známa aj ako historicky prvá slovenská lekárka. Jej dlhodobým a najvýznamnejším pôsobiskom bol Ústav pre tuberkulózne deti v Dolnom Smokovci (dnes, resp. od roku 2004 Národný ústav detskej tuberkulózy a respiračných chorôb).
Život.
Detstvo a štúdium.
Narodila sa ako piate zo siedmich detí v rodine Jany Bellovej, rod. Karlovskej (* ?† 1904) a evanjelického farára, publicistu a kultúrneho pracovníka Štefana Bellu (* 1844† 1909). Jedným z jej súrodencov bol Štefan Vladimír Bella (* 1880† 1952), ktorý sa stal profesorom vodného staviteľstva a patril k popredným európskym odborníkom v oblasti melioračných stavieb. Jej ďalší brat Igor (* 1901† ?) absolvoval evanjelickú teológiu, sestra Oľga (* 1878† ?) sa stala učiteľkou, Želmíra (* 1882† ?) poštovou úradníčkou a Natália (* 1888† ?) študovala na konzervatóriu, no zomrela ešte pred jeho dokončením.
Navštevovala dievčenskú školu v Pančeve a meštiansku školu v Liptovskom Mikuláši, následne v rokoch 19011905 absolvovala externé štúdium Evanjelickom lýceu v Banskej Štiavnici. Po zmaturovaní nastúpila na lekársku fakultu Budapeštianskej univerzity, kde bola najskôr mimoriadnou (19051906) a vzápätí riadnou poslucháčkou (19061910), pričom v roku 1911 spromovala a získala titul doktorky všeobecného lekárstva. Ako súčasť svojej prípravy na lekársku dráhu v rokoch 19111912 absolvovala študijné pobyty v Berlíne, Paríži a v Bruseli. V rámci promočnej praxe pracovala ako praktikantka na psychiatrickom oddelení nemocnice v Pécsi (1910) a potom krátko v Trenčíne.
Lekárska kariéra.
Od roku 1913 bolo jej pôsobiskom chirurgické oddelenie nemocnice v Târgu Mureși v Sedmohradsku, vtedajšej súčasti Rakúsko-Uhorska, kde zotrvala ako vojenská lekárka počas prvej svetovej vojny (19141918) a vzápätí v rokoch 19181921 ako primárka detského oddelenia.
V roku 1921 sa vrátila do vlasti, Československa, kde nastúpila do funkcie sekundárnej lekárky chirurgického oddelenia nemocnice v Košiciach. Na tejto pozícii zotrvala do roku 1925, kedy sa jej novým pôsobiskom stal Ústav pre tuberkulózne deti v Dolnom Smokovci, v ktorom pôsobila až do roku 1957, najskôr ako „radová“ lekárka, následne ako primárka. Ako lekárka ftizeologička skúmala nové dietetické a hygienické metódy liečenia tbc, využitie liečivých bylín pri liečbe tbc kože a i., pričom vo svojej liečebnej praxi dosahovala mimoriadne dobré výsledky. Podieľala sa tiež na výchove a vzdelávaní zdravotníckeho personálu a osvetovej činnosti (organizovala prednášky o prevencii tbc, ochrane detí v rizikovom prostredí a pod.). V roku 1955 získala za svoje zásluhy Rad práce.
V roku 1957 odišla do starobného dôchodku.

</doc>
<doc id="657569" url="https://sk.wikipedia.org/wiki?curid=657569" title="Ftizeológ">
Ftizeológ



</doc>
<doc id="657570" url="https://sk.wikipedia.org/wiki?curid=657570" title="Ftizeologička">
Ftizeologička



</doc>
<doc id="657573" url="https://sk.wikipedia.org/wiki?curid=657573" title="Margita Pauliny-Tóthová">
Margita Pauliny-Tóthová

Margita Pauliny-Tóthová (* 6. júl 1873, Ružomberok† 22. október 1948, Martin) bola slovenská prekladateľka a prozaička.
Životopis.
Jej rodičmi boli Ján Milec a Oľga Makovická. Študovala súkromne na ženských školách v Nemecku, kde si osvojila znalosť viacerých cudzích jazykov (nemčiny, angličtiny, francúzštiny). Navštevovala aj školu mníšok rádu vincentiek v Žiline, kde však výuka prebiehala po maďarsky. Neskôr absolvovala niekoľko prázdninových pobytov v Anglicku a Škótsku v rodinách svojich spolužiačok.
Od roku 1906 pracovala ako úradníčka Tatra banky v Martine, po roku 1918 ako úradníčka štátnej správy. Bola úradnou prekladateľkou a tlmočníčkou. Priekopníčka ženského hnutia venovala veľkú časť svojho života vzdelávaniu slovenských žien.
Literárnej tvorbe sa začala venovať na podnet Jozefa Škultétyho. Písala hlavne črty a poviedky zo života detí a žien v manželstve ("Pastierča a iné poviedky", 1911 [publikované pod pseudonymom Anna Jánovská]). Prekladala hlavne z anglickej literatúry (R. Kipling - Z indických chrastí [neskôr pod názvom Kniha džungle], A. Conan Doyle, F. Montgomery a i.), preložila tiež poviedku Bjørnstjerne Bjørnsona "Rybárča" (1908). Jej preklady vychádzali na pokračovanie v "Slovenských pohľadoch" a v Živene. Jej preklady sa vyznačovali kultivovaným štýlom a pestrosťou jazykových výrazov.
Ako publicistka pravidelne prispievala spravodajskými správami zo Slovenska a krátkymi poviedkami, najmä do slovensko-amerických novín. V 30. rokoch uverejňovala v "Živene", "Slovenských pohľadoch" a v "Národných novinách" spomienkové črty na významné osobnosti slovenského kultúrneho života, ako boli E. M. Šoltésová, P. V. Rovnianek, J. Škultéty, A. Z. Pietrová či O. Šoltésová.
Jej manželom bol národohospodár a politik Žigmund Pauliny-Tóth.

</doc>
<doc id="657576" url="https://sk.wikipedia.org/wiki?curid=657576" title="Hypertrofická kardiomyopatia">
Hypertrofická kardiomyopatia

Hypertrofická kardiomyopatia (HKMP) je vrodené ochorenie srdca pri ktorej sú komory srdca neobvykle zväčšené bez zjavnej príčiny (napríklad vysoký krvný tlak). Patrí medzi najčastejšie príčiny náhleho úmrtia športovcov a medzi najčastejšiu príčinu zástavy srdca u mladých jedincov. Pri HKMP srdce nedokáže kvôli zväčšeným oddielom srdca efektívne pumpovať krv do tela.
HKMP najčastejšie vzniká ako geneticky podmienené ochorenie pričom platí autosomálne dominantný typ dedenia, menej často môže vznikať aj ukladaním metabolitov.
Symptómy.
Symptómy HKMP sú rôzne, medzi najčastejšie patrí pocit únavy, bolesti na hrudi a ťažkosti s dýchaním, ktoré sú znakom nedostatočného prekrvenia. pri vzniku arytmií sa prejavuje pocit búšenia srdca, synkopa alebo pocit na odpadnutie. Symptómy vznikajú najčastejšie pri námahe pri oddychu sa zmiernia alebo vymiznú. Veľká časť jedincov s HKMP je bez príznakov a prvým príznakom môže byť až náhla srdcová smrť.

</doc>
<doc id="657577" url="https://sk.wikipedia.org/wiki?curid=657577" title="Viera Szathmáryová-Vlčková">
Viera Szathmáryová-Vlčková

Viera Szathmáryová-Vlčková (* 9. jún 1900, Praha – † 12. august 1966, Bratislava) bola slovenská spisovateľka a prekladateľka.
Životopis.
Jej otcom bol literárny historik Jaroslav Vlček. V rokoch 19111919 študovala na gymnáziu a následne v rokoch 19191923 literárnu históriu na Filozofickej fakulte Karlovej univerzity v Prahe. V rokoch 19231925 a 19281931 žila v Prahe, v rokoch 19251928 s manželom-diplomatom Ladislavom Szathmárym (* 1895 – † 1946) v Paríži, v rokoch 19311933 v Belehrade, v rokoch 19341936 vo Viedni, v rokoch 19361939 v Berlíne, od marca do septembra 1939 vo Varšave, v rokoch 19391940 v Paríži. V čase druhej svetovej vojny, konkrétne v rokoch 19401945 bola účasťou s československej politickej emigrácie v Londýne. Od mája do decembra 1945 žila v nórskom Oslo, v rokoch 19451948 opäť v Prahe, kde bola zamestnaná vo vydavateľstve "Melantrich". Od roku 1948 do roku 1966 žila v Bratislave.
Literárna činnosť.
Od polovice 20. rokov sa venovala literárnej tvorbe, najmä básnickej. V roku 1930 vydala básnickú zbierku "Ulice života". Básne intímno-reflexívneho charakteru, ako aj krátke prozaické útvary uverejňovala v Slovenských pohľadoch, Živene, Eláne a v ďalších. Poéziu publikovala v slovenčine i češtine. Výber z jej poézie vyšiel pod názvom "Verše" (1960). Vytvorila tiež spomienkovú knihu "Putování za svobodou" (1946).
Prekladala literárne a filozofické štúdie z francúzštiny do češtiny, neskôr beletriu z francúzskej a americkej literatúry. Po smrti otca pripravila druhé, rozšírene vydanie jeho syntézy "Dějin české literatury" (1931) a zostavila výber z jeho článkov pod názvom "Malá rukoväť literárno-historická" (1932). V rukopise zanechala spomienkovú prácu o otcovi Jaroslav Vlčkovi a vlastnej rodine. Do slovenčiny z angličtiny preložila diela H. Fasta, Th. Dreisera, S. Lewisa, J. Londona, D. Defoea, J. Swifta, Ch. Dickensa, W. Scotta a ďalších. Prekladala aj z francúzštiny (diela R. Descartesa, A. Mauroisa, P. H. D. Holbacha a ďalších). V Bratislave pôsobila ako lektorka anglickej literatúry vo vydavateľstvách "Pravda" a "Tatran".

</doc>
<doc id="657581" url="https://sk.wikipedia.org/wiki?curid=657581" title="Marta Grófová">
Marta Grófová

Marta Grófová (* 29. marec 1936, Komjatice† 7. február 1997, Bratislava) bola slovenská vedecká pracovníčka a onkologička.
Životopis.
V roku 1966 absolvovala štúdium na Chemickotechnologickej fakulte Slovenskej vysokej školy technickej v Bratislave. V 70. a 80. rokoch absolvovala viaceré zahraničné študijné pobyty, napr. v Dánsku, v USA, vo Švédsku a v Spojenom kráľovstve. V rokoch 19661997 pôsobila ako vedecká pracovníčka, neskôr sa stala vedúcou oddelenia vírusovej onkogenézy a vedeckou sekretárkou Ústavu experimentálnej onkológie SAV v Bratislave. Sústredila sa na štúdium podstaty mechanizmov premeny normálnej bunky na nádorovú. Okrem toho od klasickej retrovirológie prešla postupne cez modely vtáčích a zvieracích cicavčích buniek k výskumu ľudských nádorov. Pri svojom výskume používala klasické virologické experimentálne metódy, ale i moderné metódy molekulárnej mikrobiológie, imunológie, vrátane prípravy monoklonálnych protilátok, i charakterizáciu špecifických bielkovín zúčastňujúcich sa na transformácii buniek. V rámci toho skúmala tiež vírusové a bunkové gény. Jej vedecké výsledky obohatili súčasné poznávacie procesy mechanizmov nádorovej premeny. Zistila a charakterizovala nový D-typ retrovírusu. Venovala sa aj zakladaniu a podrobnej charakterizácii bunkových línií z ľudských nádorov, rozšírila základné poznatky o úlohe niektorých makromolekúl v modulácii rastu a proliferácie nádorových buniek v podmienkach "in vitro". Jej objavy boli publikované vo vyše 100 štúdiách v domácich i zahraničných odborných časopisoch a zborníkoch ako napríklad "Biológia", "Bratislavské lekárske listy", "Neoplasma" a.i. V rokoch 1983, 1985, 1987, 1996 sa podieľala na organizácii medzinárodných sympózií a konferencií. Bola tiež prezidentkou nadácie Výskum rakoviny a členkou Vedeckého kolégia SAV pre molekulárnu biológiu a genetiku, Výkonného výboru nevládnej organizácie Európska asociácia pre výskum rakoviny, od roku 1994 pôsobila ako hovorkyňa záhrebskej iniciatívy "The Zagreb Iniciative for the Central and East European Human Bank Network".

</doc>
<doc id="657582" url="https://sk.wikipedia.org/wiki?curid=657582" title="Andrea Olšovská">
Andrea Olšovská

Prof. JUDr. Mgr. Andrea Olšovská PhD. (* 4. január 1978, Malacky) je slovenská právnička, advokátka, vysokoškolská pedagogička a odborníčka na pracovné právo. V rokoch 20152023 pôsobila ako dekanka Právnickej fakulty Trnavskej univerzity v Trnave.
Životopis.
Narodila sa v roku 1978 v Malackách. V rokoch 1996 až 2001 študovala zároveň na dvoch fakultách odbory právo (Právnická fakulta Univerzity Komenského) a katolícka teológia (Rímskokatolícka cyrilometodská bohoslovecká fakulta Univerzity Komenského).
Od roku 2001 pôsobila na Trnavskej univerzite v Trnave a v advokátskej praxi. V roku 2002 absolvovala úspešne rigoróznu skúšku a obhajobu rigoróznej práce na Právnickej fakulte Trnavskej univerzity v Trnave. Ďalej sa venovala pracovnému právu, pričom v roku 2007 získala titul PhD. na Trnavskej univerzite. V roku 2011 získala titul docent v odbore pracovné právo.
Od roku 2014 je členkou Asociácie pracovného práva ("Labour Law Association"), kde bola zároveň predsedníčkou. Od roku 2016 pôsobila ako členka Komisie pre rekodifikáciu súkromného práva, od roku 2017 ako členka pracovnej skupiny pre súkromné právo SAK a ako Súdnou radou zvolená členka Disciplinárneho senátu. V roku 2018 iniciovala inauguračné konanie, inauguračnú prednášku niesla na tému "Pracovné právo a nové technológie". V roku 2019 bola prezidentom Andrejom Kiskom vymenovaná za profesorku v odbore pracovné právo. 
Od roku 2001 pôsobila aj ako pedagogička. V rokoch 20152023 pôsobila ako dekanka Právnickej fakulty Trnavskej univerzity v Trnave (na pozícii ju od novembra 2023 vystriedala Marianna Novotná). Publikovala taktiež odborné a vedecké práce zamerané na pracovnoprávnu problematiku, celkovo vyše 200 prác, z toho 25 monografií a viac ako 100 príspevkov v zborníkoch a časopisoch (stav k júlu 2020). Bola členkou niekoľkých riešiteľských kolektívov výskumných úloh pre Európsku komisiu či Ministerstvo práce, sociálnych vecí a rodiny SR. 
V roku 2020 bola Annou Zemanovou a Janou Žitňanskou navrhnutá za kandidátku na sudkyňu Ústavného súdu Slovenskej republiky. O post sudkyne sa uchádzala ako jediná žena, za kandidátov boli nakoniec parlamentom vybraní iní dvaja uchádzači. Sudcom ústavného súdu sa nakoniec stal Robert Šorl, ktorého za kandidáta, ako dekanka právnickej fakulty, navrhla práve Olšovská.
V roku 2023 kandidovala dvakrát do funkcie rektora Trnavskej univerzity v Trnave. Protikandidátom bol dekan Filozofickej fakulty Erik Hrnčiarik. Akademický senát ani po opakovanej voľbe rektora nezvolil.

</doc>
<doc id="657583" url="https://sk.wikipedia.org/wiki?curid=657583" title="Anna Daučíková">
Anna Daučíková

Anna Daučíková (* 18. august 1950) je slovenská výtvarníčka a vizuálna umelkyňa. Vo svojej umeleckej tvorbe sa venovala maľbe, fotografii, akčnému umeniu a performovaniu. Vytvorila sériu umeleckých inštalácií. V polovici 90. rokov sa naplno začala venovať videu. Je jednou z najvýznamnejších postáv slovenskej umeleckej scény a jej práce nadobudli uznanie i v zahraničí.
Životopis.
Počas rokov 19721978 študovala v Ateliéri Sklo odbor architektúra u docenta Václava Cíglera na Vysokej škole výtvarného umenia v Bratislave. Počas 80. rokov žila v Moskve, kde sa intenzívne venovala najmä štrukturálnej maľbe. Maľovala obrazy plné numerických vzorcov. V Moskve sa taktiež venovala fotografii, nafotila Čiernobiely fotografický súbor moskovsko-sovietskeho obdobia. Iba veľmi malá časť týchto fotografií bola vystavená. V roku 1991 sa vrátila späť na Slovensko a spoluzaložila prvý slovenský feministický časopis Aspekt.
Dielo.
V roku 1994 opustila maľbu a venovala sa umeleckým inštaláciám, performovaniu a nakoniec videu. Neskôr sa venovala výhradne len tejto oblasti. Jej práca je ovplyvnená nielen jej sexuálnou orientáciou, ale taktiež aj genderovou tematikou. Precízne pracuje s priestorom, jasne a s presnosťou formuluje témy, časťou ktorých je veľmi často otázka homosexuality. Venuje sa telu, telesnosti a stvárňuje sexuálne túžby. Jej poňatie „Politického tela“ je ľudské telo vnímané nielen svojou telesnosťou, ale v komplexe kultúrnych a civilizačných súvislostí.
Práve uvažovaním o sebe a svojej sexualite hľadá svoje miesto v spoločnosti. Otázka vlastnej identity je hlavnou tematikou. Umelkyňa je presvedčená, že sexualita si má uchovať svoju výnimočnosť. Veľmi dobre si uvedomuje a taktiež sa snaží, aby jej tvorba nebola označovaná ako obscénna. Pri svojej videotvorbe nemusí prvoplánovo ukazovať telo, ale prostredníctvom využitých zvukových a hmatových prostriedkov dokáže vizualizovať túžbu. Sama sa označuje za „príznakovú umelkyňu“. Výstavy navštevuje iba sporadicky.
Obraz považuje za základ výtvarného umenia a práve video je podľa jej vnímania obraz v pohybe. Veci neponíma v znakových formách, ale naopak, preferuje celé obrazy a hlavne proces ich tvorby. Jej umenie obsahuje miesto a čas. Pre prezentáciu potrebuje diváka, bez divákov neexistuje.
Od roku 1999 sa venuje i pedagogickej činnosti nielen na bratislavskej Vysokej škole výtvarného umenia, kde vedie ateliér videa a multimediálnej tvorby, ale prostredníctvom svojich nových pedagogických metód školí od roku 2001 mladých výtvarníkov na pražskej AVU.
Je presvedčenou feministkou a jej tvorba je súčasťou zbierok Slovenskej národnej galérie v Bratislave.

</doc>
<doc id="657589" url="https://sk.wikipedia.org/wiki?curid=657589" title="Záujmové združenie žien Aspekt">
Záujmové združenie žien Aspekt

Záujmové združenie žien Aspekt je občianske združenie na Slovensku, založené v roku 1993 Je prvou feministickou organizáciou na Slovensku.
Dejiny.
Organizácia bola založená v roku 1993. V tomto roku vyšlo aj prvé číslo feministického kultúrneho časopisu Aspekt, ktorý bol prvým feministickým časopisom v bývalom Československu a od roku 2004 pokračuje v online priestore ako webzin ASPEKTin. ASPEKT sa od svojho začiatku zameriava na rodové scitlivovanie spoločnosti, otvára a prehlbuje rozmanité témy dotýkajúce sa rodovej rovnosti a života žien, uplatňuje kritickú feministickú perspektívu v uvažovaní o spoločenských, politických aj umeleckých témach. ASPEKT vydáva knihy, prevádzkuje knižnicu, poskytuje odborné konzultácie, organizuje kultúrne, odborné a popularizačné podujatia, spravuje feministický webzin ASPEKTin, ako aj online Glosár rodovej terminológie a webstránku venujúcu sa rodovo kompetentnej výchove ruzovyamodrysvet.sk.
Spoluzakladateľkami ASPEKTU sú spisovateľka a prekladateľka Jana Juráňová, nositeľka štátneho vyznamenania Rad Ľudovíta Štúra I. triedy za mimoriadne zásluhy o rozvoj demokracie, o ochranu ľudských práv a slobôd a o rozvoj literárnej činnosti, a literárna vedkyňa, prekladateľka Jana Cviková, jedna zo žien, ktoré boli nominované na Nobelovu cenu mieru v rámci medzinárodného projektu 1 000 žien pre Nobelovu cenu mieru 2005.
Knižná edícia ASPEKT.
Knižná edícia ASPEKTU vychádza od roku 1996. Sprístupňuje témy, ktoré sa venujú rodovým vzťahom a rôznym aspektom života žien ako starnutie, mýtus krásy, materstvo či starostlivosť. Z kritickej feministickej perspektívy nasvecuje dôležité spoločenské a politické témy ako migrácia, deľba práce, ekonomická spravodlivosť, politická subjektivita a pod. Publikuje pôvodnú slovenskú aj prekladovú beletriu, knižky pre deti, mládež aj dospelých, odborné práce. 
Štrnásť titulov Knižnej edície ASPEKT sa dostalo do finálovej desiatky prestížnej literárnej ceny Anasoft litera. Za knihu "Jednorožce" si autorka Barbora Hrínová odniesla Anasoft litera 2021 aj Cenu René. V roku 2025 vyhrala cenu Anasoft litera kniha "56, či?" autorky Alexandry Salmely.
Knižnica organizácie ASPEKT.
Knižnica, ktorú prevádzkuje organizácia Aspekt sa zameriava na publikáciu, predaj a vypožičiavanie kníh, brožúr, plagátov, periodík a audiovizuálnych dokumentov s feministickou a rodovou tematikou. Všetky tieto dokumenty sú ponúkané v rôznych jazykoch ako slovenčina, čeština, angličtina, poľština, alebo nemčina a rozoberajú rodové a feministické aspekty naprieč rôznymi vedeckými disciplínami.

</doc>
<doc id="657593" url="https://sk.wikipedia.org/wiki?curid=657593" title="Možnosť voľby">
Možnosť voľby

Možnosť voľby je slovenské občianske združenie, feministická mimovládna organizácia, ktorej proklamovaným cieľom je zachovať súčasný štandard reprodukčných práv žien na Slovensku (medzi ktoré združenie zaraďuje aj právnu úpravu interrupcií), spolupracovať na eliminácii násilia páchaného na ženách, upozorňovať na všetky formy diskriminácie žien a iniciovať ich nápravu a presadzovať princípy rodovej rovnosti a diverzity vo verejných politikách. Zasadzuje sa o dodržiavanie ľudských práv, hlavne žien a detí
 a bojuje proti diskriminácii žien.
Organizácia vznikla 26. apríla 2001 a sídli na Medenej ulici 101/5 v Bratislave – mestskej časti Staré Mesto. Od 7. decembra 2017 je predsedníčkou združenia politologička Adriana Mesochoritisová (* 1975).
Činnosť.
Iniciatíva Možnosť voľby vznikla „ako protireakcia na snahy KDH o zákaz interrupcií na Slovensku a následné podanie na Ústavný súd vo veci rozporu tzv. Interrupčného zákona s Ústavou SR.“ Jedna z iniciátoriek Iniciatívy Možnosť voľby bola Oľga Pietruchová, ktorá bola od roku 2001 predsedníčkou združenia. V roku 2001 spolu s ďalšími šiestimi feministickými organizáciami spoluorganizovalo celonárodnú kampaň o násilí na ženách nazvanú „Piata žena“. Jej druhý ročník prebehol v roku 2002. Kampaň bola realizovaná len pomocou nezávislých domácich a zahraničných darcov. V roku 2007 Ministerstvo práce, sociálnych vecí a rodiny pripravilo prvú vládnu kampaň na túto tému v spolupráci s mimovládnymi organizáciami kampane Piata žena.
V roku 2003 združenie kritizovalo postup pri pojednávaní podnetu KDH o súlade Interrupčného zákona s Ústavou na Ústavnom súde. KDH zastupoval vtedajší minister spravodlivosti (Daniel Lipšic) a KDH tiež z pozície predsedu NR SR (Pavol Hrušovský) určilo Miroslava Ábelovského ako zástupcu parlamentu. Oľga Pietruchová kritizovala aj fakt, že o ženskej téme ako je interrupcia bude rozhodovať najmä muži, okrem zastupiteľov dvoch strán bola z trinástich sudcov len jedna žena.
Predstaviteľky združenia oponovali poslaneckým návrhom na zúženie podmienok pre interrupcie v rokoch 2007 a 2020.
Predsedníčka Adriana Mesochoritisová je podpredsedníčka Výboru pre rodovú rovnosť Rady vlády Slovenskej republiky pre ľudské práva, národnostné menšiny a rodovú rovnosť. Pri rokovaní v júni 2015 navrhla, aby Výbor pre rodovú rovnosť podporil výzvu na urýchlenie procesu ratifikácie a implementácie Istanbulského dohovoru. Výbor následne výzvu podporil.
V roku 2016 združenie spoluorganizovalo Vzdelávaciu kampaň „PRVÁ“. Cieľom kampane bolo "„vzbudiť záujem študentov a študentiek, pedagogických profesií o významné ženské osobnosti slovenskej histórie, ktoré popri mužských postavách stále zostávajú v tieni“". V roku 2018 bolo súčasťou hromadnej pripomienky skupiny mimovládnych organizácií a niektorých členiek a členov Rady vlády SR pre ľudské práva, národnostné menšiny a rodovú rovnosť k Súhrnnej správe o stave rodovej rovnosti na Slovensku za rok 2017 predloženej na základe uznesenie vlády SR č. 337/2014 z 9. júla 2014.
Združenie podporilo iniciatívu Životné partnerstvo.
Združenie je partnerskou organizáciou Centra rodových štúdií Filozofickej fakulty Univerzity Komenského.
Financovanie.
Súčasť finančných príjmov združenia predstavujú dotácie na podporu rodovej rovnosti, poskytované Ministerstvom práce, sociálnych vecí a rodiny Slovenskej republiky (MPSVR SR) v súlade s § 9a zákona č. 544/2010 Z. z. o dotáciách v pôsobnosti MPSVR SR v znení neskorších predpisov a dotácie na podporu ľudských práv, resp. na presadzovanie, podporu a ochranu ľudských práv a slobôd a na predchádzanie všetkým formám diskriminácie, rasizmu, xenofóbie, antisemitizmu a ostatným prejavom intolerancie, poskytované Ministerstvom spravodlivosti Slovenskej republiky (MS SR) v súlade so zákonom č. 302/2016 Z. z. o o poskytovaní dotácií v pôsobnosti Ministerstva spravodlivosti Slovenskej republiky.
Podpora od MPSVR SR.
Na rok 2020 združenie požiadalo o dotáciu vo výške 18 000 €, ktorej ale nebolo vyhovené "„z dôvodu spoločensko sociálnej situácie a limitu finančných prostriedkov“". Podobne obstáli aj iné organizácie s podobným zameraním a ideovým vymedzením (Záujmové združenie žien Aspekt, Aliancia žien Slovenska a i.), zatiaľ čo podporu dostali Fórum života (8 200,00), Poradňa Alexis (4 700,00) a Únia materských centier (8 400,00), pričom prvé dve z nich boli charakterizované ako „prolife“ organizácie.

</doc>
<doc id="657599" url="https://sk.wikipedia.org/wiki?curid=657599" title="CHEOPS (družica)">
CHEOPS (družica)

CHEOPS (z ) je kozmické observatórium, prvý teleskop, ktorý sa zameriava na analýzu astronomických prechodov využitím fotometrie s vysokou presnosťou na pozorovanie najjasnejších hviezd nočnej oblohy, u ktorých je potvrdená prítomnosť exoplanét. Hlavnou úlohou teleskopu patriacemu do programu "Cosmic Vision" Európskej vesmírnej agentúry bude meranie priemernej hustoty Superzemí a Minineptúnov s bezprecedentnou úrovňou detailu. Jeho pozorovania umožnia stanoviť vzťah medzi hmotnosťou a rozmerom planét a určiť hranicu, ktorá delí terestriálne planéty od plynných obrov.
Tento projekt bol vybraný spomedzi dvadsiatich šiestich kandidátov v piatok 19. októbra 2012 a k dispozícii bude mať rozpočet v hodnote 50 miliónov eur. Štart bol plánovaný na záver roku 2017, ale vzhľadom na rôzne okolnosti bolo jeho vyslanie do vesmíru odložené na záver roka 2019 na palube rakety Sojuz. Vzhľadom na niekoľko zdržaní oznámených spoločnosťou Arianespace, zodpovednou za vypustenie rakety, bol štart plánovaný na 17. december o 9:54 (CET) z Guyanského strediska pre vesmír v Kourou vo Francúzskej Guyane. Po ďalšom odložení z dôvodu zistených problémov s raketou Soyuz počas jednej zo softérových kontrol hodinu a dvadsaťpäť minút pred odletom, kvôli ktorým sa štart posunul o 24 hodín, družica úspešne odštartovala o 9:54 (CET) 18. decembra 2019.
Opis.
Rovnako ako družica Kepler bude CHEOPS pozorovať astronomické prechody a zbierať informácie, keď zo svojej perspektívy zachytí planetárne teleso prechádzajúce popred materskú hviezdu. Avšak zatiaľ čo Kepler pozoruje 150 000 hviezd v pátraní po nových planétach, CHEOPS sa zameria na každú hviezdu samostatne a na už známe exoplanéty. Dokáže sa nasmerovať na prakticky ktorúkoľvek časť oblohy a na odmeranie presných rozmerov planetárnych telies známej hmotnosti medzi 1 až 20 M⊕ využije fotometriu s vysokou presnosťou. Týmto spôsobom bude schopný zistiť ich vnútorné zloženie, poskytnúť relevantné informácie o ich vzniku a stanoviť hlavné ciele budúcej generácie pozemských a orbitálnych teleskopov.
CHEOPS bude prvou zo série malých misií Vedeckého programu Európskej vesmírnej agentúry, ktorá sa bude skladať z vysokošpecializovaných rýchlo vyvinutých družíc určených na podporu pri úlohách vykonávaných väčšími projektmi. 19. októbra 2012 bola vybratá spomedzi dvadsiatich šiestich návrhov a o osemnásť mesiacov neskôr, vo februári 2014, bola zahrnutá do Vedeckého programu. Misia prebieha v spolupráci s Bernskou univerzitou, Švajčiarskym vesmírnym úradom (SSO) a oddelením švajčiarskej Agentúry pre vzdelávanie, výskum a inovácie (SERI). Na projekte spolupracuje celkovo 11 členských štátov ESA, ktoré majú zastúpenie vo Vedeckom programe CHEOPS. Družica bude postavená v Španielsku spoločnosťou Airbus Defence and Space.
Vlastnosti.
Družica má tvar pravidelného šesťuholníka s rozmermi približne 1,5 metra na dĺžku, šírku a výšku. Jej základom je platforma SeoSat. Teleskop, vyvinutý Bernskou univerzitou, je vybavený teleskopom so systémom Ritchey-Chrétien stredných rozmerov s 30 centimetrovou apertúrou a dĺžkou 1,2 metra a je umiestnený na pevnej optickej lavici. CCD snímač družice CHEOPS bude pracovať vo viditeľných vlnových dĺžkach medzi 400 a 1100 nm, s citlivosťou schopnou zachytiť exoplanétu veľkosti podobnej Zemi obiehajúcej okolo hviezdy s 0,9 M☉ na 60-dňovej obežnej dráhe.
Solárne panely umiestnené na slnečnom štíte, ktorý bude chrániť kryt chladiča a detektor pred slnečným žiarením, budú poskytovať stály výkon 64 W na udržiavanie chodu činností a umožnia sťahovanie 1,2 Gb dát denne. Družica bude navyše vybavená batériou na uskladnenie prebytočnej energie a zaistenie chodu aj počas zatmení.
CHEOPS bude vykonávať pozorovania v nízkej vzdialenosti od povrchu, vo výške 650 až 800 km, a bude obiehať Zem na heliosynchrónnej obežnej dráhe so sklonom 98º. Životnosť projektu je tri a pol roka a bude mať k dispozícii rozpočet 50 miliónov eur.
Systém riadenia polohy a obežnej dráhy (AOCS).
CHEOPS má 3 osový stabilizovaný systém riadenia polohy s uzamknutým podnožníkom, čím sa zaistí, že jedna z osí družice bude vždy namierená na Zem. Počas každého obehu sa družica bude otáčať pomaly okolo zorného poľa teleskopu na udržanie chladiča ohniskovej roviny nasmerovaného k chladnému vesmíru, čím umožní pasívne chladenie detektora. Priemerná dĺžka pozorovania bude 48 hodín. Počas typického 48-hodinového pozorovania bude mať CHEOPS stabilitu nasmerovania lepšiu ako 8 uhlových sekúnd so spoľahlivosťou 95%.
Prístrojový systém CHEOPS (CIS).
Detektor, podporná elektronika, ďalekohľad, optika zadnej časti, prístrojové počítače a hardware teplotnej regulácie sa spolu nazývajú Prístrojový systém CHEOPS (CHEOPS Instrument System (CIS)). Požadovaná fotometrická presnosť sa dosiahne pomocou podsvieteného CCD detektora s prenosom snímok od spoločnosti Teledyne e2v s rozlíšením 1024 x 1024 px a rozstupom obrazových bodov 13 µm. CCD detektor je umiestnený na ohniskovej rovine teleskopu a je pasívne chladený pri 233 K (−40° C; −40° F), s teplotnou stabilitou 10 mK.
Platne.
Na CHEOPS boli pripevnené dve titánové platne s tisíckami miniaturizovaných detských kresieb. Každá platňa meria takmer 18 x 24 cm (7,1 x 9,4 palca). Tieto platne boli vytvorené tímom z Bernskej univerzity aplikovaných vied a boli predstavené na špeciálnej ceremónii v sídle švajčiarskej spoločnosti RUAG 27. augusta 2018.
Ciele.
Hlavným cieľom misie CHEOPS je študovať štruktúru exoplanét menších ako Saturn, s hmotnosťou medzi 1 a 20 M⊕, ktoré obiehajú okolo najjasnejších hviezd nočnej oblohy, a je u nich potvrdená prítomnosť planét. Po presnom určení hmotnosti a rozmerov štatisticky významnej vzorky bude možné stanoviť štrukturálne obmedzenia pre exoplanéty a taktiež rozvíjať nové teórie o vzniku a vývoji planetárnych telies v tejto hmotnostnej kategórii. Družica zameria svoje pozorovania na exoplanéty objavené metódou radiálnych rýchlostí, pomocou ktorej sa zisťuje ich prítomnosť na základe výkyvov materskej hviezdy, ktoré sú zapríčinené gravitačnou silou obiehajúcej planéty. Touto metódou je tak možné odvodiť hmotnosť planéty, nie však jej rozmery, čo je cieľom misie CHEOPS. Vďaka presnému určeniu rozmerov bude možné odhadnúť zloženie planéty a zistiť, či je terestriálna alebo joviálna výpočtom jej hustoty. Týmto spôsobom sa presne stanoví vzťah medzi hmotnosťou a rozmermi planetárnych telies s hmotnosťou medzi 1 a 20 M⊕.
V akrečnom disku planéty vo fáze vzniku musí jej jadro dosiahnuť kritickú hmotnosť predtým, než získa dostatočnú gravitačnú silu na dosiahnutie nekontrolovanej akrécie plynu, následkom ktorej sa z nej stane plynný obor. Potenciál planéty udržať si hustú atmosféru z vodíka alebo z iných prchavých zlúčenín závisí od množstva faktorov, ako sú jej zloženie, vzdialenosť od materskej hviezdy a jej metalicita, veľká polos a, samozrejme, hmotnosť samotnej planéty.
Výskumy tímu pod vedením vedkyne Courtney Dressing z astrofyzikálneho ústavu Harvard-Smithsonian (CfA), vychádzajúce z údajov HARPS-N ukazujú, že existuje prirodzená hranica, približne 1,6 R⊕, pod ktorou je väčšina planét terestriálnych. Výskumy navyše naznačujú, že planéty s hmotnosťou nižšou ako 6 M⊕ majú vysokú šancu vykazovať zloženie podobné Zemi. Omnoho presnejšie pozorovania CHEOPSu umožnia lepšie určiť vzťah medzi hmotnosťou a rozmerom planetárnych telies a zistiť, do akej miery môžu hustotu objektu ovplyvniť iné faktory, ako napríklad vzdialenosť planéty od hviezdy. 
Pozorovania CHEOPSu budú veľmi užitočné pre budúce teleskopy ako JWST a ATLAST, ktoré dokážu vykonávať spektroskopické analýzy atmosfér planét pri hľadaní známok mimozemského života.

</doc>
<doc id="657603" url="https://sk.wikipedia.org/wiki?curid=657603" title="Cheney">
Cheney

Cheney môže byť:

</doc>
<doc id="657606" url="https://sk.wikipedia.org/wiki?curid=657606" title="Dom múzeum Stanislava Dospevského">
Dom múzeum Stanislava Dospevského

Dom múzeum Stanislava Dospevského (), prípadne Dom-múzeum Stanislava Dospevského (), alebo len Dom Stanislava Dospevského () je meštiansky dom z obdobia bulharského národného obrodenia, nachádzajúci sa v centrálnej časti mesta Pazardžik v okrese Pazardžik v Pazardžickej oblasti v južnom Bulharsku.
Lokalita.
Dom múzeum Stanislava Dospevského sa nachádza v centrálnej časti mesta Pazardžik v blízkosti umelého riečneho kanálu Paša ark na ulici "bulevard „Marija Lujza“" () č. p. 54.
Dejiny a súčasnosť.
Budova bola postavená v roku 1864 podľa projektu samotného bulharského obrodeneckého umelca Stanislava Dospevského, ktorému dom patril a ktorý v ňom následne žil, majstrami z bracigovskej staviteľskej školy. V dome Stanislava Dospevského sa konali prvé stretnutia ako vnútornej revolučnej organizácie, tak aj prvého ženského spolku, ktorý vznikol na území Bulharska a niesol meno "Prosveta" (). V budove tak došlo aj k pamätnej historickej udalosti – stretnutiu Stanislava Dospevského s Vasilom Levským.
V roku 1945 daroval jeden zo synov Stanislava Dospevského – Boris Dospevski – dom do vlastníctva štátu. V roku 1952 bol dom vyhlásený za múzeum. V roku 1964 bola budova vyhlásená za kultúrnu pamiatku a v rovnakom roku bola zároveň zaradená na zoznam 100 národných turistických objektov Bulharska. V roku 1966 sa na zakláde Rozhodnutia č. 50 z 2. augusta 1966, ktoré vydal "Okružný ľudový výbor" (), múzeum spojilo s "Umeleckou galériou Stanislava Dospevského" (). V súčasnosti je budova plne reštaurovaná a naďalej slúži verejnosti ako múzeum. Zachováva si atmosféru v ktorej žil a tvoril Stanislav Dospevski.
Charakteristika.
Dom Stanislava Dospevského patrí k najcennejším architektonicko-historickým pamiatkam mesta Pazardžik. Budova je postavená v typickom bulharskom obrodeneckom slohu, ktorý je známy aj pod názvom "sultan alasă" () a bol odvodený od carihradských meštianskych domov. Z hľadiska staviteľského štýlu sa jedná sa o zatvorenú symetrickú obrodeneckú budovu plovdivského typu.
Stavba je dvojposchodová postavená z nepálených sušených tehiel. Vchod do budovy sa nachádza vo dvore areálu a je vybavený vstupným portikom, ktoré je podopreté dvomi drevenými stĺpmi a zakončené trojuholníkovitým frontónom, vyzdobeným maľbami a nápisom, ktoré zhotovil sám Stanislav Dospevski. Priamo v portiku sa nachádza aj schodisko, ktoré vedie na druhé poschodie budovy. Vonkajšia fasáda budovy smerujúca ku kanálu Paša ark je charakteristická asymetrickými arkiermi spojenými v hornej časti rímsou, pod ktorou je tak medzi arkiermi vytvorená nika v priestore ktorej sa nachádzajú okná. Arkiere sú podopreté drevenými konzolami, ktoré dosahujú až takmer na úroveň okolitého terénu.
V interiéri domu sa nachádza salón a šesť ďalších miestností. Vo vestibule budovy, ktorý bol pri neskorších reštauráciách čiastočne upravený ostali zachované fresky namaľované Stanislavom Dospevským znázorňujúce výjavy z Istanbulu, Odesy a Petrohradu. Vo veľkej hosťovskej izbe, ktorá je lokalizovaná v časti budovy smerujúcej ku kanálu Paša ark sa zachoval hodnotný maľovaný strop elipsoidného tvaru zdobený zlate zafarbenými sadrovými plastickými ornamentami. Naľavo od vestibulu (salóna) smerom do dvora budovy sa nachádzajú ďalšie dve izby – spálňa a menšia hosťovská izba.
Fresky.
V budove je niekoľko miest vyzdobených freskami, ktoré maľoval priamo Stanislav Dospevski. Jedná sa o výzdobu frontónu na portiku budovy vrátane medailónu s nápisom "Priťažanie Stanislava D. Dospevskogo – Samokovca, 1864" (), zobrazujúcim dátum výstavby a meno majiteľa budovy. Ďalšia fresková výzdoba pochádzajúca od Stanislava Dospevského sa nachádza v salóne, ktorý je vyzdobený tromi freskami: "Striedanie stráže pred cárskym palácom v Sankt Peterburgu", "Puškinovo námestie v Odese", a "Úžina Zlatý roh pri Carihrade". Tieto fresky Stanislav Dospevski namaľoval v priebehu roku 1866.
Múzeum a galéria.
V portrétovej sále múzea sa nachádzajú portréty členov rodiny Stanislava Dospevského. V tejto istej miestnosti sa nachádzajú tri veľmi vzácne exponáty múzea. Jedná sa predovšetkým o portrét "„Domnika“" (), ako aj atestáciu a striebornú medailu Stanislava Dospevského z Petrohradskej umeleckej akadémie. V ďalších miestnostiach sa nachádzajú predmety využívané počas života Stanislavom Dospevským a jeho rodinou. Miestnosti sú reštaurované v štýle, aby predstavovali kópiu izieb v čase, v ktorom v dome žili. Medzi cenné exponáty patria rôzne diela Stanislava Dospevského. Jedná se predovšetkým o množstvo portrétov, ale aj kresby. Ďalšie galerijné expozície predstavujú maliarsku tvorbu od konca 19. storočia až do súčasnosti. Nachádza sa tu v šiestich miestnostiach celkovo viac ako 700 diel od viac ako 200 autorov.
Dom múzeum Stanislava Dospevského je pre verejnosť otvorený od pondelka do piatka od 09:00 do 12:00 a od 14:00 do 18:00.
Stanislav Dospevski.
"Stanislav Dospevski" (), pôvodným vlastným menom Zafir Dimitrov Christov (), narodený 3. decembra 1823 v Samokove bol bulharský obrodenecký umelec pochádzajúci zo slávnej rodiny maliarov fresiek (zografov). Bol synom Dimităra Zografa, vnukom zakladateľa Samokovskej maliarskej školy, Christa Dimitrova a synovcom jedného z najvýznamnejších bulharských maliarov ikon Zachariho Zografa. Základné a vyššie vzdelanie získal v rodnom Samokove a v Plovdive, akademické v Ruskom impériu počas štúdií v Petrohrade a v Moskve. Po návrate z Ruska si zmenil svoje rodné meno na meno Stanislav Dospevski a žil striedavo v Plovdive a v Pazardžiku. Bol jedným z prvých bulharských umelcov s akademickým vzdelaním. Jeho tvorba sa skladá predovšetkým z portrétov, kresieb a fresiek. V druhej polovici 19. storočia sa aktívne zúčastnil odbojových aktivít bulharského národno-oslobodzovacieho boja za oslobodenie spod osmanskej nadvlády. Za tieto svoje aktivity bol uväznený vo väznici "Mechmerchane" v Istanbule, kde 6. januára roku 1878 zomrel na týfus vo veku 55 rokov
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 37 z roku 1964. Ako dôvod pamiatkovej ochrany bola uvedená architektonicko-staviteľská hodnota budovy. Dodatkovým listom č. 5542 z 12. decembra 1989 bola ako dôvod ochrany pridaná aj umelecká hodnota budovy. Celý oficiálny názov budovy ako je uvedený na zozname kultúrnych pamiatok národného významu je "Kăšta-muzej „Stanislav Dospevski“" (, doslova "Dom-múzeum Stanislava Dospevského").

</doc>
<doc id="657607" url="https://sk.wikipedia.org/wiki?curid=657607" title="Televisa">
Televisa

Grupo Televisa, S.A.B. de C.V. je mexická mediálna spoločnosť a zároveň najväčšia mediálna spoločnosť v hispánskej Amerike a španielsky hovoriacom svete. Založená bola v roku 1973. Jedná sa o významný medzinárodný zábavný podnik s veľkým množstvom programov, ktoré vysiela v USA televízna stanica Univision. Spoločnosť má ústredie v Mexiku.

</doc>
<doc id="657609" url="https://sk.wikipedia.org/wiki?curid=657609" title="Movses Chorenaci">
Movses Chorenaci

Svätý Movses Chorenaci (iné mená pozri nižšie; podľa tradície žil 5. storočí, * okolo 410, Chorénaokolo 490 / † 487 / niektoré výskumy ho datujú až do 8.9. storočia) bol arménsky vedec a spisovateľ, najvýznamnejší raný arménsky historik, autor diela "Dejiny Arménska." V diele popísal dejiny arménskeho národa až do smrti Mesropa Maštoca. Býva označovaný za otca arménskej literatúry či za otca arménskej histórie alebo za arménskeho Herodota. Hoci nebol prvým arménskym historikom, ako prvý z nich vyvinul explicitnú historiografickú filozofiu. Arménska apoštolská cirkev ho uctieva ako svätého, jeho sviatok slávia spolu s ostatnými svätými prekladateľmi.
Mená.
Niekedy býva nesprávne zamieňaný s iným arménskym historikom s menom Movses Daschuranci (aj Mojžiš Daschuranci či Movses Kalankatuaci) žijúcim približne v 9.10. storočí.
Autor.
O Movsesovom živote sa veľa nevie. Narodil sa neznámo kedy v meste Chorén (alebo Choréna), ktoré nie je presne identifikované. Samotný Movses sa označoval za žiaka svätých Mesropa a Sahaka, a teda za žiaka Mesropovej školy. Mal sa podieľať na preklade Biblie do arménčiny. Na ich podnet mal odísť študovať do Alexandrie a Konštantínopola, mal navštíviť aj Rím, Jeruzalem a Sýriu. Po príchode do rodného Arménska sa mal venovať prekladaniu a písaniu diel. Viaceré anachronizmy, ako aj chvála rodu Bagratovcov a zatracovania Mamikonjanovcov viedli k tomu, že mnohí bádatelia Chorenaciho život datovali až o niekoľko storočí neskôr (nie skôr ako do 8. storočie). Tomu môže nasvedčovať i fakt, že prvé výslovné zmienky o jeho diele pochádzajú až z deviateho storočia (Tovma Arcruni).
Dielo.
Práca sa skladá z troch častí. Prvou je prehistória Arménska, druhou dejiny od Alexandra po smrť Trdata a tretia časť sa zaoberá obdobím od smrti Trdata do smrti svätých Sahaka a Mesropa Maštoca (439). Dielo je pochvalou Arménska a rodu Bagratovcov. Venované bolo neznámej osobe menom Sahak Bagratovec. Autor údajne čerpal z bohatých ninivských archívoch. V skutočnosti však čerpá najmä z diel preložených do dávnej arménčiny. Medzi prameňmi sa nachádzali aj diela pohanských autorov. Medzi ne patrí "Poéma o Alexandrovi Veľkom" od Pseudo-Kallistena, "Progymnasmata" od Theóna, "Scholia" od Nonna, diela Jozefa Flavia či z Filónovho diela "Kniha Chrie". Z kresťanských prameňov použil diela raných cirkevných historikov Eusebia, Sokrata Scholastika, kroniku sýrskeho historika Ióanna Malalu, dielo Gregora Naziánskeho. Významným zdrojom bola aj Biblia. Autor čerpal aj z ústnej tradície a ľudovej slovesnosti a arménskych prameňov (Koriun, Lazarus, Faustus, Agathangelos). Perzské pramene podľa vlastných slov v úvode diela nepoužíva, pretože za matku a živiteľku múdrosti považuje Grécko. Spoľahlivosť diela je stále pochybná, avšak i tak ide o cenný prameň raných arménskych dejín.
Dejiny Arménska autor spája s biblickými dejinami Izraela a so starovekými dejinami. Popisuje v nich okrem iného aj príbeh o legendárnom kráľovi Abgarovi, ktorému pripisuje arménsky pôvod. V druhej knihe sa venuje postaveniu Arménska ako medzníka medzi Rímskou ríšou a Partmi. Tretia kniha pojednáva o Arménsku medzi Byzanciou a Peržanmi. Končí sa lamentáciou nad koncom arsakovskej dynastie a zvýraznením úlohy dynastie Bagratovov pri konsolidácii národnej identity.
Referencie.
 

</doc>
<doc id="657614" url="https://sk.wikipedia.org/wiki?curid=657614" title="Mojžiš Chorénsky">
Mojžiš Chorénsky



</doc>
<doc id="657615" url="https://sk.wikipedia.org/wiki?curid=657615" title="Mojžiš z Chorény">
Mojžiš z Chorény



</doc>
<doc id="657616" url="https://sk.wikipedia.org/wiki?curid=657616" title="Mojžiš z Chorénu">
Mojžiš z Chorénu



</doc>
<doc id="657617" url="https://sk.wikipedia.org/wiki?curid=657617" title="Moses Chorenensis">
Moses Chorenensis



</doc>
<doc id="657628" url="https://sk.wikipedia.org/wiki?curid=657628" title="Rýchlostná cesta S3 (Rakúsko)">
Rýchlostná cesta S3 (Rakúsko)

Rýchlostná cesta S3 () vedie od rakúskej diaľnice A22 vo Stockerau do mesta Hollabrunn. Úsek v celej dĺžke je spoplatnený, ale nemá parametre diaľnice. Maximálna rýchlosť v celej dĺžke je .
S3 je označená ako cesta pre motorové vozidlá. V budúcnosti má byť predĺžená až k českým hraniciam, kde nadviaže na cestu I/38 vedúcu cez Znojmo a Jihlavu až do Českej Lípy. V súčasnosti končí na krajinskej ceste B303 v Hollabrunne.

</doc>
<doc id="657629" url="https://sk.wikipedia.org/wiki?curid=657629" title="Vyhladenie obrazu">
Vyhladenie obrazu

Vyhladenie obrazu (angl. "image smoothing") je technika spracovania obrazu, ktorej cieľom je odstrániť šum v obraze. Vyhladenie sa vykonáva pomocou konvolúcie medzi vstupným obrázkom a preddefinovaným jadrom. Väčšinou ide o nejakú formu priemerovanie hodnôt pixelov z okolia. Vyhladzovanie čelí problému rozmazania ostrých hrán v obrázku.  
Typy filtrov.
Priemerovanie.
Pri priemerovaní jednoducho vypočítame priemer hodnôt pixelov z určitého okolia a ním nahradíme hodnotu stredového pixelu.
Vo všeobecnosti pre jadro pri priemerovaní platí:
formula_1
Napríklad jadro 3x3:
formula_2
1/9 + 1/9 + 1/9 + 1/9 + 1/9 + 1/9 + 1/9 + 1/9 + 1/9 = 1
Gaussovo romazanie.
Gaussove rozmazanie odstraňuje šum pomocou konvolúcie s gaussovským konvolučným jadrom. Ide o prípad váženého priemeru, kde sa kladie vyššia váha na pixely blízko stredu. Čím sú pixely ďalej, tým nižšia váha je. 
Pre dvojrozmernú maticu sa hodnoty vypočítajú z:
formula_3
kde formula_4 je smerodajná odchýlka, ktorá udáva strmosť Gaussovej funkcie.
Jadro 5x5 bude vyzerať takto:
formula_5
Filtrácia mediánom.
Pri rozmazaní mediánom sa vypočíta medián z hodnôt pixelov určitého okolia a ním sa nahradí hodnota stredového pixelu. Táto metóda je efektívna šum typu soľ a peper. U vyššie spomenutých metód novo vypočítaná hodnota môže byť už existujúca hodnota z obrázku alebo hodnota úplne nová. Pri filtrácii mediánom dostane stredový pixel stále hodnotu z obrázku. Veľkosť jadra by malo byť znovu nepárne číslo. 
Bilaterálne filtrovanie.
U gaussovho rozmazania išlo o vážený priemer, kde sa váha udávala na základe vzdialenosti od stredové pixelu jadra. Bilaterálne filtrovanie dáva väčšiu váhu na pixely z okolia, ktorých hodnota je podobná pre stredový pixel jadra. Takéto váhovanie umožňuje zachovávať hrany. 
Existuje mnoho ďalších algoritmov určených k rozmazaniu obrázku, napr.:

</doc>
<doc id="657630" url="https://sk.wikipedia.org/wiki?curid=657630" title="Mihráb">
Mihráb

Mihráb (, ) je oblúkovitá nika v stĺpovej sieni mešity, ktorá je obrátená v smere modlitby kibla k Mekke. Slúži ako modlitebný výklenok pre veriaceho a je pripomienkou prítomnosti proroka Mohameda. Zvyčajne sa nachádza oproti hlavnému vchodu. Mihráb sa líši veľkosťou a je najvýraznejšou ozdobou mešity. Zvyčajne je bohato zdobený ale nemusí to byť podmienkou. Vo väčších mešitách je viac mihrábov a majú najčastejšie polkruhový, polygonálny alebo obdĺžnikový tvar. Sú zdobené mozaikami a mramorovými intarziami a veršami z Koránu. Orientácia je myslená že veriaci sa modlia ku Kábe. Napravo od mihrábu sa nachádza minbar, ktorý slúži počas piatkovej modlitby. Táto forma vznikla počas vlády arabského kalifa Al-Valíd I. z rodu Umajjovcov, počas ktorého boli postavené slávne mešity v Medine, Jeruzaleme a Damasku. Štruktúra bola prispôsobená spoločným modlitebným výklenkom pre oratóriá koptských kresťanských mníchov. Mihráb sa nachádza v tvare výklenku aj na modlitebných koberčekoch. Pred pokľaknutím veriaci položí koberec tak, aby smeroval k Mekke. Jediná mešita, ktorá nemá mihráb, je Veľká mešita v Mekke, kde sa moslimovia modlí ku Kábe umiestnenej v jej strede.
Etymológia.
Slovo mihráb sa objavuje v 7.storočí v Koráne a v rôznych skorých umajjovských textoch. Slovo pravdepodobne pochádza zo semitského slova "ḥrb" čo znamená bojovať, viesť vojnu, útočiť alebo vykonať určitý rituál v chráme. Ďalšia etymológia mihrábu pochádza zo staro arabského alebo zo sabejského slova "mḥrb" čo znamená časť chrámu alebo výklenok na modlitbu.
Opis.
Podľa stredovekých historikov sa prvý výklenok alebo mihráb objavil v rokoch 707709, po rekonštrukcii Umajjovskej mešity v Medine umajjovským kalifom Al-Valídom I. Niektorí vedci tvrdia, že mihráb sa mohol používať už dávnom pred vznikom islamu na rôzne náboženské účely. Toto miesto bolo určené pre ľudí s vysokým sociálnym postavením v spoločnosti. Arabský polostrov bol vždy miestom náboženského a kultúrneho miešania. Pravdepodobne sa mohol vyvinúť z rímskych ník, židovských výklenkov alebo ranokresťanskej apsidy.
Mihráb je dôležitým prvkom islamskej architektúry a umenia. Okamžite sa stal ústredným prvkom každej mešity a všetkého sakrálneho umenia a architektúry v islame. Označuje oblúkovitú niku v stĺpovej sieni mešity, ktorá je obrátená v smere modlitby kibla k Mekke, slúži ako dôležité ústredné miesto v mešity. Tento výklenok stene je podobným prvkom ako oratórium v koptských kostoloch. Mihráb nemá veľa spoločného s oltárom v kresťanskej cirkvi. Vo všetkých podstatných ohľadoch je to jeho protiklad. Tam, kde je oltár konvexný je mihráb konkávny. Táto konkávnosť a prázdnota symbolizuje svojou ikonografiu božskú bránu medzi veriacim a Alahom. Nie je to výklenok, ktorý je posvätný ale len vyjadruje smer k Mekke. Výklenok sa zužuje z oboch strán dovnútra, ktorý umožňuje odraz svetla z použitých lesklých materiálov výzdoby. Toto jemné svetlo vnútorne osvetlí výklenok. Filozofiou je vytvoriť éterické prostredie a viesť veriacich k tomuto svetlu. Svetlo hrá dôležitú rolu v islame, symbolizuje vieru a posvätnosť. Tvar výklenku plnil aj akustickú funkciu tak, aby odrážal zvuk späť a súčasne ho zvýšil. Zvyčajne sa nachádza oproti hlavnému vchodu. Líši sa veľkosťou, hĺbkou alebo výzdobou. Mihráb je bohato zdobený zložitými a dynamickými vzormi. Vzory pozostávali z glazovaných dlaždíc, ktoré sa skladali do mozaík. Výzdoba obsahoval rastlinné ornamenty, geometrické vzory (arabeska), lineárne vzory alebo kaligrafické písmo (verše z Koránu). Rastlinné ornamenty sú štylizované (rozety, vinič) tak, aby popierali naturalizmus. Opakovanie vzorov je bežné a naznačuje nekonečného Boha. 

</doc>
<doc id="657634" url="https://sk.wikipedia.org/wiki?curid=657634" title="Mark Fisher">
Mark Fisher

Mark Fisher (* 11. júl 1968† 13. január 2017), známy tiež pod blogovou prezývkou K-punk, bol britský spisovateľ, kritik, teoretik kultúry, filozof a učiteľ na katedre vizuálnej kultúry "Goldsmith University" v Londýne. Blogovanie pod prezývkou K-punk okolo roku 2000 mu prinieslo uznanie, rovnako ako jeho práce o radikálnej politike, hudbe a populárnej kultúre.
Vydal niekoľko kníh, medzi inými nečakaný hit "Kapitalistický realizmus: Neexistuje alternatíva?" (2009) a prispieval do publikácií ako "The Wire", "Fact", "New Statesman" a "Sight &amp; Sound". Bol spoluzakladateľom vydavateľstva Zero Books a neskôr Repeater Books.
Životopis.
V mladosti bol ovplyvnený hudobnými periodikami neskorých sedemdesiatych rokov, ktoré sa zaoberali hudbou, filmami, politiku a fikciou ako napríklad NME. V roku 1989 získal titul bakalára z angličtiny a filozofie na Hull University. O desať rokov neskôr na University of Warwick obhájil doktorát s prácou "Mŕtve konštrukty: Gotický materializmus a kybernetická teória/fikcia" ("Flatline Constructs: Gothic Materialism and Cybernetic Theory-Fiction"). Počas práce na svojom doktoráte založil interdisciplinárnu skupinu pod názvom "Útvar pre výskum kybernetickej kultúry" (the Cybernetic Culture Research Unit), ktorý bol spájaný s politickým akceleracionizmom a prácou filozofov ako Sadie Plant a Nick Land. Tu sa spriatelil a ovplyvnil producenta známeho ako Kode9, ktorý neskôr založil Hyperdub label. Na začiatku deväťdesiatych rokov patril k techno skupine s názvom Generácia-D (D-Generation).
Po desiatich rokoch pôsobenia na strednej škole (further education college) ako učiteľ filozofie v roku 2003 založil svoj blog o kultúrnej teórii. K-punk podľa kultúrneho kritika Simona Reynoldsa predstavoval centrum „súhvezdia blogov“ na ktorých sa diskutovala populárna kultúra, politika, film a kritická teória na úrovni hodnej akademických diskurzov. Fisher využíval svoj blog ako „plátno“ na ktorom vyjadroval myšlienky hodné akademického zamyslenia bez formálnych zábran a očakávaní, ktoré so sebou akademické prostredie prináša.
Neskôr bol externým prednášajúcim na Goldshmith College, zákazkový editor v Zero books, editor v  Interference: A Journal of Audio Culture and Edinburgh University Press's Speculative Realism series a zástupca editora v "The Wire". V roku 2009 editoval zbierku kritických esejí o Michaelovi Jacksonovi. Taktiež vydal svoju prvú a najpopulárnejšiu knihu "Kapitalistický realizmus: Neexistuje alternatíva?" Toto dielo predstavuje analýzu ideologického dopadu neoliberalizmu na súčasnú kultúru. Jeho kontroverzná esej "Exiting the Vampire Castle" ho radí medzi prvých kritikov tvz. call-out culture. Fisherov argument spočíva v tom, že call-out culture vytvorila priestor v ktorom sú strach a vina všadeprítomnými a solidarita stáva nemožnou. Takáto atmosféra redukuje politické problémy na problémy morálnej stránky jednotlivcov namiesto ich riešenia kolektívnym konaním. V roku 2014 publikoval dielo "Duchovia môjho života: State o depresií, hauntológií a stratených budúcnostiach" (Ghosts of My Life: Writings on Depression, Hauntology and Lost Futures) predstavujúce zbierku esejí o podobných problémoch premýšľaných cez prizmu hudby, filmu a hauntológie.
Zomrel 13. januára 2017 ako štyridsaťosem-ročný, krátko pred vydaním jeho knihy "The Weird and The Eerie". Jeho manželka potvrdila, že si vzal život.

</doc>
<doc id="657636" url="https://sk.wikipedia.org/wiki?curid=657636" title="Zoznam častí seriálu Susedia (9. séria)">
Zoznam častí seriálu Susedia (9. séria)

Nasledujúci zoznam je zoznam častí 9. série seriálu Susedia.

</doc>
<doc id="657639" url="https://sk.wikipedia.org/wiki?curid=657639" title="Cirkev Nórska">
Cirkev Nórska



</doc>
<doc id="657649" url="https://sk.wikipedia.org/wiki?curid=657649" title="CHEOPS">
CHEOPS



</doc>
<doc id="657659" url="https://sk.wikipedia.org/wiki?curid=657659" title="Samurai Champloo">
Samurai Champloo



</doc>
<doc id="657662" url="https://sk.wikipedia.org/wiki?curid=657662" title="Dom Nikolakiho Christoviča">
Dom Nikolakiho Christoviča

Dom Nikolakiho Christoviča (), známy v súčasnosti aj ako Etnografické múzeum () je meštiansky dom z obdobia bulharského národného obrodenia, nachádzajúci sa v centrálnej časti mesta Pazardžik v okrese Pazardžik v Pazardžickej oblasti v južnom Bulharsku.
Lokalita.
Dom Nikolakiho Christoviča sa nachádza v centrálnej časti mesta Pazardžik v tesnom susedstve katedrálneho chrámu Zosnutia Bohorodičky na ulici "„Otec Pajsij“" () č. p. 8. na jej križovatke s ulicou "„Sveti sveti Kiril i Metodij“" ().
Dejiny a súčasnosť.
Dom bol postavený pre potreby bohatého pazardžického obchodníka Nikolakiho Christoviča v roku 1850 majstrami z Bracigova. V roku 1974 sa stala sídlom etnografickej expozície predstavujúcej život v pazardžickej oblasti do polovice 20. storočia. V roku 1998 budova získala štatút kultúrnej pamiatky. V súčasnosti je budova pod správou regionálneho historického múzea v Pazardžiku a stále sa v nej nachádza etnografická expozícia.
Charakteristika.
Budova bola postavená staviteľskými majstrami z bracigovskej staviteľskej školy pod vedením Šteriua Giulemetova. Dom je najväčším a najtypickejším predstaviteľom obrodeneckého domu na území Pazardžiku. Je postavený v slohu tzv. bulharského obrodeneckého baroka plovdivského typu.
Pred vchodom do budovy sa nachádza portikus so štyrmi drevenými stĺpmi a nad ním sa nachádza arkierová časť druhého poschodia. Celková plocha domu (obidve poschodia) dosahuje až 518 m². Pozostáva z šestnástich miestností a pivničných priestorov – dokopy teda celkovo z osemnástich symetricky rozmiestnených miestností. Za vchodom do budovy sa nachádza vestibul z ktorého vedie do salónu na druhom poschodí trojramenné schodisko. Na obidvoch poschodiach sú ďalej na ľavej aj na pravej strane smerom od hlavnej kompozičnej osi vestibulu (salónu na druhom poschodí) umiestnené vždy po tri izby. Ďalšie dve menšie miestnosti, ktoré slúžili ako údržbové miestnosti sa nachádzajú nad schodmi na druhom poschodí budovy. Na druhom poschodí je prvá polovica salónu umiestnená mierne vyššie a tak medzi dvoma polovicami vzniká koridor spájajúci dve menšie izby po bokoch, ktorý tvorí druhú vedľajšiu kompozičnú os miestnosti – pričom dom Nikolakiho Christoviča bol prvým obytným domom v Pazardžiku, v ktorom sa toto kompozičné riešenie objavilo. Pre budovu sú charakteristické tzv. alafrangy ("alafranga" je špecifický výraz pre dekoratívnu niku v interiéri bulharských obrodeneckých domov). Dve sa nachádzajú v izbách na prvom a dve v izbách na druhom poschodí domu. Ďalšími charakteristickými prvkami sú aj tzv. "tableny" – masívne dvere – ktoré sú v dome kus od kusu rozlične profilované a skomponované za použitia rôznych dekoratívnych elementov, alebo do stien vstavané úložné priestory – tzv. stenové skrinky. Stropy v budove sú drevené. Steny sú vyzdobené freskami, ktoré sú vždy špecifické pre každú jednu izbu.
Etnografické múzeum.
Expozícia múzea zoznamuje návštevníkov s bohatou tradičnou materiálnou ako aj duchovnou kultúrou pazardžického regiónu, ktorý patrí z etnografického a folkloristického hľadiska k najzaujímavejším bulharským oblastiam. Dokopy zahŕňa až tri bulharské etnografické regióny nachádzajúce sa na území pazardžickej oblasti – trácky etnografický región, srednogorský etnografický región a rodopský etnografický región. Patrí pod správu pazardžického historického múzea. Autormi expozície sú Aleksandăr Arnaudov, ktorý je hlavným autorom tématicko-expozičného plánu, ako aj umelec Asen Dimitrov a architekt Dimităr Dimitrov.
Najväčší priestor je venovaný téme obytnej a verejnej architektúry, ktorej sú venované miestnosti 1 – 4 na prvom poschodí a miestnosti 11 a 12 na druhom poschodí. V štyroch miestnostiach na prvom poschodí je architektúra pazardžického regiónu predstavená na mnohých fotografiách, kresbách a maketách, zatiaľ čo dve miestnosti na druhom poschodí predstavujú dva rozdielne dobové typy obytných miestností – miestnosť č. 11 je zariadená ako interiér domu chudobnej mestskej rodiny a miestnosť č. 12 je zariadená ako interiér hosťovskej izby bohatej rodiny, pričom v tejto izbe sa nachádzajú originálne predmety využívané členmi rodiny Nikolakiho Christoviča, ako aj kópia portrétu tohto obchodníka, namaľovaná Stanislavom Dospevským. V miestnostiach č. 5 a 6 na prvom poschodí sú predstavené domáce remeslá. Prostredníctvom predmetov a vyobrazení je tu zobrazené spracovanie ľanu, konopy, vlny a bavlny ako aj tkanie rohoží a košikárstvo. Tematika remesiel pokračuje aj v miestnostiach na druhom poschodí. Miestnosť č. 8 predstavuje obuvníctvo, miestnosť. č. 9 krajčírstvo a kožušníctvo. Miestnosť č. 10 je dedikovaná obchodu v Pazardžiku, Panagjurišti a okolí, ako aj ďalšiemu pre región špecifickému remeslu – mediarstvu. Miestnosť č. 13, ktorú tvorí veľký salón na druhom poschodí, je venovaná téme oblečenia a látok. Na figurínach je v nej znázornené tradičné oblečenie a kroje jednotlivých dedín regiónu. S témou je spojená aj miestnosť č. 14, kde sú vystavené predmety tvorby ľudovej kultúry: rôzne výtvory z tkanín, doma vyrábané ošatenia ako aj predmety obytnej a pastierskej drevorezby. Miestnosť č. 15. je venovaná ľudovým obyčajom, zvyklostiam a sviatkom a okrem rôznych predmetov sa tu nachádzajú aj texty ľudových piesní. Posledná miestnosť – teda miestnosť č. 16 – predstavuje lokálny folklór. V tejto miestnosti je možné vypočuť si ľudovú bulharskú hudbu v prevedení devätnástich rôznych ľudových hudobných nástrojov charakteristických pre pazardžický kraj.
Múzeum je pre verejnosť otvorené v pracovné dní od 9:00 do 17:00 a v soboty od 10:00 do 17:00.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 28 z roku 1998. Ako dôvod pamiatkovej ochrany bola uvedená architektonicko-umelecká hodnota budovy. Celý oficiálny názov budovy ako je uvedený na zozname kultúrnych pamiatok národného významu je "Kăšta na Nikolaki Christovič" (, doslova "Dom Nikolakiho Christoviča").

</doc>
<doc id="657667" url="https://sk.wikipedia.org/wiki?curid=657667" title="Krízová situácia (štát)">
Krízová situácia (štát)

Krízová situácia v oblasti bezpečnosti štátu je v najširšom ponímaní (intenzívna) mimoriadna situácia či skupina mimoriadnách situácií (resp. situácia sprevádzaná narušením rovnovážneho stavu, ktorá ohrozuje životy, životné prostredie, ekonomiku, hmotné i nehmotné hodnoty spravidla štátu alebo regiónu), ktorá môže narušiť fungovanie inštitúcií verejnej moci. Právny stav vyhlásený štátom pri krízovej situácii sa volá krízový stav. Podrobnosti o definíciách pozri nižšie.
Krízová situácia.
Definícia.
Definícia nie je ustálená. V teórii nájdeme napríklad tieto definície:
V slovenských právnych predpisoch je použitá definícia upravená pre potreby týchto predpisov. Konkrétne:
Charakteristika.
Krízová situácia vážne narušuje či mení ekonomický či spoločenský chod štátu, územného celku alebo konkrétneho subjektu. Na jej vyriešenie sa používajú nástroje krízového riadenia vrátane vyhlásenia krízového stavu (pozri nižšie).
Krízový stav.
Definícia.
V textoch slovenských právnych predpisov sa pojem krízový stav síce nevyskytuje, ale v teórii sa vyskytuje často. Krízový stav je právny stav vyhlásený kompetentným orgánom verejnej správy na určitom území na riešenie krízovej situácie v priamej závislosti na jej charaktere a rozsahu. Krízový stav teda môže byť konkrétne:
Uvedený zoznam je zoznam podľa textov slovenských právnych predpisov. V zahraničí existujú rôzne iné typy/delenia krízových stavov
Charakteristika.
Krízový stav je stav systému, ktorý sa odlišuje od stabilného stavu a má škodlivý vplyv na celý systém alebo jeho časť. Krízový stav nastáva pri zlyhaní bežných postupov, nástrojov a mechanizmov riadenia a aplikujú sa pri ňom zásady krízového riadenia vrátane dočasného obmedzenia základných práv a slobôd.

</doc>
<doc id="657669" url="https://sk.wikipedia.org/wiki?curid=657669" title="Krízový stav">
Krízový stav



</doc>
<doc id="657671" url="https://sk.wikipedia.org/wiki?curid=657671" title="Krízová situácia mimo času vojny a vojnového stavu">
Krízová situácia mimo času vojny a vojnového stavu



</doc>
<doc id="657677" url="https://sk.wikipedia.org/wiki?curid=657677" title="Lipa európska">
Lipa európska

Lipa európska (lat. "Tilia europaea") môže byť:

</doc>
<doc id="657678" url="https://sk.wikipedia.org/wiki?curid=657678" title="Lipa srdcovitá">
Lipa srdcovitá



</doc>
<doc id="657680" url="https://sk.wikipedia.org/wiki?curid=657680" title="Holandsko (kráľovstvo)">
Holandsko (kráľovstvo)

Holandsko (slovenský normovaný názov; ), dlhý tvar Holandské kráľovstvo (), je oficiálny názov kráľovstva s centrom v dnešnom vlastnom Holandsku od roku 1815. Pre roky 18151830, kedy k nemu patrilo aj Belgicko, sa neoficiálne nazýva aj Spojené kráľovstvo nizozemské. V roku 1954 bolo Holandské kráľovstvo značne reorganizované. Od tohto roku je to federálna monarchia na čele s holandským kráľom ako hlavou štátu. Ďalšia významná reorganizácia sa uskutočnila v októbri 2010.
Do októbra 2010.
Do 10. októbra 2010 Holandsko pozostávalo z troch častí („krajín“): 
Len Holandsko bolo súčasťou Európskej únie, ostatné krajiny nie. Holandsko a Holandské Antily boli členmi WTO. Každá krajina mala vlastnú ústavu.

</doc>
<doc id="657681" url="https://sk.wikipedia.org/wiki?curid=657681" title="Amber Laura Heard">
Amber Laura Heard



</doc>
<doc id="657682" url="https://sk.wikipedia.org/wiki?curid=657682" title="Amber Laura Heardová">
Amber Laura Heardová



</doc>
<doc id="657688" url="https://sk.wikipedia.org/wiki?curid=657688" title="Holandsko (rozlišovacia stránka)">
Holandsko (rozlišovacia stránka)

Holandsko môže byť:

</doc>
<doc id="657693" url="https://sk.wikipedia.org/wiki?curid=657693" title="Mária Švarbová">
Mária Švarbová

Mária Švarbová (* 6. máj 1988, Zlaté Moravce) je slovenská fotografka, ktorá je známa fotografovaním konceptuálnych sérií.
Životopis.
Mária Švarbová sa narodila v roku 1988 v Zlatých Moravciach, vyrastala v obci Slepčany a v súčasnosti žije a pôsobí v Bratislave na Slovensku. Vyštudovala reštaurátorstvo na Škole umeleckého priemyslu Josefa Vydru v Bratislave a archeológiu na Filozofickej fakulte Univerzite Konštantína Filozofa v Nitre. Profesne sa od roku 2010 venuje fotografovaniu, ktoré využíva ako prostriedok svojho umeleckého vyjadrenia. O Švarbovej fotografiách informovali médiá ako Vogue, Forbes, CNN a The Guardian. Fotografovala reklamné kampane pre medzinárodné spoločnosti ako Apple, Murata a Museum of Ice Cream v New Yorku. Švarbovej fotografie boli prezentované na výstavách v galériách a múzeách po celom svete. Mária Švarbová je držiteľkou prestížnych ocenení – patrí medzi laureátov Hasselblad Masters a je tiež členkou rebríčka Forbes 30 pod 30. 
Tvorba.
Švarbová vytvára nové prístupy vo fotografickom prejave, čím si jej práca získala medzinárodné uznanie. Jej fotografický štýl sa odchyľuje od tradičného portrétu a zameriava sa na experimentovanie v rámci priestoru, farby a atmosféry, pričom sa opiera o socialistickú architektúru verejných priestorov. Jedna z fotografií Švarbovej sa bola umiestnená na mrakodrap Taipei 101 na Taiwane a jej tvorba presiahla aj do módy, keď sa ňou inšpiroval španielsky módny dom Delpozo. Modelky a modely sú súčasťou priestoru a Švarbová sa ich snaží navzájom harmonizovať. Švarbová počas fotografovania spolupracuje s veľkým produkčným tímom scénografov, stylistov a kostýmových dizajnérov. Svoje typické výrazové prvky ako absenciu emócií, čisté línie, minimalistickú scénu, vyrovnané línie či pohľad spredu prvýkrát použila v sérii fotografií "Swimming Pool".
Swimming Pool.
Séria "Swimming Pool" zobrazuje plavkyne v pestrofarebných plavkách a gumených kúpacích čiapkach. Vôbec prvá plaváreň, ktorú zachytila Mária Švarbová v rámci jej dosiaľ najväčšieho konceptu "Swimming Pool", sa nachádza v jej rodnom meste Zlaté Moravce – ide o 80 rokov starú plaváreň patriacu k miestnej strednej škole. Švarbová zachytila od roku 2014 vyše trinásť plavární po celom Slovensku, ktoré spolu tvoria fiktívny, zinscenovaný dokument. Inšpirovala ju funkcionalistická architektúra, čistota priestoru, atmosféra socializmu a za socializmu vybudovaných plavární. Na jej fotografiách sa často objavujú tabuľky so zákazmi na plavárňach. Fascinovalo ju, že v priestore, ktorý ma byť relaxačný, určujú, ako sa má človek správať.
Výstavy.
Prehľad vybraných sólových a skupinových výstav.

</doc>
<doc id="657698" url="https://sk.wikipedia.org/wiki?curid=657698" title="Brené Brownová">
Brené Brownová

Brené Brownová (; * 18. november 1965, San Antonio, Texas, USA) je americká profesorka, spisovateľka a autorka podcastov.
Životopis.
Narodila sa v roku 1965 v San Antoniu v Texase. Neskôr sa s rodičmi presťahovala do New Orleans v Louisiane. Bakalársky (v roku 1995) a magisterský titul (v roku 1996) v odbore sociálna práca získala na University of Texas at Austin. Titul PhD. v tom istom odbore získala na University of Houston v roku 2002. Pracuje ako profesorka a výskumníčka na University of Houston. Žije v Houstone v Texase s manželom a dvoma deťmi.
Niekoľko dekád strávila výskumom odvahy, zraniteľnosti, hanby a empatie. Päť z jej diel sa dostalo na 1. miesto v rebríčku bestsellerov v novinách The New York Times ("The Gifts of Imperfection" (Dary nedokonalosti), "Daring Greatly" (Odvaha žiť naplno), "Rising Strong" (Vstať silnejší), "Braving the Wilderness" (Čeliť divočine) a "Dare to Lead" (Odvaha byť vodcom)). Brownová je autorkou podcastov "Unlocking Us" a "Dare to Lead". Jej TED prednáška, "The Power of Vulnerability" (Sila zraniteľnosti, so slovenskými titulkami a slovenským transkriptom) je jednou z najpozeranejších TED prednášok.

</doc>
<doc id="657705" url="https://sk.wikipedia.org/wiki?curid=657705" title="Astrid Ahnfelt">
Astrid Ahnfelt



</doc>
<doc id="657708" url="https://sk.wikipedia.org/wiki?curid=657708" title="Perecký dom">
Perecký dom

Perecký dom (hovorovo "Peregský dom") bolo ucelené vinohradnícke hospo­dárstvo pri súčasnom Vinohradníckom naučnom chodníku v katastrálnom území mesta Pezinok. Zo severu je ohraničený vinohradníckym honom Pitroky, zo západu honom Nígle a z východu honom Horné Holoperegy. V minulosti bol sídlom úradu bergmajstra (ľudovo "pereg"), ktorý bol volený správca vinohradov. Perecký úrad sa nazýval perectvo. Pereg mal vo vinohradoch podobné kompetencie ako richtár v obci.
Okrem obydlia a vinohradov bolo na terasách tvorené studničkou, hospodárskym zázemím a pravdepodobne aj malou zeleninovou záhradkou. Väčšina tradičných vinohradníckych architektúr padla za obeť terasovaniu vinohradov v 60. rokoch 20. storočia. Popri vinohradoch bol hlavným dejiskom práce vinohradníka dom, ktorý si vyžadoval osobitné priestory na spracovanie hrozna a výrobu vína. Pezinský vinohradnícky dom sa rozkladal na úzkej dlhej parcele a pozostával z obytnej časti, lisovne, pivnice a z ostatných hospodárskych priestorov.
V súčasnosti sa na mieste Pereckého domu nachádzajú už len ruiny poškodené vandalmi a sú obklopené stromami.

</doc>
<doc id="657710" url="https://sk.wikipedia.org/wiki?curid=657710" title="Králik obyčajný">
Králik obyčajný

Králik obyčajný môže byť staršie:

</doc>
<doc id="657711" url="https://sk.wikipedia.org/wiki?curid=657711" title="Bhímráo Rámdží Ámbédkar">
Bhímráo Rámdží Ámbédkar

Bhímráo Rámdží Ámbédkar (* 14. apríl 1891† 6. december 1956) bol indický právnik, ekonóm, politik a sociálny reformátor. Inšpiroval budhistické hnutie dalitov, najnižšej indickej kaste (nedotknuteľní) a bojoval proti ich sociálnej diskriminácii. Podporoval tiež práva žien a práce. Bol prvým indickým ministrom práva a spravodlivosti, viedol výbor, ktorý pripravil indickú ústavu a bol jedným z „otcov zakladateľov“ Indickej republiky.

</doc>
<doc id="657712" url="https://sk.wikipedia.org/wiki?curid=657712" title="Ámbédkar">
Ámbédkar



</doc>
<doc id="657716" url="https://sk.wikipedia.org/wiki?curid=657716" title="Ivana Jakubcová">
Ivana Jakubcová

Ivana Jakubcová (* 20. august 1994, Bratislava, Slovensko) je slovenská profesionálna basketbalistka. V súčasnosti hrá za tím Le Mura Lucca v talianskej extralige a za slovenskú reprezentáciu.
Kariéra.
Jakubcová začala hrať basketbal v tretej triede na základnej škole, basketbal hral aj jej otec. Je odchovankyňou tímu BK Petržalka. Už na strednej škole pôsobila v Oklahome. Ako vysokoškoláčka hrala za univerzitný tím v Kentucky. V roku 2017 prestúpila do tímu Piešťanské Čajky, kde odohrala dve sezóny a patrila k oporám tímu. Za Čajky nastupovala aj v Eurocupe. V sezónach 2017/18 a 2018/19 získala s Piešťanskými Čajkami jednu striebornú a jednu bronzovú medailu v EXZ a dve druhé miesta v Slovenskom pohári.
V roku 2019 prestúpila do talianskeho prvoligového tímu Basket Femminile Le Mura Lucca.
Jakubcová vyštudovala aplikovanú psychológiu na University of Southern California.
Reprezentácia SR.
Jakubcová pred odchodom do USA pôsobila v reprezentácii SR do 16 rokov. Ako seniorka prvý raz za národné družstvo nastúpila v zápase proti Česku 2. júna 2017. Na súpisku na Majstrovstvá Európy v basketbale žien 2017 sa tesne nedostala.

</doc>
<doc id="657718" url="https://sk.wikipedia.org/wiki?curid=657718" title="Thomas Sakmar">
Thomas Sakmar

Thomas P. Sakmar (* 1956, Detroit, Michigan, USA) je americký vedec-lekár a bývalý úradujúci prezident Rockefellerovej univerzity. Predtým, ako sa stal úradujúcim prezidentom, bol prodekanom pre postgraduálne štúdium v ​​trojinštitucionálnom programe MD–PhD. Získal titul A.B. v odbore chémia z Chicagskej univerzity a v roku 1982 na Pritzker School of Medicine získal doktorát z medicíny. Absolvoval prax vo vnútornom lekárstve v Massachusetskej všeobecnej nemocnici a postdoktorálny tréning pod vedením H. Gobinda Khoranu na Massachusettskej technickej univerzite. V roku 1990 založil laboratórium molekulárnej biológie a biochémie na Rockefellerovej univerzite.
S takmer 200 recenzovanými vedeckými článkami je známy predovšetkým vďaka svojej práci o spektrálnom ladení vo fotoreceptoroch a vývoju metód objavovania liekov zameraných na receptory spriahnutými s G-proteínmi. Bol starší člen Ellison Medical Foundation, výskumníkom Lekárskeho ústavu Howarda Hughesa, hosťujúcim profesorom Marie Krogh v Novo Nordisk Foundation Centre pre základný metabolický výskum na Kodanskej univerzite, ako aj hosťujúcim profesorom na Karolínskom inštitúte v Štokholme.
V roku 2020 mu bol udelený čestný doktorát (honoris causa) z Karolínskeho inštitútu.

</doc>
<doc id="657719" url="https://sk.wikipedia.org/wiki?curid=657719" title="Elena Kamenická">
Elena Kamenická

Elena Kamenická (vl. menom Valéria Slivkárová, vydatá Lukáčová, * 31. október 1917, Spišské Vlachy† 4. február 1953, Košice) bola slovenská spisovateľka a dokumentátorka.
Životopis.
Narodila sa v remeselníckej rodine. Absolvovala strednú školu s maturitou v Košiciach. V rokoch 19351940 študovala na Právnickej fakulte Slovenskej univerzity v Bratislave (dnes Univerzita Komenského). Pracovala na Ministerstve hospodárstva v Bratislave, neskôr prešla na Povereníctvo Slovenskej národnej rady pre ekonomiku a hospodárstvo s pôsobiskom v Košiciach, kde bola dokumentátorkou Technického múzea. Po roku 1945 spolupracovala s Československým rozhlasom v Košiciach, pre ktorý pripravovala dramatizácie literárnych diel, prekladala a upravovala divadelné hry.
Tvorba.
Písala hlavne lyrickú poéziu, ale aj črty, fejtóny, poviedky, novely a na pokračovanie uverejnila román s ľúbostnou zápletkou. Publikovala v časopisoch "Novosti" (19361938), "A-Zet" (1937), "Plameň" (19371938), "Nový Zemplín" (1938), "Elán" (19391940), "Slovenské pohľady" (1939) a po sedemročnej prestávke v časopise "Tvorba" (v rokoch 19481949).
Jej autorskú osobnosť možno označiť ako „temnú múzu“. Tvorila horko ironické vyznania citu, plné výčitiek, ale aj vrúcne a tiché, akoby sa v nej bili dve bytosti. Zbierka "Čierne stretnutie" je nápadná vzdorom, „blasfémiou“ hrdinky, ktorá chce byť ženou „nielen žehnanou, ale aj prekliatou“ (v básni 12). Napriek rebélii sa však vyznačuje závislosťou od partnera. Hlboko ju oslovili verše francúzskej poetky Marceline Desbordes-Valmore (poetka patriaca ku skupine prekliatych básnikov), ale neinšpirovala sa ňou, keďže sa s jej tvorbou zoznámila až po vydaní zbierky "Čierne stretnutie".

</doc>
<doc id="657720" url="https://sk.wikipedia.org/wiki?curid=657720" title="Divý králik">
Divý králik



</doc>
<doc id="657721" url="https://sk.wikipedia.org/wiki?curid=657721" title="Boris Greguška">
Boris Greguška

Boris Greguška je slovenský lesník a diplomat.
Narodil sa v Trnave. Lesníctvo začal študovať ako štrnásťročný na strednej škole v Banskej Štiavnici. Je absolventom (Ing. a PhD.) Lesníckej fakulty Technickej univerzity vo Zvolene. Je dlhoročným štátnym radcom na Ministerstve pôdohospodárstva a rozvoja vidieka Slovenskej republiky. Zastupuje Slovenskú republiku v množstve medzinárodných organizácií a procesov vrátane Európskej únie a Organizácie Spojených národov. Pôsobil na Stálom zastúpení Slovenskej republiky pri Európskej únii v Bruseli. Viedol Európsku úniu a jej členské štáty v globálnych rokovaniach o ochrane a udržateľnom využívaní lesov počas slovenského a maltského predsedníctva v Rade Európskej únie. V rokoch 2018 až 2020 pôsobil vo funkcii predsedu "Fóra o lesoch Organizácie Spojených národov", najvyššie postaveného telesa v systéme OSN, ktoré sa zaoberá agendou svetových lesov.

</doc>
<doc id="657723" url="https://sk.wikipedia.org/wiki?curid=657723" title="Kazvín">
Kazvín

Kazvín (po perzsky: قزوین "Kazvín", "Qazvín") je mesto na severe Iránu, správne sídlo rovnomennej provincie Kazvín.
Kazvín leží v širokej úrodnej rovine na južnom úpätí pohoria Elburz (aj Elborz) asi 150 kilometrov severovýchodne od hlavného mesta Teheránu. Ide o dopravný uzol, ktorým vedú významné pozemné komunikácie i železnica. Nachádza sa na ceste medzi Teheránom a Tabrízom, ako aj na ceste od Kaspického mora k Hamadánu.
Sídli v ňom textilný a poľnohospodársky priemysel a nachádza sa v ňom významná tepelná elektráreň. Medzi historické pamiatky v Kazvíne patrí napríklad Piatková mešita či pavilón Čehel Sotún. Asi 60 kilometrov severovýchodne od mesta sa nachádzajú pozostatky hradu Alamut kedysi patriaceho asasínom. 
Podnebie v meste je mierne s priemernou maximálnou teplotou 34,5 ° C v lete a priemernou minimálnou teplotou v zime - 5,4. C. Ročné zrážky sú 339,1 mm s častými snehovými zrážkami v januári a februári.
História.
Podľa tradície na mieste dnešného Kazvínu existovalo mesto už v staroveku, keď sa nazývalo Šad Šápúr. Založené bolo sásánovským panovníkom Šápúrom I. okolo roku 250 a slúžilo ako pohraničné miesto brániace Perzskú ríšu proti obyvateľom žijúcim v okolí Kaspického mora. S príchodom islamu v 7. storočí vzrástol aj význam mesta. Mesto padlo do rúk Arabov v roku 644 za vlády kalifa Umara, keď ho dobyli jeho velitelia al-Bará ibn Ázib a Zajd ibn Džabal al-Tá’í. Kazvín sa stal centom islamizácie severnej Perzie a naďalej plnil úlohu významného pohraničného obranného sídla. Jeho správa bola zverená kalifovým úradníkom. Kalif Hárún ar-Rašíd nechal mesto opevniť.
Úlohu pohraničného sídla Kazvín plnil aj v období vlády Abbásovcov, keď slúžil ako pevnosť proti kaspickým národom a Alíovcom. Na krátku dobu mesto podliehalo Sámánovcom, no už v 10. storočí sa stalo súčasťou ríše šiitskych Bújovcov, keď ho dobyl Ruknuddaula. Bújovcom mesto podliehalo až do roku 1030, keď ho obsadili Ghaznovci. Popis mesta v 11. storočí podáva Násir-i Chusrau. V meste sa darilo výrobe látok, hoci tie nedosahovali kvality výrobkov z hlavných perzských centier. Mesto bolo už v stredoveku obklopené záhradami, ktorých časť dodnes existuje. I napriek priaznivej situácii sa Kazvín v stredoveku významom nikdy nevyrovnal iným perzským mestám ako Rajj, Nišapúr či Esfahán. Dôvodom bol čiastočne nedostatok vody, ktorý výrazne obmedzoval jeho rast. Mesto leží v pásme zemetrasení a niekoľkokrát ho výrazne poškodili zemetrasenia.
V 11. storočí sa Kazvín stal súčasťou Seldžuckej ríše. Význam mesta nebol pre Turkov veľký, takže sa nestalo ani správnym centrom na čele s amírom či malikom. Koncom 11. storočia vzniklo neďaleko Kazvínu hnutie šiítskych asasínov sídliacich na hrade Alamut. Asasíni následne viackrát terorizovali okolie mesta a v roku 1129 dokonca zabili 400 miestnych obyvateľov ako odvetu za lynčovanie ich vyslanca v Esfaháne. V neskoršom seldžuckom období mestu vládli viacerí poloautonómni správcovia, až sa nakoniec stalo súčasťou Chórezmskej ríše. V 13. storočí mesto vyplienili Mongoli, avšak osídlenie nezaniklo. Kazvín sa stal súčasťou Mongolskej ríše a následne Ílchanátu. Za vlády Gazana ríša Ilchánov začala upadať a výrazne upadla aj moc a vplyv Kazvínu. V tomto období výrazne vzrástol podiel turkického obyvateľstva v meste.
Po rozpade Ílchanátu Kazvín vystriedal viacerých vlastníkov. Istý čas patril Timúrovi a štátom Kara Kojunlu a Ak Kojunlu. Nová kapitola dejín sa pre Kazvín začala v 16. storočí s príchodom dynastie Safíjovcov. V tomto období prevládajúci sunnitský islam postupne vystriedal štátny šiitizmus. Za vlády Safíjovca Tahmáspa I. sa Kazvín stal v roku 1555 hlavným mestom Safíjovskej Perzie. Význam mesta ale rýchlo upadol po tom, čo Abbás I. v roku 1598 presunul hlavné mesto do Esfahánu. Kazvín bol následne spravovaný šáhovými úradníkmi a za vlády Šáh Sultána Husajna sa stal centrom samostatnej provincie. Koncom 16. storočia malo v meste podľa dobových správ sídliť viac ako 100 000 obyvateľov. Európski cestovatelia obdivovali najmä bránu paláca a niektoré miestne mešity.
V roku 1721 sa v meste uskutočnilo ľudové povstanie proti afganskej dynastii Hotakovcov, ktorá chcela opanovať Perziu. Do situácie v Perzii zasiahli Osmani, ktorým sa Kazvín v roku 1736 podriadil. Dojednaná zmluva bola ale nakoniec porušená a v roku 1739 prijal v Kazvíne perzskú korunu Nádir Šáh, zakladateľ dynastie Afšárovcov. V 18. storočí sa stal Kazvín hlavným obchodným centrom na cestách medzi Kaspickým morom, Perzským zálivom a Malou Áziou, často ho navštevovali európski cestovatelia a obchodníci. V meste sa malo nachádzať 600 obchodov, 8 karavanserájov, 40 mešít a 9 madrás. Ekonomická prosperita sa však nepodpísala na počte obyvateľov, ktorý mal koncom 19. storočia klesnúť pod 60 000. Jednotlivé odhady vtedajších cestovateľov sa líšia. Záujem európskych veľmocí o Perziu v krajine vyvolali národné hnutie a nepokoje. V roku 1909 mesto dobyli národné sily z Raštu a v okolí pôsobili aj ruské vojská vyslané s cieľom vyvinúť tlak na nacionalistov.
V 20. rokoch 20. storočia v meste založili svoju vojenskú základňu Briti. V roku 1921 v meste vypukol štátny prevrat, ktorý viedol ku konsolidácii krajiny za vlády Rezu Šáha Pahlavího. Počas iránskej revolúcie v rokoch 19781979 došlo v meste k nepokojom a bojom medzi miestnymi obyvateľmi a iránskou armádou. 
Pamiatky.
Hoci sa v minulosti malo v meste nachádzať niekoľko stoviek mešít či modlitební, väčšina stredovekých sakrálnych stavieb zanikla. Dnes už neexistuje ani Veľká mešita založená kalifom Hárúnom ar-Rašídom, ani ním založené opevnenie mesta. Za najstaršiu islamskú budovu v meste sa dnes považuje klenutá kupolová miestnosť v Džámí masdžid, ktorá zrejme stojí na mieste starších predislamských zoroastrijských štruktúr. Dostavaná bola v rokoch 11061016, čo dosvedčuje inskripcia na nej. Z nej sa tiež možno dozvedieť meno patróna, ktorý ju nechal vyhotoviť (amír Abú Mansúr Chumartáš ibn Abd Alláh al-Imádí). Mešita susedila s madrasou. Podľa Zakaríju al-Kazvíního kupola mešity svojou veľkosťou nemala v Perzii náprotivok.
Ďalšou zachovanou pamiatkou je mešita/madrasa Hajdaríjja (alebo Hejdaríjje). Jej pôvodná funkcia je neznáma a časovo sa datuje niekoľko rokov po Chumartášovej mešite. Štvorcová kupolová miestnosť stojí na juhu nádvoria obklopeného modernejšími kádžárovskými štruktúrami. Výrazný architektonický a dekoratívny štýl sa vyvinul v Kazvíne počas seldžuckého obdobia, ktoré predstavuje napríklad mešita Sudžás.
Mauzóleum Hamdulláha Mustaufího pochádza z mongolského obdobia. Má štvorcovú základňu a štvorcovú prechodovú zónu so skosenými rohmi. Vrch zakončuje kužeľovitá strecha s kupolou. Mauzóleum bolo obnovené začiatkom 21. storočia. Neďaleko neho sa nachádza Teheránska brána z 19. storočia. Osamote stojaca budova je vyzdobená modrým, žltým, bielym a čiernym obkladom.
Mauzóleum Imámzada Šahzade Hosejna v sebe ukrýva pozostatky syna ôsmeho imáma šiitskeho islamu. Hoci je tamojšia výzdoba novšia, obnova mauzólea sa spomína už v roku 1630. Safíjovský pavilón Čehel Sotún bol vystavaný zrejme okolo roku 1545 Tahmáspom I. Pôvodne sa v jeho okolí nachádzali ďalšie dva pavilóny. Dnes presklená budova bola kedysi otvorená zo štyroch strán a slúžila ako korunovačné miesto perzských šáhov Ismá‘íla II. a Abbása Veľkého. Miesto bolo vynovené za vlády Kádžárovcov a v 20. storočí boli v okolí vysadené záhrady. Miesto dnes slúži ako múzeum. Jedinou ďalšou safíjovskou budovou v meste je brána Ali Kapu zo 17. storočia. Pôvodne tvorila vstup do palácového komplexu perzských šáhov. V minulom storočí slúžila 40 rokov ako ústredie polície, takže prístup k nej bol obmedzený. Asi 35 kilometrov severne od mesta sa nachádza pevnosť Alamut, niekdajšie sídlo asasínov, ktorá je v dezolátnom stave.

</doc>
<doc id="657727" url="https://sk.wikipedia.org/wiki?curid=657727" title="Slon obyčajný">
Slon obyčajný



</doc>
<doc id="657728" url="https://sk.wikipedia.org/wiki?curid=657728" title="Slon veľkouchý">
Slon veľkouchý



</doc>
<doc id="657729" url="https://sk.wikipedia.org/wiki?curid=657729" title="Savanový slon">
Savanový slon



</doc>
<doc id="657730" url="https://sk.wikipedia.org/wiki?curid=657730" title="Slon savanový">
Slon savanový



</doc>
<doc id="657737" url="https://sk.wikipedia.org/wiki?curid=657737" title="Slonotvaré">
Slonotvaré

Slonotvaré môže byť slovenský názov taxónu:

</doc>
<doc id="657738" url="https://sk.wikipedia.org/wiki?curid=657738" title="Elefant">
Elefant

Elefant môže byť:

</doc>
<doc id="657740" url="https://sk.wikipedia.org/wiki?curid=657740" title="Chobotnatce">
Chobotnatce



</doc>
<doc id="657745" url="https://sk.wikipedia.org/wiki?curid=657745" title="Casandra Brené Brown">
Casandra Brené Brown



</doc>
<doc id="657746" url="https://sk.wikipedia.org/wiki?curid=657746" title="Casandra Brené Brownová">
Casandra Brené Brownová



</doc>
<doc id="657751" url="https://sk.wikipedia.org/wiki?curid=657751" title="Valéria Slivkárová">
Valéria Slivkárová



</doc>
<doc id="657752" url="https://sk.wikipedia.org/wiki?curid=657752" title="Valéria Lukáčová">
Valéria Lukáčová



</doc>
<doc id="657760" url="https://sk.wikipedia.org/wiki?curid=657760" title="Timea Sujová">
Timea Sujová

Mgr. Timea Sujová (rod. Szijjártová, * 26. február 1984, Bratislava) je bývalá slovenská basketbalistka hrajúca na pozícii rozohrávačky, trénerka a štátna úradníčka v oblasti životného prostredia. Naposledy hrala v sezóne 2022/23 za ŠBK Šamorín v slovenskej extralige a za slovenskú reprezentáciu. Od augusta 2020 pôsobí ako riaditeľka Environmentálneho fondu Slovenskej republiky. Od roku 2020 pôsobí ako asistentka trénera ŠBK Šamorín.
Životopis.
Sujová pochádza zo Šamorína. Vyštudovala odbor matematika - fyzika na Univerzite Komenského v Bratislave. Pracuje na Environmentálnom fonde SR. Do augusta 2020 pôsobila ako riaditeľka odboru implementácie projektov a finančného riadenia. V auguste 2020 ju minister životného prostredia SR Ján Budaj menoval za novú riaditeľku fondu.
Športová kariéra.
Sujová začala v extralige pôsobiť už ako sedemnásťročná v domovskom tíme ŠBK Šamorín. Následne pôsobila v klube Lokomotíva Slávia UK Bratislava (Istrobanka).
 V rokoch 20042006 pôsobila v tíme ŽBK Whirlpool Poprad. V lete 2006 prestúpila do tímu BK Inpek Nitra, avšak ešte v prípravnom zápase pred sezónou v septembri 2006 utrpela vážne zranenie menisku, ktoré ju vyradilo z celej sezóny. V sezóne 2007/2008 sa po roku vrátila do tímu ŽBK Poprad. V sezóne 2008/09 pôsobila v tíme CBK Cassovia Košice, v rámci ktorého bola treťou najvyťaženejšou hráčkou ligy (priemer 32,9 minút na zápas) a tiež dosiahla najvyšší počet bodov za tím v základnej časti (240 bodov). Keďže Cassovia nepostúpila do play-off, v marci 2009 Sujová prestúpila do konkurenčného klubu BK Inpek UKF Nitra, kde odohrala zvyšok sezóny.
Sujová ukončila aktívnu hráčsku kariéru 8. apríla 2023 po výhre nad CBK Košice v zápase o 5. miesto v extralige žien.
V ŠBK Šamorín pôsobí okrem postu hráčky aj ako asistentka trénera Alberta Diósiho.
Reprezentácia SR.
Sujová bola súčasťou slovenskej reprezentácie počas Majstrovstiev Európy v basketbale žien v roku 2013 s priemerom 20 minút a 5,7 bodu na zápas.
Osobný život.
Sujová je vydatá, jej manželom je bývalý basketbalista a v súčasnosti basketbalový reprezentačný tréner Juraj Suja. Sujovci sa spoznali počas Szijjártovej pôsobenia v Poprade, keď Suja hral ako krídelník tímu BK Chemosvit Svit. Svadbu mali 6. septembra 2008. V roku 2015 sa im narodila dcéra Léda.

</doc>
<doc id="657765" url="https://sk.wikipedia.org/wiki?curid=657765" title="Sokratov inštitút">
Sokratov inštitút

Sokratov inštitút je líderský vzdelávací program pre študentov a absolventov vysokých škôl z rôznych odborov. Študenti počas jedného akademického roka absolvujú blokovú výučbu vo forme deviatich praktických workshopov a realizujú vlastný neziskový komunitný projekt. Na štúdium je každoročne prijatých od 20 do 23 ľudí vo veku od 18 do 32 rokov. V roku 2021 inštitút spustil prihlasovanie na pilotný ročník nového programu Za obzor, ktorý je otvorený pre ľudí nad 30 rokov. Sokratov inštitút založili Juraj Hipš a Ján Markoš v spolupráci s Technickou univerzitou vo Zvolene v roku 2013 ako jeden z programov občianskeho združenia Centra environmentálnej a etickej výchovy Živica (CEEV Živica).
Workshopy.
Workshopy sa počas desaťmesačného štúdia (septemberjún) konajú v mesačných intervaloch a trvajú minimálne 4 dni. Venujú sa témam ako projektová logika, sebarozvoj, občianska angažovanosť, práca s médiami, alternatívne ekonomické systémy, účasť verejnosti v slovenskom právnom systéme, globálne vzdelávanie, medzikultúrna facilitácia, environmentálny aktivizmus, novodobé dejiny Slovenska a ďalšie.
Lektori.
a ďalší.
Absolventi.
Zoznam vybraných absolventov
Hostia.
Medzi hosťami Sokratovho inštitútu sú odborníci a absolventi, ktorí sa venujú aktuálnym spoločenským témam: Pavol Žilinčík, Zuzana Wienk, Brigita Schmögnerová, Zuzana Hlávková, Michal Hvorecký, Zuzana Čaputová, Bryan Mukandi, Alexander Mušinka, Táňa Sedláková, Jakub Ptačin, Vlado Burjan, Fero Pauliny, Rado Sloboda, Zuzana Szabóová, Janette Maziniová Motlová, Katarína Nagy Pázmány, Ján Hrubala, Martin Burgr, Zuzana Šedovič, Chris Knight a ďalší.
Showcrates.
Showcrates je festival Sokratovho inštitútu, ktorý vznikol ako súbor prednášok, diskusií a workshopov lektorov, študentov a absolventov Sokratovho inštitútu. 
Publikačná činnosť.
Zoznam publikácií vydaných Sokratovým inštitútom (CEEV Živica) v spolupráci s Technickou univerzitou vo Zvolene:

</doc>
<doc id="657766" url="https://sk.wikipedia.org/wiki?curid=657766" title="Brené Brown">
Brené Brown



</doc>
<doc id="657784" url="https://sk.wikipedia.org/wiki?curid=657784" title="Black Lives Matter (Yeah Right!)">
Black Lives Matter (Yeah Right!)

Black Lives Matter je kompilácia skladieb 31 hudobných skupín z 15 miest. Vydalo ju 15. júna 2020 vydavateľstvo Yeah Right! Records. 
Obal albumu vytvoril Rich Jones a zkompiloval ho Tony Lima.
Všetky výnosy z kompilácie idú v prospech Black Lives Matter a ďalších organizácií, ktoré posilňujú komunitu černochov.
Zoznam skladieb.
[*] – predtým nevydané a po prvýkrát sprístupnené skladby

</doc>
<doc id="657785" url="https://sk.wikipedia.org/wiki?curid=657785" title="Black Lives Matter (rozlišovacia stránka)">
Black Lives Matter (rozlišovacia stránka)

Black Lives Matter môže byť:

</doc>
<doc id="657786" url="https://sk.wikipedia.org/wiki?curid=657786" title="Black Lives Matter">
Black Lives Matter

Black Lives Matter (BLM) je decentralizované politické a sociálne hnutie, ktoré protestuje proti policajnej brutalite, rasovej nerovnosti, nespravodlivosti a systematickému rasizmu voči černochom. Začalo byť aktívne v Spojených štátoch v roku 2013.
História.
Hnutie vzniklo v súvislosti s prípadom štát versus George Zimmerman z roku 2013, kedy sa začalo šíriť na sociálnych sieťach pod krížikom (hashtag)#BlackLivesMatter. Floridský koordinátor miestnej domobrany George Zimmerman vtedy zastrelil sedemnásťročného neozbrojeného černocha Trayvona Martina. Zimmerman bol vzatý do väzby, avšak po piatich hodinách výsluchu prepustený s odôvodnením, že išlo o sebaobranu. Ďalší podnet a zvýšenie povedomia o tomto hnutí následovali po zastrelení Michaela Browna ve Fergusone v roku 2014. Na základe tohto prípadu sa jedným zo sloganov hnutia stalo „hands up, don't shoot!“ ("ruky hore, nestrielajte!") nebo jen skrátené „hands up!“, čo je signál, ktorý mal Michael Brown ukazovať pred svojím zastrelením.
V prvej polovici júna 2016 bolo v rámci hnutia BLM usporiadaných viac ako 112 celoštátnych protestov v 88 amerických mestách, ktoré boli spätnou väzbou na policajné zásahy končiace fatálne pre občanov tmavej pleti. Hnutie upozorňuje tiež na rasové profilovanie, které vyusťuje v nepomerne vyššie zastavovanie Afro- a Latinoameričanov policajtmi v uliciach amerických miest, policajnú brutalitu a všeobecne dvojaký meter, ktorý údajne polícia aplikuje voči Američanom na základe ich farby pokožky.
V roku 2016 sa demonštrácie Black Lives Matter uskutočnili tiež v Spojenom kráľovstve, v Nemecku, Kanade alebo Holandsku.
V roku 2020 sa protesty a nepokoje opäť zdvihli po smrti Georga Floyda, Breonny Taylorovej a ďalších.

</doc>
<doc id="657788" url="https://sk.wikipedia.org/wiki?curid=657788" title="Chronické ochorenie obličiek">
Chronické ochorenie obličiek



</doc>
<doc id="657789" url="https://sk.wikipedia.org/wiki?curid=657789" title="Sieň slávy slovenského basketbalu">
Sieň slávy slovenského basketbalu

Sieň slávy slovenského basketbalu je expozícia, ktorá vzdáva hold osobnostiam slovenského a československého basketbalu, ktoré svojim pôsobením vytvárali dobré meno slovenského basketbalu, šírili jeho slávu a svojim konaním napomáhali k napredovaniu športu. Vznikla v roku 2016 v Hant Aréne na Pasienkoch z podnetu Slovenskej basketbalovej asociácie na jej pôde. Zahŕňa hráčov, trénerov, funkcionárov, rozhodcov aj novinárov. K júli 2023 mala 30 laureátov.
Štatút Siene slávy SBA.
Možných laureátov Siene slávy navrhuje Nominačná komisia, ktorú vymenúva a schvaľuje Výkonný výbor SBA. Nominovaný laureát by mal spĺňať niektoré z nižšie uvedených kritérií:

</doc>
<doc id="657793" url="https://sk.wikipedia.org/wiki?curid=657793" title="Zora Haluzická-Staršia">
Zora Haluzická-Staršia



</doc>
<doc id="657794" url="https://sk.wikipedia.org/wiki?curid=657794" title="Philips Arena">
Philips Arena



</doc>
<doc id="657798" url="https://sk.wikipedia.org/wiki?curid=657798" title="Minbar">
Minbar

Minbar alebo mimbár () je vyvýšený priestor v prednej časti modlitebne mešity. Z ktorého vedie imám piatkovú modlitbu (chutba). V najjednoduchšej forme je minbar vyvýšená základňa so schodiskom. Táto stavba nemá žiadny duchovný význam, ide čisto o praktickú vec, aby bolo imáma (chatíba) dobre počuť a aby mal dobrý výhľad na veriacich. Minbar je zvyčajne postavený z dreva, kameňa alebo tehál. Súčasťou minbaru je krátke schodisko vedúce na najvyššiu plošinu. V spodnej časti schodiska môže byť brána alebo dvere. Zložitejšie formy môžu mať uzavreté schodisko zo zdobenými panelmi, dverami a na vrchu zakrytú základňu. Kázanie v rannom islame malo skôr politický než náboženský charakter. To vysvetľuje, prečo tvar minbaru nemá nič spoločné s kresťanskou kazateľnicou alebo ambónou. Naľavo od minbaru sa vždy nachádza mihráb.
Opis.
Prvým zaznamenaným minbarom bol Mohamedov minbar v Medine, ktorý bol vytvorený medzi rokmi 628631. Podľa hadísov vznikol už v časoch proroka Mohameda. Pôvodne Mohamed vytvoril svoje piatkové modlitby, keď sa opieral o stĺp palmového kmeňa v mešite v Medine. Neskôr však použil sedadlo s dvoma schodíkmi na prijímanie delegácií alebo kázanie v mešite. Tento prvý minbar bol vyrobený z tamarišského dreva gréckymi alebo abesínskymi stolármi. Mohamedovi nasledovníci kalifovia, ktorí boli oficiálne imámmi celej moslimskej komunity, používali minbar ako symbol svojej autority. Počas prvého storočia islamu začali provinční guvernéri využívať minbar, z ktorého vystupovali s prejavmi alebo prosbami, predovšetkým ako vládcovia. V posledných rokoch Umajjovského kalífátu, pred jeho pádom v roku 750, nariadili Umajjovci výstavbu minbarov pre všetky mešity. To použitie sa rozšírilo na ďalšie moslimské územia. Minbar sa stal štandardným vybavením mešity vo všetkých moslimských komunitách. Za vlády Abbásovcov piatková modlitba (chutba) stratila svoj informačný, politický a diskurzívny charakter a stala sa čisto náboženským kázaním. Napriek tomu si zachoval svoj význam ako symbol autority. Minbar sa stal dôležitým prvkom v islamskej architektúre a umení.
Minbar je tradične vyrobený z kameňa, tehál a dreva bohato vyrezávaný a doplnený o inkrustáciu perlete a slonoviny. Použitie mramoru je menej časté a občas sa používal vápenec alebo dokonca železo. Vo väčšine krajín sa z minbaru stal architektonický prvok mešity s bránou alebo dverami od ktorých viedlo schodisko na najvyššiu plošinu. Zložitejšie formy môžu mať uzavreté schodisko zo zdobenými panelmi, dverami a na vrchu zakrytú základňu baldachýnom. Vrch základné má tvar malej veže, ktorú zdobí najčastejšie ihlanová alebo cibuľovitá strecha zakončená polmesiacom. Aj keď je minbar tvarovo podobný kresťanskej kazateľnici alebo ambóne nemá s nimi nič spoločné. Pokusom o návrh mešity bolo zdôrazniť posvätnosť minbaru tým, že sa nachádzal hneď vedľa mihrábu.

</doc>
<doc id="657801" url="https://sk.wikipedia.org/wiki?curid=657801" title="Juraj Jordán Dovala">
Juraj Jordán Dovala

Mgr. Juraj Jordán Dovala (* 7. december 1974, Žiar nad Hronom) je český duchovný slovenského pôvodu a biskup brnianskej diecézy Cirkvi československej husitskej. Venuje sa písaniu kníh a bylinkám. Hrá a skladá folkové pesničky.
Životopis.
Pochádza z rímskokatolíckej rodiny, teológiu vyštudoval na Pravoslávnej bohosloveckej fakulte Prešovskej univerzity. V roku 2002 konvertoval do Československej cirkvi husitskej. Na kňaza bol vysvätený v roku 2003 v Lounoch. Pôsobil v náboženských obciach v Lounoch (20022004) a Košiciach (2004). Od roku 2005 je farárom v náboženskej obci Hodonín a administrátor excurrendo v Břeclavi. V roku 2006 bol zvolený za predsedu Českej kresťanskej akadémie v Hodoníne.
27. apríla 2013 bol diecéznym zhromaždením brnianskej diecézy Československej cirkvi husitskej zvolený na brniansky biskupský stolec. 8. mája 2013 bol ordinovaný do biskupskej služby v Husovom zbore v Brne na Botanickej ulici. Dňa 30. mája 2020 bol diecéznym zhromaždením potvrdený na biskupskom stolci a pokračuje tak vo svojom episkopáte.
Jeho biskupským heslom je citát z 1. epištoly Jánovej 4,16: "„Boh je láska, a kto ostáva v láske, v Bohu zostáva a Boh v ňom“".
S manželkou Andreou Alexiou, s ktorou sa zoznámili a neskôr aj zosobášili na Katarínke, má štyri deti.

</doc>
<doc id="657802" url="https://sk.wikipedia.org/wiki?curid=657802" title="Power Up">
Power Up

Power Up (niekedy skracované ako PWR/UP a štylizované ako PWRϟUP) je sedemnásty štúdiový album australskej hard rockovej skupiny AC/DC. Vyšiel 13. novembra 2020 prostredníctvom Columbia Records. Ide o prvý album skupiny, ktorý vyšiel po smrti pôvodného gitaristu Malcolma Younga (ten však kvôli chorobe nehral už na predchádzajúcom albume "Rock or Bust" z roku 2014). Od vydania albumu "Rock or Bust" skupinu postupne opustili traja ďalší členovia – bubeník Phil Rudd, spevák Brian Johnson a basgitarista Cliff Williams. Všetci sa pred vznikom tohto nového albumu do skupiny vrátili.
O novom albume AC/DC sa špekulovalo už od roku 2018, oficiálne bolo jeho vydanie oznámené v októbri 2020. Prvý singel „Shot in the Dark“ vyšiel 7. októbra.
Zoznam skladieb.
Všetky skladby boli napísané Angusom a Malcomom Youngovými.

</doc>
<doc id="657804" url="https://sk.wikipedia.org/wiki?curid=657804" title="Dramaticko-bábkové divadlo Konstantina Veličkova">
Dramaticko-bábkové divadlo Konstantina Veličkova

Dramaticko-bábkové divadlo Konstantina Veličkova () je budova divadla z druhej polovice 20. storočia, nachádzajúca sa v centrálnej časti mesta Pazardžik v okrese Pazardžik v Pazardžickej oblasti v južnom Bulharsku.
Lokalita.
Budova Dramaticko-bábkového divadla Konstantina Veličkova sa nachádza v centrálnej časti mesta Pazardžik na námestí „Konstantina Veličkova“ () č. p. 1.
Dejiny a súčasnosť.
Divadlo v Pazardžiku do roku 1969.
Za počiatok divadla v Pazardžiku sa považuje rok 1870, kedy prebehlo prvé divadelné predstavenie organizované členmi miestneho kultúrneho centra „Videlina“. Toto prvé predstavenie sa konalo v jednej z tried miestnej školy. V rokoch 1874 – 1875 bol vedúcim „Videliny“ bulharský spisovateľ Konstantin Veličkov, ktorý zároveň viedol aj divadelnú skupinu a preložil pre ňu niekoľko hier. Divadelná skupina mala vo svojom repertoári niekoľko predstavení. V roku 1879 sa predstavenia prvýkrát zúčastnili ako herečky aj ženy. V roku 1893 sa predstavenia začali hrať v pavilóne, ktorý bol postavený pre potreby Prvej bulharskej poľnohospodársko-priemyselnej exhibície () a nachádzal sa na mieste dnešnej budovy kultúrneho centra „Videlina“. Budova „Videliny“ bola následne postavená v rokoch 1889 – 1904 a po jej otvorení v tom istom roku sa predstavenia začali odohrávať tam. V roku 1922 začalo na divadlo finančne prispievať aj miestne zastupiteľstvo a do roku 1937 bola divadelná skupina takmer úplne profesionalizovaná. V roku 1942 bolo divadlo z dôvodu vojnových udalostí zatvorené, ale následne otvorené bolo znovu už v priebehu roku 1945. V rokoch 1948 – 1958 divadlo fungovalo ako Okresné dramatické divadlo () a následne v rokoch 1959 – 1963 ako Dramaticko-hudobné divadlo (). V roku 1963 bol zatvorený hudobný oddiel divadla, divadlo sa premiestnilo pod správu vtedajšieho Ministerstva vzdelávania a kultúry a začalo fungovať ako Štátne ľudové divadlo (). V roku 1964 bolo divadlo zatvorené.
Súčasné divadlo v Pazardžiku.
Nová epocha divadla v meste sa začala s postavením a otvorením novej divadelnej budovy v roku 1969. Divadlo bolo v tomto roku obnovené so štatútom Štátneho dramatického divadla (). V roku 1970 bolo divadlo pri príležitosti stého výročia od počiatkov divadelnej kultúry v Pazardžiku oficiálne pomenované menom Konstantina Veličkova. Od roku 1971 je nositeľom Radu Bulharskej ľudovej republiky 1. stupňa. V rokoch 1976 – 1977 sa v divadle okrem hlavnej otvorila ešte ďalšia tzv. „Komorná scéna“. Divadlo fungovalo nepretržite do roku 1997, kedy budovu postihol požiar. Opravená a znovu otvorená bola budova v priebehu roku 1998. V roku 1999 divadlo získalo nový štatút – Dramaticko-bábkové divadlo Konstantina Veličkova – ktorý bol divadlu pridelený na základe spojenia so Štátnym bábkovým divadlom „Svetulka“ (). Od roku 2000 sa divadlo zúčastnilo mnohých medzinárodných festivalov, kde získalo niekoľko ocenení. Od roku 2000 do roku 2011 bolo divadlo organizátorom a hostiteľom medzinárodného divadelného festivalu "Esenni teatralni srešti" (, doslova "Jesenné divadelné stretnutia").
Charakteristika.
Budova bola postavená v roku 1969 pod vedením architekta St. Hadžistojanova. Pozostáva z tzn. „veľkej sály“ s kapacitou 470 divákov, technickej scény (v súčasnosti obnovenej a zmodernizovanej), „komornej sály“ s kapacitou okolo 100 miest, miestností v zázemí slúžiacich pre prípravu, obliekanie, maľovanie hercov, ateliérov, šatní a rekvizitória.
Divadlo je do súčasnosti štátnym divadlom a je podporované fondmi z rozpočtu bulharského Ministerstva kultúry.

</doc>
<doc id="657821" url="https://sk.wikipedia.org/wiki?curid=657821" title="Euroliga v basketbale žien">
Euroliga v basketbale žien

Euroliga v basketbale žien (oficiálne po anglicky "FIBA EuroLeague Women", hovorovo Euroliga, po anglicky "EuroLeague Women", v rokoch 1958-1995 Pohár majstrov európskych krajín v basketbale žien, skratka PMEK) je najvyššia profesionálna basketbalová liga v Európe pre ženské basketbalové kluby. Organizuje ju FIBA Europe.
Dejiny.
Euroliga v basketbale žien je hlavná ženská klubová basketbalová súťaž na európskom svetadieli. Bola založená federáciou FIBA v septembri 1958 ako úvodná európska klubová súťaž, do ktorej sa zapojilo 10 tímov a sledovala úspech mužského ekvivalentu turnaja, ktorý sa konal v rovnakom roku. Mužský turnaj Euroligy si počas 46 zápasov pozrelo vyše 100 tisíc divákov.
V úvodnom turnaji zvíťazil bulharský tím Slavia Sofia, ktorý zvíťazil nad sovietskym Dinamom Moskva doma 64-40 a v Moskve 44-34. Formát dvoch finálových hier (doma a vonku) fungoval do roku 1976, kedy ho nahradil formát jedinej finálovej hry od nasledujúceho ročníka.
Počas úvodných rokov bol dominantným tímom lotyšský (v tom čase sovietsky) klub Daugava Riga, ktorý účinkoval v rokoch 19601977 v 16 finále, pričom všetky vyhral. Lotyšský klub je dodnes držiteľom dvoch ťažko prekonateľných rekordov – 18 celkových víťazstiev v Eurolige a 12 v sérii za sebou. 
V 90. rokoch 20. storočia prešla súťaž dvoma významnými zmenami. Prvou bolo zavedenie turnaja "Final Four" v roku 1992 (so štyrmi najlepšími tímami). Druhou bola zmena značky súťaže v roku 1996, kedy sa premenovala z Pohára majstrov európskych krajín v basketbale žien na súčasnú podobu Euroligy. 
Formát turnajov Final Four bol ukončený v Jekaterinburgu v roku 2011, kedy španielsky tím Halcón Avenida porazil Spartak Moskovská oblasť 68–59. Od sezóny 2011/2012 sa začal miesto turnaja Final Four v Eurolige používať turnaj "Final Eight". Posledný ročník s turnajom Final Eight bol 2014, v Jekaterinburgu v ňom zvíťazil tím Galatasaray Istanbul nad mestským rivalom Fenerbahçe 69-58. Od roku 2014 sa finálové turnaje opäť konajú vo formáte Final Four.
Sezóna 2019/2020 musela byť pre pandémiu koronavírusu v marci 2020 prerušená a v júni predčasne ukončená bez vyhlásenia víťaza. V prerušenej sezóne bola za najužitočnejšiu hráčku vyhlásená Alina Iagupovová. Aj v sezóne 2020/21 trápili tímy výpadky hráčok pre pozitívne nálezy na koronavírus, z dôvodu čoho pristupovali riadiace orgány Euroligy k úprave pravidiel a presúvaniu zápasov oslabených tímov na iné termíny.
Systém súťaže.
20042011.
V rokoch 2004 až 2011 bolo v súťaži 24 klubov, rozdelených do štyroch skupín po šiestich, kde každý hral s každým doma a vonku. Štyri najlepšie tímy z každej skupiny sa kvalifikovali pre osemfinálové play-off zápasy. Osemfinále sa hrali na základe umiestnenia každého klubu v základnej skupine na dva zápasy (doma a vonku). Víťazi osemfinále postúpili do štvrťfinále. Víťazi štvrťfinále sa kvalifikovali na turnaj Final Four, ktorý organizoval jeden z postupujúcich klubov. Semifinále sa hrali v piatok a finále v nedeľu.

</doc>
<doc id="657827" url="https://sk.wikipedia.org/wiki?curid=657827" title="Aspirin (rušička)">
Aspirin (rušička)

Aspirin bolo krycie meno rušiaceho systému, ktorý používala britská RAF proti rádiovému navádzaciemu systému Knickebein, používaného Luftwaffe na začiatku druhej svetovej vojny. Spočíval vo vysielaní čiarok Morseovej abecedy na frekvenciách Knickebein. Voľba krycieho mena "Aspirin" bola priamočiara, pretože britské označenie systému Knickebein bolo Headache. Rušičky "Aspirin", spolu s ďalšími zariadeniami pre elektronický boj, prevádzkovalo 80. krídlo RAF pod velením Edwarda Addisona.
Situácia.
Na začiatku vojny používalo Nemecko pre bombardovanie britských cieľov viacero rádiových navádzacích systémov (Knickebein, X-Gerät, Y-Gerät). Prvé dva spočívali na vysielaní Morseho bodiek a Morseho čiarok s frekvenciou 60 znakov za minútu v úzkych kužeľových výsekoch. Tieto sa navzájom mierne prekrývali, čím sa vytvorila veľmi úzka oblasť so spojitým tónom - navádzací lúč. Tento lúč bol zameraný na aktuálny cieľ náletu. Piloti bombardéru vedeli na ktorej strane lúča sú čiarky a na ktorej bodky. Podľa toho vedeli, ktorým smerom majú let korigovať, aby sa dostali do oblasti neprerušovaného signálu a teda na správny letový kurz.
Aspirin.
Briti zachytili pravidelné vysielanie čiarok a bodiek v rôznych oblastiach nad Anglickom a správne pochopili ich účel. Už v auguste 1940 mali k dispozícii rané rušiace systémy pre známe frekvencie Knickebein, ktoré vysielali šum. Rušička "Asipin" vysielala na frekvencii Knickebein Morseho čiarky. Systém bol jednoduchý, čiarky "Aspirinu" neboli synchronizované s čiarkami Knickebein. Cieľom bola dezorientácia nemeckých pilotov tak, aby v oblasti pre súvislý tón počuli vysielanie čiarok a v oblasti bodiek zmes čiarok a bodiek. Rušičky boli prvýkrát nasadené v období po sebe nasledujúcich náletov na Londýn, medzi 7. septembrom a 13. novembrom 1940. V októbri 1940 bolo v prevádzke 15 rušičiek "Aspirin".
Účinnosť.
Briti verili, že rušenie bolo účinné po technickej stránke. Po vojne nemeckí piloti potvrdili, že dostatočne zreteľne počuli signál Knickebein aj pri jeho rušení, aj keď postupom času bolo stále intenzívnejšie. Rušenie však malo psychologický účinok. Posádky bombardérov si boli vedomé, že Briti systém poznajú. Poznajú aktuálny cieľ náletu a trasu priblíženia a teda majú čas pripraviť protilietadlovú obranu a vyslať stíhačov.

</doc>
<doc id="657842" url="https://sk.wikipedia.org/wiki?curid=657842" title="Dom Artina Gidikova">
Dom Artina Gidikova

Dom Artina Gidikova () je meštiansky dom z obdobia bulharského národného obrodenia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dom Artina Gidikova leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „4 januari“ () č. p. 15 a zároveň ulici „Artin Gidikov“ () v severozápadnom úpätí tzv. Trojpahorčia. Na mieste, kde dom stojí sa v čase jeho výstavby nachádzala plovdivská arménska štvrť.
Dejiny a súčasnosť.
Dom dal postaviť v roku 1848 bohatý plovdivský obchodník a farmár Stepan Chindlijan ako veno pre svoju dcéru, ktorá sa vydala za Arména Artina Gidikova, ktorý sa do Plovdivu presťahoval z Kišiňova. V roku 1995 budova získala štatút kultúrnej pamiatky. V súčasnosti je budova reštaurovaná a nachádzajú sa v nej stále expozície venované významnému bulharskému umelcovi Cankovi Lavrenovovi a jeho dielam.
Charakteristika.
Dom Artina Gidikova je dvojposchodová budova obytného domu, charakteristická prítomnosťou všetkých základných elementov bulharského obrodeneckého baroka plovdivského typu, pričom je typickým predstaviteľom tohto staviteľského slohu. Do domu sa vchádza z dvora cez portikus tvorený štyrmi stĺpmi. Prednú fasádu budovy nad portikom tvorí presklený rizalit zakončený ozdobným frontónom. Budova je zvonku i zvnútra dekorovaná ozdobnými pilastrami. Na fasáde múru ohradzujúceho dvor okolo budovy sa nachádza malá arkierová stavba tvorená jednou miestnosťou, ktorá slúžila ako pozorovateľňa. Riešená je ako obojstranný arkier. Do tejto miestnosti sa vchádza po schodisku.
Prvá a hlavná miestnosť za vchodom do budovy je priestorný salón, pričom po obidvoch bočných stranách tejto miestnosti sa nachádzajú po dve symetricky umiestnené izby. Druhé poschodie budovy má totožné symetrické rozvrhnutie izieb ako prvé poschodie. Priestor v priestore rizalitu nad portikom slúži ako vyvýšené pódium v salóne na na druhom poschodí. Salóny na obidvoch poschodiach sú elipsovitého pôdorysu a vyznačujú sa veľmi bohatou dekoráciou. Stropy v miestnostiach sú zdobené drevorezbou, rovnako ako dvere v dome. V miestnostiach sa nachádzajú tzv. alafrangy ("alafranga" je špecifický výraz pre dekoratívnu niku v interiéri bulharských obrodeneckých domov), zdobené sadrovými ornamentami.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.4 z roku 1995, pričom ako dôvod ochrany bola uvedená architektonicko-umelecká hodnota budovy. Názov budovy ako je uvedený na zozname kultúrnych pamiatok národného významu je "Kăšta na Artin Gidikov" (, doslova "Dom Artina Gidikova").

</doc>
<doc id="657845" url="https://sk.wikipedia.org/wiki?curid=657845" title="Ornát">
Ornát

Ornát alebo kasula je liturgické rúcho kňaza a biskupa používané počas omše v rímskokatolíckej cirkvi, anglikánskej cirkvi, starokatolíckej cirkvi a jeho používanie sa zachovalo aj v niektorých luteránskych cirkvách (napr. v Škandinávii alebo na Pobaltí). Farba ornátu sa riadi liturgickými predpismi.
Vo východných pravoslávnych cirkvách a vo východných katolíckych cirkvách je ekvivalentným rúchom felónphelónion.
Použitie.
V rímskokatolíckej cirkvi je ornát podľa súčasných liturgických predpisov vlastným rúchom kňaza alebo biskupa pri omši a obradoch s ňou priamo spojených. Oblieka sa vždy na albu a štólu. Biskup si pri slávnostných príležitostiach oblieka pod ornát aj dalmatiku, ktorá môže byť v liturgickej farbe dňa alebo biela. Náprsný kríž si biskup oblieka pod ornát alebo, ak sa používa, pod dalmatiku. Ak je pri koncelebrácii nedostatok ornátov, môžu si koncelebrujúci kňazi obliecť albu so štólou bez ornátu, ináč sú ale povinní mať aj oni ornát.
Pri slávení svätej omše podľa mimoriadnej formy rímskeho obradu (tzv. tridentská omša) sú pravidlá v podstate totožné, ale použitie ornátu je viac rezervované na použitie počas svätej omše a ak omši predchádza alebo nasleduje iný obrad, kňaz si musí medzi jednotlivými obradmi prezliecť rúcho (najčastejšie zmeniť pluviál za ornát a naopak). Pri tejto forme omše je na mnohých miestach zvykom, že si kňaz na kázeň odstráni manipul alebo aj ornát, keďže sa kázeň pred druhým vatikánskym koncilom nepovažovala za súčasť omše.
Ak sa slávi slávnostná omša počas dní s kajúcnym rázom podľa obradov spred roku 1960 (podľa súčasnej regulácie je to povolené pre niektoré komunity napr. pre obrady svätého týždňa spred roku 1955), diakon a subdiakon si tiež oblečú ornát, ale vpredu zvinutý dohora ("planeta plicata"), ktorý diakon počas istých častí omše zvinie do formy širokej štóly ("stola latior").
Forma.
Existuje viacero strihov ornátov:
V rímskokatolíckej cirkvi bol až do liturgickej reformy po druhom vatikánskom koncile materiál ornátu presne určený predpismiatlas, hodváb, popelín a zamat boli povolené, zatiaľ čo vlna, bavlna a ľan boli zakázané. V súčasnosti sú povolené aj ďalšie prírodné a umelé tkanivá „zodpovedajúce dôstojnosti obradu a osoby“. Krása a vznešenosť nemá vyplývať z prezdobenia ornátu, lež z látky a strihu.
Farby ornátu.
Farba ornátu sa vo všeobecnosti riadi schémou liturgických farieb. Na väčšie slávnosti sa však povoľuje používať sviatočné alebo vzácnejšie rúcha, ktoré nemusia byť vo farbe dňa.
História.
Pôvodne sa ornát vyvinul z rímskeho odevu používaného všetkými vrstvami, ktorý v 3. storočí nadobudol sviatočný charakter. V prvých storočiach boli teda bohoslužobné rúcha totožné s tými civilnými, ale pre posvätné obrady si klerici vyčleňovali lepšie rúcha, z čoho postupne vzišlo rozlišovanie medzi liturgickým a civilným odevom. Pôvodne ho používali klerici všetkých svätení, ale pre diakonov bol čoskoro nahradený dalmatikou a do 11. storočia, keď sa pluviál začal odlišovať od ornátu, sa na Západe jeho použitie obmedzilo na kňaza celebrujúceho omšu.
V staroveku mali ornáty formu veľkého polkruhového plášťa, ktorý bol vpredu (až na malý otvor pre hlavu) zošitý, obklopoval teda celú postavu akoby dom (z tohto vzišiel latinský názov ornátucasula = „malý dom“). Preto sa pôvodne museli pri slávení liturgie strany ornátu dvíhať alebo zvíjať, lebo ináč by kňaz nebol mohol používať ruky, a toto je pravdepodobne tiež pôvod zvinutých ornátov ("planeta plicata") používaných diakonom a subdiakonom pri slávnostných omšiach počas dní s kajúcnym rázom až do roku 1960. S príchodom ťažších a zdobenejších ornátov v neskorom stredoveku (13.15. storočie) sa do ich strán začali robiť čoraz väčšie výstrihy, ktoré neskôr siahali až po ramená, z čoho vznikli tzv. barokové ornáty, v ktorých má kňaz ruky úplne odhalené.
Svätý Karol Boromejský, milánsky arcibiskup v rokoch 15601584, bol znepokojený všeobecným odklonom od pôvodnej formy liturgických odevov, zvlášť zmenšovaním ornátov, a preto pre svoju arcidiecézu ustanovil, aby boli ornáty aspoň cca 130 cm široké. Toto však zmenšovanie ornátov nezastavilo a v tomto období vznikli niektoré ornáty so šírkou dokonca 76 cm.
V 40. rokoch 19. storočia sa v rímskokatolíckej cirkvi začalo rozširovať Liturgické hnutie, ovocím ktorého bolo aj obnovenie používania pôvodnejších strihov ornátov, tzv. gotických ornátov. Posvätná kongregácia obradov zareagovala 9. decembra 1925 zákazom strihov ornátov iných ako barokového, ale nakoniec tento zákaz 20. augusta 1957 odvolala. V období po Druhom vatikánskom koncile novogotické ornáty v rímskokatolíckej cirkvi v podstate nahradili barokové, použitie oboch foriem však ostáva slobodné.

</doc>
<doc id="657846" url="https://sk.wikipedia.org/wiki?curid=657846" title="Palaeoloxodon">
Palaeoloxodon

Palaeoloxodon, po slovensky slon, je vyhynutý rod z čeľade slonovité. 
Charakteristika.
Rod sa vyskytoval sa vo väčšine Eurázie od Veľkej Británie až po Indonéziu, v širšom zmysle aj v Afrike. Eurázijské druhy sú doložené od cca. 800 000 do cca. 30 000 rokov pred Kr. , pričom ale druhy na ostrovoch v Stredomorí žili ešte v dobe pár tisíc rokov pred Kr. Africké druhy vznikli už cca. pred 5 miliónmi rokov. Rod možno rozdeliť na dve veľkostné skupiny – druhy na ostrovoch v Stredomorí boli trpasličie slony (výška zhruba do 2 metrov), zatiaľ čo všetky ostatné druhy boli veľké až extrémne veľké slony (najväčšie – Palaeoloxodon namadicus - dosahovali výšku takmer 5 metrov).
Systematika.
Zaradenie v systéme.
Prvé druhy dnes patriace do taxónu "Palaeoloxodon" boli opísané postupne v 19. storočí ako súčasť rodu "Elephas" (konkrétne "Elephas priscus" [to sú dnes 2 rôzne druhy – pozri nižšie], "Elephas antiquitatis" [="Palaeloloxodon germanicus" - pozri nižšie], "Elephas namadicus", "Elephas antiquus", "Elephas melitensis", "Elephas falconeri", "Elephas mnaidrae", "Elephas ausonius" atď.).
Samostatný taxón pod názvom "Palaeoloxodon" bol vytvorený v roku 1924, a to pôvodne ako podrod rodu "Loxodonta" (čiže časť dovtedajších nálezov z rodu "Elephas" bola presunutá do rodu "Loxodonta" ako nový podrod). Zhruba od polovice 20. storočia sa "Paleoloxodon" zaraďoval buď naďalej ako podrod rodu "Loxodonta" alebo sa zaraďoval ako samostatný rod alebo sa zaraďoval ako podrod rodu "Elephas" (ako podrod rodu "Elephas" sa zaraďoval najmä v posledných desaťročiach 20. stor. a na začiatku 21. stor.). Počet autorov klasifikujúcich "Palaeoloxodon" ako samostatný rod vzrástol najmä po prácach Meyer et al. 2017 a Palkopoulou et al. 2018 (pozri nižšie). Pokiaľ ide o príslušný formálny zápis, podľa všeobecných zoologických zásad platí (tu na príklade druhového mena antiquus): samostatný rod sa uvádza v podobe "Palaeoloxodon antiquus", podrod rodu "Elephas" sa uvádza v podobe "Elephas antiquus" alebo "Elephas (Palaeoloxodon) antiquus", podrod rodu Loxodonta sa uvádza v podobe "Loxodonta antiqua" alebo "Loxodonta (Palaeoloxodon) antiqua".
Meyer et al. 2017 tvrdia, že "Palaeoloxodon antiquus" (a implicitne aj celý rod "Paleoloxodon") je sesterský taxón druhu slon pralesný ("Loxodonta cyclotis") - rod "Loxodonta" je teda parafyletický . Palkopoulou et al. 2018 tvrdia, že "Palaeoloxodon antiquus" je hybrid – vlastný druh (okolo 60 % DNA) patrí vývojovo niekde medzi rody Loxodonta a Mammuthus (nie teda kvázi dovnútra rodu Loxodonta ako v Meyerovi et al. 2017) a k tomuto vlastnému druhu je primiešaná DNA populácie blízkej slonovi pralesnému ("Loxodonta cyclotis") (okolo 35 %) a DNA populácie blízkej mamutovi srstnatému ("Mammuthus primigenius") (okolo 5%).
Vnútorná systematika.
rod "Palaeoloxodon":
V (starších) textoch, v ktorých sa "Palaeoloxodon" chápe ako podrod rodu Loxodonta, sa samozrejme všetky uvedené rodové mená menia na "Loxodonta" (s príslušnou jazykovou úpravou druhového mena na ženský rod) – napr. "Palaeoloxodon namadicus" (či "Elephas namadicus") sa mení na "Loxodonta namadica" (alebo niekedy nepresne "Loxodonta namadicus").
V minulosti sa do taxónu "Paleoloxodon" niekedy zaraďovali aj nasledujúce taxóny alebo niektoré z nasledujúcich taxónov (porov. najmä Osborn 1942 a Zhang Yuping 1983"):
- †"Palaeoloxodon zulu" ("Elephas zulu", "Loxodonta zulu"): dnes = "Loxodonta atlantica zulu" alebo "Loxodonta africana zulu"
- †"Palaeoloxodon atlanticus" ("Elephas atlanticus"): dnes = "Loxodonta atlanticus"
-†"Palaeoloxodon andrewsi": dnes patrí do druhu "Mammuthus subplanifrons"
-†"Palaeoloxodon protomammonteus" ("Elephas protomammonteus"): dnes = "Mammuthus protomammonteus" (pričom "Mammuthus protomammonteus" sa niekedy zaraďuje pod "Mammuthus trogontherii") 
-†"Palaeoloxodon meridionalis" ("Elephas meridionalis"): dnes = "Mammuthus meridionalis"
-†"Palaeoloxodon pingliangensis": dnes patrí do druhu "Mammuthus meridionalis"
-†"Palaeoloxodon youheensis" ("Elephas youheensis", "Mammuthus youheensis"): dnes patrí do druhu "Mammuthus rumanus"
-†"Palaeoloxodon tokunagai": dnes patrí do druhu "Mammuthus trogontherii"
-(†) "Paleoloxodon buski" ("Elephas maximus buski"): podľa novších zistení ide o obyčajného moderného (teda nie fosílneho) slona ázijského ("Elephas maximus")
-†"Palaeoloxodon lamarmorae" ("Elephas lamarmorae") (písané aj: "lamarmorai"): dnes = "Mammuthus lamarmorai"
-†"Palaeoloxodon creticus" ("Elephas creticus"): dnes = "Mammuthus creticus"
-†"Palaeoloxodon hysudrindicus" ("Elephas hysudrindicus"): dnes už len v podobe "Elephas hysudrindicus"

</doc>
<doc id="657847" url="https://sk.wikipedia.org/wiki?curid=657847" title="Palaeoloxodon recki">
Palaeoloxodon recki



</doc>
<doc id="657848" url="https://sk.wikipedia.org/wiki?curid=657848" title="Antik">
Antik



</doc>
<doc id="657849" url="https://sk.wikipedia.org/wiki?curid=657849" title="Hyde Park Corner (stanica metra)">
Hyde Park Corner (stanica metra)

Hyde Park Corner je stanica londýnskeho metra, otvorená 15. decembra v roku 1906. Nachádza sa na linke:
Súčasnosť.
Je to jedna z mála staníc, ktoré nemajú súvisiace budovy nad zemou a sú úplne v podzemí. K súčasnému vchodu do stanice sa vedie zvnútra systému podchodu pre chodcov, okolo križovatky Hyde Park Corner.
Keď je centrálna časť trate Piccadilly uzavretá, stanica sa stáva prechodovým tunelom na východ od stanice, koncovou časťou západnej časti.

</doc>
<doc id="657867" url="https://sk.wikipedia.org/wiki?curid=657867" title="Zoznam hymien členských štátov Spojených štátov">
Zoznam hymien členských štátov Spojených štátov

Tento článok sa zaoberá hymnami členských a teritoriálnyh štátov Spojených štátov amerických.
New Jersey.
New Jersey nemá úradne uznanú štátnu pieseň. Jestvuje však úradne neuznaná pieseň "I´m from New Yersey", ktorú napísal a zložil Red Mascara. 

</doc>
<doc id="657868" url="https://sk.wikipedia.org/wiki?curid=657868" title="Lesný slon">
Lesný slon



</doc>
<doc id="657871" url="https://sk.wikipedia.org/wiki?curid=657871" title="Pralesová forma slona afrického">
Pralesová forma slona afrického



</doc>
<doc id="657872" url="https://sk.wikipedia.org/wiki?curid=657872" title="Pralesná forma slona afrického">
Pralesná forma slona afrického



</doc>
<doc id="657873" url="https://sk.wikipedia.org/wiki?curid=657873" title="Σ Puppis">
Σ Puppis



</doc>
<doc id="657874" url="https://sk.wikipedia.org/wiki?curid=657874" title="Slon stepný">
Slon stepný



</doc>
<doc id="657877" url="https://sk.wikipedia.org/wiki?curid=657877" title="Ivan Pessel">
Ivan Pessel

Ing. Ivan Pessel (* 15. január 1946, Pezinok – † 14. máj 2005, Pezinok) bol slovenský komunálny politik, vysokoškolský pedagóg a od roku 1990 do roku 2002 primátor mesta Pezinok.
Životopis.
Narodil sa v Pezinku. Absolvoval štúdium na Elektrotechnickej fakulte Slovenskej vysokej školy technickej v Bratislave, kde pôsobil aj ako vysokoškolský pedagóg – odborný asistent na Katedre elektrických strojov a prístojov. Neskôr bol krátko zamestnaný na PR Západoslovenských tehelní.
Od roku 1976 Pessel pôsobil ako tajomník na Mestskom národnom výbore v Pezinku. V roku 1981 sa stal podpredsedom a v roku 1985 predsedom MsNV.
Ako primátor bol predsedom Združenia miest a obcí Malokarpatského regiónu a členom prezídia Klubu primátorov Slovenskej republiky. Od roku 2002 pôsobil ako poslanec Mestského zastupiteľstva v Pezinku. Zároveň bol aj poslancom Bratislavského samosprávneho kraja a riaditeľom bratislavskej firmy.
Náhle zomrel 14. mája 2005 a je pochovaný na cintoríne v Pezinku.

</doc>
<doc id="657881" url="https://sk.wikipedia.org/wiki?curid=657881" title="Le Brévent">
Le Brévent

Le Brévent je vrch v Haute-Savoie vo Francúzsku. Leží v pohorí Aiguilles Rouges francúzskych Predálp a má nadmorskú výšku Tento vrch je obľúbeným miestom pre wingsuit flying.

</doc>
<doc id="657889" url="https://sk.wikipedia.org/wiki?curid=657889" title="Mimbár">
Mimbár



</doc>
<doc id="657935" url="https://sk.wikipedia.org/wiki?curid=657935" title="Alert">
Alert

Alert je najsevernejšie obývané miesto na Zemi, nachádzajúce sa v kanadskom teritóriu Nunavut na Ellesmerovom ostrove asi 10 km západne od Cape Sheridan. Leží na pobreží zamrznutého Lincolnovho mora. Severný pól je od Alertu vzdialený . Stanica je pomenovaná po lodi HMS Alert, ktorá prezimovala v rokoch 18751876 pri Cape Sheridane.
Pri sčítaní obyvateľstva v roku 2001 mal Alert 75 stálych obyvateľov. Miesto má v niektorých obdobiach viac dočasných obyvateľov, pretože tu je umiestnená vojenská radarová stanica CFS (Canadian Forces Station) Alert a tiež meteorologická stanica ministerstva životného prostredia, atmosférické monitorovacie laboratórium GAW (Global Atmosphere Watch) a letisko Alert.
Prvým doloženým objaviteľom, ktorý dosiahol najsevernejšieho bodu Ellesmerovho ostrova bol Sir George Nares v rokoch 18751876, na jachte "HMS Alert". Meteorologická stanica bola vybudovaná v roku 1950 a vojenská stanica v roku 1958. Ďalšími obývanými miestami na Ellesmerovom ostrove sú výskumná základňa Eureka a inuitská osada Grise Fiord.

</doc>
<doc id="657936" url="https://sk.wikipedia.org/wiki?curid=657936" title="Hymny štátov USA">
Hymny štátov USA



</doc>
<doc id="657937" url="https://sk.wikipedia.org/wiki?curid=657937" title="Plochá noha">
Plochá noha

Plochá noha () je názov bežného ochorenia, ktoré sa vyznačuje poruchou klenby nohy, čo spôsobuje kontakt celého (alebo takmer celého) povrchu chodidla so zemou. Odhaduje sa, že 20 % svetovej populácie nemá vyvinutú klenbu jednej alebo oboch nôh.
Ploché nohy sú veľmi často prítomné u detí medzi 36 rokom života. Je to jeden z najčastejších dôvodov odoslania dieťaťa na ortopedické vyšetrenie.
Ploché nohy u detí.
U detí sa stretávame s plochými nohami pomerne často. U detí do 3 rokov zvýšené množstvo tuku v oblasti chodidiel falošne imituje obraz plochej nohy - tuk prekryje rozvíjajúcu sa klenbu nohy. Vo veku 36 rokov sa plochá noha vyskytuje až u 44 % detí. S vekom dochádza veľmi často k spontánnej úprave nálezu. Vyšší výskyt je u obéznych detí, pri hypermobilite a nižšej celkovej pohybovej aktivite dieťaťa. Cvičenie nohy pomocou špecifických cvičení ako chôdza na špičkách alebo bosá chôdza po členitom teréne, piesku či tráve môže uľahčiť tvarovanie klenby v detstve, ktoré prebieha v štvrtom až desiatom roku života. U detí s plochou nohou sa často klenba upraví počas rastu, puberty a rannej dospelosti na fyziologickú klenbu.
Pri plochej nohe býva prítomná aj valgozita (vybočenie) päty.
Pri plochej nohe má spodná časť chodidla väčší kontakt s podložkou ako by mala mať.
Detskú plochú nohu delíme podľa vzájomnej pohyblivosti malých kostí chodidla na:
Podľa symptómov ju delíme na:
Niektoré deti s plochou nohou sa môžu sťažovať na bolesti v lýtku alebo v oblasti chodidla. Bolesti sa občas môžu prejavovať aj v oblasti kolenného kĺbu. 
Liečba.
Liečby plochej nohy sú rôzne, keďže závisia od etiológie, veku, vlastností deformácie, súvisiacich ochorení dolných končatín a iných. Liečba môže byť operačná, aj konzervatívna.
Flexibilná nebolestivá plochá noha nepotrebuje žiadnu zvláštnu liečbu. Dôležitý je dostatok pohybu, medzi najefektívnejšie športy na zdravý rozvoj plochého chodidla patrí lezenie a tanec.
Bosá chôdza, hlavne po prirodzených terénoch (piesočnatá pláž, kamienky, štrk, tráva, lesný terén) na ktorých sa svaly chodidiel posilňujú, je pre takmer všetky prípady prospešná. Výnimkou sú len tí, ktorí majú extrémne ploché nohy. Podľa štúdie realizovanej v Indii na dvoch skupinách detí, pri ktorej jedna skupina detí nosila topánky a druhá skupina detí chodila počas vývoja bosá, prišli k záveru, že pozdĺžna klenba nohy bola u druhej skupiny pevnejšia a vyššia. U detí, ktoré nosili sandále bola táto patológia menej rozšírená ako u detí s uzavretými topánkami.
Nedávno realizovaná štúdia nepotvrdila jednoznačný pozitívny vplyv nosenia vložiek do topánok, špeciálnej obuvi, alebo iných ortopedických pomôcok.
Flexibilná a bolestivá plochá noha vyžaduje liečbu správnou pohybovou aktivitou ako je popísané u nebolestivej plochej nohy. Ak je súčasťou problému aj skrátená Achillova šľacha, je potrebný jej strečing. V niektorých závažnejších prípadoch je indikovaná liečba ortopedickou vložkou. Pri klinicky ťažkom náleze s bolesťami je možná aj operačná liečba ako napríklad tzv. calcaneo-stop skrutka, prípadne predlžovacia osteotómia pätovej kosti. 
Rigídna (tuhá) plochá noha je takmer vždy spojená s bolesťou. Jej vznik je väčšinou spôsobený zrastom medzi malými kosťami nohy. Liečba je operačná a spočíva v odstránení zrastu medzi kosťami.
Ploché nohy u dospelých.
Ploché nohy sa objavujú aj u dospelých v dôsledku zranení, ochorení, preťaženia chodidla, biomechanických vplyvov alebo procesu starnutia. K vzniku plochonožia môže dôjsť aj u tehotných žien v dôsledku dočasných zmien vyplývajúcich zo zvýšenej hladiny elastínu (elasticity) počas tehotenstva. Ak sa plochá noha vyvinie až v dospelosti, ostane už natrvalo plochou.
Ak má mladý alebo dospelý človek plochú nohu počas státia s celou váhou na chodidlách, ale v momente keď sa postaví na špičky alebo pritiahne špičky nôh smerom k pätám sa prejaví klenba, jedná sa o flexibilnú plochú nohu. V tomto prípade nie je spadnutá klenba, no zaraďuje sa medzi ploché nohy, čo je všeobecný termín. Pri flexibilnej plochej nohe je prítomná aj pozdĺžna klenba, aj tzv. windlass mechanizmus. Spôsobuje ju nadmerné vytáčanie nohy do pronácie. Cvičenia už nie sú účinné u dospelých bez ohľadu na intenzitu a spôsob, vzhľadom na stupeň skrátenia svalov. Počas vývoja sa však ešte môže ovplyvniť tvar klenby.

</doc>
<doc id="657938" url="https://sk.wikipedia.org/wiki?curid=657938" title="Primelephas korotorensis">
Primelephas korotorensis



</doc>
<doc id="657939" url="https://sk.wikipedia.org/wiki?curid=657939" title="Primelephas gomphotheroides">
Primelephas gomphotheroides



</doc>
<doc id="657940" url="https://sk.wikipedia.org/wiki?curid=657940" title="Lincolnovo more">
Lincolnovo more

Lincolnovo more je okrajové more Severného ľadového oceánu. More leží medzi severnou časťou Grónska a Baffinovho ostrova.
Cez Robesonov a Naresov prieliv je spojené s Baffinovým morom. Na juhovýchode sa zanoruje do pevniny Grónska niekoľkými veľkými fjordmi. Severnú hranicu tvorí spojnica medzi Cape Columbia na Baffinovom ostrove a mysom Morrisa Jesupa v Grónsku.
Lincolnovo more je pokryté morským ľadom, ktorý môže dosahovať hrúbku až 15 metrov. 
More je pomenované po Robertovi Toddovi Lincolnovi (18431926), americkom právnikovi a ministrovi vojny. Pomenované bolo počas antarktickej expedície A. W. Greelyho do Lady Franklin Bay v rokoch 18811884.

</doc>
<doc id="657942" url="https://sk.wikipedia.org/wiki?curid=657942" title="Hamadán">
Hamadán

Hamadán (ďalšie názvy pozri nižšie) je sídlo v západnom Iráne. Mesto je administratívnym strediskom rovnomennej provincie, obchodným a kultúrnym strediskom v západnej časti štátu. Nachádza sa v pohorí Zagros v blízkosti hory Alvand (aj Elvand), približne 375 km od hlavného mesta Teheránu, V roku 2016 v ňom žilo okolo 554 000 obyvateľov.
V meste sídli textilný, drevársky, kožiarsky, kovoobrábací, keramický a tabakový priemysel, ide o jedno z najväčších remeselných centier v krajine. V iránskom obchode s kobercami sú koberce Hamadán na druhom mieste za kobercami Kermán. Hamadán je tiež významným cestným uzlom, sídli v ňom medzinárodné letisko. V meste žije početná turecky hovoriaca menšina. V lete sa mesto teší dobrému podnebiu a slúži ako letovisko, zimy sú dlhé a kruté. Vodu pre mesto poskytuje priehrada Ekbátán (predtým Šahnáz).
História.
Hamadán má viac ako dvetisícročnú históriu. Založený bol už asi okolo roku 1100 pred Kristom Asýrčanmi, počas vlády ich kráľa Tiglatpilesara I. S istotou je však doložený až neskôr. Podľa gréckeho historika Herodota bol Hamadán založený médskym kráľom Deiokom približne v rokoch 700 až 559 pred Kristom. Mesto Médom slúžilo ako hlavné mesto. Po dobytí ich ríše Peržanmi v roku 550 pred Kristom (Kýros II.) sa stalo jedným z letných sídelných miest achajmenovskej ríše. V roku 330 pred Kristom Hamadán dobyl Alexander Veľký. Po jeho smrti sa stalo súčasťou ríše Seleukovcov a neskôr Partskej ríše Arsakovcov. Staroveké obdobie dejín mesta dokladajú bohaté nálezy. V roku 224 po Kristovi sa stalo súčasťou sásánovskej Perzie.
Mesto sa spomína aj v Biblii (Ezdráš 6: 1-3) a spájajú sa s ním staroveké židovské dejiny. Židovská komunita v meste mala vzniknúť za vlády asýrskeho kráľa Šalmanesera I. Podľa tradície sa má v meste nachádzať hrob biblickej Ester. V skutočnosti ide zrejme o hrobku manželky sasánovského kráľa Jazdkarta I. s menom Šušandukt, matky Báhráma V. Pomáhala v meste založiť židovskú kolóniu a sama vyznávala judaizmus. Jej hrob a údajný hrob Mardochea, strýka Ester, sú významné židovské pútnické miesta.
Mýtická pred-islamská história mesta sa spomína vo viacerých arabských zdrojoch. Podľa Firdausího mesto založil mýtický kráľ Džamšíd. Po bitke pri Nahávande v roku 642 uzavrelo mesto s Arabmi mier, avšak ten bol čoskoro porušený. Okolo rokov 644/645 sa mesta zmocnili Arabi na čele Džarírom ibn Abd Alláh al-Badžalílom. 
Arabi z mesta urobili miestne provinčné centrum. Pod arabskou nadvládou mesto prosperovalo a bolo domovom viacerých veľkých mysliteľov a umelcov islamského sveta. Na začiatku 10. storočia v ňom básnik Abú Tammám zložil svoj "Ḥamásah". Známy spisovateľ al-Hamadání sa v meste narodil o generáciu neskôr. Arabi mesto prestavali. V 10. storočí malo ísť o veľké opevnené sídlo so štyrmi bránami a tromi bazármi s rozsiahlym predmestím. Jeho význam bol však skôr ekonomický než kultúrny. V meste prekvitalo zlatníctvo a obchod s látkami, ekonomike dopomáhala aj jeho poloha na Hodvábnej ceste. Rozvrat kalifátu Abbásovcov znamenal pre mesto príchod ťažkých časov, počas ktorých často striedalo vlastníkov. V roku 931 mesto dobyli Zijárovci, pričom zmasakrovali značnú časť obyvateľstva. V roku 956 Hamadán postihlo zemetrasenie a v roku 962 náboženské nepokoje. O pár rokov neskôr mesto získal Imáduddaula z rodu šiitskych Bújovcov. V tomto období sa v meste narodil perzský básnik Bábá Ṭáhir, ktorého mauzóleum sa v meste dodnes nachádza. Začiatkom 11. storočia sa stalo vlastníctvom Kákújovcov, no už v roku 1030 ho získal Mahmúd z Ghazny. V roku 1037 v Hamadáne zomrel lekár a filozof Avicenna. V roku 1100 sa stalo súčasťou Seldžuckej ríše, ktorej hlavným mestom sa Hamadán stalo na nasledovných 50 rokov. Do tohto obdobia sa datuje výstavba viacerých historických pamiatok.
V rokoch 1221 a 1224 Hamadán dvakrát napadli a dobyli Mongoli. Podobne ako mnoho ďalších perzských miest aj Hamadán bol vypálený, avšak na jeho ruinách vyrástlo nové mesto a už za vlády Ílchánovcov získalo späť zašlú slávu. V roku 1282 v meste zomrel chán Abaka. Po rozpade chanátu mesto získali Džalájírovci. V roku 1386 Hamadán dobyl a vyplienil dobyvateľ Tímúr. Význam mesta následne upadol. V 15. storočí v meste vládol turkický kmeňový zväz Ak Kojunlu, až kým ho v roku 1503 nezískali Safíjovci. Následne sa často menili jeho vládcovia pre konflikty medzi iránskymi vládnucimi rodmi a Osmanmi. Čiastočne bolo mesto obnovené v 17. storočí. Osmanskú moc v meste definitívne zlomil Nádir Šáh, zakladateľ dynastie Afšárovcov. V roku 1789 ho dobyl Ághá Muhammad Chán, zakladateľ dynastie Kádžárovcov. Pri tejto udalosti došlo k zničeniu citadely al-Musallá nad mestom. V modernej dobe jeho strategická poloha spôsobila ekonomické oživenie. V roku 1820 malo mať mesto približne 40 000 obyvateľov. Začiatkom 70. rokov 19. storočia mesto postihol dvojročný krutý hladomor a počet obyvateľov mesta klesol na 15 000. Na začiatku 20. storočia sa stal Hamadán centrom konštitučných snáh. V roku 1913 francúzska expedícia uskutočnila menší archeologický výskum Ekbatany. Prvá svetová vojna mestu opäť priniesla hladomor a výrazný ekonomický rast mesto zažilo až v 30. rokoch 20. storočia. Ďalšie výskumy Ekbatany sa uskutočnili v 70. rokoch pod patronátom Britov. Mesto bolo poškodené počas iránsko-irackej vojny v rokoch 19801988.
Pamiatky v meste.
Medzi stavebné pamiatky v meste patrí kolosálna socha leva, ktorú nechal v 4. storočí pred Kristom postaviť Alexander III. Veľký ako pamätník svojmu zosnulému priateľovi Héfaistiónovi. Z 11. storočia pochádzajú mauzóleum islamského učenca Avicennu a hrobka perzského mystického básnika Bábu Táhira Urjána. Z 13. storočia pochádza mauzóleum biblickej Ester, manželky perzského kráľa Xerxa I.
Iné projekty.
 

</doc>
<doc id="657944" url="https://sk.wikipedia.org/wiki?curid=657944" title="Akbatana">
Akbatana



</doc>
<doc id="657945" url="https://sk.wikipedia.org/wiki?curid=657945" title="Egbatana">
Egbatana



</doc>
<doc id="657946" url="https://sk.wikipedia.org/wiki?curid=657946" title="Hamedán">
Hamedán



</doc>
<doc id="657947" url="https://sk.wikipedia.org/wiki?curid=657947" title="Achmeta">
Achmeta



</doc>
<doc id="657948" url="https://sk.wikipedia.org/wiki?curid=657948" title="Achmata">
Achmata



</doc>
<doc id="657949" url="https://sk.wikipedia.org/wiki?curid=657949" title="Ahmatan">
Ahmatan



</doc>
<doc id="657950" url="https://sk.wikipedia.org/wiki?curid=657950" title="Hamatan">
Hamatan



</doc>
<doc id="657951" url="https://sk.wikipedia.org/wiki?curid=657951" title="Ahmadan">
Ahmadan



</doc>
<doc id="657952" url="https://sk.wikipedia.org/wiki?curid=657952" title="Ectabanis Partiorum">
Ectabanis Partiorum



</doc>
<doc id="657953" url="https://sk.wikipedia.org/wiki?curid=657953" title="Agbatana">
Agbatana



</doc>
<doc id="657954" url="https://sk.wikipedia.org/wiki?curid=657954" title="Agbatána">
Agbatána



</doc>
<doc id="657955" url="https://sk.wikipedia.org/wiki?curid=657955" title="Achmetá">
Achmetá



</doc>
<doc id="657956" url="https://sk.wikipedia.org/wiki?curid=657956" title="Achmetha">
Achmetha



</doc>
<doc id="657957" url="https://sk.wikipedia.org/wiki?curid=657957" title="Achmatha">
Achmatha



</doc>
<doc id="657958" url="https://sk.wikipedia.org/wiki?curid=657958" title="Hagmatana">
Hagmatana



</doc>
<doc id="657959" url="https://sk.wikipedia.org/wiki?curid=657959" title="Ekbatan">
Ekbatan



</doc>
<doc id="657960" url="https://sk.wikipedia.org/wiki?curid=657960" title="Ekbatana">
Ekbatana



</doc>
<doc id="657962" url="https://sk.wikipedia.org/wiki?curid=657962" title="Kodikológ">
Kodikológ



</doc>
<doc id="657967" url="https://sk.wikipedia.org/wiki?curid=657967" title="Toast">
Toast

Toast [čítaj: toust] je plátok toastového chleba alebo pšeničnej veky opečený v toastovači, na grile alebo na panvici. Toastový chlieb je predávaný ako polotovar (je ho potrebné opiecť) inak nemá správnu chuť. Jeho zlatavý alebo nahnedlý povrch je výsledkom Maillardovej reakcie. Toast sa podáva zvyčajne so syrom alebo šunkou. Tento pokrm pochádza z Anglicka.

</doc>
<doc id="657968" url="https://sk.wikipedia.org/wiki?curid=657968" title="Eureka (Nunavut)">
Eureka (Nunavut)

Eureka je observatórium v severnej Kanade v teritóriu Nunavut. Jedná sa o druhé najsevernejšie obývané miesto na svete.
Nachádza sa na Ellesmerovom ostrove a na terajšej stanici je priemerne najnižšia teplota a najmenej zrážok v celej Kanade.
Eureka bola založená 11. apríla 1947. Na vrchole bola v sedemdesiatich rokoch 20. storočia, kedy tu bolo 15 ľudí. Dnes je v Eureke 8 ľudí, ale nie stále, nakoľko sa personál observatória neustále obmeňuje. Priemerná teplota je tu −18.8°C, v januári −36,5 a v júli 6,1°C.
Oblasti.
V Eureke sú tri oblasti:
Príroda.
Eureka býva označovaná ako „"Záhrada Arktídy"“ kvôli tomu, že sa v okolí vyskytuje mnoho druhov živočíchov aj rastlín, viac ako kdekoľvek na Arktíde.
Medzi druhy živočíchov, čo tu žijú patria:

</doc>
<doc id="657972" url="https://sk.wikipedia.org/wiki?curid=657972" title="Eumenes I.">
Eumenes I.

Eumenes I. (;) bol vládca Pergamonu v rokoch 263 241 pred Kr.
Eumenes, vládca Pergamonu (nikdy však kráľ), bol synovec a nástupca Filetaira. Pôvodne bol poddaným seleukovského kráľa Antiocha I., ktorého v roku 262 pred Kr. s pomocou egyptského vládcu Ptolemaia II. porazil pri Sardách. Eumenes významne rozšíril hranice svojej krajiny a vykúpil si bezpečie pred nájazdmi Galov.
Životopis.
Eumenes bol syn Eumena, Fileteirovho brata (Fileteiros mal dvoch bratov, z ktorých starší bol Eumenes, mladší Attalos). Jeho matka Satyra bola dcérou inak neznámeho Poseidónia. Nie je známe, či mal Eumenes deti. Filetaira na nápise „"Filetairos, syn Eumena"“ (nápis Roesch, IThesp 303), uvedeného v meste Thespiai, niektorí znalci považujú za Eumenovho syna, ktorý zrejme zomrel pred jeho smrťou. Identita Filetaira, syna Eumenena (alebo brata), ktorý rovnako ako vládca Filetairos priniesol obete Múzam v Thespiách, však nebola preukázaná. Zomrel po vláde, ktorá trvala dvadsaťdva rokov (podľa Athénaia na následky alkoholizmu). Nástupcom Eumena sa stal Attalos, syn jeho bratranca Attala a Antiochis.
Panovanie.
Eumenes s pomocou egyptského vládcu Ptolemaia II., ktorý mu umožnil najať veľké sily žoldnierov, porazil v roku 262 pred Kr. pri Sardách seleukovského kráľa Antiocha I. Nie je známe aké nezhody nastali v rokoch 263 až 262 pred Kr. medzi Antiochom I. a novým pergamským vládcom Eumenom, ktoré nakoniec vyústili do vojny vedúcej k porážke seleukovskej armády. Pergamon sa ale po nej pozdvihol z čiastočnej do skutočnej nezávislosti. Šťastie im prialo aj preto, že po smrti Antiocha I. jeho nástupca v nasledujúcich rokoch viedol vojnu proti Ptolemaiovi (to zrejme súviselo s pokojom zbraní medzi Eumenom a seleukovským kráľom Antiochom II.).
Územie Pergamonu, zväčšené najmä na úkor Seleukovskej ríše, sa potom rozprestieralo nad údolím rieky Kaikos, na juh od lesného masívu Ida, ako aj smerom k pobrežiu s kontrolou miest Gryneion a Elaia, budúceho veľkého prístavu Pergamonu (prístup k moru otvoril cestu pre rozvoj námorných síl mladého štátu). Na severozápade, na úpätí hory Ida, založil Eumenes vojenské posádky v meste Filetaireia (alebo možno jeho predchodca) a na východe v meste "Attaleia" (získal tak kontrolu nad územím Mysie a Aiolis). Existuje však len málo dôkazov o rozšírení územia Pergamonu Eumenom I. Dôkaz o „rozchode“ so seleukovským kráľovstvom sa hľadal hlavne v razbe pergamských mincí s portrétom Filetaira zavedenej počas jeho vlády (boli to tetradrachmy s hlavou Filetaira, zakladateľa dynastie, na lícnej strane a sediacou Athénou na rube, s jediným slovom „Filetairou“ - „Filetairova“ minca.).
Mladý vzostupný štát bol však ešte stále krehký a moc Eumena z veľkej časti závisela od lojality jeho vojakov a žoldnierov, ktorí sa už na začiatku jeho vlády vzbúrili (v kolóniách Filataira a Attaleia). Keď už vzbura trvala štyri mesiace, vládca Pergamonu, aby vojsko uspokojil, sčasti vyhovel ich požiadavkám. Vďaka týmto vyjednávaniam však bola popri tom uzavretá tiež dohoda, ktorá jasne formulovala služobné podmienky vojakov. Rozsiahly nápis objavený v Pergamone okrem dohody uvádza aj prísahu zloženú obomi stranami, že dohodu neporušia (nápis naznačuje, že Eumenes, alebo možno jeho predchodca, založil žoldnierske posádky v lýdskej Attalii a vo Filetaire v Troade.) V dohode sa z požiadaviek žoldnierov napr. vyhovelo: „"Pravidelne vyplácať príspevok štyri drachmy na medimnos obilia a štyri drachmy na metretes vína"“ (medimnos predstavoval asi 48 litrov obilia a metretes sa rovnal asi 48 litrom vína) a napr. tiež „"Čo sa týka záležitostí sirôt: nech ich prevezmú najbližší príbuzní, alebo ten, komu (potomok) ich prenechal..."“ Na základe zmluvy bola uzavretá aj táto dohoda: „"Nech sa táto prísaha a dohoda napíše (vyteše) na štyri kamenné stély a tie nech postavia, jednu v Pergamone vo svätyni Atény, jednu v Gryneione, jednu na Delose, jednu v Mityléne vo svätyni Asklépia"“. Mnohí tento dokument datujú do obdobia po bitke pri Sardách, teda do roku 261 pred Kr.. Zdá sa však, že je možné podporiť skôr hypotézu, že pochádza z úplného začiatku vlády Eumena I., a to do roku 263, ešte pred bitkou pri Sardách, okrem iných argumentov sa zdá byť na nápise podložená zmienkou v riadkoch 10–11, "v 44. roku", ktorá ešte stále odkazuje na seleukovskú éru.
Pre existenciu mladého štátu však ešte stále predstavovali hrozbu galské kmene. Eumenes sa ich ničivým nájazdom dokázal vyhnúť hlavne tak, že im zo svojej nesmierne bohatej štátnej pokladnice dával veľké sumy peňazí. Keltské kmene (Galovia) prišli do Malej Ázie z Európy v prvej štvrtine 3. storočia pred Kr. a usadili sa na oboch stranách rieky Halys, na územie známeho ako Galatia.
Okolo roku 258 pred Kr. po vojne (konflikte) so seleukovským kráľom Antiochom II. stratil značnú časť svojho územia. Jeho nástupca Seleukos II. mu niekedy medzi rokmi 246 pred Kr. až 241 pred Kr. právnou dohodou postúpil územie významného prístavu Pitané.
Vláda Eumena I. sa pre Pergamon ukázala ako veľmi plodná. Svoju pozornosť venoval výstavbe a skrášľovaniu budov vo svojom štáte. Samotné mesto Pergamon sa stalo popredným kultúrnym centrom helenistického sveta. Podľa Diogena Laertia bol patrónom filozofov, najmä Arkesilaa z Pitany, zakladateľa strednej Platónskej akadémie a Lykóna z Troady, riaditeľa peripatetickej školy. Laertios uvádza, že Eumenes bol jediným panovníkom, ktorému filozof Arkesilaos venoval svoje knihy.
Keďže Eumenes nemal priameho mužského potomka jeho nástupcom sa stal bratrancov syn Attalos.

</doc>
<doc id="657976" url="https://sk.wikipedia.org/wiki?curid=657976" title="Zajačí ostrov">
Zajačí ostrov



</doc>
<doc id="658015" url="https://sk.wikipedia.org/wiki?curid=658015" title="Viera Szathmáry-Vlčková">
Viera Szathmáry-Vlčková



</doc>
<doc id="658016" url="https://sk.wikipedia.org/wiki?curid=658016" title="Derek and the Dominos">
Derek and the Dominos

Derek and the Dominos bola anglicko-americká blues-rocková superskupina. Jej členmi boli gitarista a spevák Eric Clapton, klávesista Bobby Whitlock, gitarista Duane Allman, basgitarista Carl Radle a bubeník Jim Gordon.
Členovia.
Oficiálna zostava
Sezónni členovia

</doc>
<doc id="658024" url="https://sk.wikipedia.org/wiki?curid=658024" title="Layla and Other Assorted Love Songs">
Layla and Other Assorted Love Songs

Layla and Other Assorted Love Songs je debutový štúdiový album anglicko-americkej blues-rockovej skupiny Derek and the Dominos, ktoré vyšlo v novembri 1970.

</doc>
<doc id="658042" url="https://sk.wikipedia.org/wiki?curid=658042" title="Hemostáza">
Hemostáza

Hemostáza sa definuje ako schopnosť živého organizmu zastaviť krvácanie a minimalizovať krvné straty. Ide o komplikovaný a komplexný dej, na ktorom sa zúčastňujú viaceré zložky.

</doc>
<doc id="658043" url="https://sk.wikipedia.org/wiki?curid=658043" title="Ron Klain">
Ron Klain

Ronald A. „Ron“ Klain, J.D. (* 8. august 1961, Indianapolis, Indiana, USA) je americký demokratický politik, politický konzultant, advokát a bývalý lobista. Pôsobil vo funkcii šéfa kancelárie viceprezidentov Ala Gorea (1995 – 1999) a Joea Bidena (2009 – 2011) a od 20. januára 2020 je šéfom kancelárie prezidenta J. Bidena. V rokoch 2014 – 2015 pôsobil na základe vymenovania prezidentom Barackom Obamom ako koordinátor opatrení proti výskytu eboly.
Začiatkom roku 2020 sa stal členom, hlavným poradcom tímu Bidenovej prezidentskej kampane a 12. novembra novozvolený prezident Biden oznámil, že Klaina vymenuje za šéfa svojej prezidentskej kancelárie, k čomu pristúpil hneď po nástupe do úradu prezidenta 20. januára.

</doc>
<doc id="658045" url="https://sk.wikipedia.org/wiki?curid=658045" title="Diaľnica A21 (Rakúsko)">
Diaľnica A21 (Rakúsko)

Diaľnica A21 () je 38 kilometrov dlhá rakúska diaľnica, ktorá tvorí juhozápadný obchvat Viedne. Začína pri Steinhäusli na križovatke s diaľnicou A1 a vedie južným a juhovýchodným smerom, pričom na južnom okraji Viedne pri Vösendorfe končí na križovatke s diaľnicou A2 a rýchlostnou cestou S1.
Stavba viedenského vnútorného diaľničného okruhu bola plánovaná už v 30. rokoch 20. storočia, práce boli začaté v roku 1940, o dva roky neskôr však boli kvôli vojnovým udalostiam zastavené. V povojnovej dobe boli preverované aj ďalšie varianty trasovania, vedenie južnejším údolím Helenental ale bolo zamietnuté. Stavba diaľnice A21 bola začatá v roku 1964 a jej prví úsek medzi Vösendorfom a Brunnom am Gebirge bol sprevádzkovaný v roku 1968. Posledná časť bola pre motoristov otvorená v roku 1982, išlo o úsek medzi Mayerlingom a Hinterbrühlom.

</doc>
<doc id="658050" url="https://sk.wikipedia.org/wiki?curid=658050" title="Ronald Klain">
Ronald Klain



</doc>
<doc id="658051" url="https://sk.wikipedia.org/wiki?curid=658051" title="Ronald A. Klain">
Ronald A. Klain



</doc>
<doc id="658052" url="https://sk.wikipedia.org/wiki?curid=658052" title="Chačkhar">
Chačkhar

Chačkhar (iné názvy pozri nižšie) je architektonicko-sochársky prvok typický pre stredoveké arménske umenie. Ide o typ vertikálnej tesanej kamennej dosky alebo skalným reliéfom s centrálnym vyobrazením kríža a bohatou ornamentálnou výzdobou. Sochárska výzdoba je obvykle nad medailónom alebo štylizovanou slučkou rastlinného ornamentu. V niektorých prípadoch sa na chačkhare objavuje figurálna výzdoba, polychrómia a epigrafia. Chačkhar býva zhotovený prevažne z tufu alebo bazaltu. Niekedy dosahuje výšku 2,5 m. Jeho funkcie boli rôzne: označoval hrob, založenie chrámu, monastiera, pamiatka dôležitých udalostí, miest, smrť panovníka alebo víťaznú bitku. Kult kríža, ktorý chačkhar symbolizuje, bol v Arménsku veľmi obľúbený a rozšírený, čo potvrdzuje dôležitosť kríža v kontexte Arménskej apoštolskej cirkvi. V Arménsku sa dodnes zachovalo niekoľko tisíc chačkharov, ktoré sú často vyhľadávané veriacimi. Umenie a výroba chačkharov boli v roku 2010 zapísané do Zoznamu nehmotného kultúrneho dedičstva ľudstva UNESCO.
Terminológia a etymológia.
Slovo chačkhar je zložené z dvoch arménskych slov: խաչ"chač" (kríž) a քար"khar" (kameň), čo v doslovnom preklade znamená krížový kameň. Tento doslovný preklad nie je úplne presný, pretože chačkhar nemá zvyčajne tvar kríža. Niekedy sa preto skôr hovorí o kríži na kameni alebo kameň na kríži.
Vzhľad a funkcia.
Forma chačkharu vychádza z kamenných stél, ktoré podľa legendy nariadil vyrobiť Gregor Lusavorič v snahe odlíšiť a uchovať novú arménsku kresťanskú kultúru od staršieho zoroastrizmu. Prvé prototypy chačkharu sa začali objavovať medzi 5.7. storočí, ale samotná forma chačkharu sa vyvinula až na konci 9. storočia. Išlo o vertikálnu kamennú dosku (výška 13 m) , ktorá bola situovaná na miesto vo vzťahu k štyrom svetovým stranám. Chačkhar bol orientovaný smerom na východ a jeho západná strana je bohato zdobená ornamentálnymi, rastlinnými alebo geometrickými motívmi. Zvyčajne býva osadený na obdĺžnikovom postamente. Hlavným motívom chačkharu je kríž, ktorý bol spravidla vytesaný uprostred. Kríž nie je len zobrazením utrpenia Ježiša Krista, ale aj symbolom stromu života (symbol Boha Stvoriteľa) a víťazstva nad smrťou. Motív kríža bol často dopĺňaný o ďalšie kríže a iné motívy Golgoty, Ukrižovania Krista alebo tzv. "Amenaprkič"Spasiteľ (všetkých), ktoré boli obklopené prepletenými geometrickými a rastlinnými vzormi alebo figurálnou výzdobou. Zvyšnú časť chačkharu zdobili motívy viniča, palmových listov alebo zoomorfné motívy, nápisy, zobrazenia svätcov alebo biblických postáv. Často používaným symbolom bol tvar ružice, osemcípej hviezdy (oktogram) a nespočetné množstvo krížových vzorov. Vrchnú časť kameňa zdobil slnečný disksymbol, ktorého pôvod siaha ešte do predkresťanských čias, ktorý pravdepodobne súvisel s uctievaním božstiev Mitru a Vahagna. Vzor jednotlivých chačkharov sa spravidla neopakoval. Chačkhary sa na prvý pohľad podobali na keltské a litovské kríže ("kryždirbystė"). Hlavným rozdielom medzi nimi je však ikonografia jednotlivých krížov. Židovské a islamské náhrobné kamene v stredovekom Arménsku mali podobnú výzdobu, chýbali im však kresťanské motívy a symboly. 
Funkcia a význam chačkharu nie sú celkom objasnené. Najbežnejšou funkciou chačkharu bol náhrobný kameň, ktorý sa nachádzal v blízkosti hrobky alebo mauzólea. Nápis na kamennej doske posväcoval dušu mŕtveho. Inokedy slúžil ako spomienka významnej cirkevnej či svetskej udalosti. Chačkhar bol dôležitým zdrojom historických informácii, pretože doska obsahovala údaj o tom, pri ktorej príležitosti bola postavená (napr. na pamiatku víťaznej bitky, smrti panovníka, výstavby mosta, založenie chrámu, monastiera alebo ako forma ďakovného daru či orientačný bod). Okrem iného sa na ňom nachádzalo meno donátora a meno alebo iniciály kamenárskeho majstra. Zriedkavejšia bola apotropaická funkcia. V ľudovej viere sa chačkhar slúžil ako ochranný symbol, resp. talizman (armén. Ցասման"tasman"), ktorý ochraňoval pred prírodnými katastrofami a démonmi. V niektorých prípadoch chačkhar bol personifikovaný hrdina, ktorý vystupoval v legendách ako záchranca pred Turkami alebo ako drakobijca.
Teologické východiská.
Symbolika chačkharu prestavovala v teologickom výklade Arménskej apoštolskej cirkvi podstatu kristológie, ktorej definícia sa ustálila v 8. storočí za pôsobenia katolika Jána III. z Odzunu. Božská prirodzenosť Ježiša Krista bola prezentovaná v kríži, ktorý nebol vnímaný ako nástroj Kristovho utrpenia ale ako strom života a symbol víťazstva nad smrťou. Keďže v Arménsku prevládal anikonický postoj k zobrazovaniu Boha, bol kríž chápaný ako božské znamenie. Vertikalita chačkharu mala symbolizovať prechod od pozemského sveta k nadprirodzenu. Dogmatický prístup ornamentálnej výzdoby mal vytvárať pre veriaceho človeka estetickú ilúziu nekonečna. Kríž uprostred kamennej dosky slúžil ako univerzálny prostredník medzi veriacim a Bohom.
Historický vývoj.
Pôvod.
Prvé prototypy chačkharov sa objavili medzi 5. a 7. storočím. Ideovo vychádzali z pohanských kamenných stél (višapakar) alebo urartských stél, ktoré boli pokresťančené symbolmi kríža, ako napríklad v okolí mesta Odzun. Neskôr to boli štvorhranné kamenné stĺpy s plastickým zobrazením kríža a výjavmi z evanjelia. Súčasne v Arménsku naďalej prevládalo pohanské uctievanie hôr. Po úpadku abbásovskej moci a čiastočnou nezávislosťou arménskych kniežatstiev od 9. storočia sa postupne kamenná stéla vyvinula v kamennú dosku (t.j. chačkhar), ktorú bolo možné pohodlne postaviť v blízkosti domu alebo chrámu. Spočiatku sa tieto umelecké formy vyznačovali ornamentálnou jednoduchosťou, postupne sa však vyvíjali v zložitejšie a bohatšie formy. Najstaršie zachované formy chačkarov sa nachádzajú v lokalite mesta Ani na konci 9. storočia. Umenie chačkharu sa postupne rozšírilo do celého Arménska a do miest s početným arménskym obyvateľstvom, akými boli Isfahán či Jeruzalem. 
9.11. storočie.
Po skončení arabského jarma v 9. storočí sa vlády v Arménsku ujali Bagratovci. Prvé chačkhary sa začali stavať na juhu Arménska v provincii Sjunik. Chačkhar v Garni (879) nechala postaviť kráľovná Katranide manželka kráľa Ašota I., ktorá sama pochádzal z provincie Sjunik. Všeobecne sa považuje za najstarší chačkhar v Arménsku. Existuje však starší chačkhar v Hortune (provincia Ararat) z roku 876 alebo zachovaný postament chačkharu z roku 853 (provincia Martakert, Náhorný Karabach). Väčšinou šlo o pohrebné stély postavené v blízkosti hrobky alebo mauzólea. Na kamennej doske sa nachádzali nápisy, ktoré požehnávali dušu mŕtveho. Chačkhar pôvodne slúžil ako ústredné miesto uctievania, ktoré uľahčovalo komunikáciu medzi veriacim a Bohom. Niekedy slúžil ako spomienka významnej cirkevnej alebo svetskej udalosti, ako napríklad založenia chrámu, monastiera, smrti panovníka či víťaznej bitky.
Chačkhary boli najprv mohutné stély s jednoduchým dekórom. Horná časť mala zvyčajne oválny alebo zaoblený tvar, ktorý sa v priebehu 11. storočia zmenil na pravouhlý tvar. Pravdepodobne kvôli ochrane ornamentálnej výzdoby. Známe sú chačkhary s oválnym podstavcom, napríklad v Taline. Výzdoba bola obmedzená na centrálny kríž. Z pôvodne tzv. latinského kríža sa vyvinul kríž s rastlinnými vzormi na ramenách (tzv. arménsky kríž), ktoré sa od 10. do 12. storočia menia na trojlístky. V 11. storočí nadobudol chačkhar pod abásovským vplyvom kyticový tvar. Prvýkrát sa objavil na chačkhare v Monastieri Horomos. Pod pätou kríža bol výhonok, medailón alebo štvorec. Postupne sa presadilo zobrazenie granátového jablka alebo viniča. Neskôr ornamentálne alebo geometrické motívy. Od 10. storočia sa dekór chačkharu nachádzal iba na postamente alebo ráme. Až od 11. storočia boli v spodnej časti (zvyčajne pod krížom) chačkharu. Kult kríža bol v Arménsku veľmi obľúbený. Podpora uctievania zo strany Arménskej apoštolskej cirkvi bola snahou obmedziť vplyv Byzantskej ríše. Kríž bol natoľko rozšírený, že jeho ctitelia začali byť označovaní špecifickým výrazom "chačapašt" (dosl. ctitelia kríža). Ľudské postavy sa na chačkharoch objavujú až od 12. storočia. Vzor jednotlivých stél sa spravidla neopakuje.
12.13. storočie.
Vývoj chačkharu dosiahol svoj vrchol v 12. a 13. storočí. Počas 12. storočia bol kríž uprostred chačkharu doplnený o menšie kríže po bokoch. Pravdepodobne išlo o motív Golgoty. V 13. storočí sa chačkhar rozvinul mnohými spôsobmi, pričom niektoré typy sa nepridŕžali presnej forme. Išlo o početné chačkhary s bohatou, miestami prehnanou sochárskou výzdobou, ktorá bola dôkazom mimoriadnej zručnosti sochára. Obdĺžnikový tvar chačkharu sa výrazne nemenil. Niekedy chačkhar tvoril súčasť stavby alebo komplexu. Obvykle tvoril súčasť steny chrámu ako napríklad v Monastieri Geghard, kde boli chačkhary vytesané do skalných výbežkov nad monastierom. Krížová forma chačkharu je v tomto období zriedkavá. Poloha kríža uprostred sa nemenila. Umelci čerpali hlavne z biblických príbehov, neskôr však boli ovplyvnení aj islamským umením. Od 13. storočia sa objavovali motívy ako: Maiestas Domini obklopený anjelmi alebo tetramorfmi, Deésis alebo námety z evanjelií či samotní donátori. Figúry boli umiestňované okolo kríža. Ďalej v hornej časti chačkharu bola znázornená hlava Krista, zatiaľ čo v dolnej časti hlava Adama. Samotný motív Ukrižovania na kríži bol obmedzený na niekoľko chačkharov z konca 13. storočia. Medzi najhodnotnejšie chačkhary z tohto obdobia patria: veľký chačkhar pri Monastieri Haghpat, chačkhary majstra Povha z Gošavanku, chačkhar pri katedrále v Ečmiadzine a chačkhar v Monastieri Geghard.
Novým typom zobrazenia bol armén. Ամէնափրկիչ"Amenaprkič" v preklade ako Spasiteľ (všetkých), ktorý sa zachoval iba na štyroch chačkharoch z konca 13. storočia na severe Arménska (napríklad dva v Monastieri Haghpat a zvyšné dva v Ečmiadzine). Motív sa skladal z Ukrižovania Krista a postáv Nikodéma, Panny Márie, evanjelistu Jána a Jozefa z Arimatie. Ľudová viera novému typu chačkharu pripisovala rôzne liečivé vlastnosti. Spodná časť kríža je spojená s menším krúžkom alebo slučkou rastlinného ornamentu, ktorý obkolesoval celý kríž. V niektorých prípadoch nebola päta kríža vôbec ničím spojená. Menej často sa spodná časť rozplynula v rastlinnom alebo geometrickom ornamente. V priebehu 13. storočia sa päta kríža ďalej rozvíjala. Spodná časť sa stala viac plastická. V medailóne pod krížom bola niekedy znázornená postava zosnulého, donátora alebo jazdca. Počas 13. storočia sa nad krížom objavil jednoduchý oblúk postupne sa rozvinul do kýlového oblúka. Neskôr sa vyvinul do formy viac listového oblúka.
Vo všeobecnosti veľká rôznorodosť chačkharov komplikovala pokusy o klasifikáciu. Chačkhary z prelomu 13. a 14. storočia sa dali rozlíšiť podľa jednotlivých škôl. Pre školu Vajots Jor spolu s majstrom Momikom (najmä v Monastieri Noravank) bola charakteristická precíznosť prevedenia. Škola Arcach (Monastier Dadivank a Gtičivank) sa vyznačovala použitím kamenej dosky z jemného tufu a tlapovitého kríža na rastlinnom motíve. Obvykle je súčasťou dekóru motív Kristus žehnajúci alebo anjeli. Na juhu a západe Arménska fungovala tzv. škola Horného Arménska, ktorá je známa vysokými chačkharmi (niektoré dosahujú až 5 m) a vyobrazením symbolu páva na kamenných doskách. Škola Rechtunik (južne od Vanského jazera) sa vyznačovala zložitými rastlinnými ornamentmi. Neskôr bola ovplyvnená turecko-mongolskou produkciou z Ahlatu a schematickou výzdobou z Vaspurakanu (západne od Vanského jazera).
14.15. storočie a neskôr.
Výroba chačkharov upadla počas seldžuckej nadvlády a následne po mongolskej invázií na konci 14. storočia. K oživeniu tradície došlo až v 16.17.storočí, keď sa Arménsko rozdelilo na osmanskú a perzskú časť. Chačkhar plnil funkciu pohrebnej stély ale už nedosahoval stredovekú úroveň výzdoby. Dekór bol veľmi jednoduchý a monotónny. Na konci 16.storočia vzniklo okolo Sevanského jazera niekoľko škôl. Ich charakteristickou črtou boli dlhé ramená kríža, ktoré vytvárali dojem symetrie na oboch stranách. Škola v západnej provincii Sjunik sa vyznačovala bohatou figurálnou výzdobu, ako napríklad scény zo života Krista. Škola v Por neďaleko mesta Bitlis nadväzuje na tradíciu škôl z Vanského jazera. Chačkhar v tvare štvorca bol zdobený maltézskymi krížmi. Forma krížového chačkharu bola naďalej zriedkavá.
Najznámejšia škola sa nachádzala v Culfe neďaleko Nachičevanu, ktorá fungovala od 16. do 18. storočia. Bola známa svojím cintorínom chačkharov, ktorých bolo na začiatku 20. storočia 10 000 a potom 3 000, než toto miesto zničil Azerbajdžan. Ďalej chačkharmi na cintoríne v Norate alebo Novej Culfe (arménska štvrť v Isfaháne). Chačkhary neskôr odrážali vplyv iránskeho umenia. Kamenné dosky boli prevažne z červeného tufu. Chačkhar mal úzky tvar a kýlovitý rám. Uprostred bol kríž alebo menšie kríže na rohoch rámu. Rímsa chačkharu bola bohato zdobená. Donátor bol zobrazený na postamente alebo na rímse ako jazdec alebo postava nesúca kríž. V 17.18. storočí došlo k oživeniu stredovekých foriem chačkharov, ktorých bohatý dekór hraničil s nádychom baroka.
Poslednou školou je Vaspurakan, ktorá fungovala od konca 18. storočia do začiatku 19. storočia. Škola sa vyznačovala malými chačkharmi z bieleho mramoru. Tradícia chačkharov sa oživila následne na konci 20. storočia. V roku 2010 bolo umenie a výroba chačkharov zapísaná do Zoznamu nehmotného kultúrneho dedičstva ľudstva UNESCO.
Judaizmus a islam.
V stredovekom Arménsku mali židia a kresťania dobré vzťahy, čo sa odrážalo na židovský náhrobných doskách. Náhrobky boli štylizované do tvaru kresťanských chačkharov, ako napríklad náhrobky z Jeghegisu. To naznačuje, že výzdobu a symboly na židovských a kresťanských chačkharoch mohla navrhnúť jedna dielňa. Hypotézu potvrdzuje fakt, že boli vyrobené z rovnakého materiálu. Primárnym rozdielom bola absencia krížov a substitúcia arménskeho písma, ktoré bolo nahradené zaaramejské alebo hebrejské písmo napísané Židom. 
V období seldžuckej nadvlády nad Anatóliou, sa moslimovia inšpirovali chačkharmi pri tvorbe náhrobných kameňov. Išlo prevažne o územie okolo mesta Ahlat, kde boli početné náhrobky. Náhrobné kamene mali rovnaký tvar a bohatú ornamentálnu výzdobu. Hlavným rozdielom bola absencia akýchkoľvek figurálnych prvkov a kresťanských symbolov. Jemnou odlišnosťou náhrobkov od chačkharov bolo neprelínanie geometrických vzorov. Výroba následne upadla počas mongolskej invázie na konci 14. storočia.

</doc>
<doc id="658054" url="https://sk.wikipedia.org/wiki?curid=658054" title="Bromide (rušička)">
Bromide (rušička)

Bromide bolo krycie meno rušiaceho systému, ktorý používala britská RAF proti rádiovému navádzaciemu systému X-Gerät, používaného Luftwaffe na začiatku druhej svetovej vojny. Vznikol úpravou britských delostreleckých radarov. Rušičky "Bromide", spolu s ďalšími zariadeniami pre elektronický boj, prevádzkovalo 80. krídlo RAF pod velením Edwarda Addisona.
Situácia.
Na začiatku vojny používalo Nemecko pre bombardovanie britských cieľov viacero rádiových navádzacích systémov (Knickebein, X-Gerät, Y-Gerät). Prvé dva spočívali na vysielaní Morseho bodiek a Morseho čiarok s frekvenciou 60 znakov za minútu v úzkych kužeľových výsekoch. Tieto sa navzájom mierne prekrývali, čím sa vytvorila veľmi úzka oblasť so spojitým tónom - navádzací lúč. Tento lúč bol zameraný na aktuálny cieľ náletu. Piloti bombardéru vedeli na ktorej strane lúča sú čiarky a na ktorej bodky. Podľa toho vedeli, ktorým smerom majú let korigovať, aby sa dostali do oblasti neprerušovaného signálu a teda na správny letový kurz.
Briti mali už v auguste 1940 k dispozícii rané rušiace systémy pre známe frekvencie systému Knickebein. V rovnakom období začali odpočúvacie stanice zachytávať aj signály s vyššou frekvenciou 74 MHz. Koncom augusta zachytili aj signály na susediacich frekvenciách. Lokalizovali ich do oblasti Calais a Cherbourg. Zároveň zaznamenali niekoľko nemeckých náletov s vysokou presnosťou. Signály, na základe podobnosti s už známym systémom Knickebein, priradili novému navigačnému, ktorý označili krycím menom Ruffian.
Bromide.
Ako protiopatrenie boli narýchlo upravené britské delostrelecké radary, aby rušili detegované frekvencie. Rušička dostala označenie "Bromide".. 14. novembra 1940 podnikli nemecké bombardéry ničivý nálet na Coventry. Tej noci boli k dispozícii 4 rušičky "Bromide", jedna z nich takmer na príletovej trase k cieľu. Rušenie však nebolo účinné. Briti mali riešenie problému na dosah, aj keď zatiaľ o ňom nevedeli. Už 6. novembra na pobreží Anglicka núdzovo pristál Heinkel s prístrojmi X-Gerät na palube. Vzhľadom na to, že vrak sa nachádzal vo vode, nárokovalo si jeho záchranu Kráľovské námorníctvo. Až o niekoľko dní sa prístroje dostali na prehliadku do správnych rúk. Pri nej sa zistilo, že "Bromide" vysielal na správnej frekvencii ale signál s modulovanými 1 500 cyklami, namiesto potrebných 2 000. To bola hlavná príčina jeho neúčinnosti. Do niekoľkých dní po nálete na Coventry bol problém odstránený a účinnosť "Bromide" sa zvýšila. Vo februári 1941 bol v prevádzke už dostatok zariadení "Bromide" na to, aby úplne zahltili frekvencie systému X-Gerät. 

</doc>
<doc id="658058" url="https://sk.wikipedia.org/wiki?curid=658058" title="SpaceX Crew-1">
SpaceX Crew-1

SpaceX Crew-1 (známy tiež pod názvom USCV-1) bol prvý operačný let americkej kozmickej lode typu Crew Dragon spoločnosti SpaceX. Po testovacích letoch SpaceX Demo-1 a Demo-2 bolo potrebné dokončiť certifikáciu lode, k čomu došlo 10. novembra 2020. Štart letu Crew-1 sa uskutočnil 16. novembra 2020 o 00:27 svetového času (UTC), loď bola vynesená raketou Falcon 9 Block 5 zo štartovacieho komplexu 39 Kennedyho vesmírneho strediska k Medzinárodnej vesmírnej stanici (ISS), kam dopravila štyroch členov posádky, ktorí spolu s tromi z predošlej expedície tvorili novú 7-člennú základnú posádku ISS ("Expedícia 64"). K spojeniu s ISS došlo 17. novembra o 04:01 UTC.

</doc>
<doc id="658059" url="https://sk.wikipedia.org/wiki?curid=658059" title="Jaguar XJS">
Jaguar XJS

Jaguar XJ-S (neskôr Jaguar XJS) je luxusný automobil typu Grand tourer vyrábaný anglickým výrobcom Jaguar Cars v rokoch 1975 až 1996.
XJ-S I. séria (19751981).
Model XJ-S bol uvedený na trh v septembri 1975 ako kupé s benzínovým motorom 5,3 V12, ktorý ponúkal možnosť voľby medzi manuálnou (4-stupňovou) a automatickou (3-stupňovou) prevodovkou, od manuálnej prevodovky sa však rýchlo upustilo. V čase ropnej krízy v 2. polovici 70. rokov, bolo uvedenie modelu kategórie grand tourer s motorom V12 neobvyklé. V tom čase používali motor V12 iba talianski výrobcovia luxusných športových vozidiel, ako napríklad Lamborghini alebo Ferrari. Hodnoty modelu XJ-S boli porovnateľné: zrýchlenie z 0 na 97 km/h za 7,8s a maximálna rýchlosť 229 km/h.
XJ-S II. séria (19811991).
Po obchodnom neúspechu v 2. polovici 70. rokov bola v roku 1981 uvedená modernizovaná verzia, ktorá priniesla decentné zmeny exteriéru, luxusnejší interiér s bohatým dreveným obložením, nové prvky komfortnej výbavy, zlepšenie kvality spracovania a najmä zvýšenie výkonu motora za zníženia spotreby paliva, za ktorú bol model XJ-S najviac kritizovaný. Modernizovaná verzia V12 H.E. poskytovala zrýchlenie z 0 na 97 km/h za 6,9s a dosahovala najvyššiu rýchlosť až 240 km/h.
XJ-SC a 3,6.
V roku 1983 bola predstavená otvorená verzia založená na modeli XJ-S s názvom Jaguar XJ-SC (C ako "cabriolet" (angl.)). Typický vzhľad modelu XJ-SC reprezentoval ochranný oblúk, ktorý bol použitý na vystuženie karosérie. Jednotlivé strešné panely sa dali premiestniť do batožinového priestoru ako u vozov so strechou typu targa (napr. Porsche 911). Model XJ-SC bol k dispozícii len v dvojsedadlovom prevedení. V roku 1983 debutoval pod kapotou Jaguaru XJ-SC nový šesťvalcový celohliníkový motor s objemom 3,6 litra označovaný AJ 6. Šesťvalec s dvoma vačkovými hriadeľmi a 24 ventilmi poskytoval výkon 221 koní (165 kW), bol predovšetkým úspornejší ako motor V12 H.E. Spočiatku bol v ponuke len s manuálnou prevodovkou, k šesťvalcu bolo možné zaobstarať (štvorstupňovú) automatickú prevodovku až od roku 1987. Od roku 1985 bol k dispozícii model XJ-SC aj s motorom 5,3 V12 H.E.
XJ-S Convertible.
Pre rok 1988 bol namiesto modelu XJ-SC predstavený plnohodnotný kabriolet s názvom Jaguar XJ-S Convertible. Celá tretina karosérie bola oproti východiskovému coupé zmenená, aby bola zaistená jej dostatočná tuhosť a bezpečnosť. Tento model bol predávaný výlučne s motorom V12.
XJS III. séria (19911996).
Po prevzatí automobilky koncernom Ford a zamietnutí výroby nového modelu, ktorý mal predstavovať nástupcu XJ-S, došlo k rozhodnutiu o ďalšej modernizácii v tom čase už zastaralého vozidla. V roku 1991 bola predstavená inovovaná verzia pod zjednodušeným názvom XJS. Najvýraznejšie sa od svojho predchodcu odlišovala riešením zadnej časti s novými zadnými svetlami, ktoré spolu s poznávacou značkou tvorili jeden blok tiahnuci sa po celej šírke auta. Výrobca taktiež zväčšil plochu skla zadného bočného okna na úkor ikonických bočných panelov, otvor do kabíny sa však nezmenil. Zmeny sa uskutočnili aj v interiéri, najväčšou bola prístrojová doska z kvalitnejších materiálov a nový prístrojový panel.
4,0 a 6,0.
Zmeny sa uskutočnili aj pod kapotou, objem menšieho z dvojice motorov, 3,6 litrového šesťvalca AJ6 bol zväčšený na rovné 4 litre, výkon sa zmenil len minimálne. Na prelome rokov 1992 a 1993 došlo k zväčšeniu objemu aj pri väčšom motore, motorizáciu 5,3 V12 nahradila nová 6,0 V12, ktorá bola k dispozícii výlučne s novou štvorstupňovou automatickou prevodovkou.
Facelift (1993).
Dizajn vozidla s hranatými nelakovanými plastovými nárazníkmi, ktoré boli v móde v 80. rokoch, už značne zostarol, čo sa odrážalo aj na nízkych predajných číslach. Pre modelový rok 1994 prešiel model XJS ďalšou modernizáciou, ktorá je na prvý pohľad rozoznateľná vďaka novým zaobleným lakovaným plastovým nárazníkom, ktoré sú dizajnovo integrované do karosérie. Po uvedení nového sedanu XJ (X300) v lete 1994 bol starý šesťvalcový motor AJ6 nahradený novším typom AJ16, ktorý je charakteristický najmä svojim krytom z horčíkovej zliatiny. V takomto prevedení sa bez väčších zmien vyrábal Jaguar XJS až do leta 1996, kedy bol nahradený novým modelom XK8 (X100).

</doc>
<doc id="658066" url="https://sk.wikipedia.org/wiki?curid=658066" title="Paprika Padrón">
Paprika Padrón

Paprika Padrón je druh korenia ("Capsicum annuum") pochádzajúci z poľnohospodárskeho pestovania v kláštore San Francisco de Herbón (farnosť Padrón) v provincii La Coruña v Galícii. Tam sa v 16. storočí vrátili františkánski mnísi z Ameriky a pestovali túto rastlinu. Papriky sú malé, od 5 do nie viac ako 10 cm, olivovozelenej až žltkastozelenej farby a majú gastronomickú zvláštnosť, že okrem svojej intenzívnej chuti sú niektoré obzvlášť štipľavé (od 10% - alebo dokonca menej v modernom zmysle, ako je vysvetlené nižšie - do 25%).
Charakteristiky.
Je to kultúrna rastlina, ktorú možno nájsť na veľkej ploche povodí Ulla a jej prítoku Sar; a je špeciálne pestovaná v skleníkoch v Herbonu, v meste, ktoré administratívne patrí k Padronu ako civilná farnosť. V súčasnosti sa niektoré odrody pestujú v juhovýchodnom Španielsku a Maroku. Zberná sezóna sa môže začať už v polovici mája a trvá do leta, kedy sa zvyčajne zberá, keď sú papriky stále malé. Zvyčajne ich môžete kúpiť na trhoch od mája do konca októbra alebo začiatkom novembra (posledným dátumom zberu korenia bol dátum prvého zabitia svine 11. november v deň svätého Martina). V súčasnosti sa vďaka kontrolovaným podmienkam pestovania v skleníkoch nachádzajú na španielskych trhoch počas celého roka a zvyčajne sa predávajú v plastových vreckách, v ktorých sa zákonne vyžaduje označenie ich zemepisného pôvodu.
Ako bolo uvedené vyššie, paprička je malá a trochu predĺžená, má kužeľovitý alebo vretenovitý tvar a je mierne pokrčená na dĺžku s prúžkami, čo jej po vyprážaní dodáva ešte viac pokrčený vzhľad. Keďže niektoré exempláre môžu byť mierne pikantné, a niektoré veľmi pikantné, existuje diskusia o vlastnostiach, vďaka ktorým by boli takéto exempláre rozpoznateľné. Tieto spory začínajú, keď niektorí odborníci tvrdia, že vedia, či uhryznú pikantnejšiu, zatiaľ čo iní tvrdia, že neexistuje spôsob, ako to zistiť vopred. Galícijský jazyk sa dokázal prispôsobiť tejto premenlivej realite a vyriešiť tento problém pomocou populárnej frázy „Os gementos de Padrón, uns pican e outros non“ („Paprika Padrón, niektoré bodnutie a iné nie“).
Pôvod.
Je to typ papričky, ako napríklad jalapeño alebo serrano, a rovnako ako všetky papriky bol domestikovaný v Mezoamerike. Zdá sa, že ho do Galície doviezli misionári z františkánskeho kláštora z "Herbonu" v 16. storočí alebo až v 17. storočí, možno Mexika alebo juhozápadnej časti Spojených štátov. Je pravdepodobné, že pôvodné odrody prinesené z Ameriky sa umelým výberom postupne prispôsobili klíme Galície, čím sa zmenšili a získali tak svoju osobitnú chuť.
Použitie.
Zvyčajne sa grilujú alebo vyprážajú čerstvé na panvici (niekedy ľahko vyprážané vo fritéze s vriacim olivovým olejom, dostávajú ich zberačkou) a keď sa podávajú na tanieri, sú ochutené soľou z morskej vody alebo kuchynskou soľou. Nie je vhodné nechať ich vychladnúť. Keď sú umiestnené na tanieri, zvyčajne dopĺňajú iné potraviny (mäso, produkty mora alebo ryby). S použitím tohto druhu papričky môžu byť pripravené tapas, podávajú sa so stonkami (“chvostami”), ktoré tam nie sú na jedenie, ale pre pohodlie (je možné nepoužívať príbory). Môžu sa však jesť, pretože nepredstavujú žiadne nebezpečenstvo.
Pikantnosť a kulinárske tradície.
Niektoré ekzempláre sú pikantnejšie ako iné, existuje mnoho rôznych výrokov na túto tému, najmä v Galícii, napríklad galícijské príslovie „Coma os pentos de Padrón: uns pican e outros non“ (ako „paprika Padrón: niektoré bodnutie a iné nie“) je veľmi populárne a opakovaný. Je to náznakový komentár k premenlivosti všetkého, čo je možné pozorovať pred určitými okolnosťami.
Je isté, že podiel pikantných exemplárov sa zdá, že sa výrazne zvyšuje v pestovateľských oblastiach (v súčasnosti sa takmer všetky pestujú v skleníkoch), ktoré dostali najviac slnečného svitu, takže na začiatku môže byť táto charakteristika čiastočne kontrolovaná v zozbieraných zásielkach. Je veľmi bežnou myšlienkou, že ostré exempláre sú tie, ktoré boli menej zavlažované; je však možné pozorovať, že pri rovnakom množstve zavlažovania sa vyskytujú viac v slnečných oblastiach, čo vedie k tomu, že táto kvalita viac súvisí s následným slnečným svitom a odparovaním.
Medzi populárne metódy na vizuálne rozlíšenie pikantných exemplárov patrí to, že tie, ktoré majú väčšiu veľkosť a matnú farbu pred vyprážaním, najmä ak majú výrazne špicatý a vretenovitý tvar, sú väčšou pravdepodobnosťou ostrejšie. Hovorí sa tiež, že pikantné majú menej priľnavosti k zrnám soli z morskej vody, ktorou sú zvyčajne ochutené. Ďalšou metódou je vypočítať pomery stopky vo vzťahu k celej paprike pretože v ostrých paprikách je stopka väčšia (v galícijčine sa to nazýva "rabecho", čo sa prekladá ako "chvostiček"). Akýkoľvek exemplár, ktorý je príliš veľký (najmenej dvakrát taký, aký sa považuje za veľkú papriku Padrón), pravdepodobne v dôsledku prezrievania (možno v dôsledku hybridizácie), má veľmi silnú pikantnosť (farba má väčší účinok ako veľkosť).
Papriku zvyčajne zbierajú ženy z oblastí Padrona, kde sa najviac venujú pestovaniu (najznámejšia je Herbonská farnosť), a jeho najnáruživejší ochutnávači zvyčajne súhlasia s tým, že pätina celkovej plodiny je pri podávaní pikantná. Pri tradičnom zbere sa teda tí, ktorí počas kultivácie dostali viac slnečného svetla ako tí, ktorí zostali v tieni, zbierajú do rôznych nádob. Pri ich príprave pre spotrebiteľa sa jednu "ruku" (tie, ktoré sa zmestia do pästi, sú zvyčajne štyri papriky) pikantných zbierajú za každé štyri "ruky" nepikantných, pretože ako tradičné galícijské príslovie hovorí: „Unha saca son cen pementos, que son vintecinco 'máns' de catro“ (V taške je sto paprík, čo znamená dvadsaťpäť „rúk“ so štyrmi paprikami).
Šírenie ich pestovania mimo týchto tradičných oblastí (najmä na Pyrenejskom polostrove), mechanizovaný zber a moderné agrobiologické šľachtenie (ktorý sa zaoberal najmä odstránením pikantných exemplárov, aby boli atraktívne pre väčšinu spotrebiteľov), spôsobujú, že tieto prístupy a tradície, ktoré sprevádzajú jeho spotrebu, robia čiastočne zastarané. Pravdou je, že milovníci paprík zvyčajne nepovažujú optimálnu stravu, ktorá neobsahuje určité viac či menej pikantné papriky, hoci je pravda, že niektoré obzvlášť agresívne ("bravo" sa v Galícii zvyčajne nazývajú tie typy, ktoré spôsobujú, že ochutnávač plače) môže pokaziť chuť jedla.
Pre ľudí, ktorí nemajú radi nadmernú pikantnosť (pre tých je najviac odporúčaným liekom okamžite jesť drobky, raž alebo kukuricu), by bolo lepšie vyskúšať špičku papriky perami, pretože malým stlačením, dokonca aj bez hryzenia, si môžete všimnúť pikantnú chuť, ak existuje.

</doc>
<doc id="658068" url="https://sk.wikipedia.org/wiki?curid=658068" title="Krupicová kaša">
Krupicová kaša

Krupicová kaša (nárečovo "grís" alebo "grísik") je druh teplého sladkého jedla, ktoré sa pripravuje z krupice, mlieka, cukru a prípadne kakaa. Ide o častú stravu pre malé deti od troch rokov, aj keď je trochu hutná (pre mladšie deti sa odporúča využívať špeciálne krupicové kaše). V populácii ide o obľúbené jedlo, ktoré je rýchle a jednoduché na prípravu.
Príprava.
Krupicová kaša sa vyrába varením mlieka, ktoré sa v dobe varu zmieša s krupicou a cukrom. Niekoľko minút sa vzniknutá zmes varí, až príde k jej zhutneniu. V tom čase sa preleje na tanier, posype sa cukrom a prípadne kakaom, omastí maslom a podáva sa na konzumáciu.
Existujú aj iné varianty prípravy, dochutenia a ozdobenia. Občas sa používa škorica, med, tuzemský rum, ovocie, orechy, hrozienka, strúhaná čokoláda, piškóty či lentilky.

</doc>
<doc id="658069" url="https://sk.wikipedia.org/wiki?curid=658069" title="Poruchy spánku">
Poruchy spánku

Poruchy spánku sú choroby, ktoré ovplyvňujú normálny priebeh cyklu spánku a bdenia. Niektoré poruchy spánku môžu byť veľmi závažné a zasahovať do fyzického, psychického a emocionálneho fungovania človeka.
Druhy porúch spánku.
Existuje viac ako tridsať porúch spánku, aj keď najbežnejšie sa vyskytuje len šesť z nich. Priebeh spánku môžu ovplyvňovať buď priamo alebo nepriamo.
Najbežnejšie poruchy sú:
Denná ospalosť.
Je najbežnejšia forma hypersomnie. Táto porucha je charakterizovaná skoro neustálymi pocitmi driemot, únavy, vidín alebo ospalosti, a pacient sa sťažuje na to, že nikdy nie je skutočne bdelý, alebo že je tomu tak len veľmi zriedka. Cez deň síce dlho spí, no po prebudení je ešte ospalejší, v niektorých prípadoch viac než pred spánkom; spánok mu neprináša oddych. V noci spí dlho, budí sa neskoro a s ťažkosťami. Pacienti majú pocit, že fungujú „na radar“; pomaly myslia a hovoria. Niekedy sa nevhodne správajú. Tiež môžu trpieť bolesťami hlavy alebo návalmi tepla.
Bohužiaľ, ide o chorobu, ktorá ak sa nezistí včas, môže spôsobiť vážne škody v spoločenskom a rodinnom živote, keďže sa zhoršuje spolunažívanie s pacientom. Rovnako škodí aj školskému a pracovnému pokroku, pretože človek nezachytáva informácie tak, ako zdravá osoba.
Iné poruchy spánku.
Pacienti zvyčajne navštívia lekára z troch hlavných dôvodov:
Pri hodnotení a následnej diagnóze je dôležité riadiť sa dôkladným záznamom o pacientovej chorobe. Odhad pacienta a jeho spolubývajúcich je nevyhnutný je pre diagnózu.
Nedostatok spánku.
Sú známe len tri osoby, ktoré sa dokázali zaobísť bez spánku aj celé desaťročia (napríklad Vietnamec Thái Ngọc), tieto prípady sú však otázne. Normálni ľudia, ktorí nemajú dostatok spánku, sa rýchlo stanú podráždenými, zle sa koncentrujú, trpia miernymi halucináciami a sú zábudliví; dlhšia doba bez spánku ďalej mení spracovanie kognitívnych funkcií, čím spôsobuje skreslenie zmyslov, pomalé myslenie, psychomotorickú nemotornosť (absencia reflexov), veľké podráždenie a suché oči. Nedostatok spánku tiež narúša cirkadiánne rytmy a iné biorytmy. Po 72 hodinách bez spánku už nastávajú dôležité metabolické zmeny: ako reakcia na stres sa zvýši sekrécia katecholamínov (adrenalín, dopamín, noradrenalín), kortizolu a inzulínov. Po viac ako 72 hodinách sa objavia vážne a nezvratné zmeny, závažné kognitívne halucinácie a blúznenie, psychotické príznaky, kolaps a smrť.
Nedostatok spánku patrí k najuniverzálnejším a najbežnejšie používaným typom psychologického mučenia. Aj keď sa tolerancia nedostatku spánku líši v závislosti od človeka (sú ľudia, ktorí potrebujú iba tri hodiny, ale drvivá väčšina ľudí potrebuje najmenej osem hodín spánku, vekom sa však potrebu spánku znižuje), nikto neprežil bez spánku 264 hodín a 12 minút. Stratený spánok sa nedá nahradiť a nenávratne poškodzuje nervové tkanivo.

</doc>
<doc id="658075" url="https://sk.wikipedia.org/wiki?curid=658075" title="Mini (BMW)">
Mini (BMW)

Mini je automobil triedy B, ktorý od roku 2001 vyrába spoločnosť BMW. Jeho retro dizajn, ktorý vytvoril americký dizajnér Frank Stephenson, je inšpirovaný originálnym britským vozidlom Mini, ktoré bolo uvedené na trh v roku 1959. Nové Mini sa nepredáva pod značkou Mini, ale samostatne spolu s Mini Countryman a vyrába sa v Oxforde v Anglicku. Prototyp bol predstavený verejnosti na Parížskom autosalóne v roku 1999.
Nový model MINI bol verejnosti predstavený v novembri 2006. Okrem estetických zmien sa v novom modeli zmenili aj všetky motory a vylepšila sa pasívna bezpečnosť vozidla. Zatiaľ čo predchádzajúci model získal v nárazovom teste ochrany dospelých Euro NCAP  25 bodov a štyri hviezdičky, nový model získal 33 bodov a päť hviezdičiek, čo v súčasnosti predstavuje druhý najkratší osobný automobil, ktorý získal takéto ohodnotenie. Prvým najkratším vozidlom s najlepším skóre je Fiat 500.
Typy karosérie.
MINI sa začalo vyrábať s karosériami trojdverového hatchbacku a dvojdverového kabrioletu, obe štvormiestne. Na rozdiel od originálneho Mini, má aktuálny hatchback klasické zadné dvere batožinového priestoru, ktoré sa otvárajú smerom nahor a ich súčasťou je aj zadné okno.
Variant kombi bol považovaný za prototyp na výstave vo Frankfurte („MINI Concept Frankfurt“) a v Tokiu („MINI Concept Tokyo“) v roku 2006 a v Detroite v roku 2007 („MINI Concept Detroit“). V roku 2007 bol oficiálne predstavený na autosalóne vo Frankfurte v roku 2007 pod názvom „MINI Clubman“ a toho istého roku bol spustený aj jeho predaj. Jedná sa o päťmiestny automobil, ktorý má jedny bočné dvere na ľavej strane a dvoje na pravej strane (ako pri ľavostrannej tak aj pri pravostrannej riadiacej jednotke) a dvere batožinového priestoru majú rovnako ako aj v dodávke dva vyklápacie otváracie časti.
Motorizácia.
Rovnako ako originálne Mini, aj tento má štvorvalcový predný motor a pohon predných kolies. V závislosti od motorizácie a roku výroby môže mať manuálnu prevodovkou s piatimi alebo šiestimi rýchlosťami, alebo automatickú prevodovkou so šiestimi stupňami.
Spočiatku išlo o benzín s kubatúrou 1.6 litra, so štyrmi ventilmi na valec, pôvodu Chrysler, vo variantoch: atmosferický s maximálnym výkonom 90k („MINI One“) a 115k („MINI Cooper“) a s objemovým kompresorom a výkonom 163k („MINI Cooper S“,170k od roku 2004). V Portugalsku a Grécku mal „MINI One“ kubatúru zníženú na 1.4 litra a maximálnym výkonom 75 koní, z dôvodu zníženia daní. Dieselový model („MINI One D“) mal kubatúru 1.4-litra s priamym vstrekovaním common-rail, ktorý pochádza z Toyoty. Pôvodne obsahoval turbodúchadlo s pevnou geometriou a výkonom 75k a neskôr s variabilnou geometriou a výkonom 88k.
Po remodelácii v roku 2007 boli vymenené všetky motory. Benzínové motory vyvinula spoločnosť BMW a Groupe PSA Peugeot-Citroën. Majú štyri ventily na jeden valec a variabilné časovanie ventilov. „MINI One“ má 1.4-litrový motor s nepriamym vstrekovaním s výkonom 75 koní alebo 95 koní. „MINI Cooper“ a „MINI Cooper S“ majú kubatúru 1.6 litra, prvý s nepriamym vstrekovaním a výkonom 120 koní a druhý s priamym vstrekovaním, turbodúchadlom a výkonom 184koní. Dieselový motor má pôvod v PSA Peugeot-Citroën a má kubatúru 1.6 litra, priame vstrekovanie common-rail, medzichladič a štyri ventily na jeden valec. Jeho maximálny výkon je 90 koní („MINI One D“) alebo 109 koní („MINI Cooper D“) v závislosti od toho, či má turbodúchadlo pevnú alebo variabilnú geometriu.
Cooper SE (elektrický).
Existuje aj elektrická verzia, ktorej predaj sa začal začiatkom v roku 2020. Batéria má 32,6 kWh a podľa WLTP poskytuje dojazd až 234 km. Disponuje nabíjačkou CCS Combo. Zrýchlenie z 0 na 100 km / h za 7,3 s. Maximálna rýchlosť 150 km / h. Má štyri jazdné režimy: Šport, ECO, ECO+ a MID.
Rovnako ako všetky elektromobily, nespôsobuje ani znečistenie ovzdušia ani znečistenie hlukom.
Súťaž.
MINI si prešlo dvomi homologizáciami, aby sa mohlo zúčastnili súťaží rally. Je to verzia World Rally Car a verzia Super 2000. Obidve verzie sú si veľmi podobné a sú vybavené turbomotorom 1.6 turbo a pohonom všetkých štyroch kolies, aj keď s určitými rozdielmi. Verzia S2000 má na turbe aj škrtiacu klapku, kvôli čomu je menej konkurencieschopná ako WRC.

</doc>
<doc id="658077" url="https://sk.wikipedia.org/wiki?curid=658077" title="Roman Féder">
Roman Féder

Mgr. art. Roman Féder (* 19. august 1966, Bratislava) je slovenský hudobník, televízny a divadelný herec, humorista a spevák. Je vedúcim členom old time hudobnej skupiny Funny Fellows.
Životopis.
Vyrastal v Pezinku v rodine hudobníkov a amatérskych hercov. V miestnej Ľudovej škole umenia sa učil hrať na husle. Neskôr tu navštevoval literárno-dramatický odbor. Svoj prvý angažmán získal v Trnavskom divadle, kde odohral okolo tridsať vystúpení mesačne. V roku 1990 absolvoval štúdium herectva na Vysokej škole múzických umení v Bratislave.
Od polovice 80. rokov bol členom rockovej skupiny Meteor. V roku 1989 založil Bratislava Hot Serenaders a v roku 1993 jazzové zoskupenie Funny Fellows, kde je trubkárom, huslistom a spevákom. Počas doterajšieho obdobia pracoval aj ako textár a hudobný skladateľ. Funny Fellows vydali doteraz 11 albumov, kde sa nachádzajú skladby z ranného obdobia jazzu v ich originálnych a autorských aranžmánoch a tiež vlastné autorské kompozície. Napríklad: U veselého Chlapíka, Jaj Zuzka, Zuzička, Vinohrad, Karavána, Happy Feet, Sugar, My Blue Heaven a tiež pre deti zhudobnená zbierka básní Tomáša Janovica - Kto sa nehrá, z kola von. 

</doc>
<doc id="658084" url="https://sk.wikipedia.org/wiki?curid=658084" title="Bernhard August Salbach">
Bernhard August Salbach

Bernhard August Salbach (* 14. júl 1833, Königsberg – † 21. december 1894, Drážďany) bol nemecký vodohospodársky odborník, stavebný radca a projektant. 
Študoval na Priemyselnom inštitúte v Berlíne. Po absolvovaní školy pracoval pre firmu firmu C. Korte &amp; spol. a neskôr ako mestský radca.
Podieľal sa na výstavbe a projektovaní viacerých vodohospodárskych stavieb. Medzi najznámejšie patria vodáreň "Saloppe" (Drážďany), projekt "Vodovodní řád" (Nový Jičín), alebo výstavba bratislavskej vodárne. Pracoval aj na vodovodných systémoch v mestách: Budapešť, Fiume, Linz, Ofen, Praha a Viedeň.

</doc>
<doc id="658092" url="https://sk.wikipedia.org/wiki?curid=658092" title="Sírovec obyčajný">
Sírovec obyčajný

 Sírovec obyčajný ("Laetiporus sulphureus") je jedlá huba z čeľade práchnovčekovitých ("Fomitopsidaceae").
Opis.
Plodnice sú hrubo mäsité, konzolovité alebo rozlične nepravidelne zoskupené, bokom prirastené na substrát. Klobúk je 10 – 40 cm široký, v pôdoryse polkruhovitý, vejárovitý alebo rozlične deformovaný, na povrchu lúčovito vráskavý. Za mladi býva okrovožltý alebo sírovožltý, neskôr žltooranžový, miestami s ružovkastým odtieňom. V starobe je bledookrový až belavý. Rúrky sú 1,5 – 4 mm dlhé, sírovožlté, póry okrúhle, drobné, najprv sírovožlté, neskôr žltookrové. Na povrchu živých plodníc sa vylučujú kvapky bezfarebnej tekutiny, hovorí sa tomu, že plodnice gutujú (najmä v júni a júli, keď plodnice rastú veľmi rýchlo) . Dužina je biela alebo jemne krémovožltá, za mladi šťavnatá a mäkká, v starobe tuhá, krehká a drobivá. Má príjemnú hubovú vôňu a kyslastú chuť. Výtrusy sú vajcovité, hladké, bezfarebné, veľké 5–7 × 3,5–4,5 μm.
Výskyt.
Rozšírený je najmä v teplejších oblastiach. Rastie od jari do jesene na odumretých, ale aj na živých kmeňoch listnatých stromov (hlavne na duboch, vŕbach a topoľoch). Vzácne rastie aj na ihličnanoch, na jedliach, smrekoch a smrekovcoch.
Použitie.
Mladé, ešte šťavnaté plodnice sú jedlé. Chutné sú upravené na spôsob viedenského rezňa, nakladané v octovom náleve, alebo zúžitkované začerstva v rozličných úpravách nakyslo. Surová je však huba mierne jedovatá. Zo suchých plodníc sa kedysi rozdrvením získavala náhrada múky, z ktorej sa vraj na Šumave v neúrodných rokoch piekol aj chlieb.
Praktický význam.
Je nebezpečným škodcom lesných, ale aj niektorých ovocných stromov. Jej podhubie spôsobuje intenzívnu hnilobu dreva, ktoré nadobúda červenohnedú farbu a kockovito sa rozpadáva, v trhlinách potom vidno aj voľným okom belavé podhubie, ktoré tvorí tenké blany a povrazce, vo väčších trhlinách vytvára vatovité zhluky. Hniloba preniká cez jadrové drevo a napadnutý strom spočiatku vyzerá zdravo a ďalej rastie. Po rokoch, väčšinou vo vegetačnom období, sa pod ťarchou olistenej koruny náhle zrúti.
Možnosť zámeny.
Možnosť zámeny s inými hubami je málo pravdepodobná. Sfarbením, chuťou a niekedy i tvarom pripomína mladé plodnice "vejárovca obrovského", ktorý ale na reze černie. 

</doc>
<doc id="658106" url="https://sk.wikipedia.org/wiki?curid=658106" title="Danuša Serafínová">
Danuša Serafínová

Prof. PhDr. Danuša Serafínová, CSc. (* 1950, Liptovský Mikuláš) je slovenská vysokoškolská pedagogička. Je externou spolupracovníčkou a bývalou garantkou Katedry žurnalistiky Filozofickej fakulty Univerzity Komenského v Bratislave.
Životopis.
V roku 1975 absolvovala štúdium francúzštiny-nemčiny na Filozofickej fakulte Univerzity Komenského v Bratislave. V tomto roku bola tiež odbornou referentkou GR Slovenskej Polygrafie, oddelenie VTEI. Od roku 1976 do roku 1979 pôsobila na Katedre románskej, klasickej a semitskej filológie.
Serafínovej bol 28. júna 1979 udelený titul kandidáta filologických vied CSc.
V roku 1981 jej bol priznaný titul PhDr. a od 1. marca 1991 pôsobí ako odborná asistentka na Katedre žurnalistiky Filozofickej fakulty Univerzity Komenského v Bratislave. V roku 1995 sa stala docentkou odboru žurnalistika.
V roku 2010 bola vymenovaná za profesorku odboru teórie a dejín žurnalistiky aj žurnalistiky.

</doc>
<doc id="658115" url="https://sk.wikipedia.org/wiki?curid=658115" title="Laetiporus sulphureus">
Laetiporus sulphureus



</doc>
<doc id="658119" url="https://sk.wikipedia.org/wiki?curid=658119" title="Maia Sanduová">
Maia Sanduová

Maia Sanduová alebo Maia Sandová (neprechýlene Sandu; * 24. máj 1972, Risipeni, okres Fălești, Moldavsko) je moldavská politička, ktorá od júna do novembra 2019 pôsobila v úrade premiérky Moldavska. V novembri 2020 zvíťazila v druhom kole prezidentských volieb a 24. decembra 2020 sa stala prezidentkou Moldavska.
Mladosť a vzdelanie.
Narodila sa 24. mája 1972 v dedine Risipeni v okrese Falesti vo vtedajšej Moldavskej SSR. V roku 1989 začala štúdium na Moldavskej akadémii ekonomických štúdií (') v Kišiňove, ktoré ukončila v roku 1994 bakalárskym titulom z ekonómie. V roku 1998 získala magisterský titul v odbore medzinárodných vzťahov na Akadémii verejnej správy pri vláde Moldavskej republiky ('). V rokoch 20102019 absolvovala magisterské štúdium verejnej správy na Harvardovej univerzity. Okrem materskej rumunčiny hovorí plynule anglicky a rusky. Pracovala pre Svetovú banku, najprv pre jej moldavskú kanceláriu v rokoch 19982005 a neskôr v rokoch 20102012 ako poradkyňa jedného z výkonných riaditeľov v sídle Svetovej banky vo Washingtone.
Politická kariéra.
V rokoch 2012 a 2015 zastávala post ministerky školstva vo vládach Vlada Filata, Iuria Leancă a Chirila Gaburiciho. Po Gaburiciho rezignácii v júni 2015 bola jednou z možných kandidátok proeurópskej Liberálnej demokratickej strany Moldavska (", PLDM) na premiérku. Sanduová podmienila prijatie tejto funkcie odvolaním guvernéra Moldavskej národnej banky Dorina Drăguţanu a prokurátora Cornelia Gurina v nadväznosti na zmiznutie jednej miliardy amerických dolárov z bankového systému. Nakoniec prezident Nicolae Timofti poveril úradom Valeriu Streleţa.
Prezidentské voľby 2016.
23. decembra 2015 založila politické hnutie z ktorého sa neskôr vyvinula Strana akcie a solidarity (", PAS), za ktorú kandidovala v priamych prezidentských voľbách v roku 2016. V prvom kole získala 38,2 % ako druhá po Igorovi Dodonovi s 48,5 %. V druhom kole zvíťazil prorusky orientovaný Igor Dodon s 52,11 % oproti 47,89 % Sanduovej.
Ministerka školstva.
Od 24. júla 2012 do 30. júla 2015 pôsobila Maia Sanduová ako ministerka školstva. Krátko po jej vymenovaní začala s radom reforiem. Zmenené boli najmä pravidlá pre vykonávanie štátnych skúšok na stredných a vysokých školách. Snažila sa tak zabrániť podvádzaniu počas testov. Pri vchodoch škôl boli nainštalované detektory kovov a učebne boli vybavené kamerami. Študenti, ktorí boli pristihnutí, že počas písomného testu podvádzali, stratili právo skúšku opakovať. Zmeny boli spoločnosťou prijímané kontroverzne, pretože mnoho občanov a politikov sa domnievalo, že takáto kontrola pri skúškach na študentov vyvíja priveľkú psychickú záťaž. Ďalšou zmenou bolo uprednostnenie vyučovania anglického jazyka na úkor ruského. Od roku 2014 je teda podľa učebných osnov angličtina povinným predmetom pre všetkých a ruština len predmetom voliteľným.
Premiérka Moldavska.
V parlamentných voľbách v roku 2019 jej Strana akcie a solidarity vytvorila spoločne so stranou PPDA (') Andreia Năstaseho proeurópsky volebný blok ACUM, ktorý získal 26 zo 101 kresiel jednokomorového parlamentu. 8. júna 2019 parlament Sanduovú schválil za premiérku v koaličnej vláde vytvorenej s víťaznou Stranou socialistov Moldavskej republiky (', PSRM). Ešte v ten deň vyhlásil Ústavný súd Moldavska vymenovanie jej vlády za protiústavné a odobral Igorovi Dodonovi právomoci prezidenta, čo vyvolalo ústavnú krízu. 15. júna Ústavný súd toto stanovisko zmenil, uznal vznik jej vlády v súlade s ústavou a potvrdil Dodonove právomoci prezidenta.
Socialisti, koaličný partner strany ACUM, vyvolali po nezhodách ohľadom procesu menovania generálneho prokurátora 12. novembra 2019 hlasovanie o dôvere jej vláde. Zo 101 poslancov sa 63 postavilo proti Sanduovej a tá bola nútená podať demisiu. Po dvoch dňoch bol menovaný ako jej nástupca Ion Chicu, bývalý minister financií, ktorý sa zaviazal prehĺbiť vzťahy Moldavska s Európskou úniou.
Prezidentské voľby 2020.
Štyri roky po neúspešných voľbách opäť kandidovala na post prezidenta a 1. novembra 2020 postúpila do druhého kola z prvého miesta s 36 % hlasov pred obhajujúcim Dodonom s 33 %. Sanduová opäť viedla proeurópsku kampaň a prisľúbila finančnú podporu z Európskej únie, Dodonovi naopak vyjadril podporu Vladimir Putin. V druhom kole, ktoré sa konalo 15. novembra, získala podľa predbežných výsledkov vyše 57 % hlasov. Úradujúci prezident Igor Dodon uznal v pondelok porážku a pogratuloval Sanduovej k víťazstvu. Vyzval tiež občanov k pokojnému odovzdaniu moci bez protestov. Sanduová by mala zložiť prezidentskú prísahu a byť menovaná do úradu do 45 dní od volieb.
Prezidentský sľub zložila 24. decembra 2020.

</doc>
<doc id="658120" url="https://sk.wikipedia.org/wiki?curid=658120" title="Maia Sandu">
Maia Sandu



</doc>
<doc id="658121" url="https://sk.wikipedia.org/wiki?curid=658121" title="Maia Sandová">
Maia Sandová



</doc>
<doc id="658126" url="https://sk.wikipedia.org/wiki?curid=658126" title="Bernhard Salbach">
Bernhard Salbach



</doc>
<doc id="658130" url="https://sk.wikipedia.org/wiki?curid=658130" title="Anglicky hovoriaci svet">
Anglicky hovoriaci svet

Anglicky hovoriaci svet sa skladá z 88 krajín a teritórií, v ktorých je angličtina oficiálnym, úradným alebo kultúrnym jazykom. Na začiatku 21. storočia hovorila po anglicky 1 až 2 miliardy ľudí, takže angličtina predstavovala jazyk s najväčším počtom hovoriacich, tretí najväčší podľa počtu rodených hovoriacich, a geograficky najrozšírenejším jazykom. Krajiny, v ktorých je angličtina materinským jazykom väčšiny populácie, sa niekedy označujú ako Anglosféra. Anglicky hovoriaci sa označujú ako anglofóni. 
Spojené kráľovstvo a Spojené štáty s 60 miliónmi respektíve 230 miliónmi majú najviac rodených hovoriacich. Ďalej je to 38 miliónov v Kanade, 25,7 miliónov v Austrálii, 5 miliónov na Novom Zélande a 5 miliónov v Írsku.
Anglicko, súčasť Spojeného kráľovstva, je rodiskom anglického jazyka a moderná podoba jazyka sa šíri po celom svete od 17. storočia vďaka celosvetovému vplyvu Spojeného kráľovstva a v poslednej dobe aj Spojených štátov. Prostredníctvom všetkých druhov tlačených a elektronických médií týchto krajín sa angličtina stala popredným jazykom medzinárodného diskurzu a "lingua franca" v mnohých regiónoch a profesionálnych kontextoch, ako sú veda, navigácia a právo. Spojené kráľovstvo zostáva najväčšou anglicky hovoriacou krajinou v Európe.
Odhady, ktoré zahŕňajú osoby hovoriace angličtinou ako druhým jazykom, sa veľmi líšia, od 470 miliónov do viac ako 2 miliardy. David Crystal počíta, že od roku 2003 počet obyvateľov, ktorí nie sú rodenými hovorcami, prevýšil počet rodených hovoriacich v pomere 3 ku 1. Pri kombinovaní rodených a nerodených hovoriacich je angličtina najrozšírenejším jazykom na svete.
Okrem hlavných odrôd angličtiny, ako je americká angličtina, britská angličtina, kanadská angličtina, austrálska angličtina, írska angličtina, novozélandská angličtina a ich poddruhy, krajiny ako Južná Afrika, India, Nigéria, Filipíny, Jamajka a Trinidad a Tobago majú tiež milióny rodených hovoriacich s rôznymi formami dialektov. Ostatné krajiny, napríklad Ghana a Uganda, tiež používajú angličtinu ako svoj hlavný úradný jazyk.
Od roku 2012 India tvrdí, že má druhú najväčšiu anglicky hovoriacu populáciu na svete. Najspoľahlivejší odhad je asi 10% jeho populácie (125 miliónov ľudí), druhý za USA a v nasledujúcom desaťročí sa očakáva štvornásobný nárast.
Väčšina anglicky hovoriacich krajín.
Angličtina je hlavným natívnym jazykom vo viacerých krajinách a teritóriách. Päť z najväčších z nich sa niekedy označuje ako „jadro Anglosféry“; sú to Spojené štáty americké (s najmenej 231 miliónmi rodených hovoriacich anglicky), Spojené kráľovstvo (60 miliónov), Kanada (najmenej 20 miliónov), Austrália (najmenej 17 miliónov) a Nový Zéland (4,8 milióna). Angličtina je tiež primárne natívnym jazykom v Írskej republike, na Jamajke, Trinidade a Tobagu, Guyane, na Bahamách, v Belize, Grenade, Barbadose, na Amerických Panenských ostrovoch, Normanských ostrovoch, Antigui a Barbude, Dominike, Bermudách, v Svätom Vincente a Grenadíny, na ostrove Man, na ostrovoch Turks a Caicos, v Svätom Krištofe a Nevise, na Kajmaních ostrovoch, Guame, Gibraltári, na Britských Panenských ostrovoch, Anguilli, Falklandských ostrovoch, Montserrate, Svätej Helene, Britskom teritóriu Indického oceánu, Pitcairnových ostrovoch a Južnej Georgie a Južných Sandwichových ostrovoch.

</doc>
<doc id="658132" url="https://sk.wikipedia.org/wiki?curid=658132" title="MINI">
MINI



</doc>
<doc id="658135" url="https://sk.wikipedia.org/wiki?curid=658135" title="Zoznam jazykov podľa celkového počtu hovoriacich">
Zoznam jazykov podľa celkového počtu hovoriacich

Toto je približný zoznam jazykov podľa celkového počtu hovoriacich. Uvádza zoznam 37 jazykov, ktoré majú viac ako 45 miliónov hovoriacich. Takéto zoznamy by sa mali používať opatrne z nasledujúcich dôvodov:
Problémy sú aj pri získavaní spoľahlivých počtov hovoriacich, ktoré sa časom menia z dôvodu zmeny populácie a jazykového posunu. V niektorých oblastiach neexistujú spoľahlivé údaje o sčítaní ľudu, údaje nie sú aktuálne alebo sčítanie ľudu nemusí zaznamenať používané jazyky alebo ich môže nejednoznačne zaznamenať. Populácia hovoriacich je niekedy z politických dôvodov prehnaná alebo sa hovorí o menšinových jazykoch v prospech národného jazyka. Všetky tieto rebríčky by sa však mali používať opatrne, pretože nie je možné navrhnúť koherentný súbor jazykových kritérií na rozlíšenie jazykov v dialektovom kontinuu.
Najlepšie jazyky podľa počtu obyvateľov.
"Ethnologue" (2020, 23. vydanie).
Nasledujúcich 37 jazykov uvádza celkovo 45 miliónov a viac hovoriacich vo vydaní "Ethnologue" z roku 2020, čo je jazyková referencia publikovaná spoločnosťou SIL International so sídlom v Spojených štátoch. V tejto časti nie sú zahrnuté záznamy, ktoré "Ethnologue" identifikoval ako makrojazyky.

</doc>
<doc id="658137" url="https://sk.wikipedia.org/wiki?curid=658137" title="Arménska jadrová elektráreň">
Arménska jadrová elektráreň

Arménska jadrová elektráreň (ANPP) (po arménsky: Հայկական ատոմային էլեկտրակայան), niekedy tiež Jadrová elektráreň Mecamor (po arménsky: Մեծամորի ատոմային էլեկտրակայան, "Mecamor atomakayan") je jediná jadrová elektráreň na Južnom Kaukaze, nachádzajúca sa pri meste Mecamor 36 kilometrov západne od Jerevanu v Arménsku. Elektráreň bola postavená v 70. rokoch 20. storočia s dvoma blokmi VVER-440/270. Ide o mierne modifikované reaktory sovietskeho typu VVER 440/230.
V roku 1988 došlo v Arménsku k zemetraseniu, ktoré spôsobilo odstavenie a následné uzavretie elektrárne. Azerbajdžan a Turecko však svojou ekonomickou a prepravnou blokádou následne spôsobili výpadky elektrickej energie v Arménsku. Vláda preto v roku 1993 rozhodla o opätovnom spustení druhého bloku ANPP.
Elektráreň v súčasnosti zabezpečuje do siete v priemere okolo 30-40 % spotreby elektriny v Arménsku (27 % ku koncu roka 2019). Po roku 2000 sa uvažovalo o výstavbe nového bloku s výkonom 1000-1200 MW. Po havárii v jadrovej elektrárni Fukušima bolo avšak od týchto plánov upustené. 
Elektráreň Mecamor býva považovaná za jednu z najnebezpečnejších jadrových elektrární na svete. Hlavným dôvodom je fakt, že ako jedna z mála elektrární v prevádzke nemá ochranný kontajnment a navyše leží v relatívne tektonicky aktívnej oblasti. Zo strany EÚ aj USA je dlhodobo vyvíjaný tlak na jej odstavenie. Medzinárodná agentúra pre atómovú energiu (MAAE) však jej prevádzku považuje za bezpečnú. Životnosť elektrárne mala vypršať v roku 2016, kvôli svojmu významu však bola predĺžená s tým, že reaktor bude modernizovaný za účasti Ruska. Nový termín uzatvorenia sa stanovil na rok 2026 s tým, že následne by produkciu elektriny mal prevziať plánovaný nový reaktor.
Dejiny.
ANPP pozostáva z dvoch blokov. Prvý blok bol uvedený do prevádzky 22. decembra 1976, druhý 5. januára 1980. Po verejnom tlaku po zemetrasení v Spitaku v roku 1988 došlo zo strany Rady ministrov ZSSR k rozhodnutiu uzavrieť dva prevádzkované bloky (prvý blok bol odstavený vo februári a druhý v marci roku 1989). Po rozpade ZSSR zažívalo Arménsko obdobie nedostatku energie a vláda v apríli 1993 rozhodla o opätovnom spustení elektrárne. Pred znovuotvorením prevádzky arménska vláda pozvala významné medzinárodné spoločnosti na diskusiu a odporúčanie riešení pre potenciálne zemetrasenia. Po zdĺhavých diskusiách bolo nájdené riešenie a následne bol 5. novembra 1995 opätovne uvedený do prevádzky druhý blok po vyše šiestich rokoch odstávky. Tento krok vyústil v rapídny nárast dodávok elektriny v krajine a umožnil využívať elektrinu nepretržite cez deň aj noc.
Počas príprav na opätovné spustenie elektrárne do prevádzky v rokoch 19931996 bola pre tento účel ako držiteľ povolenia vytvorená spoločnosť Armatomenergo. Držiteľom povolenia na prevádzku ANPP je podľa rozhodnutia vlády Arménska č. 98/1996 zo 4. apríla 1996 v súlade s legislatívou v oblasti jadrovej energetiky spoločnosť CJSC HAEK (Haykakan Atomayin Electrakayan Closed Joint Stock Company). Primárnym cieľom spoločnosť HAEK je schopnosť produktovať bezpečnú a cenovo udržateľnú energiu.
Na druhom bloku prebiehajú opatrenia s cieľom predĺžiť životnosť elektrárne do roku 2027.
Odolnosť voči zemetraseniam.
Elektráreň sa nachádza blízko oblasti náchylnej na zemetrasenia s lokálnym magnitúdom až do stupňa 8. Komplex bol však vystavaný iba na odolnosť voči zemetraseniam s magnitúdom do 7.
Kritika.
Okolité štáty ako Turecko či Azerbajdžan opakovane kritizovali Arménsko pre zastaranosť a rizikovosť jadrovej elektrárne. Turecko dokonca upozorňovalo na hrozbu šírenia jadrových zbraní v súvislosti s prevádzkou elektrárne a spájalo ANPP so zhoršovaním kvality životného prostredia v regióne.
Vojenské hrozby zo strany Azerbajdžanu.
16. júla 2020 počas arménsko-azerbajdžanských pohraničných potýčok sa Vagif Darghali, hovorca azerbajdžanského ministerstva obrany, vyhrážal, že Azerbajdžan môže napadnúť ANPP. Poznamenal: "Arménska strana by mala mať na pamäti, že naše ozbrojené sily majú v dispozícii pokročilé raketové systémy, schopné podniknúť vysoko precízne útoky na jadrovú elektráreň Mecamor, čo môže vyústiť v obrovskú katastrofu pre Arménsko. 
Arménske ministerstvo zahraničných vecí reagovalo, že hrozby "indikujú úroveň zúfalstva a krízu myslenia u politicko-vojenského vedenia Azerbajdžanu" a nazvalo ich flagrantným porušením medzinárodného humanitárneho práva vo všeobecnosti a Prvého dodatkového protokolu k Ženevským konvenciám špecificky. Takéto hrozby sú jasnou demonštráciou štátneho terorizmu a genocidálnych úmysloch Azerbajdžanu.

</doc>
<doc id="658141" url="https://sk.wikipedia.org/wiki?curid=658141" title="Pôvabnica fialová">
Pôvabnica fialová

 Pôvabnica fialová ("Lepista nuda") je jedlá huba z čeľade čírovkovitých ("Tricholomataceae").
Opis.
Klobúk je 6 – 15 cm široký, za mladi klenutý, s podvinutým okrajom, neskôr plochý. Na povrchu je najprv sýtofialový, potom hnedofialový alebo bledofialový, za suchého počasia až bledookrový, hladký, holý a málo hygrofánny. Lupene sú 6 – 10 mm široké, husté, pri hlúbiku zúbkom vykrojené, za mladi sýtofialové, neskôr hnedastookrové až mäsovohnedasté. Hlúbik je 50 – 100 mm vysoký a 12 – 30 mm hrubý, valcovitý, dolu zhrubnutý, najprv fialový, neskôr sivomodrý, napokon takmer sivobelavý, pozdĺžne vrastene vláknitý, na báze fialovo plstnatý. Dužina je za mladi fialová a tvrdá, neskôr mäkne. Má príjemnú chuť a vôňu. Výtrusy sú elipsovité, jemne bradavičnaté, bezfarebné, veľké 7–9 × 4–5,5 μm. Výtrusný prach je za čerstva biely s okrovoružovým odtieňom, po vyschnutí je ružový odtieň tmavší.
Výskyt.
Rastie najmä v teplejších oblastiach od konca septembra do novembra (často ju môžeme zbierať aj v decembrových mrazoch) v listnatých i v ihličnatých lesoch, ale aj v záhradách, parkoch a alejách (často v čarovných kruhoch, v početných skupinách.). Vyskytuje sa hlavne tam, kde je dostatok humusu, cez ktorý podhubie prerastá tak, že chumáče substrátu zostávajú aj na vytrhnutej plodnici. Výnimočne sa plodnice objavia aj na jar, alebo rastú spolu s niektorými inými jesennými hubami. U nás je všeobecne rozšírená v nížinách i horách.
Praktický význam.
Je to veľmi hojne vyskytujúca sa huba, ktorá sa ľahko čistí, na jeseň ju hmyz napáda málo, veľmi sa nekazí, a preto znáša aj dlhšiu dopravu. Zúžitkovať možno aj celkom zamrznuté plodnice, ak sa už pred zamrznutím nepokazili a keď sa hneď po rozmrazení spracujú. Pôvabnica fialová je jedna z najchutnejších jesenných húb, vhodná na akúkoľvek úpravu (úpravu za čerstva, nakladanie do octového nálevu, sušenie). V surovom stave sa neodporúča jesť, pretože obsahuje "hemolyzín", ktorý zapríčiňuje rozpúšťanie farbiva v červených krvinkách. Táto látka je však termolabilná, preto je dobre uvarené alebo podusené jedlo z pôvabnice neškodné. Pôvabnica fialová účinkuje proti infekčným baktériám a kvasinkám, tiež znižuje hladinu cukru v krvi, preto je vhodnou hubou predovšetkým pre diabetikov.
Možnosť zámeny.
Možnosť zámeny s inými hubami je málo pravdepodobná. Podobná je jej jedlá pôvabnica dvojfarebná, ktorá však rastie mimo lesa a má fialový len hlúbik. Nanajvýš ju tiež možno zameniť za niektorý "pavučinovec" (Cortinarius) fialovej farby. Pavučinovce však majú hnedohrdzavý výtrusný prach, pavučinovú plachtičku a často nepríjemne páchnu.

</doc>
<doc id="658142" url="https://sk.wikipedia.org/wiki?curid=658142" title="Lepista nuda">
Lepista nuda



</doc>
<doc id="658143" url="https://sk.wikipedia.org/wiki?curid=658143" title="Clitocybe nuda">
Clitocybe nuda



</doc>
<doc id="658144" url="https://sk.wikipedia.org/wiki?curid=658144" title="Prírodný park Botič-Milíčov">
Prírodný park Botič-Milíčov

Botič-Milíčov je prírodný park nachádzajúci sa na juhovýchodnom okraji hlavného mesta Česka Prahy. Bol vyhlásený v roku 1984 a je tak spolu s prírodným parkom Říčanka najstarším prírodným parkom v Prahe. Tento park sa skladá z údolia Pitkovického potoka, údolia Botiča až k priehradnej nádrži Hostivař, kde na neho nadväzuje prírodný park Hostivař-Záběhlice, a ďalej z Milíčovského lesa a blízkych rybníkov. Obsahuje tiež osobitne chránené územia Pitkovická stráň a Milíčovský les a rybníky. Rozloha tohto parku činí 824 ha. Predmetom ochrany sú tu prevažne zachovalé biotopy údolných nív, ktoré bývajú pravidelne zaplavované počas povodní, a lesov, ktoré zostali zachované aj napriek blízkosti veľkých sídlisk.
História.
Prírodný park Botič-Milíčov bol vyhlásený v roku 1984 Národným výborom hlavného mesta Prahy ako oblasť pokoja. V roku 1992 boli oblasti pokoja premenované na prírodné parky. Prírodné parky patria medzi všeobecne chránené územia, ktoré sa zakladajú na obmedzení vplyvu človeka na krajinný ráz prírodnej krajiny.
V blízkosti sútoku Botiča a Pitkovického potoka sa nachádza oblasť zvaná Dobrá voda. V minulosti bolo toto miesto častou zastávkou kupcov, ktorí tu mali možnosť napojiť svoje zvieratá a občerstviť sa. Neskôr tu stávali dva vodné mlyny, ktoré boli postavené v 17. storočí. Väčší z nich sa volal Fantův mlyn a stával tu až do roku 1960, kedy vyhorel. Dnes z neho na pôvodnom mieste môžeme nájsť len rozvaliny. Na plošine severne od sútoku Botiče s Dobrovodským potôčikom boli nájdené pozostatky civilizácie z 5 tisícročia pr. n. l. Bolo tu sídlisko jedných z prvých poľnohospodárov neolitu. Po archeologickom prieskume, pri ktorom boli nájdené úlomky váz kultúry vypichovanej keramiky, bola táto plošina zastavaná moderným sídliskom. Ďalej po prúde Botiča smerom k Hostivařskej priehrade sa nachádza zvyšok mlynského náhonu zo 17. stor., Ktorý privádzal vodu k Podzámeckému mlynu v Petroviciach.
V modernej dobe boli oblasti okolo prírodného parku obhospodarované poľnohospodármi, najmä Říčanská plošina, na ktorej väčšina parku leží. V okolí sa rozkladá niekoľko polí, ktoré však boli v posledných rokoch predané pre svoju lukratívnu polohu, ako miesta pre výstavbu rodinných domov. Dedina Křeslice tak kvôli rozsiahlej výstavbe zväčšila svoju rozlohu takmer dvakrát.
Lokalita.
Prírodný park Botič-Milíčov leží na juhovýchode Prahy. Rozkladá sa od Lipán, kde preteká Pitkovický potok, po jeho sútok s Botičom blízko sídliska Petrovice. Ďalej z údolia Botiča od mosta cez diaľnicu až k priehradnej nádrži Hostivař. K prírodnému parku patrí tiež územia Milíčovského lesa a blízkych rybníkov, ktoré sa nachádza na okraji veľkého panelového sídliska Južné Mesto. V blízkosti parku sa nachádzajú aj dediny Benice, Pitkovice, Křeslice a Újezd ??u Průhonic. V lokalite tohto parku môžeme nájsť aj pamiatkovo chránené objekty ako je Pitkovický dvor, zvonička v Pitkovice, Koníčkův mlyn v Újezde u Prúhonic a dvor Štít v Křesliciach. Je tu aj veľa ďalších zaujímavých miest z hľadiska histórie, ako je mlynský náhon pod Petrovicami, ktorý čerpal vodu z Botiča. Súčasťou prírodného parku sú dve osobitné chránené územia, ktorá patrí medzi prírodné pamiatky. Je to Pitkovická stráň a Milíčovský les a rybníky.
Prírodné pomery.
Geológia.
Podložie celého územia prírodného parku tvoria prevažne bridlice a droby štěchovickej skupiny starohôr, ktoré sa radia medzi pieskovce. Na týchto vrstvách ležia nánosy hliny, vplyvom ktorých tu hojne rastie vegetácia. V údoliach potokov sa ukladajú piesčitojílovité až ílovité sedimenty, ktoré sú dobre viditeľné na miestami strmých vymletých brehoch Botiča. Oba potoky pretekajú plytkými korytami a keďže ležia v rovinatom teréne, zaplavujú pri povodniach blízke lúky.
Prírodný park sa nachádza na Říčanskej plošine. Tá bola v minulosti hojne využívaná poľnohospodármi, ale väčšina bývalých polí bola zastavaná satelitnými mestečkami. Oproti tomu Milíčovský les leží na mierne sklonenej plošine a je to rozsiahly komplex listnatého lesa. Tu sa nachádzajú v podloží hlavne bridlice vrchného proterozoika, ktoré sú prekryté zvetralinami, sedimentami a naplaveninamí. Sú tu prevažne kambizeme. Prírodná pamiatka Pitkovická stráň leží na prirodzenom skalnom odkryve a podložie je tu tvorené modrošedými ílovitými bridlicami a svahovými hlinami.
Hydrológia.
Pitkovický potok pramení v okrese Praha-východ pri obciach Strančice a Předhoří. Hovorí sa mu tiež Vínny potok a má dĺžku toku cca 14,3 km. Súčasťou prírodného parku je od dediny Lipany a jeho dĺžka na území Prahy činí 5 km. Pri Křesliciach sa vlieva sprava do Botiča.
Botič je jeden z najdlhších pražských potokov. Na územie Prahy vteká pod diaľničným mostom, kde sa tiež stáva súčasťou prírodného parku Botič-Milíčov. Na území parku do neho vteká niekoľko potokov. Okrem spomínaného Pitkovického potoka je to ďalej potok Dobrá voda, ktorý sa vlieva pri Fantovom mlyne. O kus ďalej Botič priberá Milíčovský potok, ktorý tečie od Milíčovských rybníkov, ktoré sú taktiež súčasťou parku. V oblasti pod Petrovicami sa nachádza na Botiči novo zrekonštruovaný splav. Prírodný park opúšťa po spojení s Hostivařskou priehradou.
Milíčovské rybníky sú taktiež súčasťou parku. Je ich celkom 5 a všetkými preteká Milíčovský potok. Najvyššie leží Milíčovský rybník, ktorý je najväčší, ďalej Kančík, ktorý je najmenší, a Homolka. Tieto tri rybníky sú súčasťou prírodnej pamiatky Milíčovský les a rybníky. Na území parku však ležia ešte ďalšie dva, je to Vrah a Šátek.
Flóra.
V prírodnej pamiatke Milíčovský les a rybníky je zaujímavá vlhká lúka so záružlím, kde rastie rad druhov ostríc a tráv.
V južnej časti Milíčovského lesa, kde je suchšie a teplejšie podnebie rastú duby ("Quercus") a hraby ("Carpinus betulus") a tiež tu môžeme nájsť hviezdicu veľkokvetú ("Stellaria holostea"), lipkavec lesný ("Galium sylvaticum") a pečeňovník trojlaločný ("Hepatica nobilis Schreb".). Pozdĺž potoka rastú hojne dreviny a kríky. Nájdeme tu lipu malolistú ("Tilia cordata"), jelšu lepkavú ("Alnus glutinosa"), vŕbu sivú ("Salix elaeagnos"), krušinu jelšovú ("Frangula alnus"), bršlen európsky ("Euonymus europaeus") a čremchu obecnú ("Padus avium"). Vo veľkej miere sa tu tiež vyskytujú nepôvodné dreviny, ktoré tu boli umelo vysadené. Jedná sa o agát biely ("Robinia pseudoacacia"), smrek obyčajný ("Picea abies") a borovicu čiernu ("Pinus nigra").
Na vlhších miestach okolo vodných tokov môžeme na jar naraziť aj na blyskáč jarný ("Ficaria verna"), krivec žltý ("Gage lutea") alebo zubovník šupinatý ("Lathraea squamaria"). Hojne tu rastie aj pakost lúčny ("Geranium pretense"), ľubovník bodkovaný ("Hypericum perforatum") a netýkavka malokvetá ("Impatiens parviflora").
Sú tu aj dva chránené stromy, duby na hrádzi rybníka Homolka a dub za bývalou kováčňou v Pitkoviciach.
Fauna.
Vyskytuje sa tu veľké množstvo bezstavovcov, napríklad roháč veľký ("Lucanus cervus") alebo húseničiar hnedý ("Calosoma inquisitor") a ďalej bystruška ("Ophonus puncticollis"). Z motýľov sa tu vyskytuje vidlochvost feniklový ("Papilio machaon") a vzácny žltáčik zanoväťový ("Colias myrmidone") . Z pavúkov tu nájdeme okrem iného skaliarky, cedivočky ("Dictyna civica") a skákavky.
Darí sa tu aj obojživelníkom a plazom. Žije tu užovka obojková ("Natrix natrix") a rozličné druhy skokanov.
Vďaka zlepšujúcej sa kvalite ovzdušia a vody sa tu v posledných rokoch začal objavovať pstruh potočný ("Salmo trutta fario") a rak riečny ("Astacus astacus"). Vďaka hojným vodným plochám tu hniezdia labuť veľká ("Cygnus olor"), chochlačka vrkočatá ("Aythya fuligula"), potápka malá ("Tachybaptus ruficollis") , sliepočka vodná ("Gallinula chloropus") alebo kulík riečny ("Charadrius dubius"). Z lesných vtákov tu hniezdia muchárik bielokrký ("Ficedula albicollis") alebo ďateľ prostredný ("Dendrocopos medius"). Vyskytujú sa tu aj speváci ako stehlík konôpka ("Carduelis cannabina"), stehlík obyčajný ("Carduelis carduelis") a zelienka obyčajná ("Carduelis chloris") . Z cicavcov sa tu vyskytuje napríklad ryšavka žltohrdlá ("Apodemus flavicolis").
Ochrana.
Hlavným predmetom ochrany sú tu údolné nivy prirodzene meandrujúceho Botiča a Pitkovického potoka. V oblasti Pitkovickej stráne rastú vzácne rastliny poniklec lúčny "(Pulsatilla pratensis") a krivec český ("Gage bohemica"), ktoré sú taktiež predmetom ochrany zvlášť chráneného územia. Táto stráň vyžaduje pre svoju ochranu kosenie, aby nedošlo k expanzii náletových krovín. Vo zvyšku prírodného parku sú oblasti ohrozené nepôvodnými druhmi stromov. Zvlášť agát biely ("Robinia pseudoacacia"), ktorý spôsobuje úhyn všetkých pôvodných rastlín v jeho blízkom okolí. Agát uvoľňuje do pôdy toxické látky, ktorými hubí okolité rastliny. Z dôvodu ochrany prírodného parku by mali byť tieto dreviny vyrezané, aby sa zachoval pôvodný krajinný ráz údolných nív.
Na území parku sú obmedzené niektoré činnosti, ktoré by mohli znížiť jeho estetickú a prírodnú krajinu. Nemožno tu preto stavať nové stavby, okrem stavieb zariadení na ochranu prírody a stavieb pre znižovanie nebezpečenstva ekologických a prírodných katastrof.
Turizmus.
Pozdĺž Botiča vedie v celej dĺžke červeno značený turistický chodník, ktorý môže využiť množstvo turistov z blízkych sídlisk. Na Dobrej vode v blízkosti sídliska Petrovice križuje červenú turistickú trasu zelená, ktoré vedie z Milíčovského lesa do Uhříněvsi údolím Pitkovického potoka. V blízkosti Křeslíc vedie cez potoky veľa lávok, ktoré umožňujú menšie prechádzky po okolí. Prírodným parkom Botič-Milíčov vedie náučný chodník s názvom "Povodím Botiče" s 13 tabuľami, ktoré návštevníka zoznámia s miestnymi zaujímavosťami. Chodník bol v roku 2008 zrekonštruovaný. Pre návštevníkov je asi najzaujímavejšia oblasť Milíčovského lesa a rybníkov, ktorá je vybavená niekoľkými altánkami a odpočívadlami. Tiež tu sú detské ihriská a minizoo, kde sa deti môžu zoznámiť s domácimi zvieratami. Návštevníci môžu tiež využiť Milíčovský vrch ako vyhliadkový bod. Napriek tomu, že sa v blízkosti nachádzajú veľké sídliská, je prírodný park ukážkou zachovalej historickej kultúrnej krajiny s dedinami a mlynmi. V poslednej dobe je však ráz krajiny narušený rozsiahlou výstavbou rodinných domov.

</doc>
<doc id="658149" url="https://sk.wikipedia.org/wiki?curid=658149" title="Botič-Milíčov">
Botič-Milíčov



</doc>
<doc id="658155" url="https://sk.wikipedia.org/wiki?curid=658155" title="Ainuovia">
Ainuovia

Ainuovia (iné názvy: Ajnu, Ajnuovia; , "Ainu"; , "Ajny") je etnická skupina Východnej Ázie, domorodá japonskému ostrovu Hokkaido a dnes už len v malom počte aj ostrovu Sachalin a Kurilským ostrovom. Vyznačuje sa vlastnou kultúrou, náboženstvom a jazykom. Väčšina dnešných Ainuov sú potomkovia pôvodných Ainuov a Japoncov. Odhadovaná veľkosť ich populácie na ostrove Hokkaido je 24 000 obyvateľov.
Kultúra.
Niektoré prvky kultúry Ainuov vychádzajú z pravekej kultúry Jōmon. Tradičné oblečenie Ainuov sa rozdeľuje na 2 typy: pracovné a slávnostné. Slávnostné oblečenie je nosené výhradne počas festivalov, náboženských rituálov a podobných príležitostí. Je bežne vyrobené z textílie z lyka a ozdobené rôznymi vzormi v závislosti od oblasti. Tieto vzory sa dedia z matky na dcéru a majú slúžiť na odháňanie zlých duchov. Niektorými zo vzorov sú napríklad Moreu a Aiushi. Jedným z ďalších prvkov kultúry Ainuov sú husté brady u mužov a tetovania tváre u žien. 
Ainuovia svoju kultúru, tradície a filozofiu zachovali v ústnej podobe, keďže ich jazyk pôvodne písanú formu nemal. Ústnou formou sa šírili aj príbehy nazývané Yukar. Väčšina, ktorá sa zachovala dodnes sú dielom misionárky a epickej poetky Imekanu (japonským menom Kannari Matsu ; 金成 マツ). Ide o prepis príbehov, ktoré Imekanu prerozprávala jej matka.
O zachovanie vytrácajúcej sa kultúry Ainuov sa pokúša centrum Sapporo Pirka Kotan, ktorého názov v jazyku Ainuov znamená Krásna dedina v Sapporo. Bolo otvorené v roku 2003 a ide o prvé centrum tohto typu v Japonsku. Okrem výstav sa tu organizuje napríklad kultúrny festival Inkar-us-pe a rôzne workshopy, ako napríklad workshop zameraný na výrobu hudobného nástroja mukkuri. Najnovším projektom zameraným na zachovanie kultúry Ainuov je "Symbolický priestor pre etnickú harmóniu" v Shiraoi, ktorého otvorenie bolo z apríla 2020 presunuté z dôvodu pandémie Covid-19.
Náboženstvo.
Tradičným náboženstvom Ainuov je animizmus, viera v bohov a duchov nazývaných Kamuy, ktorí dokážu v rôznych podobách navštíviť svet ľudí (v jazyku Ainuov: Ainu mosir). V tomto náboženstve je všetko považované za určitú podobu Kamuy, preto je najdôležitejším prvkom tejto filozofie žiť v harmónii s prírodou.
Asi najvýznamnejší rituál sa nazýval Iyomante. Trval niekoľko rokov a zahŕňal chytenie mláďaťa medveďa, o ktoré sa komunita starala ako o člena rodiny. V určitom veku bol medveď rituálne zabitý. Nešlo však o obetovanie. Ainu verili že zabitím umožnia duchovi, ktorý prišiel do sveta ľudí v podobe medveďa, vrátiť sa späť do sveta bohov. Tento duch mal potom adoptívnej komunite priniesť šťastie za predpokladu, že sa oň počas života dobre starali.
Jazyk.
Jazyk Ainuov (Ainu Itak) sa delí na 3 hlavné dialekty, Sachalinký, Kurilský a dnes jediný zachovaný Hokkaidský. Tento kriticky ohrozený jazyk nemožno s istotou zaradiť do žiadnej jazykovej rodiny. Podľa prieskumu z roku 2006 z 23 782 Ainuov týmto jazykom hovorí len 304. 4,6% z nich hodnotia svoju úroveň dostatočnú pre výučbu daného jazyka. Faktom však je, že mnoho Ainuov svoju identitu skrýva a tým sú výsledky skreslené. Mnoho názvov miest na ostrove Hokkaido vychádza z jazyka Ainuov. Jedným z nich je mesto Sapporo, ktorého názov vychádza zo slov sat (suchý), poro (veľký) a pet (rieka), podľa rieky Toyohira pretekajúcej týmto mestom.
Diskriminácia.
Ainuovia zvykli so susediacimi Japoncami obchodovať. Po Obnove Meidži (rok 1868) sa však ich vzťahy výrazne zhoršili, keď Japonci začali osídľovať oblasti Hokkaida. Následkom tohto boli Ainuovia nútení sa presťahovať z ich pôvodných sídiel, zväčša na teplom pobreží, do neúrodných hornatých oblastí v stredozemí ostrova. Keďže stratili možnosť rybolovu a lovu jeleňa ako spôsobu obživy, museli sa zamerať na poľnohospodárstvo. Ďalej bolo vyžadované, aby si Ainuovia prisvojili japonské mená, rozprávali japonským jazykom a ich kultúra vrátane významného rituálu Iyomante im bola postupne odobratá. Ďalším zdrojom diskriminácie bol vzhľad Ainuov, ktorý nebol typický pre východoázijské národy. V neskorom devätnástom storočí vznikali z mnohých dôvodov teórie o chlpatosti Ainuov ako súčasť japonskej pseudovedy. Niektoré napríklad tvrdili, že Ainuovia sa rozmnožovali so zvieratami, čo viedlo k narodeniu chlpatých detí. Tieto myšlienky podporovali urážlivé označenie ‘’chlpatý Ainu’’ a ospravedlňovali diskrimináciu. Mnohí Ainuovia preto tajili svoje korene. Následky diskriminácie možno pozorovať i dnes. Veľká časť populácie Ainuov patrí medzi tých najchudobnejších obyvateľov. Len 17,4% z nich dosiahlo vysokoškolské vzdelanie (japonský národný priemer 38,5 %).

</doc>
<doc id="658157" url="https://sk.wikipedia.org/wiki?curid=658157" title="Ainu">
Ainu



</doc>
<doc id="658159" url="https://sk.wikipedia.org/wiki?curid=658159" title="Nútená konvekcia">
Nútená konvekcia

Nútená konvekcia je mechanizmus alebo typ prenosu, pri ktorom je pohyb tekutiny spôsobený externým zdrojom (napr.: pumpa, ventilátor, sacie zariadenie, atď.). Popri voľnej konvekcii, sálaniu a vedení tepla je to jedna z metód odvádzania tepla, ktorá umožňuje transportovať značné množstvo tepelnej energie veľmi efektívne.
Použitie.
Tento mechanizmus môžeme nájsť bežne v každodennom živote, vrátane ústredného kúrenia, klimatizácie a v mnohých iných zariadeniach. Na nútenú konvekciu bežne narazia inžinieri pri navrhovaní alebo analyzovaní výmenníku tepla, prietok potrubím a tok ponad platňu pri rôznych teplotách než je tok prúdu (napr.: krídlo raketoplánu vracajúceho sa späť do atmosféry)
Zmiešaná konvekcia.
Pri každej nútenej konvekcií a všade tam, kde je prítomná gravitačná sila je aj do určitej miery prítomná voľná konvekcia (okrem prípadu, kedy je systém vo voľnom páde). Keď voľná konvekcia nie je zanedbateľná, tak potom nazývame takýto typ prúdenia zmiešaná konvekcia.
Matematická analýza.
Pri analyzovaní potencionálnej zmiešanej konvekcie parameter nazývaný Archimedovo číslo (Ar) parametrizuje relatívnu silu voľnej a nútenej konvekcie. Archimedovo číslo je pomer medzi Grashofovým číslom a štvorcom Reynoldsovho čísla, ktoré reprezentuje pomer vztlakovej sily a zotrvačnej sily, a ktorý predstavuje príspevok voľnej konvekcie. Ak je Ar » 1, voľná konvekcia dominuje a ak je Ar « 1, tak potom nútená konvekcia.
formula_1 
Ak voľná konvekcia nie je významným faktorom, matematická analýza teórie nútenej konvekcie zvyčajne prináša presné výsledky. Dôležitým parametrom pri nútenej konvekcii je Pecletovo číslo, čo je pomer advekcie a difúzie tepla.
formula_2
Ak je Pecletovo číslo oveľa väčšie ako 1, dominuje advekcia nad difúziou. Podobne oveľa menší pomer naznačuje vyššiu rýchlosť difúzie v porovnaní s advekciou.

</doc>
<doc id="658162" url="https://sk.wikipedia.org/wiki?curid=658162" title="Serial Peripheral Interface">
Serial Peripheral Interface

Serial Peripheral Interface (skratka SPI) je synchrónne sériové periférne rozhranie, primárne využívané v rámci vstavaných systémov pre komunikáciu na krátke vzdialenosti medzi riadiacimi mikrokontrolérmi a ostatnými integrovanými obvodmi resp. modulmi (EEPROM, A/D prevodníky, pamäťové karty, displeje, a pod.). Vyvinuté bolo na prelome 70. a 80. rokov 20. storočia spoločnosťou Motorola a v krátkom čase sa stalo de facto štandardom. Obojsmerná full-duplex komunikácia prebieha na spoločnej zbernici, adresácia obvodov je riešená prostredníctvom samostatných vodičov, ktoré zmenou stavu na logickú nulu aktivujú príjem a vysielanie zvoleného zariadenia (vývody SS alebo CS).
Polarita, fáza a frekvencia hodinového signálu.
Vzťah medzi hodinovým signálom a dátami sa určuje dvomi konfiguračnými bitmi, ktoré sa v pôvodnej dokumentácii k SPI označujú ako CPOL a CPHA. Túto konvenciu definuje firma Freescale Semiconductor (pôvodne Motorola) v dokumente "„SPI Block Guide“".
Niektoré logické analyzátory, vývojové nástroje alebo katalógové listy súčiastok používajú namiesto samostatných CPOL a CPHA príznakov číselný režim ("Mode") podľa nasledovnej tabuľky:
Maximálna frekvencia hodinového signálu, určujúca dátovú priepustnosť zbernice, závisí od limitov komunikujúcich obvodov, zvlášť Slave zariadení (Master môže pre komunikáciu s jednotlivými Slave zariadeniami používať rôzne hodinové takty). Limity sú spravidla uvedené v katalógových listoch obvodov a bývajú v praxi v rádoch jednotiek až desiatok MHz, existujú však aj periférie umožňujúce hodinové takty SPI do 100 MHz.

</doc>
<doc id="658164" url="https://sk.wikipedia.org/wiki?curid=658164" title="SPI">
SPI

SPI môže byť skratka pre:

</doc>
<doc id="658166" url="https://sk.wikipedia.org/wiki?curid=658166" title="Zoznam starostov Šternberka">
Zoznam starostov Šternberka

Toto je zoznam starostov mesta Šternberk (vrátane iných najvyšších predstaviteľov tohto mesta v iných historických obdobiach, ako predsedovia Miestnych národných výborov (MNV) a Mestských národných výborov (MeNV)).

</doc>
<doc id="658168" url="https://sk.wikipedia.org/wiki?curid=658168" title="Pretekársky okruh">
Pretekársky okruh

Pretekársky okruh (dráha) je uzavretá vozovka určená na používanie pri určitých formách automobilového a motocyklového športu. Okruhy sa odlišujú od rely etáp a roviniek využívaných pri pretekoch dragsterov tým, že okruhová dráha sa jazdí viackrát. Vo všeobecnosti je cieľom okruhových pretekov zajazdiť určitý počet kôl v čo najkratšom čase.
Automobilový šport, motocyklový šport, drifting, autokros, motokros, relykros a supermoto sa jazdia výlučne na okruhoch: v prvých troch prípadoch na spevnenom povrchu (asfalt, betón, cement), v nasledujúcich dvoch na neupravenom povrchu (hlina, štrk, sneh, ľad), a vo zvyšných dvoch na zmiešaných povrchoch.
Rýchlostné preteky sa môžu konať na okruhoch, ale aj na otvorených tratiach. Určité formy pretekov založených na deštrukcii vozidiel sa taktiež konajú na okruhoch; to je prípad aj bangerových pretekov (banger racing) v severnej Európe, a v USA sa konajú na okruhoch v tvare čísla 8. Super rýchlostné preteky, ako aj Race of Champions, sa konajú na viacpruhových okruhoch. Pruhy sú vzájomne prepojené, takže pretekári spravia na dokončenie celej trasy toľko kôl, koľko je jazdných pruhov.
Na rýchlostných pretekoch musia pretekári zajazdiť okruh čo najbližšie k času stanovenému organizátormi. V driftových súťažiach musia pretekári jazdiť po okruhu najvyššou rýchlosťou, ale s čo najširším driftom, čo najbližšie k hraniciam trate. Vo zvyšných disciplínach musia účastníci absolvovať stanovený počet kôl v čo najkratšom čase alebo prejsť čo najviac kôl v danom čase.
Typy okruhov.
Pretekárske okruhy možno rozlíšiť podľa ich povrchu, umiestnenia a tvaru. Okruh špeciálne navrhnutý pre súťaže sa nazýva permanentný okruh, najmä ak je vydláždený, hovoríme o automobilovej dráhe, resp. autodróme. Okruh tvorený na verejných priestranstvách sa nazýva mestský okruh. Okruh nachádzajúci sa na verejných komunikáciách nazývame cestný okruh. Mestské, cestné a letiskové okruhy sa súhrnne nazývajú semipermanentné alebo aj dočasné okruhy.
Podľa Medzinárodnej automobilovej federácie (FIA) sa okruh, ktorý má až štyri zákruty s rovnakým smerom otáčania, nazýva oválny. Na väčšine okruhov tohto tvaru sa jazdí proti smeru hodinových ručičiek, zatiaľ čo na okruhoch, kde zákruty smerujú do oboch smerov („zmiešané stopy“) sa jazdí v smere hodinových ručičiek. Niektoré okruhy sú v tvare čísla osem alebo majú tvar vnútornej slučky. To je dosiahnuté mostami alebo križovatkami.
Časti okruhov.
Časti štandardného okruhu sú:
Rozdelenie zákrut.
Medzi časťami, ktoré tvoria samotný okruh, sú okrem rovín aj rôzne typy zákrut. S nekonečnými možnosťami, ktorými je možné navrhnúť zákruty sa rozdeľujú na:

</doc>
<doc id="658169" url="https://sk.wikipedia.org/wiki?curid=658169" title="Dávid Husz">
Dávid Husz

Dávid Husz, alebo Dávid Huss; * (* 28. november 1813, Poprad† 21. január 1889, Poprad) bol hotelier, staviteľ, mešťanosta, notár, starosta a poštmajster v Poprade. Zaslúžil sa o rozvoj múzejníctva pod Vysokými Tatrami, bol zakladateľom Podtatranského múzea v Poprade a jeden zo zakladateľov Uhorského karpatského spolku. Zaslúžil sa o rozvoj turistiky i rozvoj mesta Poprad.
Život.
Pochádzal z rodiny živnostníka. Jeho otcom bol Samuel Husz, matka Anna Mária, rod. Scholtzová. S manželkou Júliou rod. Brendelová mal šesť detí, ktoré zomreli. Po štúdiách na Evanjelickom gymnáziu v Kežmarku a Miškolci pôsobil v rokoch 18831849 vo Veľkej Lomnici ako hospodársky zamestnanec na statku rodiny Berzeviciovcov. Tu nadobudol staviteľské zručnosti, keď nevynechal príležitosť priučiť sa stolárskemu remeslu.
Podnikateľské aktivity.
Od roku 1849 pôsobil v Poprade. Bol mestským notárom, neskôr ho zvolili za starostu, kostolného inšpektora evanjelického cirkevného zboru, bol poštmajstrom, prenajímal si poštovú dopravu. Bol veľmi aktívny podnikateľ. Venoval sa zveľadeniu podtatranského pivovarníctva, keď v rokoch 18581859 zmodernizoval popradský pivovar a v rokoch 18681880 vybudoval v Poprade, neďaleko súčasne železničnej stanice veľký turisticko-kúpeľný komplex, ktorý sa stal známym ako "Huszov park". V parku, ktorý bol hojne navštevovaný, boli tri hotely, turistická ubytovňa, reštaurácia, tanečná sála, malé divadlo, piváreň, kolkáreň horúce i studené kúpele. Park, ktorý mal veľmi veľkú rozlohu, sa venovali záhradníci. Tatranskí turisti mohli využívať služby fiakristov, ktorí ich dopravovali do Vysokých Tatier i do širokého popradského okolia.
Mal veľkú zásluhu na tom, že Košicko-bohumínska železnica viedla cez Poprad. Práve ona priniesla Popradu i Vysokým Tatrám zveľadenie v podobe nových turistických aktivít. Jeho snahy o zveľadenie sa pretavili do aktivít zameraných na vytvorenie nového Uhorského turistického spolku i o uchovanie vzácnych nálezov a kultúrneho bohatstva v Podtatranskej kotline, ktoré za zhmotnilo v založení Podtatranského múzea v Poprade. Na jeho výstavbu daroval pozemok a potom financiami prispieval z získavaniu nových zbierok. S manželkou založil sirotinec pre opustené deti.

</doc>
<doc id="658176" url="https://sk.wikipedia.org/wiki?curid=658176" title="Medzinárodný deň študentstva">
Medzinárodný deň študentstva



</doc>
<doc id="658178" url="https://sk.wikipedia.org/wiki?curid=658178" title="Kayseri">
Kayseri

Kayseri (iné mená pozri nižšie) je mesto v strednom Turecku, administratívne centrum rovnomennej provincie. Nachádza sa na Anatólskej plošine severne od sopky Erciyas Dağı. V roku 2010 malo 850-tisíc obyvateľov. Mesto je významným hospodárskym a priemyselným strediskom, nachádza sa asi 265 km juhovýchodne od hlavného mesta Ankary. Je cestným uzlom na medzinárodnej železničnej trati spájajúcej Európu s Iránom. V meste sídli aj medzinárodné letisko. Významný je cestovný ruch, ktorý podporuje bohatá história mesta a bohatý repertoár kultúrnych a historických pamiatok. V Kayseri sídlia viaceré múzeá a univerzity. Najstaršou je univerzita Erciyes Üniversitesi založená v roku 1978.
Hospodárstvo.
Kayseri je jedno z hlavných finančných a obchodných a priemyselných stredísk v centrálnom Turecku. V meste sídli viacero bánk, rozvinutý je miestny priemysel. Mimo iné v meste sídli letecký, textilný, nábytkársky, cementársky a hutnícky priemysel. Spracovávajú sa v ňom najmä farebné kovy. Kayseri je tiež významným remeselníckym centrom, darí sa najmä zlatníctvu a tkaniu kobercov. Ide centrum o poľnohospodárskej oblasti. V okolí mesta sa pestuje ovocie, zelenina, obilniny, zemiaky, cukrová repa i vinič. Zvlášť významná je produkcia sušených hrozienok. S poľnohospodárskou činnosťou je spojený rozvoj potravinového priemyslu, ktorý reprezentuje tradičná výroba údenín, cukrovarníctvo a mliekarenstvo. V Turecku sa dnes všeobecne verí, že ľudia z Kayseri majú osobitný sklon k podnikaniu, sú pracovití a usilovní.
História.
Mesto vzniklo v 2. tisícročí pred Kristom v oblasti obývanej Asýrčanmi a Chetitmi. Neďaleko dnešného mesta sa nachádza archeologická lokalita, niekdajšia asýrska obchodná kolónia Kaneš. Pôvodne sa volalo už Mazaka. Počas vlády achajmenovskej Perzie bolo sídlom satrapu, v 4. storočí pred Kristom mesto dobyl Perdikkas, veliteľ Alexandra Veľkého. Po rozpade Alexandrovej ríše bolo za vlády kapadóckeho kráľa Ariaratha V. Euseba Filopatóra v 2. storočí pred Kristom premenované na Eusebeia. V tomto období slúžilo ako sídlo kapadóckych kráľov. V prvom storočí pred Kristom bolo vyplienené arménskym kráľom Tigranom I. Po tom, čo bolo mesto pričlenené do Rímskej ríše vznikla na jeho území rímska provincia "Cappadocia" a Kayseri nazvané Caesarea Cappadociae sa stalo jej hlavným mestom. V roku 260 mesto dobyl a vypálil perzský panovník Šápúr I., mesto sa však rýchlo obnovilo. V 4. storočí bola provincia rozdelená na dve časti a mesto zostalo hlavným sídlom západnej provincie "Cappadocia Prima". Miestnej kresťanskej diaspóre bol adresovaný Prvý Petrov list. Usudzuje sa preto, že v oblasti sa už v prvých storočiach rozšíril kresťanský kult.
V 3. storočí sa mesto stalo centrom gréckej kresťanskej vzdelanosti. Po tom, čo miestni kresťania zničili pohanský chrám v meste, cisár Julián Apostata mestu odňal status mesta. Po jeho smrti kresťanstvo v Byzancii zvíťazilo a význam mesta opätovne vzrástol. V 4. storočí bolo sídlom tzv. kapadóckych cirkevných otcov, arcibiskupom v meste bol veľký grécky teológ Bazil Veľký. Náboženský význam mesta bol zvýraznený aj tým, že miestny arcibiskup - metropolita bol titulovaný ako exarcha a nepodliehal žiadnemu patriarchovi. To sa zmenilo po tom, čo bol v roku 431 na Chalcedónskom koncile zriadený konštantínopolský patriarchát a tri maloázijské exarcháty včlenené doň. I tak si však miestny arcibiskup udržal istý vplyv, v rámci patriarchátu mu prislúchalo druhé miesto medzi metropolitmi a titul "protothronos".
Za vlády Justiniána I. slúžilo mesto ako vojenská základňa, nachádzalo sa v ňom viacero výrobní zbraní a vojenského proviantu. Justinián mesto tiež riadne opevnil. V byzantskom období bolo mesto známe aj pod gréckym názvom Kaisareia. Cirkevná tradícia pokračovala aj v 6. a 7. storočí, keď v meste pôsobilo viacero cirkevných spisovateľov ako Theodóros Askidas či Andreas Kaisareias. V roku 611 bolo mesto obsadené a vypálené perzským veľkokráľom Husravom II., avšak zrejme sa z tragédie rýchlo spamätalo, pretože už o vyše tridsať rokov ohromilo jeho bohatstvo arabských obliehateľov. Kalif Mu'ávija I. mesto v roku 647 prinútil ho platiť tribút. Byzancia mesto v prospech Arabov dočasne stratila v roku 726, no už krátko na to ho získala späť. V rámci byzantskej správy bolo postupne súčasťou viacerých thém ("Armeniakon", "Kapadócia", "Charsianon"). Významným vojenským centrom Kaisareia zostala až do 11. storočia. V meste boli za cisárov prehlásení významní vojenskí velitelia Nikefor II. a Bardas Fókas.
V 11. storočí sa do susedstva Byzantskej ríše dostali turkickí Seldžuci. V rokoch 1067 a 1073 ho dvakrát napadli a vyplienili turkické tlupy. Do rúk Seldžuckej ríše sa dostalo okolo roku 1080, keď ho pravdepodobne získal jej vazal Danišmend. Mesto v tomto období zrejme pripomínalo iba ruiny. Počas prvej križiackej výpravy sa mesta v roku 1096 na krátko zmocnili križiaci putujúci do Palestíny. Danišmend Gázi mesto obnovil. V roku 1168 mesto opanoval rúmsky sultán Kilič Arslán II. z rodu Seldžukovcov. Počas seldžuckej nadvlády bolo mesto prvýkrát pomenované Kayseri a slúžilo ako rezidencia panovníkov. Seldžucké panstvo prinieslo mestu značný rozmach, rozkvet nastal v polovici 12. storočia, keď bolo vybudované množstvo architektonických pamiatok.
V roku 1243 sa Kayseri zmocnili Mongoli, pričom časť miestneho obyvateľstva vzali do otroctva a mesto vypálili. V roku 1277 mesto bez boja obsadil mamlúcky sultán Bajbars, no potom, čo sa mu nepodarilo podnietiť vzburu Turkov proti Mongolom, sa stiahol. V rokoch 1343 až 1381 Kayseri patrilo bejliku Eretna, pričom slúžilo ako hlavné mesto. Cestovateľ Ibn Battúta žijúci v 14. storočí Kayseri označil ako jedno z najväčších v Anatólii. V roku 1381 Eretnu rozvrátil a moci sa ujal Kádí Burhán ad-Dín, ktorý sa prehlásil za sultána. Na konci 14. storočia sa mesto za vlády sultána Bajazida stalo súčasťou Osmanskej ríše, avšak po porážke Timúrom Osmani mesto už v roku 1402 stratili. Následne Kayseri istý čas ovládal Karaman a dočasne Mamlúci. Osmanská moc sa do Kayseri vrátila v roku 1515 za vlády Selima I. V 17. storočí okolie Kayseri trpelo pre povstanie rebelov. Územie bolo dočasne vyľudnené, ale už v polovici 16. storočia ho Evlija Čelabi označil za prosperujúce. Osmanom následne mesto patrilo až do 20. storočia. Po zániku Osmanskej ríše sa stalo súčasťou Turecka.
Pamiatky.
V meste sa nachádza viacero stavebných pamiatok. Medzi najstaršie, pôvodom pred-islamské pamiatky v meste patrí citadela pôvodom z 3. storočia. Pevnosť bola viackrát prestavaná. Prvými výraznými zmenami prešla v 6. storočí za vlády cisára Justiniána I., ďalšie úpravy pridali Seldžuci a Osmani. Mesto má zachované hradby. Neďaleko Kayseri sa nachádza staroveká archeologická lokalita Kaneš (Kültepe).
K typickými historickým budovám z islamského obdobia patria mešity a madrasy a hrobky. Z obdobia vlády seldžuckých Turkov pochádza Veľká mešita ("Ulu Camii") založená v roku 1135. Dostavaná bola v ranom seldžuckom štýle niekedy v rokoch 1205/1206. V neskoršom, osmanskom období, bola viackrát prestavaná. Pôdorysom pripomína typ baziliky s kupolou pred mihrábom.
Z roku 1205 pochádza madrasa Çifte medrese, ktorej súčasťami boli aj nemocnica a hrobka. Dnes v nej sídli Múzeum seldžuckej civilizácie. Ďalšou seldžuckou stavbou je komplex sultánky Hunat Hatun z rokov 12371238. Prebudovaný bol v 19. storočí. Celkovo ide o 4 budovy: Veľká mešita, hrobka, madrasa a hamám. Sáhibova madrasa ("Sahibiye medrese") bola vystavaná v rokoch 12671268. Budova má bohato zdobený vstupný portál. Ďalšou školou v Kayseri bola Seraceddinova madrasa ("Seraceddin medrese") z rokov 12381239). V meste sa nachádzajú viaceré seldžucké hrobky valcového alebo oktogonálneho tvaru s pyramídovou strechou. Patrí medzi ne napr. Çifte Kümbet z rokov 12471248; Döner Kümbet približne z roku 1275; Alaca Kümbet z 13. storočia a ďalšie. Možno tiež spomenúť hrobku Sajjida Burhána ad-Dína, učiteľa Džalála ad-Dína.
Z osmanského obdobia pochádza mešita Kurşunlu Camii (15751585/6), ktorú navrhol známy architekt Mimar Sinan. Z 19. storočia pochádza arménsky Chrám svätého Gregora Lusavoriča ("Surup Krikor Lusavoriç Kilise") i viacero tradičných osmanských mestských domov (napr. Atatürk Evi).

</doc>
<doc id="658179" url="https://sk.wikipedia.org/wiki?curid=658179" title="Mazaka">
Mazaka



</doc>
<doc id="658180" url="https://sk.wikipedia.org/wiki?curid=658180" title="Eusebeia">
Eusebeia



</doc>
<doc id="658181" url="https://sk.wikipedia.org/wiki?curid=658181" title="Cézarea Kapadócka">
Cézarea Kapadócka



</doc>
<doc id="658182" url="https://sk.wikipedia.org/wiki?curid=658182" title="Kesária Kappadocká">
Kesária Kappadocká



</doc>
<doc id="658183" url="https://sk.wikipedia.org/wiki?curid=658183" title="Caesarea Cappadociae">
Caesarea Cappadociae



</doc>
<doc id="658188" url="https://sk.wikipedia.org/wiki?curid=658188" title="Chačkar">
Chačkar



</doc>
<doc id="658189" url="https://sk.wikipedia.org/wiki?curid=658189" title="Arménsky kríž">
Arménsky kríž



</doc>
<doc id="658191" url="https://sk.wikipedia.org/wiki?curid=658191" title="Zoznam krajín podľa lesnatosti">
Zoznam krajín podľa lesnatosti

Tento článok obsahuje zoznam krajín podľa lesných plôch.
Planéta, kontinenty a regióny.
Všetky plochy sa udávajú v jednotkách s rozlohou 1 000 hektárov. Zdroj: Food and Agriculture Organization
Krajiny a územia.
Všetky plochy sa udávajú v jednotkách s rozlohou 1 000 hektárov. Zdroj: Food and Agriculture Organization of the United Nations
Podoblasti a územia.
Všetky plochy sa udávajú v jednotkách s rozlohou 1 000 hektárov. Zdroj: Food and Agriculture Organization of the United Nationss

</doc>
<doc id="658193" url="https://sk.wikipedia.org/wiki?curid=658193" title="My Girl">
My Girl

My Girl (; slov. doslovne: "Moje dievča") je juhokórejský televízny seriál, ktorý mal premiéru 14. december 2005 na stanici SBS.

</doc>
<doc id="658194" url="https://sk.wikipedia.org/wiki?curid=658194" title="Simona Martausová">
Simona Martausová



</doc>
<doc id="658198" url="https://sk.wikipedia.org/wiki?curid=658198" title="Pôvabnica dvojfarebná">
Pôvabnica dvojfarebná

 Pôvabnica dvojfarebná ("Lepista personata") je jedlá huba z čeľade čírovkovitých ("Tricholomataceae").
Opis.
Pôvabnica dvojfarebná sa výzorom a veľkosťou plodníc podobá pôvabnici fialovej. Na prvý pohľad sa však odlišuje sfarbením, najmä farebnou kombináciou hlúbika a klobúka. Klobúk je 6 – 15 cm široký, za mladi polguľovito klenutý, s podvinutým okrajom, neskôr plocho klenutý až celkom plochý, belavý, plavý, bledookrový, často s hnedastým odtieňom, hladký a holý. Lupene sú 7 – 10 mm široké, husté, pri hlúbiku zúbkom vykrojené, najprv belavé, neskôr krémové a napokon okrovokrémové. Hlúbik je 50 – 100 mm vysoký a 12 – 20 mm hrubý, valcovitý, plný, na krémovom podklade tmavofialovo husto vláknitý, takže vyzerá akoby bol celý fialový. Dužina je belavá, pevná, má miernu chuť a nenápadnú vôňu. Výtrusy sú elipsovité, jemne bradavičnaté, bezfarebné, veľké 5,5–7 × 4–5 μm. Výtrusný prach je biely, s mäsovoružovkastým nádychom.
Výskyt.
Rastie väčšinou mimo lesa v tráve na lúkach a pasienkoch, na stepných stráňach, často pod ovocnými stromami a v starých záhradách (zriedkavejšie aj v riedkych, svetlých listnatých lesoch). Vždy rastie v jeseni, najskôr v septembri, za priaznivých podmienok až do decembra a často ju môžeme zbierať aj v miernej zime (na takých miestach, kde v tom čase iné hodnotnejšie huby skoro nerastú ). Plodnice rastú v skupinách, často v čarovných kruhoch, napr. pod ovocnými stromami. Mimo rastového obdobia signalizuje prítomnosť jej podhubia pás sýtozelenej vegetácie, najmä tráv, ktorý sa výrazne odlišuje od okolia. U nás je pomerne rozšírená.
Praktický význam.
Je to lahodná jesenná huba, ktorú možno rozlične upravovať. Je vhodná do polievok, na vyprážanie, nakladanie do octového nálevu. Zúžitkovať možno aj zamrznuté plodnice, ak sa hneď spracujú. 
Možnosť zámeny.
Možnosť zámeny s nejakou jedovatou hubou je pre jej charakteristický tvar a farbu málo pravdepodobný. Mierne je jej podobná jedlá pôvabnica voňavá (Lepista irina), ktorá raste na vlhkých lúkach, v ovocných sadoch, ale niekedy aj v listnatých lesoch.

</doc>
<doc id="658199" url="https://sk.wikipedia.org/wiki?curid=658199" title="Lepista personata">
Lepista personata



</doc>
<doc id="658207" url="https://sk.wikipedia.org/wiki?curid=658207" title="Sahak Veľký">
Sahak Veľký

Svätý Sahak Veľký (iné mená: Sahak I. Veľký, Izák Veľký, Sahak Partev, Izák Parthský; * okolo 345/okolo 350, Cézarea Kapadócka† 438/asi 7. september 439, Aštišat) bol katolikos arménskej cirkvi v rokoch 387438/439. Patril k hlavným obrancom arménskej kultúrnej a cirkevnej nezávislosti, bol skutočným zakladateľom arménskej národnej cirkvi. Podieľal sa tiež na prvom preklade Biblie do arménčiny. Sahak spolu s Mesropom Maštocom a ich žiakmi preto bývajú Arménmi označovaní ako Svätí prekladatelia. Arménskou apoštolskou cirkvou je uctievaný ako svätý, jeho sviatok si pripomínajú viackrát - dva týždne pred Veľkým pôstom, štvrtý týždeň po Zoslaní Ducha svätého (približne v júli), tretí týždeň po Nanebovzatí Panny Márie (september) a v novembri.
Životopis.
Sahak sa narodil ako syn arménskeho katolika Nersea približne v polovici 4. storočia v maloázijskej Cézarey Kapadóckej. Viacerí jeho predkovia zastávali pozíciu arménskych katolikov a on sám bol jedným z posledných potomkov apoštola Arménov, Gregora Osvietiteľa. Vzdelania sa mu dostalo niekde v okolí Cézarey a možno aj v Konštantínopole. Dobre poznal helénsku kultúru a východné jazyky. V mladosti sa oženil, avšak po tom, čo jeho žena zomrela, stal sa mníchom.
Niekedy v rokoch 387/388 bol menovaný katolikom Arménie. Podporoval kláštorný živor, pričom vlastné sídlo zmenil na kláštor. S asketickým životom spojil aj samotnú úlohu katolika a zaviedol povinnosť celibátu pre všetkých arménskych biskupov. Zakladal školy a chrámy, usporiadal viacero miestnych synod a koncilov. Patrí medzi ne tretia a štvrtá synoda vo Vagharšapate (Ečmiadzine) a druhý a tretí koncil v Artašate. Spomalil šírenie nestoriánstva v Arménsku a podieľal sa presadení záverov Efezského koncilu v arménskej cirkvi. Spolu so svojimi žiakmi zrejme preložil koncilové dokumenty do arménčiny. Veľkým úspechom bolo uznanie arménskeho patriarchátu Konštantínopolom, čím sa krajina oslobodila z východorímskeho resp.byzantského vplyvu. Pomáhal Mesropovi Maštocovi s vytvorením arménskej abecedy a podieľal sa tiež na tvorbe arménskeho prekladu Biblie z gréčtiny a sýrčiny.
V roku 428 bol po zániku Arménskeho kráľovstva Peržanmi pre politické intrigy zbavený úradu katolika a jeho majetok bol zhabaný. Sahak si však i napriek tomu zachoval vysokú autoritu a zostal "de facto" jedinou hlavou Arménov. V roku 432 sa do Arménska vďaka svojej charizme mohol vrátiť. Približne v roku 435 bol dokončený prvý arménsky preklad Biblie. Na arménskej synode v Aštišate (435) propagoval ortodoxnú náuku o Kristovom osobnom božstve a odsúdil dôraz na jeho ľudskosť vyjadrený Theodorom z Mopsuestie. Zomrel asi niekedy v rokoch 438/439. Údaje o jeho živote možno nájsť v dielach arménskych historikov Koriuna a Movsesa Chorenaciho.
Dielo.
Okrem účasti na preklade Biblie do arménčiny je mu pripisovaných viacero diel. Medzi nimi liturgická príručka, hymny a kánonické listy. Movses Chorenaci cituje tri jeho listy, avšak len dva sú autentické. Dedikované boli Akáciovi z Melitény a konštantínopolskému metropolitovi Proklovi. Odpoveďou na list Proklovi mohol byť Proklov list "Tomus ad Armenios", ktorý v tom čase poslal Arménom. Okrem toho mu sú pripisované rôzne listy byzantskému cisárovi Theodosiovi II., konštantínopolskému arcibiskupovi Attikovi a iným východným prelátom. Arménska tradícia mu pripisuje aj niektoré pochybné kánony. Jeho listy boli publikované vo francúzskom a anglickom preklade. 

</doc>
<doc id="658208" url="https://sk.wikipedia.org/wiki?curid=658208" title="Sahak Partev">
Sahak Partev



</doc>
<doc id="658209" url="https://sk.wikipedia.org/wiki?curid=658209" title="Izák Parthský">
Izák Parthský



</doc>
<doc id="658210" url="https://sk.wikipedia.org/wiki?curid=658210" title="Sahak I.">
Sahak I.



</doc>
<doc id="658211" url="https://sk.wikipedia.org/wiki?curid=658211" title="Sahak I. Veľký">
Sahak I. Veľký



</doc>
<doc id="658219" url="https://sk.wikipedia.org/wiki?curid=658219" title="Sarangui pulsičhak">
Sarangui pulsičhak

Sarangui pulsičhak (; ; slov. doslovne: "Havaruje na vás") je juhokórejský televízny seriál, ktorý mal premiéru 14. december 2019 na stanici SBS.

</doc>
<doc id="658222" url="https://sk.wikipedia.org/wiki?curid=658222" title="Letné olympijské hry mládeže 2014">
Letné olympijské hry mládeže 2014

Letné olympijské hry mládeže 2014, oficiálne II. letné olympijské hry mládeže (, oficiálne ) boli medzinárodné športové podujatie.
Konali sa 16. augusta až 28. augusta 2014 v čínskom meste Nanking. Hier sa zúčastnilo 3579 športovcov z 203 krajín, súťažili v 222 súťažiach v 28 športoch.
Voľba miesta konania.
Výberový proces budúceho miesta konania bol Medzinárodným olympijským výborom oficiálne odštartovaný 19. decembra 2008, kandidáti sa mohli prihlásiť do 2. februára 2009.
Rozhodnutie prideliť hostiteľské právo Nankingu bolo oznámené 10. februára 2010 počas zimnej olympiády 2010 v kanadskom Vancouveri. Nanking získal 47 hlasov, na druhom mieste sa umiestnila poľská Poznaň so 42 bodmi.
Organizácie hier.
Štafeta s olympjiským ohňom začala 30. apríla 2014 o 11:16 v Aténach, oheň putoval 108 dní. Poslednou bežkyňou bola Čchen Žuo-lin, olympijská víťazka v skokoch do vody z Londýna 2012. Otváracieho ceremoniálu sa zúčastnilo 39 381 divákov.
Hry otvoril čínsky prezident Si Ťin-pching, otváracieho ceremoniálu sa zúčastnili tiež Pan Ki-mun, generálny tajomník OSN či Thomas Bach, predseda Medzinárodného olympijského výboru.
18 551 dobrovoľníkov spolu odpracovalo viac než 2 milióny hodín. Celkovo sa predalo 519 483 vstupeniek zo 650 000. Odovzdaných bolo 402 zlatých, 393 strieborných a 423 bronzových medailí. Predpokladaný rozpočet na podujatie bol v auguste 2012 315 miliónov USD, rozpočet strávený na letnej olympiáde 2008 v Pekingu bol oficiálne 15 miliárd dolárov, reálne však podľa odhadov mohol byť až viac než 40 miliárd USD.
Súťaže.
Na hrách sa uskutočnilo 222 súťaží v 28 športoch. Dva nové športy boli pridané do hier od predošlých hier: rugby a golf. Golf bol na olympijskom programe prvý krát od 2. olympiády v roku 1900. Rugby síce bolo na programe pred 70 rokmi, ale nie vo formáte 7 na 7. Pridaných bolo aj 21 súžaží. Premiéru mal ženský box. Ďalšou novinkou bolo zahrnutie medzinárodných tímov so zmiešanými rodmi v 15 športoch a 18 súťažiach. Celkovo sa hier zúčastnilo 1 908 športovcov a 1 851 športovkýň. Museli byť narodení medzi 1 januárom 1996 a 31. decembrom 1999.
Športy.
Súťaže sa uskutočnili v týchto športoch:
V takzvanom "Sports Lab" boli predvádzané neolympijské športy: korčuľovanie na kolieskových korčuliach, skejtbording, lezenie a wušu.
Športoviská.
Hry využili celkom 35 športovísk, z toho 27 súťažných a 8 tréningových.

</doc>
<doc id="658257" url="https://sk.wikipedia.org/wiki?curid=658257" title="Gavit">
Gavit

Gavit (, ժամատուն"žamatown", , жaмaтун"žamatun") je chrámová predsieň alebo miesto s valenou klenbou oproti vchodu do chrámu, kde sa zhromažďovali mnísi a zároveň slúžil k pohrebeným účelom. Jedná sa o typický prvok arménskej kláštornej architektúry, ktorý sa rozvinul z nartexu. Tieto stavby, ktoré sú väčšinou zo stredoveku, sa najčastejšie nachádzajú pred arménskymi chrámami, najmä v kláštorných komplexoch. V 11. storočí získal gavit podobu štvorhranného priestoru s centrálnym pôdorysom. Interiér je rozdelený na deväť polí štyrmi stĺpmi. Nad gavitom sa nachádzala kupola bez tambura so stredovým otvorom (okulus) a lucernou na vrchu. Vonkajšie steny sú zvyčajne masívne a obsahujú niekoľko malých okien.
Funkcia.
Funkcia a význam gavitu nie je celkom objasnená. Gavit formálne odkazuje na starý arménsky dom typu "glkhatun", ktorý bol postavený v 5. storočí pred Kristom. Prvé prototypy sa objavil v kresťanskej architektúre štvorloďových chrámov a v moslimskej architektúre štvorstĺpových mešít za vlády Abbásovcov. Podľa inej teórie gavit nepriamo súvisí s átriom ranokresťanských chrámov. Gavit je chrámová predsieň alebo miesto s valenou klenbou oproti vchodu do chrámu, kde sa zhromažďovali mnísi a zároveň slúžil k pohrebným účelom. Často sa tam nachádzali hrobky kniežacích rodín, pretože podľa arménskeho cirkevného zákona nesmeli byť pochovaní v samotnom chráme. Konali sa tam aj vyhlásenia predpisov a zákonov. Početné výklenky v stenách naznačujú, že tu boli umiestnené knihy. V mnohých prípadoch išlo asi o učebňu alebo knižnicu. Gavit mal od istej miery podobnú úlohu ako westwerk v predrománskej a románskej architektúre v Európe. Obvykle bol postavený samostatne v kláštornom komplexe. Architektonickou paralelou sú pravdepodobne monastiere na území dnešného Grécka, ktoré boli postavené v rovnakom období a často mali štvorstĺpovú kompozíciu.
Historický vývoj.
Po skončení vlády Abbásovcov a čiastočnou nezávislosťou arménskych kniežatstiev od 9. storočia až do polovice 11. storočia začala arménska architektúra opäť prekvitať. Po ukončení seldžuckých nájazdov dobyl gruzínsky kráľ Dávid IV. Budovateľ začiatkom 12. storočia severné Arménsko. Krajina získala podiel na ekonomickej prosperite Gruzínska. Až do 14. storočia hral monastier dôležitú úlohu pri rozvoji architektúry. Najstaršie známe gavity sa objavujú v 10. a 11. storočí na juhu Arménska v oblasti Sjunik. Boli to jednoduché klenuté obdĺžnikové predsiene pred západným portálom chrámu monastiera, ako napríklad Vaanavank a Gndevank. Prvý štvorstĺpový gavit bol postavený v kláštore Oromos okolo roku 1038. Gavit sa formoval v priebehu 12. a 13. storočia. Stal sa tradičným prvkom arménskej kláštornej architektúry. V niektorých prípadoch presahoval šírku ale nie výšku chrámu. Interiér bol rozdelený na deväť polí štyrmi stĺpmi. Menej časté sú trojloďové gavity so šiestimi stĺpmi.
Stropy sa vyznačovali rôznorodosťou riešení a bohatosťou dekóru. Stredné pole je zvyčajne zaklenuté do ihlanovitého alebo oktogonálného tvaru či inak vyvýšené kupolou bez tambura. Uprostred sa nachádza svetelný otvor (okulus) s lucernou na vrchu. V mnohých prípadoch sa jedná o polygonálny alebo kruhový svetelný otvor. Tento svetelný otvor (okulus) v strope odkazuje na starý arménsky dom typu "glkhatun", ktorý bol postavený v 5. storočí pred Kristom. V niektorých prípadoch okulus a lucerna plnila funkciu zvonice. Stropy bočných polí sú podobne zaklenuté ako stredové pole, ale s tým rozdielom že neobsahujú žiaden svetlík. Steny gavitu boli zdobené reliéfmi arménskeho kríža alebo prípadne motívom oslavy Boha a Cirkvi.
Na začiatku 13. storočia sa rozšírila tzv. stalaktitová klenba so stupňovito presahujúcimi sochárskymi prvkami na strope stredného poľa. Niektoré časti stropov boli natreté bielou a červenou farbou. Exteriér gavitu bol oproti interiéru veľmi jednoducho členený. Vonkajšie steny sú zvyčajne masívne a obsahujú niekoľko malých okien. Portál gavitu bol zvyčajne bohato zdobený sochárskou výzdobou. Ďalšou viditeľnou inováciou vývoja gavitu v 14. a 15. storočí bola sieň bez stĺpov a zaklenutý priestor s pretínajúcimi sa rebrami oblúkov. Na konci 15. storočia sa postupne výstavba gavitu zastavila.

</doc>
<doc id="658268" url="https://sk.wikipedia.org/wiki?curid=658268" title="Hyeobsang">
Hyeobsang

Hyeobsang (kór. 협상; angl. "The Negotiation"; slov. doslovne: "Vyjednávanie") je juhokórejský akčný krimi-triler z roku 2018 trvajúci 114 minút, ktorý režíroval Lee Jong-seok a autorom scenára je Choi Sung-hyun.
Predstaviteľov ústrednej dvojice stvárnili Hyun Bin ako Min Tae-gu spolu so Son Ye-jin ako Ha Chae-yoon. V roku 2019 si spolu zahrali hlavné úlohy aj v seriály "Sarangeui bulsichak" (kór. 사랑의 불시착; angl. "Crash Landing on You").
Vydanie.
Natáčanie sa začalo 17. júna 2017 v Paju v provincii Gyeonggi a film mal premiéru v Južnej Kórei 19. septembra 2018.
V septembri 2018 sa film predal do viac ako 22 krajín. Vyšiel v Severnej Amerike 20. septembra, v Singapure, Malajzii a na Bruneji 4. októbra, v Hong Kongu a Macau začiatkom októbra, vo Vietname a na Taiwane 19. októbra a v Indonézii 24. októbra 2018.
S rozpočtom ₩ 10 miliárd k 19. októbru 2018 film prilákal 1 963 567 divákov a zarobil 15,1 milióna USD.
Dej.
Dvaja anglicky hovoriaci muži unesú muža a ženu a držia ich ako rukojemníkov v dome. K vyriešeniu situácie je privolaná krízová vyjednávačka, inšpektorka Ha Chae-yoon z metropolitného policajného oddelenia v Soule a to aj napriek silným protestom jej nadriadeného, ​​kapitána Junga. Zatiaľ čo Chae-yoon rokuje s únoscami, Jung sa rozhodne poslať policajný zásahový tím, aby mužov zabil, čo vedie k hádke medzi Chae-yoon a únoscami. Ako odplatu únoscovia pár rukojemníkov zabijú pred zdesenými očami Chae-yoon, na čo únoscov potom zabije Jungov tím.
O niekoľko dní neskôr sa zničená Chae-yoon rozhodne rezignovať v práci, ale Jung jej dá čas na prehodnotenie a potom odíde na pracovnú cestu. Chae-yoon potom jej kolega Ahn Hyuk-soo naliehavo informuje, že bola urgentne predvolaná na riešenie krízy rukojemníkov. Po príchode na tajné miesto má nariadené rokovať s únoscom Min Tae-gu, kórejským medzinárodným obchodníkom so zbraňami a občanom Spojeného kráľovstva, ktorý uniesol niekoľko kórejských štátnych príslušníkov z Bangkoku - vrátane reportéra Lee Su-moka. Pri rokovaniach s Minom skrze videokonferencie Chae-yoon zisťuje, že Jung bol tiež unesený.

</doc>
<doc id="658300" url="https://sk.wikipedia.org/wiki?curid=658300" title="Andrej Kvas">
Andrej Kvas

Andrej Kvas (niekedy uvádzaný ako "Ondrej Kvas", ; * 21. november 1883, Békešská Čaba – † 27. január 1974, Budapešť) bol slovenský a maďarský letec a letecký konštruktér, jeden z priekopníkov letectva v Uhorsku.
Život.
Pochádzal z rodiny dolnozemských Slovákov z Bekéšskej Čaby. Podľa vzoru svojho otca sa vyučil za kováča. V Budapešti si s bratom otvoril opraváreň na bicykle a motorky a popritom začal experimentovať s lietaním. V roku 1908 ho oslovil zámožný maďarský inžinier Aladár Koch-Zsélyi s ponukou zostrojiť podľa jeho plánov lietadlo. Vďaka podpore Kochových rodičov mohli konštrukciu lietadla uskutočniť namiesto malej dielne vo väčšej, prenajatej hale. V čase stavby lietadla v Budapešti exhibične lietal slávny Francúz Louis Blériot, lietadlo ktorého si mohli s jeho súhlasom dôkladne poprezerať. Konštrukciu vlastného lietadla dokončili na začiatkom roka 1910.
Lietadlo Zsélyi I. poháňal francúzsky dvojvalcový motor Darracgue s výkonom 32 koní. No počas jedného zo skúšobných letov narazilo a poškodilo sa jeho krídlo. Lietadlo potom prestavali, čím vzniklo lietadlo Zsélyi II. Skrátili trup a zväčšili rozpätie krídla. S týmto lietadlom Aladár Zsélyi ako pilot a konštruktér získal ocenenia, no neskôr pri pristávaní havaroval a ťažko sa zranil, po čom prestal s lietaním, a ďalej sa venoval už len konštruovaniu.
Andrej Kvas následne havarované lietadlo odkúpil a aj z jeho častí postavil úplne nové lietadlo, Kvas 1. Neskôr skonštruoval niekoľko ďalších lietadiel a niekoľko jeho konštrukcií sa zaviedlo aj do služieb v rakúsko-uhorskej armáde. So svojimi lietadlami následne uskutočnil sériu exhibičných letov s cieľom spropagovania letectva. Svoje lietadlá ukázal aj v mnohých slovenských mestách. V roku 1914 sa zúčastnil na vtedy najväčšej leteckej akcii na Slovensku, na aviatickom stretnutí v Piešťanoch.
Počas prvej svetovej vojny sa stal vojenským letcom v rakúsko-uhorskej armáde. Na východnom fronte sa dostal do ruského zajatia. Po návrate sa stal vojakom Maďarskej republiky rád. Po jej porážke sa stiahol z verejného života. Zomrel 27. januára 1974 v Budapešti, kde ho aj pochovali.

</doc>
<doc id="658315" url="https://sk.wikipedia.org/wiki?curid=658315" title="Bubek">
Bubek

Bubek môže byť:

</doc>
<doc id="658316" url="https://sk.wikipedia.org/wiki?curid=658316" title="Ján Valent">
Ján Valent

PaedDr. ThDr. Ján Valent Ph.D. (* 28. máj 1941, Selenča, Srbsko† 10. október 2008, Selenča) bol evanjelický farár, senior a biskup Slovenskej evanjelickej augsburského vyznania cirkvi v Srbsku.
Život.
Narodil sa v roku 1941 v Selenči, v rodine roľníka Jána a Anny roď. Molnárovej. Základnú školu zakončil v rodnej Selenči a v roku 1960 maturoval na Gymnáziu v Báčskom Petrovci. Teologické štúdium začal vo Viedni a pokračoval na teologickej fakulte Univerzity v Erlangene, ktorú skončil 13. februára 1966.
Do stavu manželského vstúpil s Katarínou rod. Pavlíniovou 25. februára 1966. Ich manželstvo zostalo bezdetné.
Najprv pôsobil ako kaplán v Báčskom Petrovci. Biskupom Jurajom Struhárikom bol dňa 1. mája 1966 v Boľovciach ordinovaný za farára. Najprv pôsobil ako farár administrátor a neskôr bol inštalovaný aj za riadneho zborového farára.
V roku 1973 sa stal seniorom pre Sriemsky seniorát Slovenskej evanjelickej a.v. cirkvi v Juhoslávii. Začiatkom roku 1984 prešiel za zborového farára do Kysáča.
V roku 1991 sa stal predsedom Kňazskej konferencie SEAVC.
V roku 1996 na Synode v Starej Pazove bol zvolený za biskupa SEAVC. Do úradu biskupa bol inštalovaný Doc.ThDr. Júliusom Filom v Kysáči 31. októbra 1996. Biskupský úrad zastával do roku 2002 a potom bol farárom administrátorom v Lugu.
Po odchode do dôchodku sa vrátil do rodnej Selenči. Venoval sa teológii a pedagogike. Získal niekoľko doktorátov.
Prispieval do cirkevných časopisov a "Ročenky", inicioval vydávanie časopisu "Úsvit" v Kysáči, knižne vydal zbierku rozprávok "Obrázky zo života" (1978), zbierky religióznych básní "Spev mojej duše" (1979), "Pod krížom Kristovým" (1991), "Rozhovory s Bohom" (1995), "Každý deň s Pánom" (1999), zbierku náboženských úvah "Tvoje slovo je sviecou mojim nohám" (1996) a monografiu "Príchod Slovákov na Dolnú zem" (2007). Jeho zhudobnená báseň „"Pánu Bohu ja smiem veriť"“ sa nachádza zaradená ako číslo 70 vo funebráli Evanjelickej cirkvi a.v. na Slovensku.
Ján Valent zomrel 10. októbra 2008 v Selenči. Pochovaný je v Selenči.

</doc>
<doc id="658318" url="https://sk.wikipedia.org/wiki?curid=658318" title="Hotel King">
Hotel King

Hotel King (; slov. doslovne: "Hotelový kráľ") je juhokórejský televízny seriál, ktorý mal premiéru 25. apríl 2014 na stanici MBC.

</doc>
<doc id="658326" url="https://sk.wikipedia.org/wiki?curid=658326" title="Ondrej Kvas">
Ondrej Kvas



</doc>
<doc id="658330" url="https://sk.wikipedia.org/wiki?curid=658330" title="Pôvabnica voňavá">
Pôvabnica voňavá

Pôvabnica voňavá ("Lepista irina") je jedlá huba z čeľade čírovkovitých ("Tricholomataceae").
Opis.
Pôvabnica voňavá sa výzorom a veľkosťou plodníc podobá pôvabnici dvojfarebnej. Na prvý pohľad sa však odlišuje najmä veľkosťou, farbou a dĺžkou hlúbika. Klobúk je 5 – 12 cm široký, za mladi zvoncovito klenutý, na okraji podvinutý, špinavobelavý, izabelový alebo plavohnedý. Lupene sú husté, úzke, najprv belavé, potom plavé, pri hlúbiku zaoblené. Hlúbik je dlhý 70 – 120 mm a hrubý 10 – 28 mm, valcovitý, na báze často zhrubnutý, na vrchole biely alebo krémový, inde okrovohnedastý. Dužina je biela, sladkastá, príjemne voňajúca fialkovým koreňom. Výtrusy sú elipsovité, hladké, bezfarebné, veľké 5,9 × 3–3,5 μm. Výtrusný prach je bledoružovkastý.
Výskyt.
Rastie od septembra do novembra na trávnatej alebo aj holej pôde (často v skupinách, čarovných kruhoch) na lúkach, v svetlých listnatých a ihličnatých lesoch a na ich okrajoch.
Praktický význam.
Je to jedlá huba, ale podľa niektorých odborníkov sa ju konzumovať neodporúča. 
Možnosť zámeny.
Podobná je jej jedlá pôvabnica dvojfarebná (Lepista personata), ktorá tiež raste na lúkach, v ovocných sadoch a niekedy aj v riedkych listnatých lesoch.

</doc>
<doc id="658331" url="https://sk.wikipedia.org/wiki?curid=658331" title="SEAT 1400">
SEAT 1400

SEAT 1400 bol osobný automobil, ktorý sa vyrábal na základe licencie spoločnosti Fiat v rokoch 1953 až 1964. Išlo o prvé vozidlo, ktoré spoločnosť vyrobila v Barcelone, pričom na jeho výrobe sa podieľali aj zamestnanci zaniknutej spoločnosti "Hispano Suiza", ktorí sa neskôr stali súčasťou spoločnosti SEAT.
SEAT 1400 bol identický s modelom Fiat 1400/1900 (model 101) z roku 1950. Išlo o prvý model so samonosnou karosériou, ktorý talianska značka vyrobila. Použili pontónovú karosériu so zaoblenými tvarmi, pričom sa inšpirovali karosériami amerických automobilov toho obdobia. Ďalšie verzie modelu boli 1400, 1400 A, 1400 B a 1400 C. Modely 1400 mali karosériu typu sedan, ale tiež predstavili aj rodinné verzie (päťdverové), presklené alebo uzavreté (dodávka), predĺžené (limuzína), sanitky, pohrebné autá, a napokon kabriolet Sport Spider, ktorý zhotovil katalánsky karosár Pedro Serra.
Verzie.
1400.
Model 1400 sa vyrábal len rok, od mája 1953 do mája 1954. Tento typ karosérie spočiatku nebol dostupný vo viacerých farbách, neskôr, ako roky plynuli a modely sa menili, farieb pribudlo viac. Na výber boli aj voliteľné verzie s čiernou, červenou alebo bielou strechou.
Keďže sa vyrábal iba rok, vyrobili pomerne málo kusov, okolo 2 114. Model poháňal vodou chladený radový štvorvalec s objemom 1395 cm³ a výkonom 32 kW (44 koní), čo mu umožnilo dosiahnuť maximálnu rýchlosť 120 km/h.
1400 A.
V roku 1954, po predstavení Fiat 1400 A, predstavili aj SEAT 1400 A. Maximálna rýchlosť tohto automobilu sa zvýšila na 125 km/h a výkon až na 36 kW (50 koní). Okrem iných úprav, pri tejto verzii pribudlo viac farebných prevedení, vymenili sa zadné svetlá, a tiež sa zväčšilo zadné okno. V rokoch 1954 až 1960 vyrobili 30 990 kusov SEAT 1400 A.
1400 B a 1400 B Špeciál.
SEAT 1400 B predstavili v decembri roku 1956. Vzhľadom sa podobal na americké autá, pričom pri tomto modeli bolo dostupných viac farebných prevedení ako mal jeho predchodca. Okrem charakteristického hmlového svetla, ktoré sa nachádzalo v strede masky chladiča boli novinkou aj pneumatiky s bielym okrajom a rozmerné panoramatické zadné okno.
Od roku 1958 sa vyrábal model 1400 B Špeciál, išlo o poslednú verziu modelu SEAT 1400 s pôvodnou karosériou. Jeho výkon sa opäť zvýšil, vyšplhal sa až na 43 kW (58 koní), keď ho konečne poháňal pôvodný motor Fiat 1400 B, vďaka čomu mohol dosiahnuť rýchlosť 135 km/h. Taktiež dostal aj prístrojovú dosku spomínaného modelu s tachometrom v horizontálnej polohe, ktorý sa podobal teplomeru, čím si vyslúžil populárnu prezývku „Ortuť“. V rokoch 1956 až 1959 vyrobili 17 053 kusov SEAT 1400 B a 1400 B Špeciál. Na výber boli voliteľné verzie v dvojfarebnom prevedení v rôznych kombináciách, čím auto pôsobilo výrazne a zároveň elegantne.
1400 C.
SEAT 1400 C bol uvedený na trh v roku 1960, vyrábal sa do roku 1964, kedy chvíľu pôsobil na trhu so svojím nástupcom SEAT 1500. Napriek rovnakému označeniu s predchádzajúcimi modelmi, SEAT 1400 C patril k rodine Fiat 1800/2100, čo boli nástupcovia Fiat 1400/1900, z ktorých vychádzali.
Po zastavení výroby modelov 101 v Taliansku, (Fiat 1400 a 1900), ich nahradili nové modely 112 (Fiat 1800 a 2100). Ako súčasť výrobnej dohody Fiat vyvinul pre SEAT nový typ špecifického variantu radového štvorvalca pre model 112. Už počas výroby v barcelonskom závode použili na tento model čo najviac komponentov, takže mal celú prednú nápravu starého modelu 101, ktorú prispôsobili novému podvozku. Predná náprava si zachovala odpruženie modelu 1400 B, ku ktorej spočiatku zabudovali radový štvorvalec 101A z Fiat 1400 B Špeciál spolu s upravenou prevodovkou a jednoduchou zadnou nápravou s parkovacou brzdou. Išlo o prvú verziu radového štvorvalca v tejto karosérii. Napriek tomu, že išlo o úplne nový model, zostalo mu označenie 1400, ktoré sa spájalo so zdvihovým objemom valca a súčasne označenie dopĺňalo aj písmeno „C“, aby sa zhodovalo s predošlými modelmi.
Podobne ako Fiat pri modeli 1 500 L rok predtým, aj SEAT v roku 1963 zabudoval motor s objemom 1481 cm³ pochádzajúci z nového Fiat 1300/1500, avšak prispôsobený vlastnému modelu. Toto s poukázaním na novú mechaniku spolu s niekoľkými jemnými vylepšeniami viedlo k zmene označenia na „SEAT 1500“.
„Americká“ verzia tohto modelu, dielo inžiniera Danteho Giacosa, upustila od pontónovej karosérie Fiat/SEAT 1400 A,B v prospech talianskeho dizajnu z konca 50. rokov, ktorý sa stal módnym vďaka experimentu s modelom "Lancia Florida" navrhnutý spoločnosťou Pininfarina v roku 1955. Výrobná verzia Lancia Flaminia (Pininfarina, Turín, 1957) sa veľmi podobala nedávnemu modelu Alfa Romeo 2000 (Carrozzería Touring, Miláno, 1957).
Motor už dosahoval o 25% vyšší výkon ako pri pôvodnom modeli 1400 a vo svojom období nebol natoľko poddimenzovaný, ako by sa mohlo zdať zo súčasného pohľadu. Výkon bol dokonca vyšší ako u podobných európskych modeloch, napríklad Opel Rekord 1500 s 37 kW (50 koní) alebo Ford Taunus 17M s 40 kW (55 koní). Začal sa predávať vo februári roku 1960 za cenu 160 000 pesiet (s určitým zdržaním kvôli neskorému dodaniu súčiastok z Talianska) a celkovo sa vyrobilo 47 284 kusov modelu SEAT 1400 C, okrem 1 602 vyrobených modelov v rodinnej verzii. 
Mechanika.
Motor.
Radový štvorvalec, 1395 cm³, 82 x 66 mm, 32/36/43 kW, Karburátor Solex/Weber 36 DAD1 s automatickým štartérom (iba pri modeli C). Modely A a B mali ručný štartér.
Radenie.
Štyri prevodové stupne (tri najvyššie zosynchronizované) a spätný chod (s pákou pri volante/na stĺpiku riadenia).
Prevodovka.
Podľa Hotchkissovho konceptu tvorená dvomi hriadeľmi, pričom prvý je spojený s prevodovkou pomocou flexibilného spoja a na opačnom konci podopretý valcovým ložiskom. Druhý je spojený s prvým a so zadnou nápravou pomocou kardanových kĺbov.
Zavesenie kolies.
Predná náprava sa skladá z dvojice ramien trojuholníkového tvaru vytvárajúce deformovateľný rovnobežník, zo špirálových pružín, dvojčinných hydraulických teleskopických tlmičov a stabilizačnej tyče.
Zadná tuhá náprava sa skladá z listových pružín, ktoré pôsobia ako reakčné a prítlačné ramená, zo špirálových pružín, z dvojčinných teleskopických hydraulických tlmičov, dvojitej vodiacej tyče zariadenia ukotvenej k náprave a po bokoch v tvare L k podvozku (panhardská tyč pri modeli 1400 C), čím je zabezpečené rovnomerné rozloženie záťaže.
Brzdy.
Hydraulické bubnové brzdy pripevnené ku všetkým štyrom kolesám.
Odvodené modely.
7-miestny SEAT 1400 bol upravený model verzie 1400 B, bez strechy a dverí, špeciálne určený pre návštevy spoločnosti SEAT. Z tohto modelu vyrobili len dva kusy.
Z tohto modelu vychádzalo niekoľko karosérii, napríklad predĺžený model, ľahké úžitkové vozidlá (uzavreté), osobné vozidlá (presklené) a modely upravené na poskytovanie služieb ako taxi, sanitky, policajné alebo pohrebné vozidlá. Niektoré z týchto odvodených modelov, najmä tie určené pre taxíky dostali prispôsobené naftové motory od spoločnosti Barreiros, mechanika sa nazývala (EB-55, C14 a C24).
Karosár a dizajnér Pedro Serra navrhol niekoľko úprav počnúc treťou verziou, išlo najmä o kabriolety.
Existoval model s karosériou typu uzavretej dodávky, ktorý zhotovil karosár Hugas de Sant Adrià de Besò, nazýval sa "Furgón Hugas". Bol predstavený v roku 1957 a vyrábal sa až do roku 1960.

</doc>
<doc id="658332" url="https://sk.wikipedia.org/wiki?curid=658332" title=".asia">
.asia

.asia je internetová doména najvyššej úrovne pre Áziu. Doména pokrýva 73 štátov s populáciou 4 miliárd ľudí. Geograficky je vyčlenená ako ICANN región Asia / Australia / Pacific (AP). OECD ju považuje za doménu pre „špecifickú komunitu“, podobnú doméne .eu. Sponzorujúcou organizáciou domény je DotAsia Organisation Ltd., sídlica v Hongkongu.
Dejiny.
26. júna 2003 rada ICANN požiadala zamestnancov ICANN, aby vyzvali verejnosť okomenovať náčrt návrhu na sponozorované domény z 24. júna 2003. 15. decembra 2003 ICANN zverejnila žiadosť o návrhy na sponzorované domény. Do 16. marca ICANN dostala 10 návrhov: .asia, .cat, .jobs, .mail, .mobi, .post, .tel, .travel a .xxx, pričom dve rôzne organizácie navrhli doménu .tel.
Nezisková organizácia DotAsia Organisation Limited (DotAsia) navrhovanú doménu sponzorovala a prevádzkovala aj register, pre back-end register si vybrala za partnera firmu Afilias Limited. 26. októbra 2006 DotAsia zaslala zoznam ázijských ccTLD, ktorý podporujú vznik .asia. 4. decembra 2005 rada ICANN schválila začiatok komerčného a technického vyjednávania so sponzorskou organizáciou DotAsia. ICANN 28. júla 2006 oznámila ich ukončenie a začiatok možnosti komentáru pre verejnosť. Po skončení verejného komentovania a odpovedie DotAsia na komentáre sa rada ICANN 18. októbra 2006 uzniesla, že je prínosné podpísať zmluvu s DotAsia. Registračná zmluva pre .asia bola medzi DotAsia a ICANN podpísaná 6. decembra 2006. 12. apríla 2007 IANA potvrdila, že ICANN skompletizovala zmluvné podmienky s DotAsia pre zavedenie novej sponzorovanej domény.
Registrácie.
Sponzorujúca organizácia DotAsia 22. júna 2004 pre ICANN predpokladala 7 miliónov registrácií s .asia.
Podľa OECD by .asia mohla otvoriť konkurenciu pre ccTLD, podobne ako .eu pridala alternatívu v Európe. Niektoré registre by ju však mohli považovať ako doplnok svojich služieb. Väčšina ccTLD registrov v Ázii podporila vznik .asia. Vytvorili partnerstvo pre .asia, čo by mohlo zvýšiť ich príjmy.
Rezervované registrácie.
Sponzorujúca organizácia DotAsia 22. júna 2004 pre ICANN uviedla tieto rezervované registrácie:
Kritika.
Charles Arthur píšuci pre "The Guardian" sa pýtal či .asia, doména, ktorú vlastne nikto ani nechcel, nie je len nástroj na zbohatnutie pre spoločnosti registrujúce domény. Spoločnosti si totiž budú musieť registrovať túto doménu v snahe, aby si ju nezaregistroval niekto iný. Pri cene 30 £ za doménu by registračné spoločnosti mohli mať dobrý zisk. Neužitočnosť domény .asia prirovnal k neužitočnosti novej domény .xxx.

</doc>
<doc id="658333" url="https://sk.wikipedia.org/wiki?curid=658333" title="Mydriáza">
Mydriáza

Mydriáza () znamená rozšírenie zrenice ľudského oka. Je sprostredkovaná "m. dilatator pupillae", inervovaný sympatikom z "ncl. Intermediolateralis" na rozhraní krčnej a hrudnej miechy C7–Th1. Je to proces, ktorý nie je ovládaný vôľou. Môže sa objaviť na jednom alebo na oboch očiach. Na obidvoch očiach môže ísť o bežnú reakciu na obmedzenie dopadu svetla z okolitého prostredia (t.j. pri pobyte v tme), umožní tak väčší prienik svetla do oka. Mydriáza môže byť prítomná pri celej škále rôznych očných a neurologických ochorení. Opačným termínom je mióza.

</doc>
<doc id="658334" url="https://sk.wikipedia.org/wiki?curid=658334" title="Lepista irina">
Lepista irina



</doc>
<doc id="658340" url="https://sk.wikipedia.org/wiki?curid=658340" title="Tryptamín">
Tryptamín

Tryptamín je alkaloid, ktorý sa nachádza v rôznych rastlinách, hubách i živočíchoch. Obsahuje štruktúru indolového kruhu a je chemicky príbuzný aminokyseline tryptofán. Tryptamín sa nachádza v stopových množstvách v mozgu cicavcov a existujú hypotézy o roli tryptamínu ako neuromodulátoru alebo neurotransmiteru. Tryptamín predstavuje funkčnú skupinu látok, ktoré sú od tryptamínu odvodené, patrí tam napríklad sérotonín, melatonín, ale aj halucinogény ako psilocybín alebo dimetyltryptamín.

</doc>
<doc id="658342" url="https://sk.wikipedia.org/wiki?curid=658342" title="Wušu">
Wušu



</doc>
<doc id="658343" url="https://sk.wikipedia.org/wiki?curid=658343" title="Psilocín">
Psilocín

Psilocín (tiež známy ako 4-HO-DMT, 4-hydroxy DMT) je derivát tryptamínu s halucinogénnym účinkom. Látka príbuzná psilocínu je psilocybín, ktorý vzniká jeho fosforyláciou. Spoločne sa nachádzajú vo väčšine psychedelických húb.

</doc>
<doc id="658347" url="https://sk.wikipedia.org/wiki?curid=658347" title="Ditrich Bubek">
Ditrich Bubek

Ditrich Bubek môže byť:

</doc>
<doc id="658348" url="https://sk.wikipedia.org/wiki?curid=658348" title="František Bubek">
František Bubek

František Bubek môže byť:

</doc>
<doc id="658349" url="https://sk.wikipedia.org/wiki?curid=658349" title="Imrich Bubek">
Imrich Bubek

Imrich Bubek môže byť:

</doc>
<doc id="658350" url="https://sk.wikipedia.org/wiki?curid=658350" title="Juraj Bubek">
Juraj Bubek

Juraj Bubek môže byť:

</doc>
<doc id="658351" url="https://sk.wikipedia.org/wiki?curid=658351" title="Ladislav Bubek">
Ladislav Bubek

Ladislav Bubek môže byť:

</doc>
<doc id="658352" url="https://sk.wikipedia.org/wiki?curid=658352" title="Mikuláš Bubek">
Mikuláš Bubek

Mikuláš Bubek môže byť:

</doc>
<doc id="658353" url="https://sk.wikipedia.org/wiki?curid=658353" title="Štefan Bubek">
Štefan Bubek

Štefan Bubek môže byť:

</doc>
<doc id="658354" url="https://sk.wikipedia.org/wiki?curid=658354" title="Zoznam kampaní Süleymana I.">
Zoznam kampaní Süleymana I.

Toto je zoznam kampaní Süleymana I.
Legenda.
Stĺpce tabuľky (okrem poznámok a obrázkov) sú zoradené podľa symbolov šípok. Nasledujúci text poskytuje prehľad toho, čo obsahuje tabuľka a ako funguje triedenie.

</doc>
<doc id="658356" url="https://sk.wikipedia.org/wiki?curid=658356" title="Depersonalizácia">
Depersonalizácia

Depersonalizácia je stav, pri ktorej postihnutý vníma svoje telo, myšlienky, emócie alebo senzorické podnety ako cudzie, vzdialené alebo nereálne. Jedná sa o poruchu vedomia, resp. poruchu idiognózie (uvedomovania si seba samého).

</doc>
<doc id="658360" url="https://sk.wikipedia.org/wiki?curid=658360" title="Zoznam nočných liniek v IDS BK">
Zoznam nočných liniek v IDS BK

Nočné linky premávajú v Bratislave každý deň od 23:30 do 04:30.

</doc>
<doc id="658363" url="https://sk.wikipedia.org/wiki?curid=658363" title="Domino (rušička)">
Domino (rušička)

Domino bolo krycie meno rušiaceho systému, ktorý používala britská RAF proti rádiovému navádzaciemu systému Y-Gerät, používanému Luftwaffe v závere bombardovacej fázy bitky o Britániu. 
Situácia.
Na začiatku vojny používalo Nemecko pre bombardovanie britských cieľov viacero rádiových navádzacích systémov (Knickebein, X-Gerät, Y-Gerät). Systém Y-Gerät bol z nich nasadený ako posledný. Britské odpočúvacie stanice začali v novembri 1940 zachytávať signály s frekvenciou 42 - 48 MHz, ktoré patrili tomuto systému. Dostal krycie meno Benito a britský technici si všimli, že vysielanie je dvojité, jedna časť určovala smer lietadla a druhá vzdialenosť od pozemného rádiomajáku. Bolo preto možné konštruovať rušičky pre každú časť signálu samostatne. Určenie polohy spočívalo v tom, že prístroje v lietadle zachytávali špeciálny signál svojej pozemnej stanice a vysielali ho späť na inej frekvencii. Porovnaním oboch signálov bolo možné určiť polohu lietadla.
Princíp.
Systém "Domino" bol určený na rušenie signálu pre určenie polohy lietadla. Prototyp systému využíval prijímač v Highgate a výkonný, pôvodne televízny vysielač BBC V Alexandra Palace. Signál zachytený britským prijímačom bol vyslaný pozemným vysielačom, ktorý bol v inej vzdialenosti ako navádzané lietadlo. To zapríčinilo chybné určenie polohy lietadla. 
Nasadenie.
Prvýkrát bol systém nasdený vo februári 1941, onedlho sa pripojila aj druhá rušička z Beacon Hill. rušenie spôsobil pilotom, ktorí používali Y-Gerät problémy. Nemci sa pokúšali rušenie eliminovať zmenou frekvencie signálu aj priamym bombardovaním pozemných vysielačov. Tieto snahy však neboli veľmi úspešné. Počas prvých dvoch týždňov marca 1941 sa uskutočnilo 89 bojových letov so systémom Y-Gerät, ale len 18 z nich dostalo signál pre zhodenie bômb.
Rušička "Domino" bola od mája 1941 doplnená rušičkou Benjamin, proti rovnakému systému Y-Gerät. To však už nemecká bombardovacia ofenzíva končila, pretože sily Luftwaffe sa postupne presúvali na východ kvôli operácii Barbarossa.

</doc>
<doc id="658364" url="https://sk.wikipedia.org/wiki?curid=658364" title="Oficiálne koktaily IBA">
Oficiálne koktaily IBA



</doc>
<doc id="658365" url="https://sk.wikipedia.org/wiki?curid=658365" title="Benjamin (rušička)">
Benjamin (rušička)

Benjamin bolo krycie meno rušiaceho systému, ktorý používala britská RAF proti rádiovému navádzaciemu systému Y-Gerät, používanému Luftwaffe v závere bombardovacej fázy bitky o Britániu. 
Situácia.
Na nasadenie nemeckého navigačného systému Y-Gerät reagovali Briti konštrukciou a nasadením rušičky Domino. Táto bola úspešná, avšak nemala 100 percentnú účinnosť. Pri náletoch na Liverpool a Birkenhead v noci 3. mája 1941 boli zostrelené tri bombardovacie Heinkely so systémom Y-Gerät, ktorý mohli britskí inžinieri preskúmať.
Princíp.
Systém "Y-Gerät" už bol automatizovaný. Medzi dvoma smerovými signálmi bola krátka medzera, ktorá slúžila k uzamknutiu elektronického zameriavača systému k riadiacemu rádiovému lúču. Táto vlastnosť sa po jej odhalaní stala slabinou systému. Stačilo vysielať neprerušovaný signál na rovnakej frekvencii, ktorá bola známa. Automatika prestala fungovať, pretože nedokázala zachytiť očakávanú medzeru medzi signálmi. Na tomto jednoduchom princípe bola postavená rušička "Benjamin". Prvýkrát bola nasadená 27. mája 1941. To však už nemecká bombardovacia ofenzíva končila, pretože sily Luftwaffe sa postupne presúvali na východ, kvôli operácii Barbarossa.

</doc>
<doc id="658366" url="https://sk.wikipedia.org/wiki?curid=658366" title="Moscow mule">
Moscow mule

Moscow mule je kokteil, ktorý sa vyrába z vodky, zázvorového piva a čerstvej limetkovej šťavy a je zdobený plátkom limetky a mäty. Moscow mule sa podáva v medenom hrnčeku.
Existuje mnoho variácii kokteilu. Skladajú sa z rovnakých ingrediencií, v ktorých je zmenený alkohol. V názve majú tiež „mule“. Napríklad Mexican mule, ktorá obsahuje tequilu a Bohemian mule, ktorá obsahuje absint.
Ďalšie variácie používajú namiesto zázvorového piva zázvorový sirup. Do variácií kokteilu sa môžu pridať aj mrkvová šťava a Angostura Bitters (horký bylinný koncentrát). Variácia s Mountain Dew, ktorý nahrádza zázvorové pivo sa volá Moscow Mole.

</doc>
<doc id="658368" url="https://sk.wikipedia.org/wiki?curid=658368" title="Siminy">
Siminy

Siminy () je názov vrchu v pohorí Levočské vrchy. Leží nad Šambronom, približne južne od Starej Ľubovne. 
Poloha.
Nachádza sa na severovýchodnom okraji pohoria, v geomorfologickom podcelku Levočská vysočina. Leží v Prešovskom kraji, v okrese Stará Ľubovňa a zasahuje na katastrálne územie obcí Šambron a Jakubany. Najbližším sídlom je severovýchodne ležiaci Šambron, severozápadne sa nachádzajú Jakubany, východne situované sú Bajerovce a Krásna Lúka, juhovýchodne Tichý Potok.
Opis.
Druhý najvyšší vrch pohoria leží v rázsoche, ktorá vybieha severozápadným smerom z masívu Kuligury (). Západne sa nachádzajú Kýčery (), Repisko (), Šípková hora () a Magurič (), južným smerom Čiernohuzec (), Zámčisko () a Kuligura, východným Hrča (), Kopa (), Lazčík () a Hromovec () a severným Vysoká () a Modrenina (). Oblasť patrí do povodia Popradu, kde vodu z východných svahov odvádza Šambronka, zo severných jej prítok Uhliskový potok a zo západných potok Toráč do Jakubianky. Vrch tvoria mohutné vrstvy pieskovcov s miestami sa vyskytujúcimi zlepencami. Na vrchol nevedie značený turistický chodník. 
Výhľady.
Vrchol pokrýva sčasti odlesnená poľana, no tiež súvislý lesný porast, ktoré tak umožňujú obmedzený rozhľad. Z vhodných lokalít je možné pozorovať okolité vrcholy Levočských vrchov, Spišskú Maguru, Ľubovniansku vrchovinu, Spišsko-šarišské medzihorie, Čergov, Slanské vrchy, Bachureň, Branisko, Volovské vrchy, no tiež časť Nízkych a Vysokých Tatier a Babiu horu.
Prístup.
Na vrchol nevedie značená turistická trasa, preto prístup je možný neznačenými chodníkmi a lesnými cestami z okolitých sídiel.

</doc>
<doc id="658369" url="https://sk.wikipedia.org/wiki?curid=658369" title="Andrej Richter">
Andrej Richter

Prof. Dr. Andrej Georgijevič Richter, DrSc. (, , * 3. apríl 1959, Charkov, Ukrajinská SSR, Sovietsky zväz) je profesor výskumu Univerzity Komenského v Bratislave a občan Rakúska, ktorý žije vo Viedni. 
Životopis.
Narodil sa v Charkove. V roku 1981 absolvoval štúdium na Fakulte cudzích jazykov Charkovskej národnej univerzity, v roku 1991 postgraduálne štúdium na Fakulte žurnalistiky Moskovskej štátnej univerzity M. V. Lomonosova a v roku 2000 na Ruskej akadémii verejnej správy za prezidenta Ruskej federácie s titulom v jurisprudencie.
Vydal viac ako 200 publikácií vrátane učebnice "Právne základy žurnalistiky" (, Moskva, 2002, 2009, 2016), čítanky (2011) a programu (2010) pre tento vzdelávací kurz. Je autorom učebnice "Právne základy internetovej žurnalistiky" (, 2014) a programu pre príslušný kurz.
Taktiež je špecialistom na ruské a zahraničné mediálne právo vrátane postsovietskych štátov a autorom knihy "Sloboda hromadných informácií v postsovietskom priestore" (, Moskva, 2007).
V rokoch 1995 až 2011 zakladal a stal sa riaditeľom Inštitútu pre problémy informačného práva () a redaktorom mesačníka "Legislatíva a prax masmédií" () v Moskve. Richter bol od roku 2000 do roku 2013 členom Medzinárodnej komisie právnikov v Ženeve, spolupredsedom odbornej sekcie a v rokoch 1996 až roku 2010 členom Medzinárodnej rady Medzinárodnej asociácie výskumníkov hromadnej komunikácie (IAMCR). 
Od roku 2011 do roku 2022 bol riaditeľom a hlavný poradca Kancelárie zástupcu pre slobodu médií OBSE. Je držiteľom titulu DrSc. vo filológii, od roku 2008 do roku 2011 pôsobil ako vedúci katedry histórie a právnej úpravy fakulty domácej mediálnej žurnalistiky na Moskovskej štátnej univerzite M. V. Lomonosova v Moskve a absolvoval prednáškový kurz "Právne základy žurnalistiky" a kurz "Dejiny zahraničnej žurnalistiky". Na Slovensku sa stal v roku 2015 profesorom a od roku 2020 pôsobí ako profesor Katedry žurnalistiky Filozofickej fakulty Univerzity Komenského v Bratislave. 

</doc>
<doc id="658370" url="https://sk.wikipedia.org/wiki?curid=658370" title="Princ William, vojvoda z Cambridgea">
Princ William, vojvoda z Cambridgea



</doc>
<doc id="658371" url="https://sk.wikipedia.org/wiki?curid=658371" title="Princezná Charlotte z Cambridgea">
Princezná Charlotte z Cambridgea



</doc>
<doc id="658372" url="https://sk.wikipedia.org/wiki?curid=658372" title="Catherine Middleton">
Catherine Middleton



</doc>
<doc id="658373" url="https://sk.wikipedia.org/wiki?curid=658373" title="Princ Louis z Cambridgea">
Princ Louis z Cambridgea



</doc>
<doc id="658375" url="https://sk.wikipedia.org/wiki?curid=658375" title="Abú Kámil Šudžá">
Abú Kámil Šudžá



</doc>
<doc id="658376" url="https://sk.wikipedia.org/wiki?curid=658376" title="Abbás I. Veľký">
Abbás I. Veľký



</doc>
<doc id="658377" url="https://sk.wikipedia.org/wiki?curid=658377" title="Abu l-Abbás">
Abu l-Abbás



</doc>
<doc id="658378" url="https://sk.wikipedia.org/wiki?curid=658378" title="Abu l’-Alá’ al-Ma’arrí">
Abu l’-Alá’ al-Ma’arrí



</doc>
<doc id="658379" url="https://sk.wikipedia.org/wiki?curid=658379" title="Alfonz I. Bojovník">
Alfonz I. Bojovník



</doc>
<doc id="658382" url="https://sk.wikipedia.org/wiki?curid=658382" title="Dan Snyder">
Dan Snyder

Daniel Joseph Snyder (* 23. február 1978, Elmira, Ontário, Kanada† 5. október 2003, Atlanta, Georgia, USA) bol kanadský hokejový útočník, ktorý hrával v NHL v tíme Atlanta Thrashers. Tri dni pred štartom hokejovej sezóny 2003/04 bol účastníkom vážnej dopravnej nehody, po ktorej upadol do kómy a už sa nikdy neprebral. Za volantom havarovaného automobilu sedel spoluhráč Dany Heatley. 
Juniorská kariéra.
V roku 1994 začal nastupovať v lige Junior B za tím z rodného mesta Elmira Sugar Kings. Snyder spočiatku nepatril medzi dôležitých hráčov, vedenie mužstva mu ponúklo jedno z posledných voľných miest na súpiske. Pozíciu v kádri si nevylepšil ani v prvých týždňoch novej sezóny, kedy ho tréneri museli napomínať, aby podával konzistentnejšie výkony, inak ho vyradia z mužstva. Konštruktívna kritika padla na úrodnú pôdu, Snyder sa po nepriaznivom štarte vzchopil a na konci ročníka si dokonca prevzal cenu pre najlepšieho nováčika súťaže.
Po úspešnom pôsobení v Elmire Sugar Kings obdržal Snyder pozvánku do juniorského tímu Owen Sound Platers. Podobne ako v roku 1994, Snyder zaznamenal pomalší vstup do sezóny. Tréneri v mužstve Platers mu dokonca navrhli, aby sa radšej pokúsil získať štipendium na jednej z amerických univerzít. Napriek radám trénerov sa Snyder rozhodol pokračovať v tréningovom kempe Platers a v prípravných zápasoch sa stal najproduktívnejším hráčom tímu, vďaka čomu si napokon vybojoval trvalé miesto na súpiske. Podobne, ako tomu bolo v Elmire Sugar Kings, aj tentoraz sa Snyder vypracoval z nechceného hráča do opory tímu; v drese Platers strávil Snyder štyri úspešné sezóny, pričom v posledných dvoch plnil funkciu kapitána tímu.
Profesionálna kariéra.
Napriek tomu, že nikdy neprešiel draftom, Toronto Maple Leafs pozvalo Snydera do tréningového kempu, avšak na zmluve sa so svojím najobľúbenejším tímom z detstva nikdy nedohodol. Profesionálny kontrakt s mužstvom NHL uzavrel až v roku 1999, kedy ligu rozšírilo mužstvo Atlanta Thrashers. V priebehu nasledujúcich troch sezón pendloval Snyder medzi NHL a nižšími ligami AHL i IHL. Vo farmárskych súťažiach sa mu nadmieru darilo, v dresoch Orlando Solar Bears, resp. Chicago Wolves sa stal víťazom oboch nižších súťaží.
V NHL debutoval v ročníku 2000-01 a až do svojej smrti stihol v najlepšej lige sveta odohrať 49 zápasov. V ročníku 2002-03 konečne naplno prerazil, odohral 35 zápasov za Atlantu Thrashers, v ktorých vsietil desať gólov a nasledujúcej sezóne mal sľúbené trvalé miesto na súpiske NHL. 
Úmrtie.
Dan Snyder zomrel po šiestich dňoch od autonehody na septický šok. Hokejistovi nepomohla ani operácia mozgu, ktorý bol po nehode vážne poškodený. Nehodu spôsobila neprimeraná rýchlosť. Dany Heatley sa na svojom Ferrari 360 rútil odhadovanou rýchlosťou medzi 88 km/h až 132 km/h v zóne, kde najvyššia povolená rýchlosť jazdy sa pohybovala len okolo 56 km/h. Samotný Heatley vyviazol z havárie len s ľahšími zraneniami a do kolotoču NHL sa stihol vrátiť ešte v tej istej sezóne. Avšak za zabitie Snydera bol stíhaný a hrozilo mu až 15 rokov väzenia. Nakoniec vyviazol Heatley s omnoho miernejším trestom; bol odsúdený na tri roky podmienečne, musel absolvovať 150 hodín prednášok o nebezpečenstve rýchlej jazdy a nakoniec musel zaplatiť pokutu vo výške 25 000 dolárov. Heatley sa vyhol väzeniu najmä vďaka tomu, že sa na jeho stranu postavili rodičia zosnulého Snydera. Tí hlásali, že uväznenie Heatleyho by ničomu nepomohlo a od začiatku vyjadrovali obvinenému podporu a odpustenie.
Akt čistej lásky zo strany Snyderovcov sa dotkol celej Kanady a všetkých priaznivcov NHL, ktorí v nasledujúcich týždňoch zaplavili Snyderovcov množstvom listov, v ktorých rodine vyjadrovali úprimnú sústrasť a slová obdivu.
Po smrti.
Snyder počas pôsobenia v drese Thrashers nosil číslo 37. Predstavitelia klubu sa rozhodli vyradiť toto číslo z obehu a už žiaden iný hokejista Thrashers nemohol nikdy obliecť túto istú cifru.
Zimný štadión v Snyderovom rodnom meste Elmira nesie jeho meno.
Snyderova obľúbená hudobná skupina The Tragically Hip zložila na jeho počesť pieseň Heaven Is a Better Place Today.
Jeho meno nesie trofej v juniorskej lige OHL. Získava ju každoročne hokejista, ktorý vplýva pozitívne a nápomocne na svoje okolie.
Brankár Winnipeg Jets (nástupca Atlanty Thrashers) Connor Hellebuyck nosí číslo 37 na počesť Dana Snydera.

</doc>
<doc id="658386" url="https://sk.wikipedia.org/wiki?curid=658386" title="Konštantín Monomachos">
Konštantín Monomachos



</doc>
<doc id="658389" url="https://sk.wikipedia.org/wiki?curid=658389" title="Georgios Maniakes">
Georgios Maniakes



</doc>
<doc id="658390" url="https://sk.wikipedia.org/wiki?curid=658390" title="Juraj Maniakés">
Juraj Maniakés



</doc>
<doc id="658391" url="https://sk.wikipedia.org/wiki?curid=658391" title="Gyrgir">
Gyrgir



</doc>
<doc id="658392" url="https://sk.wikipedia.org/wiki?curid=658392" title="Giorgio Maniace">
Giorgio Maniace



</doc>
<doc id="658394" url="https://sk.wikipedia.org/wiki?curid=658394" title="Megalodon">
Megalodon



</doc>
<doc id="658395" url="https://sk.wikipedia.org/wiki?curid=658395" title="Zápeka">
Zápeka



</doc>
<doc id="658396" url="https://sk.wikipedia.org/wiki?curid=658396" title="Zácpa">
Zácpa



</doc>
<doc id="658397" url="https://sk.wikipedia.org/wiki?curid=658397" title="Obstipácia">
Obstipácia



</doc>
<doc id="658398" url="https://sk.wikipedia.org/wiki?curid=658398" title="Dopravná kongescia">
Dopravná kongescia



</doc>
<doc id="658399" url="https://sk.wikipedia.org/wiki?curid=658399" title="Vzdutie dopravy">
Vzdutie dopravy



</doc>
<doc id="658400" url="https://sk.wikipedia.org/wiki?curid=658400" title="Lamnidae">
Lamnidae



</doc>
<doc id="658401" url="https://sk.wikipedia.org/wiki?curid=658401" title="Užice">
Užice

Užice () sú mesto v západnom Srbsku. Podľa sčítania obyvateľov z roku 2011 má 59 747 obyvateľov.
Užice sú správnym strediskom Zlatiborského obvodu. Nachádzajú sa na brehu rieky Detina.
Dejiny.
Starovek.
Prvými obyvateľmi tohto regiónu Srbska boli Ilýri, najmä kmene Partinov a Autarijatov. Pohrebiská týchto kmeňov sa tu nachádzajú vo veľkej miere. Tento región sa neskôr stal časťou Rímskej ríše a stal sa súčasťou provincie Dalmácia.
Stredovek a osmanská nadvláda.
Stredovek sa niesol v znamení príchodu slovanských kmeňov, neskôr Srbov z Bieleho Srbska. Okolo roku 1180 veľký župan Štefan Nemanja pripojil Užicu k stredovekému štátu Raška, ktorý bol v tom čase pod nadvládou župana Stracimira. Kráľ Dragutin sa vzdal moci v prospech svojho brata Milutina, ktorý potom, čo od uhorského kráľa dobyl oblasť Mačva, vytvoril Sriemske kráľovstvo a postavill sa na jeho čelo. Po Dragutinovej smrti sa dobyté krajiny stali súčasťou Srbska. Po smrti cisára Štefana Dušana sa Užica dostala pod kontrolu Vojislava Vojinoviča, ktorého čoskoro zvrhol Nikola Altomanovič. Srbské knieža Lazar a bosniansky kráľ Tvrtko I. zvíťazili nad Nikolom Altomanovičom a rozdelili si tieto krajiny medzi sebou. Užice teda boli pod kontrolou kniežaťa Lazara.
Užice boli dobyté Osmanskou ríšou v roku 1463 a stali sa súčasťou Belehradského pašalíka až do roku 1807, keď boli počas prvého srbského povstania oslobodené srbskou armádou. Užice sa stali centrom regiónu s mnohými obchodníkmi a remeselníkmi. Až na konci 19. storočia sa mesto začalo priemyselne rozvíjať.
Prvé továrne na výrobu vlnených prikrývok a plstených vecí sa začali otvárať v Užiciach v roku 1868 a v roku 1880 bola otvorená továreň na kožený tovar. Užice sa stali prvým mestom v Srbsku, ktoré postavilo vodnú elektráreň na základe fyzikálnych zákonov Nikolu Teslu. Bola postavená v roku 1900 na rieke Detina.
Užická republika.
V roku 1941 boli Užice dobyté komunistickými partizánmi, ktorí ich označili za hlavné mesto Užickej republiky, ktorá existovala počas jesene 1941 v západnej časti okupovaného Srbska.
Užitská republika okupovala takmer celú západnú časť Srbska s populáciou viac ako 300 tisíc ľudí.
Nachádzala sa medzi riekami Skrapež na severe, Drinou na západe, Západnou Moravou na východe a Uvacom na juhu.
V tom čase boli všetky továrne pôsobiace v Užiciach prestavané pre vojenské potreby. Cesty a železnice naďalej fungovali, naďalej vychádzali knihy a noviny, zatiaľ čo okupačné sily sa zameriavali na iné oblasti.
V novembri 1941 nemecká armáda znovu obsadila toto územie a väčšina partizánov utiekla do Bosny, Sandžaku a Čiernej Hory.
Juhoslovanská éra.
V socialistickej Juhoslávii sa Užice premenovali na Titovo-Užice. Bolo to jedno z niekoľkých miest premenovaných na počesť Tita. V roku 1992 bol starý názov vrátený.
90. roky 20. storočia.
V 90. rokoch hospodárstvo mesta klesalo v dôsledku politickej nestability a vojen.
V roku 1999 bolo mesto niekoľkokrát ostreľované lietadlami NATO. K najväčším škodám došlo 6. mája 1999. Po dlhšom bombardovaní tisíce obyvateľov mesta vyšli na hlavné námestie na protest proti bombardovaniu a genocíde civilistov.
Súčasnosť.
Dnes sú Užice centrom hospodárskeho rozvoja v regióne. K odvetviam, ktoré sa rozvíjajú najrýchlejšie, patria: metalurgia neželezných kovov a textilný priemysel. Užice tvoria 30% celkovej produkcie v celom regióne. Väčšina výrobkov sa vyváža.
Okrem priemyslu sa rozvíjajú stavebníctvo, doprava, obchod, poľnohospodárstvo, bankovníctvo, medicína atď.
Etnické zloženie.
Etnické skupiny v Užiciach (stav k roku 2002):
Kultúra.
Na hlavnom námestí sa nachádza knižnica a divadlo. V centre sa nachádzajú aj redakcie novín, televízie a rozhlasu, ako aj niekoľko vydavateľstiev. Národné múzeum otvára dvere ku kultúrnym a historickým pokladom mesta. Nachádza sa na východnej strane hlavnej ulice mesta.
Mesto má veľa sôch a pomníkov venovaných užickým hrdinom, najmä vo východnej časti mesta zvanej Dovare.
Užické gymnázium je jednou z najstarších vysokých škôl v Srbsku. V blízkosti telocvične je niekoľko základných a stredných škôl.
Milutin Uskoković, spisovateľ z Užíc, je autorom prvého modernistického románu v Srbsku.

</doc>
<doc id="658403" url="https://sk.wikipedia.org/wiki?curid=658403" title="Catherine Middletonová">
Catherine Middletonová



</doc>
<doc id="658412" url="https://sk.wikipedia.org/wiki?curid=658412" title="Otodus megalodon">
Otodus megalodon



</doc>
<doc id="658413" url="https://sk.wikipedia.org/wiki?curid=658413" title="Megaselachus megalodon">
Megaselachus megalodon



</doc>
<doc id="658416" url="https://sk.wikipedia.org/wiki?curid=658416" title="Pavol Valaský">
Pavol Valaský

Pavol Valaský (; * 29. január 1742, Baďan – † 29. september 1824, Jelšava) bol slovenský literárny historik, polyglot, evanjelický farár a senior, spoluiniciátor založenia gemerskej seniorálnej knižnice.

</doc>
<doc id="658420" url="https://sk.wikipedia.org/wiki?curid=658420" title="Za slušné Slovensko">
Za slušné Slovensko

Za slušné Slovensko (ZSS) je slovenská občianska iniciatíva, ktorá vznikla vo februári 2018, po vražde novinára Jána Kuciaka a jeho snúbenice Martiny Kušnírovej. Organizuje občianske pokojné zhromaždenia Za slušné Slovensko a sprievodné aktivity súvisiace s významnými spoločenskými udalosťami na Slovensku.
Vznik.
Po smrti investigatívneho novinára Jána Kuciaka a jeho snúbenice, archeologičky Martiny Kušnírovej, boli vo viacerých slovenských mestách zorganizované pietne zhromaždenia ako reakcia na tragickú udalosť. Jedna z organizátoriek bratislavských zhromaždení Katarína Nagy Pázmány v interview pre "Denník N" uviedla, že o vražde Jána Kuciaka a Martiny Kušnírovej sa dozvedela ráno 26. februára 2018. "„Povedali to" [v rádiu] "ako suchú informáciu" [...] "akoby sa nič vážne nestalo." [...] "Zdalo sa mi absurdné, že sa všetko neprerušilo a nerozprávalo iba o tom. Povedala som mu" [svojmu manželovi Petrovi Nagyovi]", že ak s tým nikto nič neurobí, tak to budeme musieť urobiť my. A tak sme sa dostali k organizovaniu pochodu.“" Udalosť na sociálnej sieti Facebook k spomienkovému pochodu za Jána Kuciaka a Martinu Kušnírovú vytvoril jej manžel Peter Nagy. Pri organizovaní pietneho zhromaždenia v Bratislave sa spojili s organizátormi Veľkého protikorupčného pochodu (v apríli 2017) študentmi Dávidom Strakom a Karolínou Farskou a ďalšími občianskymi aktivistami. Zhromaždenia sa z pietnych pretransformovali na protestné po reakcii vlády a po tom, čo sa vyšetrovaním potvrdilo, že vražda súvisela s prácou novinára. 
Prezident Andrej Kiska v nedeľu 4. marca 2018 (týždeň po oznámení vraždy) navrhol buď rozsiahlu a zásadnú rekonštrukciu vlády alebo predčasné voľby. Prvý protestný pochod, organizovaný pod hlavičkou ZSS, sa uskutočnil 9. marca 2018 (piatok). Ako jedinému politikovi ZSS dovolilo vystúpiť práve Andrejovi Kiskovi. 
Protestné a pietne zhromaždenia boli organizované vo vyše 40 mestách na Slovensku spontánne vytvorenými skupinami dobrovoľníkov. Počas najväčších stretnutí sa k slovenským zhromaždeniam pridali aj stretnutia vo svetových metropolách organizované Slovákmi žijúcimi v zahraničí. Od 9. marca sa stretnutia konali pod spoločným názvom Za slušné Slovensko a organizátori naprieč Slovenskom sa tak prihlásili k spoločnej občianskej iniciatíve. Hovorcom iniciatívy bol po jej medializovaní Juraj Šeliga. Po jeho odchode sa hovorkyňou stala Eva Lavríková, organizátorka zhromaždení Za slušné Slovensko v Bánovciach nad Bebravou.
Organizácia.
Niektoré (medializované) osobnosti iniciatívy Za slušné Slovensko:
V roku 2020.
Zhromaždenia v Banskej Bystrici organizovala Občianska platforma Nie v našom meste. Organizátori z iniciatívy Za slušné Slovensko spolupracovali aj so zástupcami z radov študentov, učiteľov, farmárov, umelcov a zdravotných sestier. 
Aktivity.
Na protestoch, zhromaždeniach a pietnych stretnutiach sa so svojimi prejavmi zúčastňovali ľudia verejného života, novinári, umelci, vedci, ľudia z tretieho sektora, ale aj niektorí členovia rodín zavraždených Jána Kuciaka a Martiny Kušnírovej.
Členovia iniciatívy Za slušné Slovensko vydali zborník My sme tí, na ktorých sme čakali. Publikácia vyšla v roku 2018 vo vydavateľstve Artforum a jej vydanie bolo financované prostredníctvom crowdfundingovej kampane. Ide o zborník vybraných príhovorov zo zhromaždení a fotografií dokumentujúcich vznik iniciatívy. Kniha bola ocenená Cenou Dominika Tatarku.
Voľby.
Po vražde Jána Kuciaka a Martiny Kušnírovej v roku 2018 sa v priebehu dvoch rokov uskutočnili na Slovensku štyri dôležité voľby. Komunálne, prezidentské, voľby do Európskeho parlamentu a parlamentné voľby. Občianska iniciatíva Za slušné Slovensko vyvíjala v predvolebnom období aktivity smerované najmä na zvýšenie povedomia o dôležitosti účasti na voľbách. 
Pred komunálnymi voľbami, ktoré sa uskutočnili v novembri 2018, členovia iniciatívy Za slušné Slovensko vytvorili víziu Za slušné mestá a obce Slovenska. Následne verejne podporili tých kandidátov v komunálnych voľbách, ktorí sa k vízii prihlásili a zároveň patrili k nezávislým kandidátom. Podporili tak kandidátov na primátorov Matúša Valla v Bratislave, Marka Hattasa v Nitre a Petra Fiabáneho v Žiline a niekoľko kandidátov do miestnych zastupiteľstiev, ktorí patrili medzi organizátorov zhromaždení Za slušné Slovensko. Po vlne kritiky od verejnosti a politických predstaviteľov už v budúcnosti priamo nepodporili žiadneho kandidáta.
Vízia Za slušné mestá a obce Slovensko zaväzovala zvoleného kandidáta k plneniu niekoľkých bodov, medzi ktoré patrilo aspoň 90-minútové stretnutie s občanmi každé dva mesiace, online vysielanie z mestského zastupiteľstva či zverejňovanie hlasovania jednotlivých poslancov.
Za slušné Slovensko tiež podporilo iniciatívu Ťahaj domov, ktorá vyzývala mladých ľudí, aby pricestovali zo zahraničia domov na Slovensko a zúčastnili sa na voľbách.
Vo februári 2019, v rámci mobilizačnej kampane k prezidentským voľbám, navštívili členovia iniciatívy Za slušné Slovensko vyše 40 slovenských miest. Ľuďom rozdávali noviny, vypĺňali s nimi dotazníky a diskutovali s nimi o význame účasti na blížiacich sa voľbách a dôležitosti zodpovedného rozhodnutia. V 12 mestách absolvovali aj sériu diskusií s názvom Marec 2019: Mesiac prezidentských volieb. K žiadnemu s kandidátov na prezidenta Slovenskej republiky nevyjadrili priame stanovisko ani podporu.
Zástupcovia iniciatívy Za slušné Slovensko a jej podporovatelia navštívili v apríli 2019 Brusel v rámci mobilizačnej kampane “Volíme si Európu”. Vyše 100 ľudí z rôznych častí Slovenska absolvovalo cestu do centra inštitúcií Európskej únie za účelom podpory záujmu Slovákov o voľby do Európskeho parlamentu a zvýšenia povedomia o výhodách členstva v EÚ. V rámci pobytu v Bruseli sa niektorí členovia iniciatívy stretli so slovenskými europoslancami, s eurokomisárkou pre spravodlivosť, ochranu spotrebiteľov a otázku rovnosti pohlaví Věrou Jourovou a ďalšími. Cesta sa uskutočnila krátko pred 15. výročím vstupu Slovenska do Európskej únie.
Vo februári 2020 absolvovalo niekoľko členov iniciatívy cestu po slovenských obciach, kde na námestiach rozdávali vlastné nestranícke noviny s názvom Spoločne to zvládneme s textami od ľudí rôznych oblastí spoločenského života. V obciach sa k ceste pridávali organizátori miestnych zhromaždení Za slušné Slovensko. Cieľom kampane bolo motivovať ľudí k účasti na parlamentných voľbách, ktoré sa uskutočnili 29. 2. 2020. Súčasťou cesty po Slovensku boli aj diskusie na školách.
Spoločenský a politický dosah.
Masové zhromaždenia naprieč krajinou boli reakciou na dvojnásobnú úkladnú vraždu Jána Kuciaka a jeho snúbenice Martiny Kušnírovej. Slovenská verejnosť však na protestoch vyjadrovala aj frustráciu z korupcie na vysokých miestach a napojenie mafie na vládnych predstaviteľov. Index miery korupcie vnímanej občanmi bol vysoký, Za slušné Slovensko boli už tretie celonárodné protesty zamerané proti korupcii v krajine (protesty ku kauze Gorila a Veľký protikorupčný pochod). Vražda investigatívneho novinára ako predstaviteľa kontroly verejnej moci prostredníctvom slobodných médií vyvolala vo verejnosti silnú občiansku reakciu. Spoločnosť požadovala vyvodenie politickej a trestnoprávnej zodpovednosti, ktorá toto umožnila.
Vystupujúci na zhromaždeniach a davy ľudí vyjadrovali nespokojnosť aj s reakciou vlády na tragické udalosti. Vtedajší premiér Robert Fico zo strany Smer-SD dal počas tlačovej besedy priniesť milión eur v hotovosti ako odmenu tomu, kto pomôže vraždu objasniť. 
Podľa článku Jána Kuciaka, na ktorom pred smrťou pracoval a ktorý bol nedokončený 28. 2. 2018 vydaný, existovali prepojenia talianskej mafie na politické špičky/predstaviteľov vlády. ktorá podľa výsledkov vyšetrovania súvisela s prácou novinára. Takzvaná talianska spojka sa tak stala jedným z možných motívov Kuciakovej vraždy. Vtedajšia hlavná štátna radkyňa Mária Trošková a tajomník Bezpečnostnej rady Viliam Jasaň mali prepojenia na ’Ndranghetu, premiér Fico a vtedajší minister vnútra Robert Kaliňák sa ich však zastali, čo vyvolalo ďalšiu vlnu protestov.
Organizátori zhromaždení Za slušné Slovensko, vystupujúci rečníci a davy protestujúcich žiadali odstúpenie premiéra Fica, ministra vnútra Kaliňáka a neskôr aj policajného prezidenta Tibora Gašpara pre jeho rodinné prepojenie s Bödörovcami a kvôli pochybeniam na začiatku vyšetrovania vraždy. Aj keď sa vyšetrovaním talianska spojka ako motív vraždy nepotvrdila, informácie z vyšetrovania vraždy a výsledky práce zavraždeného novinára potvrdili podozrenia o napojení niektorých vládnych predstaviteľov, najmä zo strany Smer a Gašpara ako nominanta Smeru, na zločinecké organizácie. Podozrenia, odhalené skutočnosti a silný tlak verejnosti na námestiach viedli k odstúpeniam viacerých politických predstaviteľov. 
28. 2. 2018 minister kultúry Marek Maďarič odstúpil z funkcie. Troškovej a Jasaňovi pozastavili funkcie na Úrade vlády. V tento deň sa konal spomienkový pochod v Bratislave. 3. 3. 2018 opozícia vyzvala Fica, aby odvolal policajného prezidenta a ministra vnútra. Prezident Andrej Kiska v nedeľu 4. marca 2018 (týždeň po oznámení vraždy) navrhol buď rozsiahlu a zásadnú rekonštrukciu vlády, alebo predčasné voľby. 9. 3., v deň najväčších protestov Za slušné Slovensko, Most-Híd oznámil, že chce rokovať o predčasných voľbách. V rovnaký deň Kaliňák oznámil svoju rezignáciu. 14. 3. zo svojej funkcie odstúpil aj premiér Robert Fico, namiesto predčasných volieb však nasledovala rekonštrukcia vlády na čele s Petrom Pellegrinim, ktorý bol premiérom až do parlamentných volieb v roku 2020. Policajný prezident Tibor Gašpar oznámil odchod z funkcie 17. apríla 2018.  
Organizátori zhromaždení Za slušné Slovensko uvádzali dve hlavné požiadavky: 
1. „novú, dôveryhodnú vládu, ktorej súčasťou nebudú ľudia, u ktorých existujú podozrenia z korupcie a prepojenia na organizovaný zločin“. Splnenie tejto požiadavky rekonštrukciou vlády je otázne, keďže nešlo o kompletnú výmenu ministrov.
2. „dôkladné a nezávislé vyšetrenie vraždy Jána Kuciaka a Martiny Kušnírovej za spoluúčasti medzinárodných vyšetrovateľov“, čo zahŕňa nájdenie a potrestanie nielen vykonávateľov, ale aj objednávateľov vraždy.
Konflikty s politickými predstaviteľmi.
5. apríla 2018 prišla na ministerstvo vnútra žiadosť o registráciu novej politickej strany „Za slušné Slovensko“. Organizátori zhromaždení boli nepríjemne prekvapení a označili to za pokus o zneužitie iniciatívy, ktorá organizuje zhromaždenia. „Prudko sa od nich dištancujeme“, povedala na adresu zakladateľov strany Karolína Farská. Politická strana s takýmto názvom nakoniec nevznikla.
Zástupcovia iniciatívy Za slušné Slovensko podali 15. júna 2018 na GP SR trestné oznámenie na R. Fica za šírenie poplašnej správy a ohováranie. Róbert Fico členov iniciatívy označil za „Sorosove deti“, čím odkazoval na amerického finančníka Georgea Sorosa, a obviňoval ich zo snahy o politizovanie.
Iniciatíva Za slušné Slovensko vyjadrila v lete 2018 podporu v jesenných komunálnych voľbách 2018 trom kandidátom na primátora na základe ich prihlásenia sa k vízii Slušné mestá a obce Slovenska. Pre rozhodnutie nepodporiť straníckych kandidátov kritizovali iniciatívu viacerí politickí predstavitelia, napríklad predseda KDH Alojz Hlina a predseda hnutia OĽaNO Igor Matovič. Igor Matovič kritizoval v tejto súvislosti Matúša Valla ako aj to, že počas protestov ZSS mohol byť na pódiu. (Primátor Bratislavy nevystúpil s prejavom, no na jednom z protestov hrala jeho kapela Para.) Podľa Matoviča rodičia Jána a Martiny žiadali, aby iniciatívu ZSS nezneužívali na politické ciele a nevznikla z toho politická strana. „Takisto sme už vopred mnohí hovorili, že organizátori skončia v politike. Stalo sa – Juraj Šeliga je dnes pravou rukou Andreja Kisku.“ Povedal Matovič s tým, že iniciatívu ZSS už nepovažuje za občianskych aktivistov. 
S Igorom Matovičom sa bratislavská časť iniciatívy dostala do konfliktu aj v lete 2019 kvôli rezervácii námestia SNP počas výročia Nežnej revolúcie. Matovič zarezervoval námestie na termín od 14. do 19. novembra, aby, ako vysvetlil, zabránil zneužitiu pamiatky novembra 1989 extrémistami. Podľa vlastných slov to tak robil aj po minulé roky. Členovia iniciatívy Za slušné Slovensko Matoviča obvinili zo zneužívania výročia revolúcie pre politickú kampaň a tvrdili, že im ani iným organizáciám námestie prenechať nechce. Za slušné Slovensko sa následne za svoju reakciu Matovičovi ospravedlnilo a hovorkyňa iniciatívy Eva Lavríková priznala, že reagovali na mediálne informácie a Matoviča s požiadavkou o prepustenie námestia neoslovili. 
Zástupcovia iniciatívy Za slušné Slovensko podali 15. júna 2018 na GP SR trestné oznámenie na R. Fica za šírenie poplašnej správy a ohováranie. Na organizátorov bolo naopak podaných 5 trestných oznámení. Vo veci „korupcia a iné“ vyšetrovateľ protikorupčnej jednotky NAKA Peter Jakubík predvolal niekoľkých organizátorov zhromaždení v Bratislave na výsluchy. Ďalšie anonymné trestné oznámenie na organizátorov protestov z februára 2019, podľa ktorého sa organizátori „mali snažiť o štátny prevrat, zmenu pomerov v krajine a mal ich platiť americký finančník George Soros“, okresný prokurátor odmietol. Organizátori považovali dianie okolo nich za šikanovanie a zastrašovanie, polícia naopak tvrdila, že preveruje korupciu a predvoláva si osoby, ktoré mohli byť zneužité či poškodené. Nakoniec o svoju funkciu prišiel aj šéf NAKA Peter Hraško, pretože nepresne informoval o tejto kauze vtedajšieho policajného prezidenta Milana Lučanského.
Protestné pochody (niektoré).
Dátum: 9. marca 2018 (piatok).
Účasť: 40 000 – 50 000 – 60 000
Do ulíc na Slovensku a v zahraničí vyšlo viac ako 120 tisíc ľudí. Išlo pravdepodobne najväčšiu demonštráciu od Nežnej revolúcie.
Dátum: 16. marca 2018 (piatok).
Miesto: Námestie SNP, Bratislava
Dátum: 23. marca 2018 (piatok).
Aktivisti "Za slušné Slovensko" vo štvrtok 22. marca zrušili zhromaždenie plánované na piatok, po tom čo prezident vymenoval novú vládu Petra Pellegriniho. V reakcii na toto vyhlásenie zástupcovia vysokoškolských študentov vytvorili na Facebooku akciu s názvom Tichý pochod študentov a slušných ľudí.
Miesto: Šafárikovo námestie, Bratislava, odtiaľ prechod na Námestie SNP

</doc>
<doc id="658421" url="https://sk.wikipedia.org/wiki?curid=658421" title="Moscow Mule">
Moscow Mule



</doc>
<doc id="658426" url="https://sk.wikipedia.org/wiki?curid=658426" title="Lievik trúbkovitý">
Lievik trúbkovitý

 Lievik trúbkovitý ("Craterellus cornucopioides") je jedlá huba z čeľade kuriatkovitých ("Cantharellaceae").
Opis.
Lievik trúbkovitý má osobitý a trochu smutný výzor. Plodnica je trúbkovito-lievikovitá, tenko mäsitá, v hornej časti 3 – 8 cm široká, 5 – 12 cm vysoká, s prehnutým okrajom, ktorý býva v mladosti celistvý, v dospelosti vlnitý, laločnatý a roztrhaný. Na vnútornej strane je najprv hnedočierna, neskôr čiernosivá až čierna a lupinkatá. Vonkajšiu stranu celej huby vrátane hlúbika pokrýva výtrusové rúcho (hymélium), preto je v dospelosti od bieleho výtrusného prachu belavo oinovatená. Konzistecia plodnice je veľmi krehká, je bez výraznej chuti a s príjemnou vôňou. Výtrusy sú vajcovito elipsovité, hladké, bezfarebné, veľké 12–15 × 7–8,5 μm. Výtrusný prach je biely.
Výskyt.
Plodnice vyrastajú koncom leta, najmä však v jeseni (od augusta do novembra), v bohatých zrastencoch vo veľkých skupinách, v opadanom lístí v listnatých a zmiešaných lesoch, vzácnejšie v ihličnatých. Najčastejšie sa vyskytujú v bučinách a dubinách, kde trsy plodníc, často tvoria čarovné kruhy. U nás je všade pomerne rozšírený, najmä v podhorských oblastiach.
Praktický význam.
Je to veľmi chutná huba, aj keď svojim výzorom hubárov nepriťahuje. Vhodná je do polievok, omáčok, na zaváranie v octovom náleve a na sušenie. V Česku, kde je obľúbenejší, sa často suší a drví na prášok, ktorý sa potom používa ako korenie do rozličných pokrmov (obľúbený je najmä pokrm zvaný kuba, ktorý v mnohých domácnostiach nesmie chýbať na štedrovečernom stole).
Možnosť zámeny.
Možnosť zámeny s nejakou inou hubou je pre jej charakteristický tvar a farbu nepravdepodobný. Najviac sa mu podobá nejedlý lievik kučeravý (Craterellus sinuosus), ktorý rastie v lete a na jeseň v listnatých lesoch jednotlivo alebo najčastejšie v trsoch.

</doc>
<doc id="658427" url="https://sk.wikipedia.org/wiki?curid=658427" title="Craterellus cornucopioides">
Craterellus cornucopioides



</doc>
<doc id="658430" url="https://sk.wikipedia.org/wiki?curid=658430" title="Martina Dubovská">
Martina Dubovská

Martina Dubovská (* 27. február 1992, Třinec, Česko) je alpská lyžiarka, ktorá žije v Liptovskom Mikuláši, ale od svojich 16 rokov reprezentuje Česko. Jej trénerom aj servismanom je Andrej Prevuzňák.
Prvé FIS preteky, majstrovstvá Austrálie v Thredbo, odjazdila 14. augusta 2007 ako 15 ročná reprezentantka Slovenska a v obrovskom slalome s číslom 38 obsadila celkové 6 miesto. Česko reprezentuje od sezóny 2008/2009.
Dôvodov pre rozhodnutie reprezentovať Česko bolo podľa jej slov viacej: „Ak by som zostala reprezentovať Slovensko, dnes už zrejme nelyžujem. Nie som z bohatej rodiny, v Česku viac podporovali juniorov.“
Vo Svetovom pohári štartuje od roku 2011. V sezóne 2021/22 sa dostala v slalom do do elitnej pätnástky pretekárok. Jej najlepším výsledkom je 6. miesto v slalome v Levi z novembra 2021. V novembri 2020 v Levi získala aj dvanáste a desiate miesto, v pretekoch, v ktorých vyhrala Petra Vlhová. Dubovskú s Vlhovou spája viacero vecí, okrem iného žijú na rovnakom sídlisku Podbreziny v L. Mikuláši.
Na majstrovstvách sveta dosiahla najvyššie na 32. priečku v slalome na MS 2017.
Zúčastnila sa na zimných olympijských hrách v Soči 2014, kde sa v slalome umiestnila na 22. mieste. Na Zimných olympijských hrách 2018 v kórejskom Pchjongčchangu skončila v slalome na 29. mieste a s českým tímom v preteku družstiev získala zdieľané 9. miesto. Závod v obrovskom slalome na ZOH 2014 i 2018 nedokončila.
Alpskú kombináciu jazdila len na domácich šampionátoch a raz, v roku 2010, v nórskom Hemsedale.

</doc>
<doc id="658431" url="https://sk.wikipedia.org/wiki?curid=658431" title="Boris &amp; Brambor">
Boris &amp; Brambor

Boris &amp; Brambor bola zábavná relácia, vysielaná na Jednotke RTVS. Moderátormi boli bývalí hokejoví reprezentanti Marián Gáborík a Boris Valábik. 
Program začala RTVS vysielať v roku 2020 vždy v piatok večer, reprízu s rozšíreným obsahom má v sobotu. Moderátori si pozývajú známu osobnosť z oblasti športu či inej oblasti verejného života, ktorá poodhaľuje zákulisie pracovnej aj súkromnej oblasti.
Tejto relácii predchádzal ich rovnomenný podcast "Boris a Brambor", ktorý nahrávajú aj v súčasnosti a je dostupný na viacerých streamovacích platformách.

</doc>
<doc id="658434" url="https://sk.wikipedia.org/wiki?curid=658434" title="Jennifer Jason Leigh">
Jennifer Jason Leigh

Jennifer Leigh Morrow (* 5. február 1962, Hollywood, Kalifornia, USA) známa ako Jennifer Jason Leigh, je americká herečka. Je známa z filmov ako "Miami Blues" (1990), "Single White Female" (1992) a "Short Cuts" (1993), "Dolores Claiborne" (1995), "The King Is Alive" (2000), "In the Cut" (2003), "Zvieracia kazajka" (2005), "Osem hrozných" (2015), "Annihilation" (2018) či "Possessor" (2020).
Detstvo a mladosť.
Narodila sa do hereckej rodiny, jej matkou bola herečka Barbara Turner a otec Vice Morrow. Má jednu sestru a jej otec tragicky zomrel v roku 1982.
V roku 1979 bola vyhlásená ako najlepšia herečka za svoj herecký výkon v divadelnom predstavení "The Shadow Box".
Kariéra.
Od roku 1976 sa venuje herectvu, no prielom v jej kariére prišiel až v roku 1990. V tomto roku získala ocenenia za jej herecký výkon vo filme "Last Exit to Brooklyn" z roku 1989. O dosť väčší úspech sa jej dostal aj vo filme "Rush", z roku 1991. Ako duševne chorá spolubývajúca sa objavila v roku 1992 vo filme "Single White Female", po boku Bridget Fondovej.
V roku 1995 sa predstavila po boku Mare Winnigham, vo filme "Georgia". Jej postava bola drogovo závislá rocková speváčka, ktorá žije v tieni jej sestry, ktorú stvárnila Winnighamová. Film získal pozitívne ohlasy a Leigh získala rôzne filmové ocenenia. Niektorí filmový kritici vyjadrili prekvapenie, že nebola nominovaná na Oscara, zatiaľ čo Winninghamová bola nominovaná na Oscara za najlepšiu herečku vo vedľajšej úlohe.
V roku 2004 si zahrala vo filme "The Machinist", po boku Christiana Balea. O rok neskôr si zahrala v sci-fi filme "The Jacket", po boku Adriena Brodyho a Keiry Knightleyovej.
V roku 2015 si zahrala vo filme "Osem hrozných" od Quentina Tarantina. Leigh získala niekoľko nominácií za jej herecký výkon, napríklad na ocenenie Academy Awards, Zlatý glóbus či BAFTA.
Súkromný život.
V roku 2001 sa zoznámila so spisovateľom a režisérom Noahom Baumbachom, keď účinkovala na Broadwayi. Zosobášili sa 2. septembra 2005. Ich syn sa narodil 17. marca 2010. V roku 2010 Leigh požiadala o rozvod pre rozdielne názory a rozvod bol vykonaný v septembri 2013. V roku 2019 režíroval Baumbach film s názvom "Marriage Story", ku ktorému ho inšpiroval proces rozvádzania s Leigh.

</doc>
<doc id="658438" url="https://sk.wikipedia.org/wiki?curid=658438" title="Zvieracia kazajka">
Zvieracia kazajka

Zvieracia kazajka () je americký psychologický film, ktorý napísala Massy Tadjedin a režíroval John Maybury. Vo filme hrajú Adrien Brody, Keira Knightley, Jennifer Jason Leigh a Kris Kristofferson. Film vyšiel 23. januára 2005. Film hovorí príbeh bývalého vojaka Jacka Sparksa, ktorý bol postrelený do hlavy. Po návrate domov bol však obvinený z vraždy policajta a bol odsúdený k pobytu v psychiatrickej liečebni.
Podľa predlohy.
Film je natočený podľa predlohy Jacka Londona, z roku 1915 z názvom "The Star Rover".

</doc>
<doc id="658443" url="https://sk.wikipedia.org/wiki?curid=658443" title="Jaroslav Rezník st.">
Jaroslav Rezník st.

Jaroslav Rezník st. (* 6. apríl 1942, Lisková) je slovenský redaktor, spisovateľ, funkcionár, čestný predseda Spolku slovenských spisovateľov a otec Jaroslava Rezníka ml.
Pre svoje občianske postoje k udalostiam v roku 1968 musel odísť zo zamestnania z Matice slovenskej a 4 roky bol nezamestnaný. V roku 1975 odišiel do Bratislavy a stal sa pracovníkom Slovenskej literárnej agentúry. V januári 1990 bol zvolený za predsedu Spolku slovenských spisovateľov a od apríla 1993 bol riaditeľom Vydavateľstva Spolku slovenských spisovateľov. V rokoch 19971999 bol šéfredaktorom denníka Slovenská republika a od mája 2000 redaktorom dvojtýždenníka Tele plus.
Je ženatý, s manželkou Máriou, rodenou Ostrochovskou má tri deti, synov Jaroslava a Branislava a dcéru Máriu. Syn Jaroslav je bývalý generálny riaditeľ Rozhlasu a televízie Slovenska.
Tvorba.
Jaroslav Rezník debutoval už v roku 1966 a to lyrickou výpoveďou o generácii vyrovnávajúce sa s prekonávaním kultu osobnosti. V druhej zbierke s názvom "Prijímanie" (1969) stavia na historických motívoch ako východisku pre reflexívne básne o zmysle tvorby. Tretie dielo, poéma "S vodou na jazyku" (1970), reflektuje myšlienkový obsah Biblie a jej vplyv na Európsku civilizáciu. Štvrtá zbierka "Horúčava" (1993) nadväzuje na predchádzajúce poetické postupy i tematické zameranie. 
V umeleckonáučnom zemepise "Po literárnych stopách na Slovensku" (1982) predstavuje osobnosti slovenskej literatúry (vyšla aj v českej verzii vyšlo pod názvom "Literární toulky Slovenskem" (1989). V diele "Po literárnych stopách na Slovenska: Túry do literatúry" (2001, 2. prepracované a doplnené vydanie 2012), spracoval esejistickým žijúcich autorov. 
O Milanovi Rastislavovi Štefánikovi napísal knihu pozostávajúcu s dvanástich poviedok s názvom "Oči plné oblohy" (2010). 
Taktiež je autorom scenáru k televíznemu filmu "Chlapci" (1974) a televíznych hier zo slovenskej histórie, ako "Blízko odpovede" (1980), "Nech sa niekto opováži alebo Ako Ďurko Konôpka o fujaru prišiel" (1982), "Živé svetlo" (1989), "Megalé syntaxis čiže Veľká skladba" (1991), "Ján Literárt" (1985) a i. 
Písal tiež hry a pásma pre rozhlas.
Rezník napísal tiež niekoľko kníh pre deti a mládež: "Zvieratká píšu deťom" (1994), básnickú zbierku "Len z črpáka s pekným uškom" (1995), "Rozprávky o Mladuškovi" (2005), bábkové hry "Margita a Besná" (1972), "O cárovi Saltánovi" (1974), "Živé svetlo" (1983), "Ako to naozaj bolo alebo Príhody Janka Hraška" (1989) či televízne seriály "Medvedí rok" (1974) a "Rozprávky z praveku" (1992).
Rezník sa podieľal na piatich ročníkoch "Slovenského literárneho kalendára" (1994 až 1998) a stal sa editorom deviatich zväzkov viacjazyčnej edície slovenskej poézie Bibliofílie LITA. Pripravil na vydanie päť básnických antológií z festivalu Slovesná jar v Martine. 
Prekladá tiež z ruštiny a češtiny.
Kontroverzie.
TASR niekoľko rokov produkovala jednostranné a oslavné články o Matici slovenskej, Spolku slovenských spisovateľov ale aj o Jaroslavovi Rezníkovi st. Podľa zistení Miroslavy Kernovej všetko nasvedčuje tomu, že tieto články pre TASR, ktorej bol riaditeľom Jaroslav Rezník mladší písal jeho otec. Zmluvu s otcom v roku 2013 podpísal jeho syn – Jaroslav Rezník. Zmienka o zmluve sa v CRZ objavila až v novembri 2017, potom, ako v TASR Jaroslava Rezníka nahradil jeho dlhoročný kolega Vladimír Puchala. Na základe zmluvy dodáva Rezník st. pre TASR „spravodajský materiál“ – najmenej 20 ks správ mesačne. Za 4 a pol roka trvania zmluvy sú to stovky článkov. Kernová uvádza množstvo článkov, v ktorých autor so skratkou JRS napísal pre TASR články, ktoré ospevujú alebo citujú J. Rezníka st. Zaujímavým prípadom je napríklad článok: "Slovart vydal monografiu o živote a literárnom diele Jaroslava Rezníka". Kernová žiadala o vyjadrenie zúčastnených. Jaroslav Rezníka ml. ani st. na otázky nereagovali.
Osoba s rovnakými osobnými údajmi bola v 60. rokoch evidovaná ŠtB ako nepriateľská (osobný zväzok, nepriateľská osoba, signálny zväzok, pozorovací zväzok) a v roku 1968 bola preregistrovaná na kandidáta informátora (registračné číslo 25646).

</doc>
<doc id="658450" url="https://sk.wikipedia.org/wiki?curid=658450" title="Pištak">
Pištak

Pištak (, v miestnej výslovnosti "pešták"doslovne: "„oblúk vpredu“") je monumentálny vstup, portál významných stavieb islamskej architektúry, akými sú mešity, paláce, karavanseraily či madrasy. Má tvar veľkej niky s lomeným oblúkom. Vo vnútri býva umiestený neveľký priechod. Priestor oblúku je často zdobený plochým ornamentom. V rozvinutej (typickej) forme ide o prvok vystupujúci zo základnej architektonickej štruktúry, resp. z roviny jej fasády, čím sa odlišuje od ívánu. Hoci sa pôvodne používal na Blízkom východe a v Hindustáne, neskôr sa stal typickým prvkom perzskej, turkménskej a indickej architektúry. Vrchol dosiahol na konci 14. storočia. Mierka portálu zrejme odrážala postavenie zakladateľa. Jeho hlavná umelecká podstata je založená na kontraste svetla a tieňa, ako aj veľkosti oboch otvorov.
Historický vývoj a opis.
Architektonicky pištaky čerpajú z podôb predislamských pamiatok, najmä zo sásánovského Ták-i Kisrá a starších ívánov. Pôvod a vývoj v ranom islamskom období je nejasný. Prvé pištaky sa začínajú objavovať v od 10. storočia. Zatiaľ čo najranejšie islamské náboženské budovy mali jednoduché portály, väčšina palácov z 8. storočia mala komplikované portály, ktoré vyčnievali z fasády ako napríklad paláce v Kúfe, Al-Uchajdíre v Iraku a Kasr Al-Mšhattá v Jordánsku. Niektorí historici predpokladajú že prvý a najstarší pištak sa nachádza v Jazdskej mešite. Od 10. storočia boli stavané komplikované portály mešít a mauzóleí, ako napríklad v Isfaháne. Do 12. storočia mali portály najdôležitejšie budovy v islamskom svete (mešity, madrasy, mauzóleá, paláce a karavanseraily). Občas plnili aj obrannú funkciu ​​opevneného vchodu karavanserailov a palácov. Pištak mešity, ako súčasť vstupného komplexu, orientuje návštevníka v smere (kibla) modlitby k Mekke. Pri mauzóleách bolo účelom pištaku oddeliť hlavný vchod do hrobky od zvedavých bežného človeka.
Začiatkom 12. storočia sa pištak rozšíril do iných oblastí islamského sveta, ako napríklad do Levanty, Egypta a aj do južnej Ázie (India a Pakistan), kde sa niektoré aspekty prispôsobili regionálnej tradícii stavby z kameňa. Pištak sa stal štandardným prvkom stavieb postavených pod záštitou Seldžuckej dynastie. Od 13. do 15. storočia bol pištak proporcionálne vyšší a väčší ako íván. V priebehu času sa výzdoba pištakov znížila, zjednodušila a prestala vystupovať vysoko nad fasádu hlavných budov. Svoj vrchol dosiahli v 14. a 15. storočí, keď sa zmenil na samostatnú bohato zdobenú časť budovy.
Pištak je monumentálny portikus v stene priečelia. Funguje ako vstupný priestor v tvare veľkej niky s lomeným oblúkom, ktorý vystupuje z fasády a oddeľuje ulicu od významných priestorov. Charakteristickým znakom rozvinutej verzie pištaku je obdĺžniková predná časť vyššia ako jeho šírka, obklopená postupnými architrávovými vlysmi s ozdobami a nápismi, alebo obsahujúca na seba na seba nadväzujúce klenuté výklenky, uzatvárajúce oblúk, ktorého parapety sú vysadené bosážami, panelmi, alebo neskôr arabeskami. V jeho zapustenej zadnej stene sa nachádza menší oblúk, ktorý bol k pištaku neskôr pripojený poloklenbou, napríklad prostredníctvom mukkarna. Nad vchodom zostal tympanón. V prípade, ak bol pištak použitý v architektúre mešity, sa po bokoch nachádzajú dva minarety. Tento motív bol pravdepodobne prevzatý z Azerbajdžanu. Zdobený býva mramorom, keramikou, terakotou, majolikou alebo inými farebnými kameňmi. Priestor oblúku býva zdobený rastlinnými či geometrickými vzormi (napr. arabeska), alebo kaligrafiou (kúfické písmo). Boky vstupného priestoru sú zdobené epigrafickými pásmi a výklenkami, ktoré spomínajú patróna či donátora stavby. Časté sú tiež inskripcie uvádzajúce dátum výstavby alebo citáty z Koránu.

</doc>
<doc id="658451" url="https://sk.wikipedia.org/wiki?curid=658451" title="Cena Daniela Rapanta">
Cena Daniela Rapanta

Cena Daniela Rapanta je slovenské ocenenie, zriadené Historickým odborom Matice slovenskej (HO MS) v roku 1995 ako najvyššie ocenenie, ktorým oceňuje prínos za rozvoj historických vied, za zásluhy o poznanie slovenských dejín a života Slovákov doma i v zahraničí. Udeľuje sa jednotlivcovi alebo dvom jednotlivcom a to za celoživotné dielo alebo syntetizujúci pohľad a významné prehĺbenie poznatkov o slovenských dejinách. Cena je udeľovaná na počesť slovenského historika a archivára Daniela Rapanta (* 1897 – † 1988) podľa možnosti 17. apríla, v deň jeho narodenia. Pre študentov histórie a pomocných vied historických, ako aj pre mladých vedeckých pracovníkov, udeľuje HO MS podobnú Cenu Františka Hrušovského.
Zoznam držiteľov ceny.
Ceny sú udeľované v Bratislave ak nie je uvedené inak. Výšku peňažnej odmeny spojenej s Cenou, stanovuje výbor HO MS každý rok osobitne.

</doc>
<doc id="658457" url="https://sk.wikipedia.org/wiki?curid=658457" title="Horské sedlo">
Horské sedlo



</doc>
<doc id="658474" url="https://sk.wikipedia.org/wiki?curid=658474" title="Ranking (univerzity)">
Ranking (univerzity)

Ranking univerzít a vysokých škôl predstavujú rebríčky inštitúcií vysokoškolského vzdelávania, zoradené v poradí od najlepšej po najhoršiu, na základe hodnotenia rôznych kombinácií rôznych faktorov. Ani jeden z týchto rebríčkov neposkytuje úplne kompletný prehľad o inštitúciách, ktoré hodnotia, pretože všetky rebríčky si za základ svojich výsledkov vyberajú škálu ľahko kvantifikovateľných charakteristík ako napríklad počet Nobelových cien. Rebríček najčastejšie zostavovali časopisy, noviny, webové stránky, vlády alebo akademici. Okrem hodnotenia celých inštitúcií vytvárajú hodnotiace organizácie aj rebríčky konkrétnych vzdelávacích programov, oddelení a fakúlt. Rôzne rebríčky berú do úvahy kombinácie financovania a dotácií, vynikajúcu úroveň výskumu a/alebo výchovy (výučby), odbornej špecializácie, prijímania a starostlivosti študentov, počtu ocenení, internacionalizácie, zamestnávania absolventov, spolupráce s priemyslom, historickej reputácie a ďalších kritérií. Rebríčky väčšinou hodnotia ako hlavný výstup výskum. Niektoré rebríčky hodnotia inštitúcie v rámci jednej krajiny, zatiaľ čo iné hodnotia inštitúcie v rámci celého sveta. Táto téma vyvolala veľa diskusií o užitočnosti a presnosti rankingov. Rastúca rozmanitosť metodík hodnotenia a zároveň kritika každej z nich poukazujú na nedostatok konsenzu v tejto oblasti. Ďalej sa ukazuje, že je možné manipulovať systémy hodnotenia pomocou nadmerných auto citácií, alebo dohodnutými výskumami, ktorí sa navzájom podporujú. UNESCO spochybňuje rebríčky, či viac „škodia alebo pomáhajú“, pričom pripúšťa, či sú „správne alebo nesprávne, sú vnímané ako miera kvality a vytvárajú tak silnú konkurenciu medzi univerzitami po celom svete“.
Ranking.
Celosvetový.
Tri najdlhšie zavedené a najvplyvnejšie globálne rebríčky sú tie, ktoré vypracovali Quacquarelli Symonds (QS World University Rankings), Times Higher Education (THE) a ShanghaiRanking Consultancy (Akademický rebríček svetových univerzít; ARWU). Všetky tieto, spolu s ďalšími globálnymi rebríčkami, primárne merajú skôr výskumnú výkonnosť univerzít ako ich výučbu. Boli kritizované za to, že „sú väčšinou založené na tom, čo je možné merať, a nie na tom, čo je pre univerzitu nevyhnutne relevantné a dôležité“ a bola spochybnená platnosť (validita) globálne dostupných údajov.
Európa.
Európska únia.
Európska komisia zostavila zoznam 22 univerzít v EÚ s najvyšším vedeckým dopadom. Toto poradie bolo zostavené ako súčasť Tretej európskej správy o ukazovateľoch vedy a techniky. Pripravilo ho Generálne riaditeľstvo pre vedu a výskum Európskej komisie v roku 2003 (aktualizované v roku 2004). Zaoberá sa iba najväčšími inštitúciami Európskej únie. Nie je v ňom žiadna univerzita z CEE (stredná, južná a východná Európa). V tomto rebríčku sú najlepšie dve univerzity Cambridge a Oxford. Toto poradie zdôrazňuje vedeckú kvalitu inštitúcie na rozdiel od jej veľkosti alebo vnímanej prestíže.  Takže menšie, technické univerzity, ako napríklad "Eindhoven University of Technology" (Holandsko) a Technická univerzita v Mníchove (Nemecko), sú na treťom a štvrtom mieste za Cambridgeom, nasledované University of Edinburgh. Správa neposkytuje priame porovnanie medzi EÚ a univerzitami vo zvyšku sveta, aj keď počíta skóre vedeckého vplyvu, ktoré hodnotí oproti svetovému priemeru. Tento rebríček mal byť v roku 2008 nahradený novým, prisľúbeným v prvej polovici roku 2011. Týmto rebríčkom sa stal U-Multirank. Česko v ňom má v roku 2020 samostatnú správu, Slovensko je zastúpené len 9 univerzitami.
Iný prístup ku klasifikácii európskeho výskumného priestoru ponúka „European Research Ranking“. Toto poradie je založené na verejne dostupných údajoch z projektu Európskej komisie a z databázy financovania CORDIS, aby bolo možné odhadnúť výkonnosť európskych výskumných inštitúcií v oblasti financovania a vytvárania sietí. Najlepšia zo Slovenských inštitúcií je štátny podnik Letové prevádzkové služby Slovenskej republiky, ktorý získal v roku 2016 ako partner 1 499 674 eur z projektu, ktorý mal rozpočet 200 miliónov eur. Druhá je STU, ktorá je na mieste 1000 a vyššom s rozpočtami menšími ako 1,5 mil. eur.
Rakúsko.
Niektoré rakúske univerzity, vrátane všetkých rakúskych univerzít aplikovaných vied, sa zúčastňujú CHE University Ranking, čo je nemecký systém v ktorom v roku 2020 hodnotilo inštitúcie 120 000 študentov a 3 000 profesorov.
Francúzsko.
"Eduniversal" je rebríček vysokoškolských a magisterských stupňov francúzskych univerzít v niektorých oblastiach.
"Le Nouvel Observateur" príležitostne ponúka hodnotenie „"Grandes écoles"“ a ich prípravných škôl, „"Prépas"“, a vysokoškolské tituly univerzít v niektorých oblastiach.
Nemecko.
Od roku 2007 vydáva Centrum pre rozvoj vysokoškolského vzdelávania v Nemecku CHE (anglicky: Centre for Higher Education / nemecky: CHE Gemeinütziges Centrum für Hochschulentwicklung GmbH) „ExcellenceRanking“. Rebríček obsahuje vedy z biológie, chémie, matematiky a fyziky, ako aj psychológie, politológie a ekonómie. Rebríček je navrhnutý tak, aby podporoval hľadanie magisterských alebo doktorandských programov. CHE chce tiež zdôrazniť silné stránky výskumu európskych univerzít a poskytnúť im nápady na zlepšenie. Rebríček zverejňuje nemecký týždenník Die Zeit v angličtine a nemčine. Centrum pre rozvoj vysokoškolského vzdelávania CHE zhromažďuje údaje z tohto rebríčka. Anglickú verziu poskytuje DAAD.
CHE tiež zverejňuje „ResearchRanking“, ktorý ukazuje silné stránky výskumu nemeckých univerzít. CHE ResearchRanking je založené na údajoch UniversityRanking týkajúcich sa výskumu.
Poľsko.
Populárny rebríček poľských vysokých škôl každoročne vydáva vzdelávací časopis "Perspektywy".
Ranking slovenských univerzít.
V celosvetovom rankingu QS World University Rankings sa v roku 2021 umiestnila ako prvá slovenská univerzita v rebríčku na 601. – 650. mieste Univerzita Pavla Jozefa Šafárika v Košiciach a za ňou na 651. – 700. mieste sa umiestnila Univerzita Komenského v Bratislave. Z českých univerzít sa najvyššie dostala Karlova univerzita, ktorá skončila na 266. mieste. Za ňou nasledovala na 373. mieste Vysoká škola chemicko-technologická v Prahe a na 403. mieste České vysoké učení technické v Prahe. Na 551. – 560. mieste skončila Masarykova univerzita. 

</doc>
<doc id="658478" url="https://sk.wikipedia.org/wiki?curid=658478" title="Henáná z Adiabény">
Henáná z Adiabény

Henáná z Adiabény alebo len Henáná () (* 6. storočie, Adiabéna† 610) bol sýrsky teológ a spisovateľ, vedúci predstaviteľ teologickej školy v Nisibis v druhej polovici 6. storočia. Jeho konfesia je ťažko opísateľná. Vyrastal síce v oblastiach, kde mal silný vplyv nestorianizmus, no jeho náuka bola monofyzitská (miafyzitská) alebo neochalcedoniánska. Napísal viacero diel v sýrskom jazyku, zachovala sa však len časť z nich. 
Životopis.
Henáná pochádzal z kraja Adiabéna, ktorý sa nachádzal východne od Nisibisu (približne dnešné pohraničie Sýrie, Iraku, Turecka a Iránu). Pod vedením akéhosi Mojžiša študoval v časoch Abraháma Béth Rabbána na škole v Nisibis, kde následne zostal aj vyučovať. Niektoré jeho vyjadrenia pokiaľ ide o christológiu vyvolávali nevôľu, a tak bol za episkopátu biskupa Pavla z Nisibisu prinútený mesto na istý čas opustiť. Vrátil sa krátko po tom, čo zomrel vedúci školy Abrahám. V roku 572 sa stal hlavným predstaveným školy.
Spočiatku škola pod jeho vedením prekvitala. Henáná bol údajne skvelým lektorom a jeho prednášky malo navštevovať okolo 800 študentov. Jeho žiakmi boli neskorší patriarchovia Íšó’jab II. a Íšó’jab III., ako aj teológ Barhadbešabbá z Halvánu. Podpore sa tešil aj u vládnych štruktúr Perzskej ríše. Pre svoje ortodoxné zmýšľanie však budil odpor vo vedúcich kruhoch nestoriánskej cirkvi, ako aj u nestoriánskeho cirkevného otca Bábaju Veľkého, ktorý proti Henánovi tvrdo vystúpil. V roku 585 bol Henáná na synode odsúdený nestoriánskym katolikom, patriarchom Východu, Íšó’jabom I., čo malo dopad aj na školu. Henáná proti svojim oponentom vystúpil, na čo zo školy na protest odišla značná časť študentov. Celkový počet nie je známy, mohlo však ísť až tri stovky, čo viedlo k úpadku školy. O rok neskôr revidoval stanovy nisibiskej školy (590) a nechal ich potvrdiť nisibiským biskupom, no úpadok už nezastavil.
Henánove názory sa okrem iného prejavili v tom, že zreformoval miestnu liturgiu a zavrhol niektoré hymny (možno od sýrskeho nestoriánskeho teológa Narsaia). Opakovane bol Henána odsúdený aj patriarchom Sabrišom (596) a Gregorom I. z Kaškaru (605). Zomrel v roku 610 po tridsiatich ôsmich rokoch vo funkcii vedúceho nisibiskej školy.
Myšlienky a dielo.
Henáná napísal viacero diel v sýrčine. Šlo najmä o komentáre k Starému zákonu, no i komentár k Marekovmu evanjeliu a listom svätého Pavla. Napísal tiež niekoľko traktátov: "O pôste Ninivčanov", "O symbole" (rozumej: Vyznaní viery), "O piatku po Turíciach", Zachovala sa časť jeho diela, ktorú možno nájsť v knihe "Gannat Bussame" (Záhrada rozkoší) a v diele Íšó’dáda z Mervu. V celku sa zachovalo dielo "O pôste Ninivčanov" a "O piatku". Svojou literárnou prácou a vedením školy významne ovplyvnil východo-sýrsku exegézu, teologický diskurz a liturgiu.
Henáná bol odporcom nestoriánstva i Theodora z Mopsuestie ako autoritatívneho biblického exegétu. Naopak isté sympatie prechovával k Jánovi Zlatoústemu. Podľa obvinení uznával hypostatickú úniu, hoci zo zachovaných zlomkov sa to nedá presne usúdiť. Mal uznávať aj titul Márie Bohorodičky (Theotokos). Prijal tiež náuku o prvotnom hriechu a uznával žiadostivosť ako jej následok. Bábajom Veľkým bol obviňovaný z panteizmu a origenizmu. Hoci mu vytýkal aj fatalizmus, z dochovaných diel ho nemožno potvrdiť. Jeho náuka bola miafyzitská alebo neochalcedoniánska.

</doc>
<doc id="658479" url="https://sk.wikipedia.org/wiki?curid=658479" title="Henáná">
Henáná



</doc>
<doc id="658484" url="https://sk.wikipedia.org/wiki?curid=658484" title="Muchotrávka červenkastá">
Muchotrávka červenkastá

 Muchotrávka červenkastá ("Amanita rubescens") je jedlá huba z čeľade muchotrávkovitých ("Amanitaceae").
Opis.
Muchotrávka červenkastá má väčšinou mohutné plodnice. Klobúk je 5 – 15 cm široký, za mladi takmer guľovitý, neskôr polguľovito klenutý, v dospelosti plochý, hrubo mäsitý, spočiatku bledoružový, potom mäsovoružový až červenohnedý, nepravidelne pokrytý belavými alebo mäsovohnedastými zvyškami celkovej plachtičky, na okraji zreteľne alebo nezreteľne ryhovaný. Lupene sú 6 – 12 mm široké, husté, najprv biele, neskôr červeno alebo červenohnedo škvrnité. Hlúbik je biely až ružovkastý, 6 – 18 cm dlhý a 1,5 – 4 cm hrubý, vylomiteľný, valcovitý, dolu hrubší, zakončený zahrotenou hľúzou, pokrytou niekoľkými radmi malých plochých bradaviek, v mladosti je plný, potom špongiovito vypchatý až nakoniec má prerušovanú, prípadne súvislú dutinu. Na hlúbiku je veľký ovisnutý prsteň, ktorý je biely alebo ružovkastý, na vrchnej strane s viac alebo menej výraznými ryhami. Dužina má slabú vôňu a najprv príjemnú chuť, ktorá je po chvíli akoby škrabľavá. Výtrusy sú elipsovité, hladké, bezfarebné, veľké 8–9 × 5,5–7 μm. Výtrusný prach je biely.
Výskyt.
Muchotrávka červenkastá rastie v listnatých aj v ihličnatých lesoch. Plodnice sa zjavujú takmer vždy vo veľkom množstve od júna do novembra. U nás je všade dosť rozšírená (často i za suchšieho počasia). Nájdeme ju v najteplejších oblastiach, napr. v suchých dubinách na južnom Slovensku aj v najdrsnejších horských polohách v smrečinách, ako aj na rašeliniskách. Často rastie aj mimo lesa, v parkoch, lipových alejach a inde.
Praktický význam.
Je to vynikajúca jedlá huba vhodná na ľubovoľnú úpravu začerstva (polievok, omáčok, praženíc, iba na sušenie nie je vhodná), mladé ešte uzavreté plodnice sú veľmi chutné aj v octovom náleve.
Možnosť zámeny.
Možná je zámena so sivo sfarbenou, jedlou, no nechutnou muchotrávkou hrubou, ale aj s prudko jedovatou muchotrávkou tigrovanou, ktorá však má hladký, neryhovaný prsteň a voľnú pošvu na hlúbiku. Najnápadnejším poznávacím znakom muchotrávky červenkastej je vínovočervené sfarbenie dužiny v rozkrojenej spodnej časti hlúbika.

</doc>
<doc id="658485" url="https://sk.wikipedia.org/wiki?curid=658485" title="Amanita rubescens">
Amanita rubescens



</doc>
<doc id="658502" url="https://sk.wikipedia.org/wiki?curid=658502" title="Ečmiadzinská katedrála">
Ečmiadzinská katedrála

Ečmiadzinská katedrála () je sídelným chrámom katolika Arménskej apoštolskej cirkvi v arménskom meste Vagaršapat (do roku 1995 "Ečmiadzin"). Nachádza sa neďaleko úrodného údolia rieky Aras, hory Ararat, kláštora Chor Virap a hlavného mesta Arménska Jerevanu. Podľa mnohých akademikov ide o prvú katedrálu postavenú v starovekom Arménií, býva tiež považovaný za najstaršiu katedrálu na svete. Po prijatí kresťanstva Arménmi, ako štátneho náboženstva v roku 301303 sa začalo s výstavbou chrámov a šírením viery. Výstavbu pôvodného chrámu inicioval Gregor Lusavorič začiatkom 4. storočia. Bol postavený na mieste pohanského chrámu. Pôvodný chrám bola jednoduchá trojloďová bazilika. Krátko po výstavbe baziliky bola zničená vpádom Peržanov a tom to mieste založili chrám ohňa. Medzi rokmi 484507 dal chrám znovu postaviť Vardan Mamikonean v tvare gréckeho kríža. Táto časť katedrály sa zachovala dodnes. Postupom času stavba chátrala aj keď nikdy nestratila na význame. V 17. storočí bola na západe vybudovaná trojposchodová zvonica a na začiatku 18. storočia boli pridané lucerny (nad zvonicou, a troma apsidami). V roku 1868 bola na východnom konci katedrály postavená sakristia. Nástenné maľby v interiéri zhotovil arménsky maliar Naghaš Hovnatan v roku 1720 a neskôr na výzdobe pracoval jeho vnuk. V pokladnici katedrály sa nachádzajú veľmi cenné relikvie vrátane Svätej kopije, ktorou rímsky vojak Longinus prepichol bok Ježiša Krista, ruka svätého Gregora Lusavoriča či drevo z Noemovej archy. Katedrála je súčasťou kláštorného komplexu, v ktorom sa nachádza knižnica, múzeum, refektár a ďalšie budovy. Katedrála predstavuje významné pútnické miesto a jeden z najnavštevovanejších turistických cieľov v krajine. Katedrála bola vyhlásená v roku 2000 spolu s ďalšími troma pamiatkami zapísaná do zoznamu Svetového dedičstva UNESCO, v rámci lokality Katedrála a chrámy v Ečmiadzine a archeologické nálezisko Zvarthnoc.
História výstavby.
Podľa arménskej tradície bol pôvodný chrám vybudovaný medzi rokmi 301303 na mieste pohanského chrámu neďaleko kráľovského paláca. V rozpore s predpokladmi o predošlom pohanskom chráme legenda tvrdí že v sne sa zjavil Ježiš Kristus svätému Gregorovi Lusavoričovi. Ukázal mu presné miesto, kde by mala navrhovaná stavba ležať, pričom udrel do zeme zlatým kladivom v rukách. Výstavbu pôvodného chrámu inicioval Gregor Lusavorič začiatkom 4. storočia. Bol postavený na mieste pohanského chrámu. Pôvodný chrám bola jednoduchá trojloďová bazilika zasvätená Panne Márie. Názov Ečmiadzin sa odvodzuje od slov "ečnel" (zostúpenie) a "miacin" (jediného počatia) čo je narážka na Ježiša Krista.
Jadro súčasnej budovy bolo vystavené v rokoch 483484 Vardanom Mamikoneanom v tvare gréckeho kríža po tom, čo bol pôvodný chrám ťažko poškodený pri perzskej invázii. Od svojho založenia až do druhej polovice 5. storočia bol Ečmiadzin sídlom katolika Arménska, najvyššieho predstaviteľa arménskej cirkvi. V roku 640 po invázii a dobytí Arménie Arabmi pod vedením Rášidského kalifátu došlo k úpadku postavenia katedrály a Ečmiadzinu, ako významného náboženského centra. Politické a náboženské centrum sa tak presúva do mesta Dvin a potom do Ani. V 10. storočí región zasiahlo veľké zemetrasenie, ktoré spôsobilo značné škody na stavbách ale aj zrútenie Katedrály Zvarthnoc. V 11. storočí po ničivom nájazde seldžuckých Turkov sa náboženské centrum presunulo do do Kilíkie (dnešné Turecko) a zotrvalo tam aj počas nadvlády egyptských Mamlúkov, kým sa v roku 1441 vrátilo naspäť do Ečmiadzinu. Na konci 13. storočia po vpáde Mongolov začalo okolie a samotná katedrála chátrať.
Po roku 1441 sa arménska apoštolská cirkev rozhodla obnoviť katolikos. Katedrálu obnovil katolikos Kirakos v rokoch 14411443. V tom čase bol Ečmiadzin pod nadvládou Kara Kojunlu. V roku 1502 Safíjovská ríša získala kontrolu nad časťami Arménska vrátane Ečmiadzinu. Vďaka tomu arménska apoštolská cirkev získala určité privilégiá. V priebehu 16. a 17. storočia Arménsko trpelo polohou medzi Perziou a Osmanskou ríšou a konfliktami medzi týmito dvoma ríšami. Od roku 1627 prebiehali rekonštrukčné práce pod vedením katolika Mojžiša , kedy bola opravená kupola, strecha základy a dlažba. V tomto období boli postavené mníšske cely, refektár a ďalšie stavby. Okolo katedrály bol navyše postavený múr, ktorý z neho vytvoril opevnený komplex. Rekonštrukčné práce prerušila Osmansko-safíjovská vojna medzi rokmi 16351636. Obnova katedrály pokračovala až pod vedením katolika Pilippa, ktorý postavil nové mníšske cely. V rokoch 16531654 sa začalo so stavbou trojposchodovej zvonice na západe a dokončená bola až v roku 1658. Na zvone sa nachádza budhistický nápis pravdepodobne už dávno zabudnutý dar nejakého mongolského alebo ílchanátského chána. Na začiatku 18. storočia boli pridané lucerny (nad zvonicou, a troma apsidami). Rekonštrukčné práce pokračovali v priebehu 18. storočia. V roku 1720 a potom v rokoch 17771783 podnikli kroky na zachovanie a obnovy katedrály. Počas vlády Simeona I. z Jerevanu bol kláštorný komplex úplne uzatvorený od mesta Vagaršapat. V rekonštrukčných prácach sa pokračovalo v rokoch 17841786. Začiatkom 19. storočia Ruské impérium postupne preniklo do Zakaukazska. Počas rusko-perzských vojen dochádzalo k rýchlemu striedaniu nadvlády nad Arménskom. Ečmiadzín sa formálne stal náboženským centrom Arménov žijúcich v Ruskej ríši. V roku 1868 vykonal katolikos Gregor IV. veľkú poslednú zmenu v katedrále pridaním sakristie, ktorá je dnes múzeom, na jej východnom konci. V roku 1874 založil v areáli kláštorného komplexu teologický seminár. V roku 1888 katolikos Markar I. podujal na rekonštrukciu katedrály.
Na začiatku 20. storočia ruská vláda sa pokúsila skonfiškovať majetok arménskej cirkvi. V snahe to dosiahnuť obsadili vojaci katedrálu, ale už v roku 1905 bol konfiškovaný majetok opäť vrátený. Počas arménskej genocídy sa katedrála a jej okolie stali hlavným útočiskom tureckých Arménov. Neďaleko katedrály bola zriadená nemocnica a sirotinec až do roku 1919. V roku 1921 sa zvonica južnej apsidy zrútila a bola neskôr znovu obnovená. Vyhlásením Arménskej sovietskej republiky v roku 1920 sa situácia pre arménsku cirkev zhoršila. Bohoslužba bola zakázaná, komplex kláštora bol rozdelený na kolektívnu správu, seminár sa zmenil na štátnu školu, múzeum a knižnicu. Následne boli vyhlásené za štátne vedecké ústavy. Po rokovaniach katolika Gregora VI. v Moskve sa situácia do značnej miery normalizovala. Okrem iného bolo možné opäť zvoliť katolika a umožniť začatie činnosti seminárom a reorganizáciu diecéz. Výsledkom bolo, že dal katedrálu rozsiahlo zrekonštruovať. Počas archeologických vykopávok v rokoch 19551956 sa pod oltárom uraturska stéla, fragmenty mozaiky, nástenné maľby a pozostatky pohanského chrámu. V pokladnici katedrály sa nachádzajú veľmi cenné relikvie vrátane Svätej kopije, ktorou rímsky vojak Longinus prepichol bok Ježiša Krista, ruka svätého Gregora Lusavoriča či drevo z Noemovej archy. Katedrála je súčasťou kláštorného komplexu, v ktorom sa nachádza knižnica, múzeum, refektár a ďalšie budovy. Katedrála predstavuje významné pútnické miesto a jeden z najnavštevovanejších turistických cieľov v krajine. Katedrála bola vyhlásená v roku 2000 spolu s ďalšími troma pamiatkami zapísaná do zoznamu Svetového dedičstva UNESCO, v rámci lokality Katedrála a chrámy v Ečmiadzine a archeologické nálezisko Zvarthnoc.

</doc>
<doc id="658511" url="https://sk.wikipedia.org/wiki?curid=658511" title="Lotéria v Česko-Slovensku">
Lotéria v Česko-Slovensku

Lotéria je druh hry, pri ktorej vyhráva majiteľ žrebu, ktorého číslo alebo čísla bolo vytiahnuté z osudia. Lotérie môžu byť vecné alebo peňažné a pasívne a aktívne. Lotérie v Česko-Slovensku existovali vo všetkých týchto formách. V roku 1957 vznikla Československá štátna lotéria, po tom čo nahradila triednu lotériu. Množstvo možnosti stávkovať sa ešte zvýšilo po roku 1989.
Rozdiel medzi pasívnou a aktívnou lotériou.
Pri pasívnej lotérii si hráč len kúpi žreb. Na žrebe je už vopred vytlačené číslo. Losovanie prebieha tak, že sa podľa vopred určeného kľúča žrebuje, ktorý los vyhráva. Zvyčajne sa určí číslo žrebu, ktorý dostane hlavnú výhru a podobne. Ďalšie ceny získavajú žreby, ktorých čísla končia určitou kombináciou čísiel a podobne. V pasívnej lotérii je výška hlavnej a ostatných výhier pevne stanovená vopred. Pri aktívnej lotérii si volí hráč podľa svojho vlastného uváženia čísla, ktoré háda a ktoré sú potom ťahané z pevne daného počtu čísel z osudia. Tipovanie sa zvyčajne vykonáva pomocou tipovacieho formulára (stávkovacieho tiketu), na ktorom hráč predpokladané čísla zakrúžkuje alebo inak označí (napr. elektronicky). V praxi sa vyskytujú aj hracie systémy, ktoré oba základné typy určitým spôsobom kombinujú.
História.
Prvým typom bola lotéria koncipovaná ako dobrovoľná štátna daň. Táto tzv. štátna lotéria bol organizovaná jediným oprávneným subjektom zastupujúcim štát na celom území krajiny. Anglická kráľovná Alžbeta I. svoju vypísala už v roku 1566, aby zaobstarala peniaze na opravu prístavov. Lotéria ako zdroj štátnych financií bola presadzovaná v Taliansku, Holandsku, Belgicku a Nemecku. Druhým typom je lotéria čisto komerčná, organizovaná súkromníkmi. Stávkovanie o peniaze sa snažia prezentovať ako hru a zábavu stávkové kancelárie. Tipos dokonca tvrdí, že „"Stávkovanie je jednou z najobľúbenejších a najstarších foriem zábavy"“.
Československá triedna lotéria 1919.
Po rozpade Rakúsko-Uhorska a vzniku Československa v roku 1918 prevzal nový štát aj starú lotériu, aby neboli ukrátení majitelia žrebov, ani štát. Nariadenie ministra financií Aloisa Rašína na základe zákona 94/1913 zrušilo v Československu obľúbenú takzvanú malú číselnú lotériu (lotynka) a od júla 1919 mohla byť prevádzkovaná iba dobročinná a triedna lotéria. Lotynka sa zmenila na takzvanú Československú triednu lotériu s prvým ťahom uskutočneným 22. júla 1919.
Na celom území vydávanie, predávanie a žrebovanie riadilo Riaditeľstvo štátnych lotérií v Prahe, ktorého riaditeľom bol J. Kolbaba a ktoré patrilo priamo pod Rašína. Tzv. Holandská alebo „triedna“ lotéria sa vyznačovala sériou ťahov, inak nazývanými aj triedy (odtiaľ názov triedna lotéria), s vopred fixne stanovenou cenou za lotériový lístok, ako aj nemenným množstvom možných výhier, pričom hodnota výhry stúpala s jednotlivými triedami.
V roku 1919 bol stanovený počet celých žrebov na 60 000. Žreby boli rozvrhnuté do tried, podobne ako to bolo počas monarchie v Lotynke. Štvrtinky žrebu boli označené ako A, B, C a D, osminky sa označovali malými písmenami. Obchodníci na predajných miestach museli viesť predajnú knihu, knihu čísiel a knihu zákazníkov. Výhodou Československej triednej lotérie bolo, že všetky výhry boli vyplácané v hotovosti a bez poplatkov. V rakúskej lotérii bola dvadsaťpercentná zrážka z celkovej výhry. Predavači žrebov boli v Československu za predaj odmenení, preto museli výhru uhradiť sami (do sumy dvoch tisíc korún) celú a bez zrážok priamo na predajných miestach. Ak predajňa nemala dostatok peňažných prostriedkov po potvrdení úradnou pečiatkou si mohol majiteľ vyzdvihnúť výhru priamo na riaditeľstve lotérie. Najprv bolo vždy z prvého osudia vyžrebované základné číslo, ktoré určovalo výherné žreby končiace práve týmto číslom. Potom ťahom z druhého osudia určili, ktoré žreby vyhrávajú vyššiu sumu.
Lotéria bola úspešná v Česko-Slovensku od jej vzniku. Už v prvom roku jej existencie, 1919 zisk pre štát predstavoval dva milióny korún a ten sa ďalej zvyšoval. V roku 1922 v 6. kole, vydali už 170-tisíc žrebov. Pri 7. kole zvýšili cenu lósu z 200 na 240 korún a emisiu na 190-tisíc. Celý náklad sa úplne vypredal a zvýšená cena ostala zachovaná až do 13. kola lotérie. V roku 1922 triedna lotéria vytvorila až 2,1 percenta z celkových príjmov v štátnej pokladnici. Najväčší zisk mala triedna lotéria v rokoch 1926 a 1927. V tom období vydávali 240-tisíc žrebov, pričom celý los stál 400 korún. Čistý zisk z jednej lotérie v tomto období bol väčší ako 20 miliónov korún. Podľa predajnosti žrebov sa dá odhadnúť aj celková životná úroveň. Keď sa ľudia mali lepšie, kupovali viac žrebov. Od polovice roku 1930 sa cena celého žrebu zvýšila na 600 korún a zároveň bol vydaný menší počet žrebov (sto tisíc kusov). Predajcovia mali stanovenú fixnú odmenu a to 72-korún za celý žreb. Česko-Slovensko bolo postihnuté v rokoch 1929 až 1933 dopadom veľkej hospodárskej krízy. To bol dôvod, prečo sa vedenie lotérie rozhodlo vydať menší počet žrebov, čo sa najviac prejavilo v 26. kole lotérie.
Po odchode riaditeľa J. Kolbabu, ho v roku 1934 nahradil riaditeľ Krátky, ktorého v roku 1938 vystriedal riaditeľ Něměček. Po rozpade Česko-Slovenska a v priebehu vojny bolo dovolené prevádzkovať len dobročinné, triedne a lósy žrebovateľných pôžičiek. Československá triedna lotéria však pretrvala až do 50. rokov 20. storočia. V roku 1953 sa situácia zmenila a povolenými sa stali iba lotérie vecné.
Československá štátna lotéria 1953 až súčasnosť.
V roku 1957 vznikla Československá štátna lotéria a znovu sa začalo hrať o peniaze. Myšlienka zaviesť v Československu novú štátnu lotériu počala byť realizovaná v januári 1957. Tlačou losov bola poverená Štátna tlačiareň cenín v Prahe. Prvé žreby boli predávané obyvateľstvu od 20. marca 1957. Pozri dole Kolá Československej štátnej lotérie.
Koncom roka 1968 sa udiali zmeny v hernom systéme lotérie, keď bol pripravený návrh dohody o spoločnom postupe štátnej sporiteľne pri organizovaní predaja žrebov štátnej lotérie s platnosťou od 1. januára 1969. V roku 1970 sa uskutočnilo zlosovanie 100. lotérie v hoteli Montana v Špindlerovom mlyne a v tom istom roku boli zavedené takzvané žreby s kupónom a veľká vianočná lotéria.
Neskôr sa dostali lotérie aj do televízie a postupne vznikli hry SAZKA, ŠPORTKA (stávky na športové podujatia) a číselná hra MATES.
Peňažná lotéria v Česku.
Peňažná lotéria je hra, v ktorej hráč vsadí určitú finančnú čiastku a snaží sa uhádnuť čísla, ktoré budú vytiahnuté z osudia. Počet čísiel v osudí a počet ťahaných čísel je pevne daný. V Česku sa najstaršia a najpopulárnejšia lotéria nazýva Sportka. Ide o tipovanie 6 čísiel zo 49.
Po vylosovaní čísel sa podľa dopredu určeného pravidla stanoví výška výhry alebo výhier. Pri aktívnej lotérii sa podľa počtu uhádnutých čísiel stanoví výhra ako určitý pomer z celkovej vsadenej sumy.
V Česku sú to tieto lotérie: Sportka, Korunka, Šťastných desať, Keno a Euromilóny.
V Česku bola najvyššia výhra dosiahnutá v máji 2015 v hre Eurojackpot, kedy tipujúci z Pardubického kraja vyhral 2,466 miliardy korún.
Peňažné lotérie na Slovensku (niektoré).
Aktívnou peňažnou lotériou s rovnakými pravidlami ako česká Sportka (tipovanie 6 čísiel zo 49) na Slovensku Loto. U nás existuje aj Loto 5 z 35.
Podobne ako v Česku na Slovensku existujú lotérie Keno a Euromilóny a na rozdiel od Česka Zlatá baňa (cena stieracieho žrebu: 3,00 €, najvyššia výhra: 50 000 €) a Prasa v žite.
Na Slovensku existujú tri bločkové lotérie. Prvá je štátna "Národná bločková lotéria", druhou je súkromná, fungujúca na internetovej doméne blockovaloteria.sk a tretia blockomat.sk.
Pravdepodobnosť výhry.
Šancu na výhru v lotérii ovplyvňuje niekoľko faktorov: celkový počet možných čísiel, počet ťahaných čísel, či je dôležité aj poradie ťahaných čísel a či sa čísla po ťahu vracajú späť do osudia.
V lotérii 6 zo 49 (v Česku Sportka / na Slovensku Loto) je v osudí 49 čísel, ťahá sa 6 čísel a ich poradie nie je dôležité. Pravdepodobnosť hlavnej výhry je približne 1 ku 14 miliónom (presne 1:13 983 816). Ak hráč bude hrať raz týždenne, pričom vsadí jeden stĺpec (6 čísiel), potom môže výhru očakávať priemerne raz za každých 13 983 816 týždňov (asi 269 000 rokov).
Pravdepodobnosť a veľkosť výhry je určená pravidlami, ktoré určuje organizátor. (Napríklad Tipos) Lotérie majú veľa formátov. Výhrou môže byť napríklad pevne stanovená suma v hotovosti alebo v tovare. V tomto formáte hrozí organizátorovi riziko, že sa predá nedostatočný počet žrebov. Častejšie celkový cenový fond tvorí pevné percento z tržieb. Často je to žrebovanie „50–50“, kde organizátori sľubujú, že cena bude predstavovať 50% výnosov za žreby.
Lotérie a gamblerstvo.
V niektorých štátoch sú hazardné hry úplne zakázané, vo väčšine štátov sú pravidlá prevádzkovania hazardných hier upravené zákonom a ich prevádzkovateľ musí mať príslušnú licenciu.
Vo Francúzsku bola lotéria v roku 1836 zakázaná ako nástroj zbedačovania ľudí. V Albánsku neexistuje štátna lotéria. V jednej z najchudobnejších krajín Európy vlastnia lotériu a kasína súkromné podniky.
Na Slovensku je hranie hazardných hier zakázané do 18 rokov veku. Legálne hazardné hry prevádzkujú kasína a stávkové kancelárie. Vzhľadom na riziko vzniku gamblerstva, proti ktorému vznikli aj petície proti hazardu bol na Slovensku zriadený Register vylúčených osôb. Takéto osoby nemajú povolený vstup do herní a kasín avšak môžu stávkovať v lotériách. Je povinnosťou prevádzkovateľa v zmysle zákona na internete upozorňovať že, „Hazardné hry predstavujú riziko vysokých finančných strát.“ Nadmerné hranie prináša so sebou možné zdravotné riziká.
Kolá Československej štátnej lotérie.
Prvé verejné zlosovania Československej štátnej lotérie prebehlo v pondelok 10. júna 1957 v sále Závodného klubu spojárov v Prahe na Vinohradoch.
Prehľad jednotlivých emisií.
Číslo emisie - dátum žrebovania - miesto žrebovania - spoluorganizátor
Herný plán výhier: 16 prémií po 50 000 Kčs, 16 výhier po 20 000 Kčs, 32 výhier po 10 000 Kčs, 128 výhier po 5 000 Kčs, 160 výhier po 2 000 Kčs, 800 výhier po 1 000 Kčs, 1 600 výhier po 500 Kčs, 16 000 výhier po 50 Kčs, 320 000 výhier po 10 Kčs
Číslo emisie - dátum žrebovania - miesto žrebovania - spoluorganizátor
Herný plán výhier: 1 prémia 250 000 Kčs, 12 hlavných výhier po 100 000 Kčs, 12 hlavných výhier po 50 000 Kčs, 12 hlavných výhier po 20 000 Kčs, 12 hlavných výhier po 10 000 Kčs, 60 hlavných výhier po 5 000 Kčs, 360 výhier po 1 000 Kčs, 4 800 výhier po 100 Kčs, 240 000 výhier po 10 Kčs
Číslo emisie - dátum žrebovania - miesto žrebovania - spoluorganizátor
Zmena vzhľadu losov - namiesto vyobrazenia spoluorganizátorov podniku sú na čelnej strane losov podobizne slávnych osobností Československých dejín. Zmena herného plánu výhier: 1 prémia 300 000 Kčs, 3 hlavné výhry po 100 000 Kčs, 6 hlavných výhier po 50 000 Kčs, 12 hlavných výhier po 20 000 Kčs, 12 hlavných výhier po 10 000 Kčs, 60 hlavných výhier po 5 000 Kčs, 240 výhier po 1 000 Kčs, 12 000 výhier po 100 Kčs, 12 000 výhier po 100 Kčs, 12 000 výhier po 50 Kčs, 240 000 výhier po 10 Kčs
Číslo emisie - dátum žrebovania - miesto žrebovania - spoluorganizátor
Podľa rozhodnutia ministerstva financií čj. 153/20 736/1990 bola vedením Československé štátne lotérie poverená Správa Československé štátne lotérie, 106 00 Praha 10, Ostružinová 3/2936.
Číslo emisie - dátum žrebovania - miesto žrebovania - spoluorganizátor
Zmena vzhľadu prednej časti - vyobrazenie živočíchov, bol znížený náklad na 800 000 kusov žrebov. Zmena herného plánu výhier: 1 prémia 1 000 000 Kčs, 2 výhry po 100 000 Kčs, 4 výhry po 50 000 Kčs, 8 výhier po 10 000 Kčs, 16 výhier po 5 000 Kčs, 80 výhier po 1 000 Kčs, 3200 výhier po 100 Kčs, 8 000 výhier po 50 Kčs, 32 000 výhier po 20 Kčs, 160 000 výhier po 10 Kčs celkom 203 311 výhier za 4 600 000 Kčs. Veľkosť losov: 120 × 70 mm.
Číslo emisie - dátum žrebovania - miesto žrebovania - spoluorganizátor
V roku 1992 bolo ukončené vydávanie Československej štátnej lotérie.

</doc>
<doc id="658514" url="https://sk.wikipedia.org/wiki?curid=658514" title="Kathryn Morrisová">
Kathryn Morrisová

Kathryn Susan Morrisová (neprechýlene "Kathryn Susan Morris"; * 28. január 1969, Cincinnati, Ohio, USA) je americká herečka. Hrala v množstve filmov a televíznych seriálov a medzi jej nejznámejšie role patrí stvárnenie hlavnej postavy seriálu "Odložený prípad" ("Cold Case") detektívky Lilly Rushovej.
Životopis.
Narodila sa vo veľkej rodine s celkovo šiestimi súrodencami, ktorá cestovala po Spojených štátoch ako gospelová skupina Morris Code. Študovala na philadelphskej Temple University a prvú rolu získala v televíznom filme "Long Road Home" v roku 1991. Hrala okrem iného vo filmoch "Výplata" ("Paycheck"), "Lovci myšlienok" ("Midhunters"), "Reportér v ringu" ("Resurrecting the Champ") a v televíznych seriáloch "JAG" či "Xena".

</doc>
<doc id="658515" url="https://sk.wikipedia.org/wiki?curid=658515" title="Artur Görgei">
Artur Görgei



</doc>
<doc id="658516" url="https://sk.wikipedia.org/wiki?curid=658516" title="Artur Görgey">
Artur Görgey



</doc>
<doc id="658518" url="https://sk.wikipedia.org/wiki?curid=658518" title="Označenie COSPAR">
Označenie COSPAR



</doc>
<doc id="658519" url="https://sk.wikipedia.org/wiki?curid=658519" title="COSPAR ID">
COSPAR ID



</doc>
<doc id="658520" url="https://sk.wikipedia.org/wiki?curid=658520" title="NSSDC ID">
NSSDC ID



</doc>
<doc id="658521" url="https://sk.wikipedia.org/wiki?curid=658521" title="Kathryn Morris">
Kathryn Morris



</doc>
<doc id="658524" url="https://sk.wikipedia.org/wiki?curid=658524" title="Rádio The End">
Rádio The End

Rádio The End (alebo Rádio THE END) bola súkromná lokálna rozhlasová stanica na Slovensku formátu adult album alternative. Vysielanie ukončila 30. mája 2022 a frekvencie získalo Bratislavské rádio.
Vysielala terestriálne na území západného Slovenska na frekvencii 97,2 MHz z FM vysielačov Bratislava – Technopol (na budove Technopol) a Bratislava – Devínska Nová Ves a aj prostredníctvom internetu. Jej cieľom bolo okolo seba vytvoriť postupne kult, aký malo v minulosti Rádio Ragtime, ku ktorému sa hlásila.
Dňa 1. apríla 2019 nahradila rockovú rozhlasovú stanicu ALIGATOR – CLASSIC ROCK RADIO.

</doc>
<doc id="658525" url="https://sk.wikipedia.org/wiki?curid=658525" title="Rádio THE END">
Rádio THE END



</doc>
<doc id="658546" url="https://sk.wikipedia.org/wiki?curid=658546" title="Diaľničná križovatka Žilina">
Diaľničná križovatka Žilina

Diaľničná križovatka Žilina (pôvodne diaľničná križovatka Hričovské Podhradie) je diaľničná križovatka na severozápade Slovenska, na ktorej sa od diaľnice D1 odpája diaľnica D3. Od roku 2007 bol v prevádzke iba prechod z D1 na D3 a opačne, od roku 2021 je v prevádzke v plnom rozsahu.
Opis.
Križovatka sa nachádza na 188. kilometri D1 a 1. kilometri D3 v katastrálnom území obce Dolný Hričov, približne 10 km západne od centra Žiliny a 1 km od letiska Žilina. Bola vybudovaná v rámci stavebných úsekov Vrtižer – Hričovské Podhradie diaľnice D1 a Hričovské Podhradie – Žilina, Strážov diaľnice D3 a tieto časti boli uvedené do prevádzky v roku 2007. Úsek D1 do Lietavskej Lúčky (diaľničný obchvat Žiliny) bol vo výstavbe od roku 2014 a uvedený do prevádzky 29. januára 2021. Pred spustením tohto úseku prebehlo čiastočne rozšírenie križovatky s účelom zvýšenia jej kapacity.
Hustota dopravy.
Hustota dopravy na jednotlivých nadväzujúcich úsekoch podľa sčítania v roku 2015.

</doc>
<doc id="658547" url="https://sk.wikipedia.org/wiki?curid=658547" title="Architektúra voľby">
Architektúra voľby

Architektúra voľby je pojem, ktorý zákazník vníma ako možnosť voľby pri rozhodovaní sa. Štruktúra možností, ktoré má zákazník pred sebou môže byť usporiadaná tak, aby ovplyvnila jeho rozhodnutie. Medzi faktormi, ktoré k takémuto ovplyvňovaniu vedú, môžeme uviesť napríklad: spôsoby, akými sú tieto možnosti reprezentované, ich počet a prednastavené východiskové možnosti.
Využitie týchto faktorov za účelom „poštuchnúť“ spotrebiteľa/zákazníka smerom k osobným a/alebo sociálnym potrebám, napríklad: zabezpečenie seba samého na dôchodok, voľba zdravšieho jedla alebo registrácia pre darovanie orgánov. Tieto vplyvy sú opodstatnené v situáciách, ktoré vedú k zlepšeniu ekonómie blahobytu, a snaží sa eliminovať iracionalitu zaujatého zákazníka, ktorý si vyberá. Tieto techniky viedli k formovaniu Britského BIT (inak známeho ako „Nudge Unit“). Experti v obore behaviorálnej ekonómie sa stavia negatívne k takejto manipulácii a postrádajú neutrálnu štruktúru, pri ktorej zákazníkovi zostáva autonómie a sloboda pri rozhodovaní sa. Kritici vnímajú odôvodnenie eliminácie iracionality ako vnucovanie „racionálneho“ názoru projektanta tým, že obmedzuje možnosti, alebo nerešpektuje schopnosť ľudské morálnej autonómie.
História.
Termín „"architektúra voľby"“ bol prvýkrát použitý Richardom Thalerom a Cassom Sunsteinom v knihe „Nudge (Štuch): Ako postrčiť ľudí k lepšiemu rozhodovanie o zdraví, majetku a šťastí“. Thaler a Sustein vnímali použitie architektúry voľby ako nástroj na zlepšenie rozhodovania sa a minimalizáciu obmedzenej racionality zákazníka, ktorá bola výsledkom jeho zaujatosti. Tento prístup je typickým pre „liberálnych paternalistov“ a filozofov, ktorí sa snažili „poštuchnúť“ jedinca k výberu tej možnosti, ktorá bola v ich záujme.
Experti v obore behaviorálnej ekonómie rozoberajú architektúru voľby rôznymi spôsobmi. Thaler, Sunstein a John P. Baltz sa sústredili na nástroje ako: východiskové možnosti, očakávané chyby, spätná väzba, štrukturálne komplexné možnosti a kreatívne správanie. Iná skupina vedcov vytvorila typológiu elementov a rozdeľuje ich na tie, ktoré "vytvárajú štruktúru výberu" a tie, ktoré "opisujú voľbu". Ako príklad štruktúrujúcich výberov: počet alternatív, informujúce dodatky k rozhodovaniu (predovšetkým v klinickej oblasti), východiskovú možnosť a krátkozraký výber. Medzi opisujúcimi tvorbu radíme: rozdeľovanie možností a atribútov a ich dizajnu.
Elementy.
Výskum v poli behaviorálnej ekonómie odhalil, že jedinci bývajú predvídateľne zaujatí, čo môže viesť k chybám pri rozhodovaní sa.
Zníženie počtu volieb.
Klasická ekonómia predpokladá, že poskytnutie viacero možností vedie k zlepšeniu zážitku, alebo ho aspoň nezhoršuje. Počet možností tak prevažuje nad časom, ktorý zákazník strávi rozhodovaním sa a porovnaním všetkých možností. Behaviorálni ekonómovia preukázali, že prezentovanie viacero možností môže viesť k nerozhodnosti jedinca pre akýkoľvek variant a následné neistoty správneho rozhodnutia. Tento fenomén pomenúvajú ako „"preťažený výber"“. Obmedzením alternatív alebo využitím dodatočných informácií môžu editori zredukovať počet možností.
Tieto redukcie však môžu spôsobiť horší zážitok. „"Preťažený výber"“ je zapríčinený veľkým počtom možností, ktoré je treba stanoviť pre optimálnu voľbu každého zákazníka. Ideálny počet alternatív však záleží ako na úsilí, ktoré využije na evaluácii možností, tak na počet potencionálnych zákazníkov, ktorí majú rôzne ciele, potreby a preferencie. Sú tu príklady, kedy veľké množstvo možností spôsobilo zlé rozhodovanie sa, predovšetkým v spoločensko-ochranných investíciách a klinických plánov na liečenie.
Potreba rozhodnúť sa je dnes zjednodušená predovšetkým vďaka ľahkému prístupu k internetu. Zákazníci sa spoliehajú na vyhľadávacie nástroje a produkty sú im doporučované tak, aby ich ľahko našli a mohli sa rozhodnúť o produkte, alebo o službe, ktorú vyhľadávajú. Tento spôsob doporučovania a zobrazovanie doplnkových informácií redukuje čas a úsilie zákazníka. Ovšem tiež je zákazník nevedome manipulovaný pre isté rozhodovanie na základe produktu, ktorý je prezentovaný a tiež v akom kontexte tj. spôsobom akým je ohodnotený, alebo zoradený. Napríklad: výskumy na tovary, ako je víno, ukázali, že veľké množstvo maloobchodov zjednodušilo zákazníkom zber informácií o produkte a možných alternatívach, nechajú zákazníkov reagovať iba na informácie o cene a kvalite.
Východisková voľba.
Mnohé výskumy preukázali, že v momente, keď sú všetky možnosti rovnako výhodné, zákazníci si častejšie volia východiskovú možnosť. Východisková možnosť je definovaná ako možnosť, ktorá je dopredu vybraná. K zmene tejto voľby je potrebné aktívne správanie. Východisková možnosť môže mať rôzne formy: automatický zápis študentov stredných škôl na určitú univerzitu (najmä v USA), plány zdravotných poisťovní, špecifické možnosti, ktoré sú potrebné aktívne zmeniť (formulár) a ďalšie.
Ovplyvňovanie rozhodnutí na základe východiskovej voľby je vysvetľované ako: zákazník si môže interpretovať predvolené voľbu ako odporúčanie od výrobcu, uprednostnením súčasné možnosti na základe strachu z vybrania si tej zlej (prospektová teória - princíp averzie k strate), alebo nadmierne úsilie, ktoré zákazník musí aktívne vynaložiť na vybranie si iné možnosti.
Ďalej delíme predvolenú voľbu na viacero typov:
Štúdiá ukazujúce silu východiskovej možnosti na príklade darovania orgánov zistila, že registrovaných darcov je až dvojnásobok, keď títo potenciálni darcovia sa museli aktívne odhlásiť od darcovstva. Ďalšie štúdiá neskôr preukázali silu týchto možností v rôznych oblastiach vrátane investovania a poistenia.
Krátkozraký výber.
Rozhodnutia, ktoré budú mať následok v budúcnosti, budú ovplyvnené niekoľkými predsudkami. Napríklad, niektorí jedinci bývajú krátkozrakí vo veci zliav, preferujú krátkodobý pozitívny pocit nehľadiac na následky v budúcnosti. Toto správanie môže viesť k prejedaniu, alebo k nadmernej finančnej útrate v krátkodobom horizonte, nevnímajúc dlhodobé následky na zdravie, alebo finančné zabezpečenie. Tiež individuálne projekcie vo veci budúcnosti majú tendencie byť nepresné. Ak je budúcnosť neistá, môžu pravdepodobnosť významných, alebo žiaducich výsledkov, preceniť, a vo výsledku sú príliš optimistickí vo veci budúceho finančného stavu.
Výskumy indikujú, že je tu niekoľko možností, ako štrukturovať možnosti, aby sme mohli zmenšiť následky takto zaujatého rokovania. Vedci vylepšili systém rozhodovania sústredením sa na budúce následky, alebo sústredením sa na druhú najlepšiu možnosť.
Rozdeľovanie možností a atribútov.
Spôsoby, v ktorých sú možnosti a atribúty zhlukované, ovplyvňujú urobené rozhodnutia. Príkladom takéhoto rozdeľovania možností sú skupiny, do ktorých rozdeľujeme finančný rozpočet domácnosti (nájom, jedlo, spotrebné veci, transport atď.), Alebo diverzifikácia investičného portfólia (nehnuteľnosti, akcie, obligácie, atď. ). Rozdeľovanie atribútov zahrňuje aj spôsob, akým sú zoskupené. Príkladom je popis skupín pomocou identifikujúcich atribútov (krátkodobé, nenáročné, ľahko udržateľné a pod.), alebo klasifikujúcich atribútov (tj. vyhovujúce). Počet a typ týchto kategórií je dôležitý pre jedincov, ktoré potrebujú rozdeliť výrobné faktory . Napríklad díleri áut môžu byť „"poštuchnutí"“ k viac zodpovedným nákupom a rozpísaniu praktických atribútov (počet najazdených kilometrov, bezpečnosť, záruka atď.) a agregáciou menej praktických atribútov (tj. Rýchlosť, rádio a dizajn sú zoskupené ako „štýlovosť“).
Veľké množstvo atribútov.
Zákazníci by najradšej zvážili všetky atribúty danej voľby / produktu a porovnali ich s ostatnými. Rovnako ako v prípade veľkého množstva možností, dochádza aj tu k zahlteniu zákazníka. Je potreba nájsť ideálny počet a limitovať atribúty, ktoré budú použité a porovnávané zákazníkom. Môže tiež vzniknúť problém, kedy sa zákazník potrebuje rozhodnúť na základe istých atribútov, ktoré mu ale nemusí byť poskytnuté z dôvodu zahltenia.
Prekladové atribúty.
Množstvo informácií ohľadom atribútov môže viesť k vyššej pozornosti a následne menšie chybovosti. Môžeme to dosiahnuť zvýšením kvality hodnotenia a porovnávanie jednotlivých atribútov. Zmeniť jednotky na také, o ktorý sa zákazníci zaujímajú. Napr.: zmeniť nelineárne jednotky (ročná výplata, počet kilometrov na liter benzínu) na lineárne (mesačná výplata, spotreba počtu litrov na 100 kilometrov). Sem patrí aj prevod evaulačných jednotiek (dobré, zlé, vysoké, nízke) na zámerne číselné na vyjadrenie následkov (prepočet vyrobenej energie na skleníkové plyny), alebo zmeny veľkosti (ročná spotreba, mesačná spotreba).
Príklady.
V reálnom živote môžu byť myšlienky architektúry výberu aplikované v rôznych oblastiach. Práca BJ Fogga o presvedčovacích technológiách v počítačoch; S. Godina na koncepte marketingových povoleniach; vo vojenských vedách pri formovaní operácií. Politológom W. H Rikerom je architektúra voľby opisovaná v koncepte „"herestetiky"“ alebo manipulácie, ktorá mení výsledky u ľudí, bez toho, aby menila ich preferencie.
L. Virine a M. Trümper aplikovali architektúru výberu na koncept projektového manažmentu. Navrhli pracovnú pozíciu „Výberový projektant“ pre zlepšenie projektových rozhodnutí. Projektový manažéri sú predvídateľní a opakujú rovnaké mentálne chyby, ktoré vedú k zlyhaniu projektov. Malo by ísť o pomoc, pri ktorej by manažéri boli riadení k lepším rozhodnutiam - napr. : používanie kontrolných zoznamov, šablón, úplné zverejnenie informácií členom projektu, zlepšenie vzdelávania v oblasti projektového riadenia a ďalšie.
Na Slovensku riešili v nultých rokoch 21. storočia problém narastajúcej miery obezity u detí. Táto problematika donútila politikov uvažovať o zakázaní predaja nezdravého jedla v školských zariadeniach. Takéto opatrenie by však nevyriešilo daný problém, pretože by sa predaj iba presunul mimo škôl. Riešením by mohla byť implementácia princípov architektúry voľby, ktoré sú založené na vylepšení prostredia rozhodovania, ktoré pomáha ľuďom robiť pre nich prospešné rozhodovanie. V našom príklade by to mohli byť: atraktívna prezentácia zdravých potravín, ich prioritné vystavenie na pultoch, propagácia zdravej výživy a pod. Takýto prístup k problému je nielen „paternalistickým“ chránením detí, ale zároveň aj poskytnutím priestoru pre samostatné rozhodovanie, ktoré by mohlo ich naučiť predchádzať chybným rozhodnutiam, ktorých budú potom ľutovať.
Zlyhanie a kritika.
Individuálne informácie môžu zákazníka viesť k inému správaniu. Tiež nemáme istotu, či architektúra výberu naozaj vedie k zlepšeniu rozhodovania sa.

</doc>
<doc id="658549" url="https://sk.wikipedia.org/wiki?curid=658549" title="Muchotrávka hrubá">
Muchotrávka hrubá

Muchotrávka hrubá ("Amanita excelsa") je jedlá huba z čeľade muchotrávkovitých ("Amanitaceae").
Opis.
Klobúk je 5 – 15 cm široký (niekedy až 20 cm široký), za mladi polguľovito klenutý, neskôr plocho klenutý až celkom plochý, sivý alebo sivohnedý, na okraji hladký, neryhovaný, na celom povrchu husto pokrytý belavými alebo sivastými zvyškami celkovej plachtičky. Lupene sú 6 – 12 mm široké, husté, biele alebo belavé. Hlúbik je 5 – 12 cm dlhý a 2 – 4,5 cm hrubý, vylomiteľný, valcovitý, dolu zakončený zhrubnutou zahrotenou hľúzou. Na povrchu je biely, alebo sivastý, nad bielym mohutným ryhovaným prsteňom zbrázdený, pod ním hladký alebo rozpukaný na šupinky. Dužina je biela, iba pod pokožkou klobúka v strednej časti niekedy sivastá, má výrazný pach po reďkovke a miernu chuť. Výtrusy sú krátko elipsoidné, hladké, bezfarebné, veľké 9–10 × 7–8 μm. Výtrusný prach je biely.
Výskyt.
Muchotrávka hrubá rastie v lete a na jeseň (od júla do októbra) v ihličnatých i listnatých lesoch, najmä na piesočnatých pôdach, na okrajoch smrečín a inde. Rastie aj za dlhšie trvajúceho sucha. U nás je všade dosť rozšírená. 
Praktický význam.
Muchotrávka hrubá nie je jedovatá a je dosť hubárov, ktorí ju zbierajú. Aj keď je jedlá, chuť má podpriemernú (lepšia je len v polievke). Jej zber a konzum možno odporučiť iba tomu, kto ju spoľahlivo pozná a odlišuje od jedovatých druhov muchotrávok. Ostatne rastie v období hlavnej hubárskej sezóny, keď sa dá nazbierať dosť iných, spoľahlivo určiteľných a chutnejších húb.
Možnosť zámeny.
Možno ju zameniť s prudko jedovatou muchotrávkou tigrovanou, ktorá však má ryhovaný okraj klobúka, ináč tvarovanú hľuzu (naspodku nie je zahrotená), neryhovaný prsteň. Ešte väčšmi hrozí zámena s prudko jedovatou muchotrávkou tigrovanou jedľovou, ktorá má podobné znaky ako typická muchotrávka tigrovaná, ibaže jej klobúk je spravidla tmavohnedý, na okraji neryhovaný a hlúbik naspodku repovito zahrotený (dvoma poslednými znakmi sa teda neodlišuje od muchotrávky hrubej).

</doc>
<doc id="658550" url="https://sk.wikipedia.org/wiki?curid=658550" title="Chrám svätej Paraskevy (Lešten)">
Chrám svätej Paraskevy (Lešten)

Chrám svätej Paraskevy (), známy aj ako Chrám svätej Paraškevy () je pravoslávny chrám v dedine Lešten v Blagoevgradskej oblasti v juhozápadnom Bulharsku.
Poloha.
Chrám svätej Paraskevy leží v centre dediny Lešten, ktorá sa nachádza v Západných Rodopoch približne 8 kilometrov severovýchodne od od centra okresu, dediny Gărmen a dediny Ogňanovo a 15 kilometrov od mesta Goce Delčev. Budova leží v susedstve radnice, ako aj budovy bývalej školy (dnes fungujúcej ako krčma).
Dejiny a súčasnosť.
Celková výstavba chrámu do jeho súčasnej podoby prebiehala v rokoch 1833 – 1837. S výstavbou sa začalo v roku 1833. V tom istom roku bola v Leštene založená cirkevná škola, ktorá fungovala v areáli chrámu až do roku 1902, kedy bola postavená samostatná budova školy a výuka sa následne presunula tam. Výstavba samotnej chrámovej budovy bola dokončená v roku 1836 a v tom istom roku bol chrám aj vysvätený a otvorený pre veriacich. V roku 1837 bola postavená aj zvonica a chrám tak dostal podobu v ktorej sa zachoval do súčasnosti. V roku 1898 bola budova reštaurovaná. Začiatkom 21. storočia bola budova chrámu poškodená v dôsledku požiaru. Opravená bola následne v roku 2014.
Charakteristika.
Chrám postavili kresťanskí presídlenci z dediny Golo Bărdo () v dnešnom Albánsku, ktorí sa do Leštenu masovo presťahovali z dôvodu perzekúcií zo strany osmanských Turkov v tomto regióne. Budova tak bola náročky postavená tak, aby zodpovedala vzhľadu chrámu, ktorý sa nachádzal už od roku 1666 v pôvodnom bydlisku staviteľov. Chrám bol taktiež po vzore pôvodného chrámu zasvätený svätej Paraskeve. Údajne si presídlenci z Golo Bărda priniesli so sebou do Leštenu aj kamennú dosku z pôvodného chrámu, ktorá bola pri stavbe zakomponovaná do budovy. Táto kamenná doska sa zachovala do súčasnosti a nachádzajú sa na nej vyryté nápisy dvoch letopočtov – 1666 a 1898 – pričom prvý z nich označuje dátum výstavby pôvodného chrámu v dedine Golo Bărdo a druhý označuje rok reštaurácie súčasnej budovy. Doska bola objavená pri oprave chrámu v roku 2014. Mimoriadne cenné sú predovšetkým ikonostas ako aj chrámové ikony, ktoré vynikajú vysokou umeleckou hodnotou a boli aj hlavným dôvodom zaradenia chrámu medzi kultúrne pamiatky. Hodnotné sú aj fresky, ktorými bol interiér chrámu vyzdobený už v období jeho výstavby.
Štatút a dôvod pamiatkovej ochrany.
Kategória: kultúrna pamiatka miestneho významu
Ako dôvod ochrany bola uvedená umelecká hodnota budovy. 

</doc>
<doc id="658552" url="https://sk.wikipedia.org/wiki?curid=658552" title="Diaľničná križovatka">
Diaľničná križovatka



</doc>
<doc id="658553" url="https://sk.wikipedia.org/wiki?curid=658553" title="Sadhguru">
Sadhguru

Jaggi Vasudev (* 3. september 1957, Maisúr, India), verejne známy ako Sadhguru, je indický jogín a autor.
Bakalársky titul získal v anglickom jazyku na univerzite v Maisúre a vyučoval jogu v južnej Indii od roku 1982. V roku 1992 založil neďaleko Coimbatore nadáciu Isha Foundation, ktorá prevádzkuje ášram, je centrom jogy a venuje sa rozsiahlemu rozvoju v oblasti duchovného a vedeckého vzdelávania a rozvoja životného prostredia.
Sadhguru je autorom niekoľkých kníh, napríklad "Inner Engineering: A Yogi's Guide to Joy" (2016). Ako verejný rečník prednášal na Svetovom mierovom summite Organizácie Spojených národov, v Snemovni Britského parlamentu, na Massachusettskom technologickom inštitúte a mnoho ďalších. Vystúpil tiež na výročnom Svetovom ekonomickom fóre v rokoch 2007, 2017 a 2020.
V roku 2017 mu bolo indickou vládou udelené "Padma Vibhushan", čo je druhé najvyššie civilné ocenenie v Indii za jeho služby v sociálnej sfére a rozvoji.
Životopis.
Počiatočný život a vzdelávanie.
Jaggi Vasudev sa narodil 3. septembra 1957 v Maisúre v Karnataka v Indii v telugskej rodine. Bol najmladším zo štyroch detí - dvoch chlapcov a dvoch dievčat. Jeho matka bola žena v domácnosti a jeho otec oftalmológ u indických železníc. Kvôli povahe zamestnania jeho otca sa rodina často sťahovala.
Po ukončení štúdia na Demonstration School, Maisúr a Mahajana Pre-University College absolvoval Vasudev na univerzite v Maisúre bakalársky titul v angličtine. Navzdory želaniam svojich rodičov odmietol pokračovať v postgraduálnom štúdiu a namiesto toho sa dal na podnikanie.
Duchovné vzdelávanie / Spirituality.
Vo veku trinástich rokov absolvoval Vasudev lekcie jogy od Malladihalli Raghavendra a počas svojej mladosti neustále cvičil ásany a pránájámu, aj keď bez duchovných túžob. Ako 25-ročný 23. septembra 1982 vystúpil na vrch Chamundi a posadil sa na skalu, kde zažil „duchovný zážitok“. Šesť týždňov potom prenechal svoje podnikanie svojmu priateľovi a začal cestovať, aby získal náhľad do svojich mystických skúseností. Asi po roku meditácie a cestovania sa rozhodol učiť jogu, aby sa podelil o svoje vnútorné skúsenosti.
V roku 1983 učil svoju prvú hodinu jogy so siedmimi účastníkmi v Maisúre. Postupom času začal organizovať hodiny jogy v Karnatake a Hyderabade, živil sa zo spravovania jeho hydinovej farmy a zo zbierok, ktoré dostal od svojich študentov. Tieto zbierky venoval miestnej charite v posledný deň výuky.
Rodina.
Jaggi Vasudev sa vydal za Vijaya Kumari, známu pod prezývkou Vijji. Pre Kumari to bolo druhé manželstvo. Predtým, ako sa vydala za Vasudeva, pracovala v banke, ktorú si udržala až do začiatku roku 1996. Pár mal dcéru menom Radhe. Kumari zomrela 23. decembra 1997. V tom čase jej otec tvrdil, že ju Vasudev zavraždil; Vasudev tvrdil, že dosiahla mahasamadhi, a tvrdila, že mu to povedala deväť mesiacov pred svojou smrťou. Policajné vyšetrovanie u neho nezistilo žiadnu chybu.
Vasudevova dcéra Radhe Jaggi, narodená v roku 1990, je vycvičená tanečnica bharatanatyam. V roku 2014 sa vydala za klasického speváka Sandyepa Narayana z Chennai.
Knihy a verejná angažovanosť.
Sadhguru je autor niekoľkých kníh. Jeho kniha "Inner Engineering: A Yogi's Guide to Joy" urobila zoznam The New York Times Best Seller v niekoľkých kategóriách. Vasudev je tiež autorom "Mystic's Musings a Death: An Inside Story". 
Sadhguru je častým rečníkom na verejnosti, ktorý bol pozvaný na mnohé prestížne fóra a konferencie po celom svete, ako napríklad na Svetový mierový summit Organizácie Spojených národov, Britská snemovňa, Massachusettský technologický inštitút a Medzinárodný inštitút pre rozvoj riadenia. Vystúpil tiež na výročnom Svetovom ekonomickom fóre v rokoch 2007, 2017 a 2020.
Vyznamenania.
Sadhguru dostal "Padma Vibhushan", druhé najvyššie civilné vyznamenanie od indickej vlády v roku 2017 ako uznanie za jeho prínos v oblasti duchovna. V roku 2012 bol na 92. mieste v zozname 100 najsilnejších Indov skupiny Indian Express a v roku 2019 na 40. mieste v zozname 50 najmocnejších Indov v Indii.

</doc>
<doc id="658554" url="https://sk.wikipedia.org/wiki?curid=658554" title="Samuel Ferjenčík">
Samuel Ferjenčík

Samuel Ferjenčík (* 4. december 1793, Zvolen† 28. júl 1855, Jelšava) bol slovenský spisovateľ, evanjelický farár a gemerský senior, člen delegácie k cisárovi v roku 1842. Študoval v Bratislave a Jene. Pôsobil ako evanjelický farár v obci Sudice v Novohradskej župe a v Jelšave.

</doc>
<doc id="658556" url="https://sk.wikipedia.org/wiki?curid=658556" title="Amanita excelsa">
Amanita excelsa



</doc>
<doc id="658561" url="https://sk.wikipedia.org/wiki?curid=658561" title="Calidris pugnax">
Calidris pugnax



</doc>
<doc id="658562" url="https://sk.wikipedia.org/wiki?curid=658562" title="Crocethia alba">
Crocethia alba



</doc>
<doc id="658564" url="https://sk.wikipedia.org/wiki?curid=658564" title="Lievik kučeravý">
Lievik kučeravý

Lievik kučeravý ("Craterellus sinuosus") je nejedlá huba z čeľade kuriatkovitých ("Cantharellaceae").
Opis.
Plodnica je nepravidelne lievikovitá, tenko mäsitá, v hornej časti 38 cm široká, 2,57 cm vysoká. Horná rozšírená klobúkovitá časť je za vlhka sivohnedá, za sucha bledosivá s okrovomäsovým odtieňom, jemne šupinkatá, na okraji zvlnená až kučeravá. Hymenofor je na vonkajšej strane klobúka nepravidelne vráskavý, sivý až popolavý s modrastým nádychom. Hlúbik je nepravidelne valcovitý, vatovite vypchatý až dutý, zvyčajne stlačený, žltookrový. Dužina plodnice je tenká, belavá alebo sivastá, bez výraznej chuti a vône.
Výtrusy sú široko vajcovité, hladké, bezfarebné, veľké 1012 × 89 μm. Výtrusný prach je biely.
Výskyt.
Plodnice vyrastajú v lete a na jeseň (od augusta do októbra) v listnatých lesoch, najčastejšie v bohatých trsoch. Rastie na pôdach bohatých na humus, najmä pri duboch a lieskach. 
Praktický význam.
Lievik kučeravý je nejedlá huba. Podľa niektorých zahraničných odborníkov je jedlý, ale nemal by sa zbierať, lebo je pomerne zriedkavý (v niektorých oblastiach Európy vzácny).
Možnosť zámeny.
Možnosť zámeny s nejakou inou hubou je pre jej charakteristický tvar a farbu nepravdepodobný. Najviac sa mu podobá jedlý lievik trúbkovitý ("Craterellus cornucopioides"), ktorý rastie najmä v jeseni.

</doc>
<doc id="658567" url="https://sk.wikipedia.org/wiki?curid=658567" title="Craterellus sinuosus">
Craterellus sinuosus



</doc>
<doc id="658568" url="https://sk.wikipedia.org/wiki?curid=658568" title="Pseudocraterellus undulatus">
Pseudocraterellus undulatus



</doc>
<doc id="658599" url="https://sk.wikipedia.org/wiki?curid=658599" title="Cobol">
Cobol



</doc>
<doc id="658600" url="https://sk.wikipedia.org/wiki?curid=658600" title="Rakúska teória hospodárskeho cyklu">
Rakúska teória hospodárskeho cyklu

Rakúska teória hospodárskeho cyklu je teória vytvorená Rakúskou ekonomickou školou hlavne Ludwigom von Misesom a neskôr upravená Friedrichom Hayekom ktorá opisuje opakujúce sa hospodárske cykly. Tieto cykly majú dve fázy. Fázu „boom“ pri ktorej rastie počet ponúkaných úverov a fázu „bust“ pri ktorej krachujú najmenej schopní podnikatelia. Teória hospodárskych cyklov je založená na nevyhnutne škodlivom správaní centrálnej banky vo forme úverovej expanzie. Nevyhnutný rast úverov potom prináša neprirodzené zníženie úrokovej sadzby. Kvôli tomu sa začnú poskytovať úvery ktoré by sa za bežných okolností neposkytovali a nové peniaze ktoré sa dostanú do ekonomiky vyvolajú infláciu. Inflácia spôsobí stratovosť najmenej výnosných investícií. Poslednou fázou je krach stratových spoločností.
Rakúska teória hospodárskeho cyklu je založená na predpoklade, že sa cena peňazí odráža v úrokovej miere. Hlavnú zodpovednosť za tento cyklus majú banky, ktoré tlačia peniaze nad rámec svojich možností a následne ich púšťajú do obehu. To zapríčiní pokles úrokovej miery pod jej prirodzenú úroveň. Vyvolá sa tak expanzia úveru, čo vedie k nezastaviteľnému rastu ekonomiky.
Boom a Bust cyklus.
Boom.
Nárast počtu nových peňazí v obehu zdvihne ponuku úverov komerčných bánk a zároveň sa zníži úroková miera. Tá reflektuje cenu peňazí. Pri nadbytku peňazí sa peniaze stanú lacnejšími. To vedie podnikateľa k investíciám do finančne náročných projektov. Navýšenie počtu poskytovaných úverov prerastie v úverovú expanziu, ktorá nutne vyvolá infláciu. Ekonomika sa tak dostane do obdobia expanzie, ktorá je však umelo indukovaná. Klasicky rastie hrubý domáci produkt a akciové trhy, klesá nezamestnanosť a nakoniec rastú aj ceny spotrebných statkov. Výdavky na spotrebné statky však neklesajú, stratové projekty sú teraz ziskové a investičné výdavky sú vyššie, zatiaľ čo spotrebné výdavky zostávajú stále rovnako vysoké. Na trhu tak dochádza k nerovnováhe, ktorú ale ľudia nevnímajú, pretože je zahalená do úverovej expanzie. Stále tiež vznikajú nové projekty, ktoré sa ale po nejakej dobe prejavia ako nerentabilné, čím sa následne ekonomika dostane do krízy.
Bust.
Vzhľadom na to že fáza boom nie je dlhodobo udržateľná, nevyhnutne tak nastáva fáza bust. Správanie ľudí sa nemení, míňajú aj šetria rovnako. Naďalej tiež nakupujú spotrebné statky a nie sú ochotní čakať. Výrobné procesy tak začínajú krachovať a boom sa obráti úplne naopak. Úroky vzrastú, kapitálovo náročné projekty sa prejavia ako stratové a ich hodnota klesne. Výsledkom je krach jednotlivých trhov. Potom tak musí nastať fáza uzdravovania ekonomiky, kedy sa financie presúvajú znovu do ekonomiky opodstatnených činností.
Rola Centrálnych bánk.
Podľa tejto teórie zohrávajú v celom procese kľúčovú rolu centrálne banky. Systém čiastočných rezerv vytvára neudržateľný rozmach v počte úverov, to je hlavným predpokladom väčšiny hospodárskych cyklov, kvôli dlhodobo prinízkym úrokovým sadzbám sa vytvára priveľké množstvo úverov, tým pádom sa nafukujú trhové bubliny. Centrálne banky taktiež v tomto období tlačia priveľké množstvo peňazí, pretože je po nich zvýšený dopyt komerčných bánk, a to prispieva k väčšej inflácii.
Empirický výskum.
Výsledky empirických výskumov tejto témy sú nejednoznačné, rôzne ekonomické školy prinášajú rozdielne pohľady na problematiku hospodárskych cyklov. Laureát Nobelovej ceny Milton Friedman v roku 1969 požadoval Rakúsku teóriu hospodárskych cyklov podľa svojho výskumu za nepravdivú. A pri ďalšom výskume v roku 1993 prišiel k rovnakému záveru. No v roku 2001 rakúsky ekonóm James P. Keeler spochybňoval Friedmanov výsledok a hovoril o empirických dôkazoch potvrdzujúcich danú teóriu. Ekonómovia Francis Bismans a Christelle Mougeot v roku 2009 taktiež potvrdzovali teóriu hospodárskych cyklov.
Kritika.
Podľa Johna Quiggina sa väčšina ekonómov domnieva, že rakúska teória hospodárskeho cyklu je nesprávna kvôli jej neúplnosti a ďalším problémom. Teóriu kritizovali aj ekonómovia ako Gottfried von Haberler a Milton Friedman, Gordon Tullock, Bryan Caplan a Paul Krugman.
Teoretické námietky.
Niektorí ekonómovia tvrdia, že rakúska teória hospodárskeho cyklu vyžaduje, aby sa bankári a investori správali iracionálne, pretože ich teória vyžaduje, aby sa bankári pravidelne nechali oklamať nerentabilnými investíciami prostredníctvom dočasne nízkych úrokových sadzieb. Historik Thomas Woods v reakcii na to tvrdí, že len málo bankárov a investorov je dostatočne oboznámených s rakúskou teóriou hospodárskeho cyklu, aby mohli dôsledne prijímať správne investičné rozhodnutia. Rakúski ekonómovia Anthony Carilli a Gregory Dempster tvrdia, že bankár alebo firma stráca trhový podiel, ak si nepožičiava alebo nepožičiava také množstvo, aké je v súlade so súčasnými úrokovými sadzbami, bez ohľadu na to, či sú sadzby pod ich prirodzenou úrovňou. Podniky sú tak nútené pracovať, akoby boli sadzby stanovené správne, pretože dôsledkom odchýlky jedného subjektu by bola strata podnikania. Rakúsky ekonóm Robert Murphy tvrdí, že pre bankárov a investorov je ťažké urobiť správne obchodné rozhodnutia, pretože nemôžu vedieť, aká by bola úroková sadzba, ak by bola stanovená trhom. Rakúsky ekonóm Sean Rosenthal tvrdí, že rozsiahle znalosti rakúskej teórie hospodárskeho cyklu zvyšujú mieru nesprávnych investícií v období umelo nízkych úrokových sadzieb. V rozhovore z roku 1998 Milton Friedman vyjadril nespokojnosť s politickými dôsledkami teórie: Myslím si, že rakúska teória hospodárskeho cyklu spôsobila svetu veľké škody. Ak sa vrátite do 30. rokov 20. storočia, čo je kľúčový bod, tu ste nechali Rakúšanov sedieť v Londýne, Hayeka a Lionela Robbinsa, ktorí hovorili, že musíte nechať vypadnúť dno zo sveta. Musíš to nechať liečiť sám. Nemôžete s tým nič robiť. Iba to zhoršíte. Rothbard tvrdil, že bola veľká chyba, že sa nenechal zrútiť celý bankový systém. Myslím si, že tým, že podporovali tento druh politiky ničoho v Británii aj v Spojených štátoch, spôsobili škodu.
Empirické námietky.
Jeffery Rogers Hummel tvrdí, že rakúske vysvetlenie hospodárskeho cyklu zlyhá z empirických dôvodov. Poznamenáva najmä, že investičné výdavky zostali pozitívne vo všetkých recesiách, o ktorých existujú dáta, s výnimkou Veľkej hospodárskej krízy. Tvrdí, že to spochybňuje predstavu, že recesie sú spôsobené prerozdelením zdrojov z priemyselnej výroby do spotreby, pretože tvrdí, že z rakúskej teórie hospodárskeho cyklu vyplýva, že čisté investície by mali byť počas recesií pod nulou. Rakúsky ekonóm Walter Block v reakcii tvrdí, že nesprávne pridelenie v období rozmachu nevylučuje možnosť celkového zvýšenia dopytu. V roku 1969 ekonóm Milton Friedman po preskúmaní histórie hospodárskych cyklov v USA dospel k záveru, že rakúsky hospodársky cyklus bol nepravdivý. Ten problém analyzoval pomocou novších údajov v roku 1993 a opäť dospel k rovnakému záveru. Ekonóm Jesus Huerta de Soto tvrdí, že Friedman nepreukázal svoj záver, pretože sa zameriava na to, aby pokles HDP bol taký vysoký ako predchádzajúci pokles, ale že teória „zakladá koreláciu medzi úverovou expanziou, mikroekonomickými nesprávnymi investíciami a recesiou, nie medzi ekonomickou expanziou a recesia, ktoré sa obidva merajú agregátom (HDP)“ a že empirický záznam ukazuje silnú koreláciu. Rakúsky ekonóm Roger Garrison v súvislosti s Friedmanovou diskusiou o hospodárskom cykle uviedol, že „Friedmanove empirické zistenia sú v zásade v súlade s monetaristickými aj rakúskymi názormi“, a ďalej tvrdí, že hoci Friedmanov model „popisuje výkonnosť ekonomiky na najvyššej úrovni agregácie; Rakúska teória ponúka prehľadný popis trhového procesu, ktorý by mohol byť základom týchto agregátov.“
História.
Podobná teória sa objavila na niekoľkých posledných stránkach Misesovej Theory of Money and Credit (1912). Tento skorý vývoj rakúskej teórie hospodárskeho cyklu bol priamym prejavom Misesovho odmietnutia konceptu neutrálnych peňazí a ukázal sa ako takmer náhodný vedľajší produkt jeho skúmania teórie bankovníctva. David Laidler v kapitole venovanej teórii pozoroval, že pôvod spočíva v myšlienkach Knut Wicksella.
Laureát Nobelovej ceny Hayek za prezentáciu teórie v 30. rokoch 20. storočia kritizoval mnoho ekonómov, vrátane Johna Maynarda Keynesa, Piera Sraffu či Nichola Kaldora. V roku 1932 Piero Sraffa tvrdil, že Hayekova teória nevysvetľuje, prečo „nútené úspory“ vyvolané infláciou spôsobia investície do kapitálu, ktoré sú vo svojej podstate menej udržateľné ako tie, ktoré sú vyvolané dobrovoľnými úsporami. Sraffa tiež tvrdil, že Hayekova teória nedokázala definovať jedinú „prirodzenú“ úrokovú mieru, ktorá by mohla zabrániť tomu, aby obdobie rastu viedlo ku kríze. Medzi ďalších, ktorí kriticky zareagovali na Hayekovu prácu na hospodárskom cykle, patrili John Hicks, Frank Knight a Gunnar Myrdal. Hayek v reakcii na tieto námietky preformuloval svoju teóriu.
Rakúsky ekonóm Roger Garrison vysvetľuje pôvod teórie:
Rakúska teória hospodárskeho cyklu, založená na ekonomickej teórii stanovenej v Princípoch ekonomiky Carla Mengera, postavená na vízii výrobného procesu využívajúceho kapitál vyvinutého v Kapitáli a úrokoch Eugena von Böhm-Bawerka, zostáva dostatočne zreteľná na to, aby odôvodnila svoju národnú identifikáciu. Ale aj v jej najskoršom vydaní v Misesovej „Theory of money and credit“ a v následnej expozícii a rozšírení v publikácii „Prices and production“ F. A. Hayeka, zahrnula teória dôležité prvky zo švédskej a britskej ekonomiky. Dielo „Interest and Prices“ od Knuta Wicksella, ktoré ukázalo, ako ceny reagujú na rozpor medzi bankovou sadzbou a skutočnou úrokovou mierou, poskytol základ pre myšlienku nesprávneho pridelenia kapitálu počas rozmachu. Trhový proces, ktorý nakoniec odhalí medzičasovú nesprávnu alokáciu a premení boom na bustu, sa podobá analogickému procesu opísanému British Currency School, v ktorom sú medzinárodné nesprávne alokácie vyvolané úverovou expanziou následne eliminované zmenami v obchodných podmienkach, a teda v samotnom toku.
Ludwig von Mises a Friedrich Hayek boli dvaja z mála ekonómov, ktorí varovali pred veľkou hospodárskou krízou pred veľkým krachom v roku 1929. Vo februári 1929 Hayek varoval, že prichádzajúca finančná kríza je nevyhnutným dôsledkom neuváženej menovej expanzie.
Ekonóm rakúskej školy Peter J. Boettke tvrdí, že Federálny rezervný systém v súčasnosti robí chybu v tom, že neumožňuje pokles spotrebiteľských cien. Podľa neho politika Fedu pri znižovaní úrokových sadzieb na nižšiu ako trhovú úroveň, keď na začiatku 21. storočia existovala šanca na defláciu, spolu s vládnou politikou dotovania vlastníctva domov viedla k nežiaducej inflácii aktív. Finančné inštitúcie využívali pákový efekt na zvýšenie svojich výnosov pomocou nižších úrokových sadzieb oproti bežnej trhovej úrovni. Boettke ďalej tvrdí, že vládna regulácia prostredníctvom ratingových agentúr umožnila finančným inštitúciám konať nezodpovedne a investovať do cenných papierov, ktoré by dosiahli výkon, iba ak by ceny na trhu s nehnuteľnosťami naďalej rástli. Akonáhle sa však úrokové sadzby vrátili späť na trhovú úroveň, ceny na trhu s bývaním začali klesať a krátko nato nasledovala finančná kríza. Boettke pripisuje zlyhanie zákonodarcom, ktorí predpokladali, že majú potrebné vedomosti na uskutočnenie pozitívnych zásahov do ekonomiky. Názor rakúskej školy je taký, že pokusy vlády ovplyvňovať trhy predlžujú proces potrebných úprav a prerozdelenia zdrojov na produktívnejšie využitie. Z tohto pohľadu finančné výpomoci slúžia iba na distribúciu bohatstva dobre prepojeným, zatiaľ čo dlhodobé náklady nesie väčšina zle informovanej verejnosti.
Ekonóm Steve H. Hanke označuje globálnu finančnú krízu 2007 - 2010 za priamy výsledok politiky úrokových sadzieb Federálnej rezervnej banky, ako predpovedá rakúska teória hospodárskeho cyklu. Finančný analytik Jerry Tempelman tiež tvrdí, že prediktívna a vysvetľovacia sila RTHC vo vzťahu ku globálnej finančnej kríze opätovne potvrdila jej stav a možno spochybnila užitočnosť bežných teórií a kritík.

</doc>
<doc id="658603" url="https://sk.wikipedia.org/wiki?curid=658603" title="CP/M">
CP/M

CP/M (z , neskôr ; v ČSSR a Poľsku klon CP/M 2.2 Mikros) bol dominantný jednopoužívateľský a jednoúlohový operačný systém, vytvorený pôvodne pre mikropočítače s 8-bitovými mikroprocesormi Intel 8080. Vyvinul ho v roku 1974 Gary Kildall, zakladateľ spoločnosti Digital Research, v tom čase pracujúci ako konzultant pre Intel. Neskôr vznikli aj jeho rozšírenia pre viac ako 64 kilobajtov pamäte, viacpoužívateľské varianty aj varianty pre 16-bitové procesory.
Systém CP/M a počítače so zbernicou S-100 vyvinuté po vzore počítača Altair 8800 predstavovali raný priemyselný štandard mikropočítačov a táto platforma bola od konca 70. rokov do polovice 80. rokov 20. storočia dodávaná rôznymi výrobcami mikropočítačov. Po neúspechu úvodných rokovaní IBM s Digital Research ohľadom nasadenia CP/M-86 pre pripravované IBM PC a vysokej cene ho v priebehu 80. rokov postupne nahradil systém MS-DOS, ktorý prevzal niektoré jeho črty.
Dejiny.
Autorom CP/M bol Gary Kildall (* 1942† 1994), ktorý začal systém vytvárať ako konzultant pre spoločnosť Intel. Základ systému vznikal súbežne so zavádzaním výroby mikroprocesora Intel 8080 (1974), odstraňujúceho niektoré obmedzenia staršieho Intel 8008 (zásobník mapovaný do operačnej pamäte nahradil plytký hardvérový zásobník, 16-bitový adresový priestor namiesto 14b umožnil priamo adresovať 64 KiB pamäte). 8080 bol jedným z prvých mikroprocesorov vhodných pre konštrukciu viacúčelových mikropočítačov, ktorých segment po jeho uvedení čakal obrovský rozmach. Intel samotný adaptoval pre 8080 svoj existujúci komerčný mikropočítač Intellec 8, pre ktorý Kildall CP/M vyvíjal.
Po nezhodách s Intelom pokračoval Kildall vo vývoji CP/M ďalej na vlastnú päsť. Prototyp systému schopný pracovať s radičom disketových jednotiek Digital Systems vzbudil pozitívny ohlas. Pretože ale medzitým rýchlo vznikalo množstvo rozličných mikropočítačových zostáv, rozdelil Kildall systém na časť technicky nezávislú a časť technicky závislú, ktorú ako jedinú bolo potrebné prispôsobiť hardvéru konkrétnej mikropočítačovej zostavy. Toto rozdelenie, umožňujúce rýchlu a efektívnu adaptáciu systému na nový hardvér označil Kildall za tajomstvo úspechu CP/M. Prvá zverejnená verzia systému CP/M bola verzia 1.3 (1976), verzia 1.4 (1978) už dokázala pracovať s radičom disketových jednotiek IBM.
Verzia 2.2 (1979) potom v technicky závislej časti obsahovala tabuľky vlastností pevných diskov. Táto verzia bola najrozšírenejšou verziou v bývalom Česko-Slovensku, známa pod označením "Mikros". Varianty Mikrosu existovali napr. pre viaceré mikropočítače SMEP z VÚVT Žilina (SM 50/40, PP 03, 05, 06), SAPI 1, IQ 151, TNS, PMD 85 a jeho klony alebo východonemecký Robotron 1715.
Verzia 3.1 obsahovala podporu pre prepínanie bánk pamäte (bank switching). Okrem štandardného variantu CP/M existovali aj varianty umožňujúce spúšťanie viacerých úloh ("Concurrent CP/M"), CP/M s možnosťou prístupu viacerých používateľov súčasne ("MP/M") a variant umožňujúci využitie zdieľaných sieťových prostriedkov ("CP/NET").
Minimálne technické vybavenie.
Minimálne požiadavky systému CP/M na hardvérové vybavenie boli nasledovné:
Originálny systém CP/M, ktorý predávala firma Digital Research používal mikroprocesor Intel 8080. Výrobcovia systémov kompatibilných s CP/M upravovali časti systému pre svoje vlastné kombinácie pamäte, diskových jednotiek, a terminálov. CP/M tiež bežal na systémoch s mikroprocesorom Zilog Z80, pretože inštrukčný súbor Z80 je rozšírením inštrukčného súboru 8080. Kým systém od Digital Research používal iba inštrukcie pre 8080, mnoho systémov pre Z80 používalo inštrukcie pre Z80, takže tieto programy na počítačoch s procesormi Intel nefungovali.
CP/M používal 7-bitovú znakovú sadu ASCII. Použitie kódov 128255 nebolo štandardizované. Počítače Osborne ich používali pre podčiarknuté znaky, počítače Kaypro pre grécke znaky. Medzinárodné systémy CP/M obvykle používali normu ISO 646 pre lokalizované národné znakové sady, ktoré namiesto použitia kódov 128255 nahrádzajú niektoré ASCII znaky národnými znakmi.
Štruktúra operačného systému.
Operačný systém CP/M sa skladá z troch základných súčastí:
BIOS a BDOS boli rezidentné – trvalo zavedené do pamäte, zatiaľ čo CCP mohol byť prepísaný spúšťaným programom. Pokiaľ k tomu došlo, bol CCP po ukončení programu znovu načítaný z disku. Systém bol dodávaný aj s niekoľkými pomocnými programami, ktoré boli uložené ako súbory s príponou .COM na disku.
Basic Input/Output System.
Modul BIOS obsahoval podprogramy pre obsluhu vstupných a výstupných zariadení, ako napríklad funkcie pre čítanie znaku z klávesnice, výpis znaku na obrazovku, čítanie sektora z diskety a zápis sektora na disketu. Táto časť bola závislá na technickom vybavení konkrétneho typu počítača.
Basic Disk Operating System.
Modul BDOS implementoval systém súborov a abstrakcie pre vstupné a výstupné operácie s využitím funkcií poskytovaných modulom BIOS. BDOS, CCP a štandardné príkazy boli (v ideálnom prípade) nezávislé na technickom vybavení. Pre obmedzené adresovacie možnosti použitých procesorov však bolo nutné preinštalovať systém pri zmene veľkosti operačnej pamäte. Nainštalovaný systém (BIOS, BDOS a CCP) bol uložený vo vyhradených oblastiach na systémovom disku, odkiaľ ho po zapnutí počítača zavádzač systému (spravidla uložený v pamäti ROM) načítal z diskety v prvej mechanike.
V porovnaní s modernými operačnými systémami bol CP/M veľmi primitívny, najmä kvôli veľmi obmedzenému rozsahu operačnej pamäte. Vo verzii 1.0 nevedel detegovať, že používateľ vymenil disketu, takže mohlo ľahko dôjsť k prepísaniu dát na diskete. Vo verzii 1.1 a 1.2 spôsobil pokus o zápis na vymenenú disketu kritickú chybu a bolo nutné reštartovať systém, takže došlo k strate dát, ktoré chcel používateľ uložiť.
Najzložitejšia časť CP/M bola izolovaná v BDOS, a v menšej miere v CCP a jednotlivých príkazoch. Pri adaptácii systému na nový hardvér stačilo prepísať (reimplementovať) len relatívne jednoduché hardvérovo závislé funkcie v BIOSe, čo významne skracovalo dobu trvania adaptácie a prispelo k veľkému rozšíreniu systému.
Console Command Processor.
Console Command Processor (CCP) slúži ako interpreter príkazov (shell) a poskytuje používateľské rozhranie systému – príkazový riadok. Zobrazuje písmeno aktuálnej diskovej jednotky a znak „väčší ako“ (napríklad A&gt;) ako výzvu systému, načítava príkazy zadávané používateľom na klávesnici, buď ich priamo vykonáva alebo na ich vykonanie spustí dočasne zavedený program a zobrazuje výsledky na termináli. Ako terminál sa používal buď elektrický písací stroj alebo obrazovkový displej.
Interné príkazy vykonávané priamo programom CCP:
Externé príkazy dostupné v CP/M ako samostatne zavádzané programy:
Súborový systém.
Každá disková jednotka bola identifikovaná písmenom a dvojbodkou (A:, B:, atď.).
CP/M nepodporoval podadresáre. Názvy súborov mohli mať maximálne 8 znakov nasledovaných bodkou a max. 3 znaky prípony. Prípona sa používala pre určenie typu súboru. Programy mali príponu .COM a textové súbory .TXT. Plný názov súboru mohol byť napríklad A:CCP.COM alebo A:README00.TXT. Tento formát bol bez zmeny prevzatý do operačného systému MS-DOS resp. PC-DOS. Vo verzii MS-DOS/PC-DOS 2.0 bol potom doplnený podporou adresárov.
Veľkosť súboru bola udržiavaná ako počet 128-bajtových záznamov (zodpovedajúcich veľkosti sektorov na osempalcových disketách). Neexistencia presnej dĺžky súborov v bajtoch sa obchádzala v textových súboroch použitím znaku konca súboru (ASCII SUB, hexadecimálne 1A, Control-Z). Pomocou + bolo možné docieliť aj skrátenie súboru.
Udržiavanie časov modifikácie súboru bolo podporované len v niektorých neskorších variantoch CP/M.
Chýbajúcu adresárovú štruktúru obchádzala CP/M verzia 2.2 pomocou až 16 používateľských oblastí na disku. Pre prepínanie medzi používateľmi slúžil príkaz USER x, kde x je číslo 0 až 15.
Organizácia pamäte.
Rozdelenie operačnej pamäte na typickom CP/M systéme so 64 KiB RAM (reálne veľkosti rezidentných modulov BIOS a BDOS sa môžu mierne líšiť podľa platformy a verzie CP/M):
System Parameter Area.
Oblasť prvých 256 bajtov pamäte od adresy 0000h sa nazývala "System Parameter Area" (SPA) a bola vyhradená na údajové štruktúry pre komunikáciu medzi operačným systémom a aplikačným programom, stavové údaje a vyrovnávaciu pamäť (buffer).
Transient Program Area.
Oblasť pamäte od adresy 256 (hexadecimálne 0100h) a začiatkom modulu BDOS sa nazývala "Transient Program Area" (TPA) a používa sa pre zavádzanie aplikačných programov. Procesory Z80 a 8080 môžu adresovať 64 kilobajtov pamäte, nie na všetkých počítačoch však bola pamäť tejto veľkosti k dispozícii. Niektoré počítače tiež majú v adresovom priestore ďalšie pamäte ako BIOS ROM, alebo videopamäť. V dôsledku toho mali rôzne počítače rôzne veľkú oblasť TPA. Niektoré neskoršie počítače mali viac ako 64 KiB operačnej pamäte a používali techniku prepínania bánk pamäte (bank switching). CP/M 3.0 umožňoval, aby v prepínanej časti pamäte boli aj niektoré časti BDOSu.
Požiadavky operačného systému.
Operačný systém CP/M vyžadoval pamäť RAM už od adresy 0000h. Počítače, ktoré neboli navrhované na spúšťanie operačného systému CP/M mali väčšinou v týchto miestach pamäť ROM a boli tak nutné úpravy. Pre textový výstup bolo požadovaných 80 znakov na riadok. Pri počítačoch, ktoré mali štandardne len 40 znakov na riadok, sa toto riešilo vlastnými ovládačmi umožňujúcimi zobrazovať písmo s polovičnou šírkou znakov. Špecifické riešenie bolo použité pri CP/M pre ZX Spectrum +3. Keďže počítače ZX Spectrum podporovali nanajvýš 51 znakov na riadok (monochromaticky; farebne len 32), riešilo sa zobrazovanie 80 znakov simulovaným 80-znakovým režimom s dvoma prekrývajúcimi sa 51-znakovými pohľadmi (+3 disponoval dvoma prepínateľnými videopamäťami). Keďže toto riešenie obmedzovalo čítanie súvislého textu, nebolo aktivované automaticky, ale pomocou príkazu. Klávesmi potom bolo možné prepínať medzi časťami obrazovky.
Jeden zo spôsobov, ako zabezpečiť pamäť RAM od adresy 0000h, je navrhnúť počítač tak, aby obsahoval v celom adresnom priestore pamäť RAM. Pretože však taký počítač sám o sebe nie je možné spustiť, je nutná buď prepínateľná banka pamäte od 0000h (implicitne po resete namapovaná ROM, neskôr softvérovo nahradená RAM bankou) alebo po spustení počítača dočasne odpojiť procesor od zbernice a operačný systém CP/M nahrať do pamäte z vonkajšieho pamäťového média prostredníctvom pomocného procesora.
Hardvérové architektúry.
Existovalo niekoľko vzájomne nekompatibilných architektúr počítačov (ZX Spectrum, Sharp, Atari, Amstrad-Schneider), kedy každá architektúra mala inak ovládaný hardvér (klávesnica, joysticky, videopamäť), inú organizáciu pamäte (umiestnenie pamäte RAM a ROM v adresovom priestore procesora, pripájanie pamäte väčšieho rozsahu než je adresový priestor procesora a pod.) a nekompatibilné periférie. Nekompatibilita periférií nebola len medzi rôznymi architektúrami, ale aj v rámci jednej architektúry. Napr. pre počítače ZX Spectrum existovalo viacero rôznych disketových systémov (Beta Disk Interface, Disciple, +D, Opus Discovery, Wafadrive, systém použitý v počítačoch ZX Spectrum +3, Didaktik 40/80, Dataputer, Timex FDD3000, Kempston Disc Interface, Byte Drive 500 a ďalšie). Operačný systém CP/M potom umožňoval písať programy použiteľné na rôznych architektúrach a v spojení s rôznymi perifériami.
Samozrejme existovali aj iné procesory, napr. MOS Technology 6510 použitý v Commodore 64. Pre tieto procesory operačný systém CP/M neexistoval, preto Commodore 128 obsahoval dva procesory: MOS Technology 8502 (novšia verzia 6510, pre režimy C64 a C128) a Zilog Z80 (pre režim CP/M). Pre počítače Apple II, založené na procesore MOS Technology 6502, existovala špeciálna karta pre prevádzku operačného systému CP/M s procesorom Zilog Z80.
Pamäťové médiá.
CP/M dokázal obslúžiť až 16 pripojených externých pamäťových jednotiek (disketové jednotky, pevné disky, RAM disky). Jednotky boli označené písmenami A: až P:. Médiá mali len koreňový adresár. Aby bola možná určitá štruktúrovanosť ukladaných údajov, bolo možné súbory ukladať pod číslami používateľov 015 (akoby na jednom médiu existovalo 16 koreňových adresárov a v každom boli uložené iné súbory). Bolo možné používať médiá až do veľkosti 32 MiB, pričom veľkosť súboru mohla byť až 16 MiB (verzia CP/M pre ZX Spectrum +3 mohla používať médiá až do veľkosti 16 MiB, pričom veľkosť súboru mohla byť až 8 MiB), čo v tom čase znamenalo ešte dostatočnú rezervu, keďže kapacita diskiet bola obvykle 360 alebo 720 KiB (dvojitá hustota, "Double Density", DD), resp. 1,2 alebo 1,4 MiB pri použití záznamu s vysokou hustotou ("High Density", HD). Existovala aj verzia CP/M pracujúca so ZX Microdrive.
Aplikácie.
Medzi známe aplikačné programy, vyvinuté pre CP/M, patria napr.:

</doc>
<doc id="658606" url="https://sk.wikipedia.org/wiki?curid=658606" title="Control Program/Monitor">
Control Program/Monitor



</doc>
<doc id="658607" url="https://sk.wikipedia.org/wiki?curid=658607" title="Control Program for Microcomputers">
Control Program for Microcomputers



</doc>
<doc id="658608" url="https://sk.wikipedia.org/wiki?curid=658608" title="Mikros">
Mikros



</doc>
<doc id="658609" url="https://sk.wikipedia.org/wiki?curid=658609" title="CP/M-80">
CP/M-80



</doc>
<doc id="658610" url="https://sk.wikipedia.org/wiki?curid=658610" title="CP/M-86">
CP/M-86



</doc>
<doc id="658615" url="https://sk.wikipedia.org/wiki?curid=658615" title="Mikrospánok">
Mikrospánok

Mikrospánok je krátka epizóda spánku, ktorá môže trvať od niekoľko desatín sekúnd až po 30 sekúnd. Počas tohto časového intervalu človek nevníma žiadne vonkajšie podnety ako sú zvuky alebo vizuálne vnemy.
Hlavné príčiny mikrospánku sú nespavosť a obštrukčné spánkové apnoe (OSA), ktoré sa prejavuje chrápaním a zastaveniami dychu počas spánku. Mikrospánku často predchádza znížená pozornosť, ospalosť a únava.
Rizikové skupiny.
Mikrospánok sa najviac dotýka ľudí, ktorí sú spánkovo deprimovaní alebo vykonávajú monotónnu prácu. Ide napríklad o šoférov, pilotov, pacientov trpiacich narkolepsiou, ľudí pracujúcich na zmeny.
Podľa lekárov patria medzi najviac ohrozené skupiny muži do 26 rokov, a to z dôvodu častého nedostatku spánku.
Sklony k mikrospánku u ospalých šoférov potvrdzuje aj pokus Toryho Bellaci a Kary Byronovej, ktorí testovali pozornosť po prebdenej noci voči opitým šoférom. Počas testov dokázali, že ospalosť je pri šoférovaní nebezpečnejšia ako opilosť.

</doc>
<doc id="658618" url="https://sk.wikipedia.org/wiki?curid=658618" title="Ioane Petrici">
Ioane Petrici

Svätý Ioane Petrici (iné mená pozri nižšie; * neskoré 11. storočie, južné Gruzínsko† po 1125/okolo 1126, Gruzínsko) bol gruzínsky učenec, filozof (novoplatonik) a prekladateľ, žiak a nasledovník Michala Psella a Ióanna Itala. Viedol Gelatskú akadémiu a do gruzínčiny preložil diela antických i kresťanských filozofov. 
Pokúsil sa vytvoriť pôvodnú gruzínsku filozofiu skĺbením aristotelovskej a platónskej filozofie s kresťanským myslením. Veľký úspech v tomto smere však nedosiahol, pretože jeho dielo bolo málo zrozumiteľné a nevyvolalo mnoho záujmu medzi jeho krajanmi. Jeho práca však významne ovplyvnila neskoršiu gruzínsku filozofiu a literatúru. Býva označovaný za najväčšieho gruzínskeho stredovekého filozofa a najčítanejšieho gruzínskeho filozofa vôbec.
Životopis.
Ioanne sa narodil niekedy v 11. storočí do gruzínskej šľachtickej rodiny žijúcej v južnom Gruzínsku, možno v Samcche. Vzdelanie získal v hlavnom meste Byzantskej ríše Konštantínopole, kde sa vzdelával pod vedením velikánov vtedajšej byzantskej filozofie. Jeho učiteľom boli Michaél Psellos a jeho žiak Ióannes Italos. Po Italovom vyhnaní z Konštantínopola v roku 1082 opustil Ioanne školu a pôsobil v gruzínskom Petriconskom kláštore v Bačkove v dnešnom Bulharsku. V kláštore začal rozvíjať svoju prekladateľskú a literárnu činnosť. Na túto časť jeho života sa tiež viaže jeho meno. Istý čas žil následne v Kláštore Gruzíncov na Čiernej hore v Sýrii, kde bol jeho učiteľom Efrém Malý. Na pozvanie gruzínskeho kráľa Dávida IV. sa vrátil do Gruzínska, ktoré v tom období zažívalo svoju zlatú éru. V Gruzínsku sa spolu s Arsenom Ikalthoelim ujal vedenia Gelatskej teologickej akadémie.
Myšlienky a dielo.
Petrici preložil viacero diel. Bol autorom prekladov Aristotelových diel "Topiky" a "Peri hermeneias", ktoré sa však nedochovali. Petriciho preklad Proklovho diela" Základy teológie" (lat. "Institutio theologica") býva považovaný za najstarší na svete. Celkovo obsahuje 211 kapitol, pričom k nemu Petrici poskytuje i odborný komentár, úvod a záver. Ďalšími antickými tvorcami, ktorých prekladal bol Nemesios a jeho dielo "O ľudskej prirodzenosti" a Jozef Flavius a jeho historiografické dielo "Židovské starožitnosti". Z neskoršej, byzantskej literatúry preložil mystické dielo "Rebrík do raja" od Ióanna Klimaka.
Medzi jeho originárnu tvorbu patrí "Výklad Prokla a platónskej filozofie" (gruz. "Ganmarteba proklesthvis diadochosisa da platonurisa philosophiisad") ako aj mysticko-asketický traktát "Schody dobročinnosti" (gruz. "Sathnoebatha kibe") či poetické dielo" Mesačné synaxárium" (gruz. "Sathveo svinakhsari"). Podieľal sa tiež na revízii gruzínskeho prekladu Biblie. 
Petriciho myslenie odráža klasické grécke myslenie i vtedajšiu kultúrnu atmosféru. Jeho cieľom bolo prekonať napätie medzi náboženským rozmerom myslenia a humanizmom, pričom myslením sa skôr radil k novoplatonistom. Originálny bol jeho prístup k otázkam bytia, rozumu a ich spojeniu so svetom. 
Petriciho dielo bolo známe aj mimo Gruzínska. V roku 1248/1284 boli jeho preklady Prokla arménskym mníchom Svimeonom preložené do arménčiny. Tento príspevok sa neskôr prejavil v rozšírení Proklovej filozofie v Arménsku. V 20. storočí vznikol aj ruský preklad jeho "Výkladu".

</doc>
<doc id="658620" url="https://sk.wikipedia.org/wiki?curid=658620" title="Ioane Petric'oneli">
Ioane Petric'oneli



</doc>
<doc id="658621" url="https://sk.wikipedia.org/wiki?curid=658621" title="Ioane Petric'ký">
Ioane Petric'ký



</doc>
<doc id="658622" url="https://sk.wikipedia.org/wiki?curid=658622" title="Ioannes Petric'i">
Ioannes Petric'i



</doc>
<doc id="658623" url="https://sk.wikipedia.org/wiki?curid=658623" title="Ioane Petric'i">
Ioane Petric'i



</doc>
<doc id="658630" url="https://sk.wikipedia.org/wiki?curid=658630" title="Mergellus">
Mergellus



</doc>
<doc id="658631" url="https://sk.wikipedia.org/wiki?curid=658631" title="Lophodytes">
Lophodytes



</doc>
<doc id="658637" url="https://sk.wikipedia.org/wiki?curid=658637" title="Starfish">
Starfish

Starfish bolo krycie meno falošných ohňov zakladaných na území Veľkej Británie, ktorých cieľom bolo zmiasť posádky nočných bombardérov Luftwaffe tak, aby bombardovali iné ako cieľové miesto. Ohne "Starfish", spolu s ďalšími zariadeniami pre elektronický boj, prevádzkovalo 80. krídlo RAF pod velením Edwarda Addisona.
Situácia.
V bitke o Britániu používala Luftwaffe taktiku nočného bombardovania. Nad cieľ najskôr naleteli lietadlá špeciálnej jednotky, vybavené niektorým z rádiových navigačných systémov (Knickebein, X-Gerät, Y-Gerät) a bombardovali ho zápalnými bombami. Tie spôsobili požiare, ktoré mali byť v zatemnenej krajine viditeľné pre posádky hlavného bombardovacieho zväzu. Tieto lietadlá už neboli vybavené navigačnými systémami a ich posádky používali bežné, menej presné navigačné metódy.
Starfish.
Pretože hlavný zväz sa mal orientovať podľa požiaru, myšlienka na jeho dezorientáciu bola jednoduchá. Na vidieku, v neobývaných oblastiach, pripraviť ohniská a v čase náletu ich zapáliť. Túto činnosť dostal za úlohu v rámci 80. krídla plukovník J. Turner. Poloha pripravených ohnísk musela byť pred plánovaným cieľom náletu a čo najbližšie k príletovej trase. Dôležité bolo aj načasovanie ich zapálenia. Účinok ďalej zvyšovalo, ak sa hasičom podarilo rýchlo uhasiť pravé požiare, založené značkovacími bombardérmi.
Prvé dva falošné ohne "Starfish" boli zapálené 2. decembra 1940, počas náletu na Bristol. Na ich pozíciu dopadlo 66 trieštivých bômb, čo potvrdilo účinnosť opatrenia. V septembri 1941 bolo pripravených až 150 ohňov "Starfish".

</doc>
<doc id="658642" url="https://sk.wikipedia.org/wiki?curid=658642" title="Lakovka ametystová">
Lakovka ametystová

 Lakovka ametystová ("Laccaria amethystina") je jedlá huba z čeľade plávkovcovitých ("Hydnangiaceae").
Opis.
Lakovka ametystová (v niektorých príručkách sa uvádza aj pod názvom "Laccaria amethystea") je celá fialová. Klobúk je 25 cm široký, za mladi klenutý, neskôr plochý, v strede trocha vtlačený, na povrchu spočiatku holý, potom takmer zamatový až jemne vločkatý, za mladi sýtofialový, v starobe (najmä za sucha) bledookrový až krémový. Lupene sú 38 mm riedke, za mladi ametystovofialové, v dospelosti bielo oinovatené od výtrusov. Hlúbik je 412 cm dlhý a 0,40,8 cm hrubý, rúrkovitý, iba dole trochu zhrubnutý a bielo plstnatý. V mladosti je plný, potom vypchatý až dutý, jemne alebo dosť vláknitý, fialový, v starobe blednúci. Dužina je fialovastá, za sucha ružovohnedastá, s nenápadnou vôňou a chuťou. Výtrusy sú guľovité, ostnaté, bezfarebné, 7 × 10 μm veľké. Výtrusný prach je biely.
Výskyt.
Lakovka ametystová rastie takmer vždy vo veľkom množstve od júna do novembra, najčastejšie v listnatých lesoch medzi machom (aj priamo na vlhkej pôde medzi lístím alebo na hnijúcich konárikoch). 
Praktický význam.
Je to jedlá huba, ale nie veľmi výdatná. Vhodná je v zmesi s inými hubami do polievok a omáčok. Na jedenie sa zbierajú iba klobúčiky, pretože hlúbiky sú veľmi tuhé a chrupkovité.
Možnosť zámeny.
Ťažko ju zameníme s inou hubou, pretože podobne sfarbené fialové lupenaté huby sa odlišujú jednak tvarom, mäsitosťou, veľkosťou plodníc i vlastnosťami výtrusov. 

</doc>
<doc id="658644" url="https://sk.wikipedia.org/wiki?curid=658644" title="Laccaria amethystina">
Laccaria amethystina



</doc>
<doc id="658645" url="https://sk.wikipedia.org/wiki?curid=658645" title="Laccaria amethystea">
Laccaria amethystea



</doc>
<doc id="658677" url="https://sk.wikipedia.org/wiki?curid=658677" title="Presýpacie hodiny (hmlovina)">
Presýpacie hodiny (hmlovina)

Presýpacie hodiny alebo MyCn18 je planetárna hmlovina v súhvezdí Mucha. Má zdanlivú hviezdnu veľkosť 11,8 mag. O meno hmloviny sa pričinili farebné eliptické prstence žiariaceho plynu obklopujúce centrálneho bieleho trpaslíka. Tie jej dávajú vzhľad presýpacích hodín. Tvar Presýpacích hodín vyvolal medzi astronómami debatu o ich vzniku. 
Vzdialenosť objektu od Zeme je 8 000 ly.

</doc>
<doc id="658678" url="https://sk.wikipedia.org/wiki?curid=658678" title="MyCn18">
MyCn18



</doc>
<doc id="658683" url="https://sk.wikipedia.org/wiki?curid=658683" title="Ivan Chrenko">
Ivan Chrenko

Ivan Chrenko (* 27. jún 1967, Šaľa) je slovenský podnikateľ, väčšinový vlastník developerskej skupiny HB Reavis Group. V roku 2020 bola odhadovaná hodnota jeho majetku vo výške 1,65 miliardy €.
Životopis.
Začiatkom 90. rokov 20. storočia začal v Šali podnikať v oblasti audiovizuálnej techniky, jeho spoločnosť údajne montovala reproduktory značky Marsyas. V roku 2004 začal svoju kariéru v developerskej spoločnosti HB Reavis, ktorá sa vtedy volala AB Reavis. Postupne sa stal väčšinovým majiteľom spoločnosti. Koncom 90. rokov sa firma preslávila výstavbou prvých veľkých administratívnych centier v hlavnom meste Slovenska. Kancelárske areály od nich vo veľkom skupovala firma B.S.R. Na budovaní Bratislavy sa potom HB Reavis významne spolupodieľal postavením projektu Apollo a Aupark v Petržalke. Za takmer tri desaťročia sa spoločnosť HB Reavis dostala medzi najvýznamnejšie developerské spoločnosti Európy, predovšetkým vo výstavbe kancelárskych priestorov. Chrenkova firma postupne z Bratislavy expandovala do ostatných stredoeurópskych metropol vrátane Prahy, Varšavy a Budapešti. Neskôr do Londýna a následne aj do Berlína.
Žije v Bratislave. S médiami celkovo nekomunikuje a v médiách často jeho tvár nevidieť, aby sa mohol po ulici pohybovať bez ochranky ako normálny človek. Nerád býva spojovaný s väčšinou slovenských miliardárov, ktorí svoje bohatstvo získali začiatkom 90. rokov vďaka vtedajším nedokonalým zákonom.

</doc>
<doc id="658704" url="https://sk.wikipedia.org/wiki?curid=658704" title="Zoznam železničných liniek v IDS BK">
Zoznam železničných liniek v IDS BK

Toto je zoznam železničných liniek v IDS BK alebo Zoznam železničných liniek v Integrovanom dopravnom systéme v Bratislavskom kraji. Vlakové linky premávajú totižto okrem Bratislavy aj v mestách: Sekule, Sládkovičovo, Galanta, Trnava, Reca, Senec, Plavecké Podhradie a Kvetoslavov.

</doc>
<doc id="658712" url="https://sk.wikipedia.org/wiki?curid=658712" title="Algol 60">
Algol 60



</doc>
<doc id="658713" url="https://sk.wikipedia.org/wiki?curid=658713" title="Geórgios Maniakés">
Geórgios Maniakés



</doc>
<doc id="658714" url="https://sk.wikipedia.org/wiki?curid=658714" title="Ióannés Klimax">
Ióannés Klimax



</doc>
<doc id="658715" url="https://sk.wikipedia.org/wiki?curid=658715" title="Kleanthés z Assu">
Kleanthés z Assu



</doc>
<doc id="658716" url="https://sk.wikipedia.org/wiki?curid=658716" title="Kleomenés III.">
Kleomenés III.



</doc>
<doc id="658719" url="https://sk.wikipedia.org/wiki?curid=658719" title="Basic">
Basic

Basic alebo BASIC môže byť:

</doc>
<doc id="658720" url="https://sk.wikipedia.org/wiki?curid=658720" title="KAMAZ">
KAMAZ



</doc>
<doc id="658721" url="https://sk.wikipedia.org/wiki?curid=658721" title="KOH-I-NOOR HARDTMUTH">
KOH-I-NOOR HARDTMUTH



</doc>
<doc id="658722" url="https://sk.wikipedia.org/wiki?curid=658722" title="KOH-I-NOOR">
KOH-I-NOOR



</doc>
<doc id="658723" url="https://sk.wikipedia.org/wiki?curid=658723" title="Koh-i-noor">
Koh-i-noor



</doc>
<doc id="658724" url="https://sk.wikipedia.org/wiki?curid=658724" title="Tádž mahal">
Tádž mahal



</doc>
<doc id="658726" url="https://sk.wikipedia.org/wiki?curid=658726" title="Abdarrahmán II.">
Abdarrahmán II.



</doc>
<doc id="658728" url="https://sk.wikipedia.org/wiki?curid=658728" title="Agapét I.">
Agapét I.



</doc>
<doc id="658729" url="https://sk.wikipedia.org/wiki?curid=658729" title="Dávid Strelec">
Dávid Strelec



</doc>
<doc id="658736" url="https://sk.wikipedia.org/wiki?curid=658736" title="Muchotrávka končistá">
Muchotrávka končistá

 Muchotrávka končistá ("Amanita virosa") je smrteľne jedovatá huba z čeľade muchotrávkovitých ("Amanitaceae").
Opis.
Plodnica je biela, iba niekedy je trochu žltkastá. Klobúk je 59 cm široký, za mladi tupo kužeľovitý, neskôr zvoncovitý, v dospelosti plocho klenutý, biely, iba na temene jemne žltookrový. Lupene sú husté, biele, pri hlúbiku voľné. Spočiatku sú zakryté čiastočnou plachtičkou. Hlúbik je 1015 cm dlhý a 0,81,5 cm hrubý, valcovitý, vo vnútri dutý, hore trochu stenčený s ovisnutým prsteňom, je biely, lesklý, šupinatý, na báze trochu hľuzovito zhrubnutý, sediaci v bielej voľnej pošve. Dužina je biela, nemeniaca sa, chuť i vôňa je nevýrazná. Výtrusy sú guľovité, hladké, bezfarebné, 710 μm veľké. Výtrusný prach je biely.
Výskyt.
Rastie od augusta do októbra v ihličnatých lesoch v horských a podhorských oblastiach. V nižších polohách sa vyskytuje hlavne v borinách. Je rozšírená iba miestami, v niektorých oblastiach úplne chýba. 
Praktický význam.
Muchotrávka končistá je smrteľne jedovatá podobne ako muchotrávka zelená. Požitie jedla z tejto huby spôsobuje otravy spojené s poškodením pečene.
Možnosť zámeny.
Najčastejšie sa zamieňa za pečiarky, ktoré sa odlišujú sivými, ružovými až černastými lupeňmi a hlúbikom bez pošvy. 

</doc>
<doc id="658755" url="https://sk.wikipedia.org/wiki?curid=658755" title="Jozef Szabó (prokurátor)">
Jozef Szabó (prokurátor)

JUDr. Jozef Szabó (* 6. december 1962, Bratislava) je slovenský prokurátor.
Od 30. novembra 2020 zastupoval práceneschopnú Vieru Kováčikovú, ktorá predtým oznámila plán oznámiť z funkcie prvej námestníčky GP. Kováčiková bola do 9. decembra 2020 zastupujúca generálna prokurátorka. 10. decembra 2020 bol za generálneho prokurátora vymenovaný Maroša Žilinku 10. decembra 2020.
Do konca januára 2021 bol potom námestníkom generálneho prokurátora SR.

</doc>
<doc id="658756" url="https://sk.wikipedia.org/wiki?curid=658756" title="Chasmosaurus">
Chasmosaurus



</doc>
<doc id="658763" url="https://sk.wikipedia.org/wiki?curid=658763" title="Amanita virosa">
Amanita virosa



</doc>
<doc id="658765" url="https://sk.wikipedia.org/wiki?curid=658765" title="Theodoros Metochites">
Theodoros Metochites



</doc>
<doc id="658770" url="https://sk.wikipedia.org/wiki?curid=658770" title="NSU Motorenwerke">
NSU Motorenwerke

NSU Motorenwerke AG alebo NSU bol nemecký výrobca automobilov, motocyklov a bicyklov, založený v roku 1873. Spoločnosť v roku 1969 kúpila skupina Volkswagen a spojila NSU s Auto Union a vytvorila Audi NSU Auto Union AG, ktorá nakoniec nesie od roku 1985 názov Audi.
Spoločnosť pôvodne fungovala ako "mechanická dielňa na výrobu pletacích strojov". Bicykle vyrábala od roku 1886 a od roku 1901 sa významnou mierou podieľala na rannom vývoji motocyklov v Nemecku. V polovici 50. rokov bola "NSU čo" do počtu najväčším výrobcom motocyklov na svete.
Názov "NSU", ktorý sa ako značka alebo ochranná známka používala od roku 1892, je skratkou názvu mesta Neckarsulm, ktorý je zase odvodený od dvoch riek Neckar a Sulm, ktoré tadiaľto pretekajú. Do Neckarsulmu bolo NSU presťahované v roku 1880.
Prvé logo spoločnosti používaných v rokoch 18921912 pozostáva z vodorovne umiestených parohov jeleňa, bol pôvodne vypožičaný zo štátneho erbu Württembergu z roku 1806 a medzi jeho štyrmi hrotmi boli vložené písmená "N, S, U." Na rozdiel od rozšírenej mylnej predstavy, názov "NSU" nie je odvodený od „Neckarsulmer Strickwaren Union“ („Únia šijacích a pletacích strojov“). Takáto spoločnosť ani nikdy neexistovala.

</doc>
<doc id="658771" url="https://sk.wikipedia.org/wiki?curid=658771" title="Gee (navigačný systém)">
Gee (navigačný systém)

Gee bol rádionavigačný systém používaný RAF počas druhej svetovej vojny na podporu nočného bombardovania Nemecka. Využíval princípy rádiových vĺn.
Princíp fungovania.
Systém bol založený na troch pevných pozemných rádiových vysielačoch vzdialených približne 161 km od seba. Vysielače vysielali synchronizovane sekvenciu pulzov. V lietadle bol umiestnený špeciálny prijímač, ktorý umožnil zmerať malé časové posuny medzi signálmi, vyplývajúce z rôznej vzdialenosti vysielačov od lietadla. Navigátor mal k dispozícii mapu so špeciálnou súradnicovou sieťou, ktorá umožnila, na základe odmeraných rozdielov, určiť polohu lietadla. Presnosť systému bola približne 9,7 km pri vzdialenosti 644 km.
Operačné použitie.
Systém bol navrhnutý už v roku 1938, ale intenzívne práce na ňom začali až v roku 1940. Začiatkom marca 1942 mohla byť prijímačmi "Gee" vybavená tretina bombardovacích lietadiel Veliteľstva bombardovacieho letectva. Už 29. marca 1942 sa prístroj dostal do rúk Nemcom z vraku Wellingtonu, bol však poškodený morskou vodou a nemeckí vedci nedokázali presne určiť jeho funkciu. V júli 1942, po zistení frekvencie signálov začali Nemci vyrábať prvé provizórne rušičky. 4 augusta 1942 nasadili Nemci prvýkrát rušičky proti náletu 38 lietadiel na Essen. Britskí piloti po návrate potvrdili, že signál v cieľovej oblasti bol účinne rušený. V priebehu nasledujúcich troch mesiacov boli provizórne rušičky nahradené špeciálnymi, s kódovým označením Heinrich a nasadenými v takom množstve, že nad územím obsadeným Nemcami bol navigačný systém "Gee" takmer nepoužiteľný.

</doc>
