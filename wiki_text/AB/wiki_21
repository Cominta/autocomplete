<doc id="193588" url="https://sk.wikipedia.org/wiki?curid=193588" title="Študentský domov Lafranconi">
Študentský domov Lafranconi

Študentský domov Lafranconi (iné názvy: Internát Lafranconi, staršie: internát na Lafranconi, do roku 1945 "Internát Lanfranconi") je funkcionalistický internát v Bratislave. Dnes je to Internát Fakulty telesnej výchovy a športu Univerzity Komenského v Bratislave, Nábrežie armádneho generála Ludvíka Svobodu 9. Autorom je Klement Šilinger. Objekt bol realizovaný v rozpätí rokov 1927–1933 (1927 návrh 1. etapy, 1931 návrh 2. etapy, 1928–1929 realizácia 1. etapy a 1932–1933 realizácia 2. etapy).
Situovanie.
Autor vytvoril stavbu, ktorá bola v dobe jej vzniku odvážnym a unikátnym riešením. Objekt sa nachádza v prírodnom prostredí, ktoré však narúša dopravná komunikácia pri jej vstupnej časti. Okolité prostredie bolo pôvodne priamo napojené na botanickú záhradu. V súčasnosti sa prepojenie prerušilo vybudovaním Mosta Lanfranconi. Význam internátu je umocnený umiestnením pri vodnom toku, kde pôsobí ako nenásilná dominanta. Stavba je vhodne orientovaná na svetové strany. Zalomená hmota objektu dotvára výraz fasády tvorenej kombináciou omietaného a tehlového muriva. Šilinger navyše internát obohatil oválnym schodiskom. Budovu situoval v blízkosti Dunaja v náväznosti na okolitú pahorkatinu. Nachádza sa v zeleni s dostatočnými priestormi pre šport a rekreáciu.
Dispozičné riešenie a filozofia.
Internát bol navrhnutý pre 396 študentov, riešený ako voľný komplex s jasným členením hmôt, zodpovedajúcich funkčnej náplni. Z 238 izieb bolo 95 jednoposteľových, 135 dvojposteľových a 8 trojposteľových. Skoro všetky izby architekt orientoval na juh s výhľadom na Dunaj. Ani jedna z izieb nie orientovaná na sever. Jedáleň, telocvičňa, navrhnutý plavecký bazén, služby a administratíva tvorili celky, ktoré nenarušovali obytné podmienky v izbovom trakte. Celkový výraz budovy (plochá strecha, obklady a pod.) boli podnetom dlhých úvah a diskusií. Vo vnútorných priestoroch internátu sa nachádza unikátne oválne schodisko, ktoré sa ako samostatná valcová hmota aktívne uplatňuje v celkovom pôsobení stavby. Koncept programu budovy vychádzal zo zásady rozvoja duševných a telesných síl mladého človeka. Použitie kvalitných vonkajších materiálov v kombinácii neomietnutého a omietnutého tehlového muriva zodpovedá veľkorysému chápaniu kompozície. Stavba má formálnu súvislosť s ostrovnou architektúrou z tehlového muriva. 
Budova univerzitného internátu bola prvá tohto druhu na Slovensku. Internát pozostáva z dvoch častí – ubytovacej a spoločenskej, ktoré sú doplnené rozsiahlymi športoviskami. Dispozičné riešenie objektu a jeho orientácia k svetovým stranám reagujú na aktuálne funkcionalistické názory na bývanie a prevádzkovanie budovy. Ubytovacia časť je päťpodlažná, dvojtraktová, s izbami orientovanými na juh k Dunaju. So spoločenskou častou, v ktorej sa nachádza jedáleň, študovne a telocvičňa je prepojená dvojpodlažnou hospodársko-komunikačnou častou. Dispozícia je symetrická, s miernym zalomením obytného krídla. Hlavný nástup do budovy naznačuje jednoduché stĺporadie. Malé okenné otvory a kombinácia klasickej omietky s keramickým obkladom dávajú stavbe jednoduchý domáci charakter. Budova má výrazné vertikálne členenie hmôt. Monoblok internátu má charakter pavilónovej zástavby. Spojenie obytných častí so spoločenskými priestormi (vstup, jedáleň, študovne a telocvičňa) je komponované izolačným kĺbom hlavného schodiska, riešeného v eliptickej pôdorysnej forme. Celková prevádzka je jasne čitateľná od hlavného osového nástupu až po obytnú bunku. Obytná časť, obrátená hlavnou fasádou k Dunaju, je riešená v súlade s krajinným reliéfom v zalomenej forme tak, aby v maximálnej miere využívala pohľadové možnosti na vodnú hladinu. Mierne zalomenie obytnej časti autor zdôvodňoval sledovaním oblúka Dunaja a úsilím zosúladiť stavbu s okolitou krajinou. Napriek tomu je budova sebavedomá a jej masívne vežovité hmoty s keramickým obkladom neustupujú svojmu prostrediu, ale monumentálne v ňom dominujú.
Význam stavby.
Objekt internátu a akademickej menzy Lafranconi v čase svojho vzniku poskytoval ubytovanie a ostatné služby neobvykle veľkému počtu študentov novej Univerzity Komenského. Predstavuje podstatný kvalitatívny skok v riešení internátov. Svojím vybavením prekračoval vtedajší československý štandard a patril k najlepším svojho druhu v Európe. Pri tejto, vo vtedajšej republike typologicky jedinečnej stavbe, sa zvykne zdôrazňovať Šilingerovo štúdium architektúry anglických kampusov, ktoré ho mali inšpirovať k veľkorysému riešeniu celého komplexu. 
Komplex je jednou z prvých realizácií modernej architektúry na Slovensku a v kontexte Šilingerovej tvorby predstavuje príklon k funkcionalizmu. Vysokoškolský internát Lafranconi predstavuje špičkovú úroveň, ktorú u nás nedosiahlo ani jedno riešenie súčasníkov. K tomuto riešeniu sa nepodarilo kvalitatívne priblížiť ani v období prekonávania hospodárskej krízy okolo polovice tridsiatych rokov. Koncom pätdesiatych rokov dostavali k internátu plaváreň podľa projektu I. Matušíka.
Súčasnosť.
Okolie objektu je v súčasnosti pretvorené a sčasti aj zastavané. Pôvodný výraz si internát zachoval z južnej strany od Dunaja, aj keď tu pribudla dostavba plavárne. Zo severnej strany sa objekt dostal do menej výraznej pozície vybudovaním súvislého násypu vzniknutého pri výstavbe neďalekého tunela. Pred budovou navyše vedie rušná cestná komunikácia a električková trať. Internát Lafranconi je aj v súčasnosti pozoruhodnou stavbou v ktorej je spojená funkčnosť s estetikou.

</doc>
<doc id="193590" url="https://sk.wikipedia.org/wiki?curid=193590" title="Tchäan">
Tchäan

Tchäan (kórejsky 태안) je okres v Kórejskej republike. Nachádza sa v západnej časti územia pri pobreží Žltého mora, v provincii Čchungčchongnam-do (충청남도). Na území s rozlohou 504 km² tu žije približne 64 000 obyvateľov (údaj z roku 2003).
Administratívne rozdelenie.
Okres Tchäan je rozdelený na 2 mestá nazývané "up" (읍) a 6 obcí "mjon" (면).
Ekologická katastrofa.
Dňa 7. decembra 2007 postihla západné pobrežie Kórejskej republiky ekologická katastrofa. Do Žltého mora sa vylialo vyše 10 000 ton ropy po zrážke menšieho plavidla spoločnosti "Samsung Heavy Industries" s hongkonským tankerom "Hebei Spirit", ktorý kotvil 11 kilometrov od pobrežia okresu Tchäan. Ropa unikajúca z tankera zasiahla a úplne zničila pláž Mallipo, jednu z najkrajších pláží v krajine. Podľa denníka "The Korea Times" ide o najväčšiu ekologickú haváriu v dejinách Kórejskej republiky.

</doc>
<doc id="193592" url="https://sk.wikipedia.org/wiki?curid=193592" title="Budova fakulty architektúry a umenia Yale University">
Budova fakulty architektúry a umenia Yale University

Budova fakulty architektúry a umenia Yale University v New Havene je postavená podľa projektu Paula Marvina Rudolpha (* 1918 – † 1997).
Autor.
Paul Rudolph sa narodil v roku 1918 v Elktone, štát Kentucky, ako syn farára. Hoci otec si prial, aby si zvolil rovnaké povolanie, Paul sa rozhodol pre architektúru, ktorú študoval v Alabame a neskôr u Gropia na Harvardovej univerzite.
Svoju kariéru začal menšími stavbami. Jeho práce sú dnes početné. Patria medzi ne niektoré školy, ale aj obytné stavby, na ktorých sa prejavuje sklon skladať budovu z malých hranolov, z jednej strany zasklených, z druhej plných. Podobným splynutím hranolov riešil aj niektoré väčšie stavby, ako napr. internát ženatých študentov Yale University (1960 – 1961). Bol priekopníkom štrukturovaného podhľadového betónu, ktorý bol neskôr široko imitovaný.
Architektúra Paula Rudolpha je vo svojej podstate brutalistická, aj keď on sám príslušnosť k tomuto smeru popiera. Najlepším príkladom brutalistickej architektúry v USA je práve jeho Budova fakulty architektúry a umenia Yalovej univerzity v New Haven.
Budova.
Budova fakulty architektúry a umenia Yalovej univerzity vznikla v rokoch 1959 – 1963. Keď bola prvýkrát otvorená, stretla sa s pozitívnym hodnotením kritikov a akademikov a dostala viacero prestížnych cien, vrátane Award of Honor od Amerického inštitútu architektúry. Stavba je brutalitná svojou striktne pravouhlou formou a energickým výrazom prienikov hmôt. Autor balancuje na ostrej hrane vo vzťahu architektúry k mestskej štrutkúre. Jej včlenenie do mestskej zástavby, na ktorej si architekti brutalizmu dávali záležať, je však hodnotené priaznivo. Rudolph neskôr riešil podobné mestské akcenty oveľa menej citlivo. Jeho blok parkovacích budov v New Havene, vzdialený len niekoľko ulíc od budovy fakulty, pôsobí ako neúmerne veľký betónový kontajner.
Materiálovo – konštrukčné riešenie.
Za konštrukčne masívnou a zároveň výrazne rozčlenenou uličnou stenou sa skrýva oveľa viac poschodí, ako by človek na prvý pohľad tušil. Oproti nahor smerujúcej hmote veží bez okien je vsunuté široké priečelie šiesteho poschodia. Komplex budov obsahuje viac ako tridsať úrovní v siedmich podlažiach. Budova je postavená z podhľadového vzorovaného železobetónu. Dominantná hmota sa prenáša na užívateľa a pôsobí nezničiteľne. V skutočnosti je však veľmi zraniteľná. Vandalizmus priviedol budovu do dezolátneho stavu.
Hodnotenie.
Nedostatok flexibility sa stal veľkým problémom a iluzívna štruktúra priviedla viacerých kritikov na myšlienku, že Rudolf sa viac zaoberal vonkajším vzhľadom svojej budovy ako jej funkčnými prvkami. Betónové stĺpy sa nenachádzajú v strede rozpätia, ale po obvode. Navzájom sú spojené početnými výstuhami. Budova vyžadovala, aby vertikálne prvky podopierali presne určené kvádre a nenarúšali ich vnútornú dispozíciu.
Časom sa názory na budovu stávali negatívnejšími. Veľký požiar 14. júna 1969 spôsobil rozsiahle škody. Počas opráv sa uskutočnilo veľa zmien na pôvodnom dizajne. Objavili sa tvrdenia, že oheň bol výsledkom podpaľačského aktu nespokojného študenta, ale toto obvinenie zostalo nepotvrdené. Ďalšia nepotvrdená teória hovorí, že skupina študentov nenávidela budovu tak veľmi, až sa ju rozhodla zničiť.
V posledných rokoch sa však obľuba budovy zvýšila. Škola umenia sa presťahovala do vlastnej budovy a pôvodný objekt sa podrobuje prístavbe a renovácii s úmyslom obnovy do originálnej podoby.

</doc>
<doc id="193593" url="https://sk.wikipedia.org/wiki?curid=193593" title="Neperiodické publikácie">
Neperiodické publikácie

Neperiodické publikácie sú tlače vydávané nepravidelne, teda vydávané v nepravidelných časových intervaloch (periódach), alebo len jednorazovo.
Najznámejším zástupcom neperiodických publikácií je kniha. Iné druhy neperiodickej tlače:

</doc>
<doc id="193596" url="https://sk.wikipedia.org/wiki?curid=193596" title="Varuna">
Varuna

Varuna je hlavný boh z kategórie bohov Áditja (názov pre skupinu slnečných božstiev, kam patrí aj Súrja). 
Varuna sa objavuje aj v Rámájane, keď vychádza z mora, aby pomohol Rámovi preklenúť more na jeho ceste na Srí Lanku. Varuna ako nebeský boh mal predtým iné postavenie a okolnosti spôsobili, že sa stal bohom mora. Mitra je ďalší boh, s ktorým je Varuna často spájaný.

</doc>
<doc id="193602" url="https://sk.wikipedia.org/wiki?curid=193602" title="Zoznam kúrií v Bratislave">
Zoznam kúrií v Bratislave

Toto je zoznam najznámejších kúrií v Bratislave.

</doc>
<doc id="193612" url="https://sk.wikipedia.org/wiki?curid=193612" title="Josef Marek (architekt)">
Josef Marek (architekt)

Josef Marek (* 17. január 1889, Petrovice – † 17. január 1965, Brno) bol český architekt, významný predstaviteľ slovenskej medzivojnovej architektúry a urbanizmu. Svojou tvorbou prispel nielen k rozvoju stavebnej kultúry, ale aj k pokroku v oblasti urbanizmu, priestorového plávania a problematike stavby miest.
Život.
Štúdium.
Moravský rodák z Petrovíc absolvoval v roku 1909 vyššiu školu staviteľskú v Brne. V rokoch 1910 – 1912 praxoval v ateliéri Dušana Jurkoviča, po čom pokračoval v štúdiách architektúry v Prahe. Tie úspešne skončil v roku 1914.
Príchod na Slovensko.
Do architektonického života vstúpil Josef Marek ešte pred ukončením štúdií architektúry v Prahe. Na Slovensko prišiel už ako tridsaťročný,na podnet Dušana Jurkoviča. Mal za sebou nielen štúdiá architektúry, ale aj skúsenosti delostreleckého dôstojníka z prvej svetovej vojny. V roku 1919 sa stal referentom na vtedajšom ministerstve s plnou mocou pre správu Slovenska, vo vládnom komisariáte na ochranu pamiatok, ktorý viedol práve Jurkovič. Neskôr pôsobil na Referáte verejných prác. 
Architektonické začiatky.
Po roku 1922 viedol Josef Marek v Trnave projekčnú kanceláriu a vykonával stavebný dozor na stavbe robotníckej osady hutníckych závodov Coburg. Až po úspechu v súťaži na Evanjelický kostol, v roku 1923 v Trnave, sa osamostatnil a založil si vlastnú projektovú kanceláriu. V Trnave bohatej na mnohé sakrálne stavby vytvoril chrám jednoduchých avšak monumentálnych foriem, urbanisticky veľmi vhodne osadený, ktorého hlavné kvality spočívajú v progresívnom dispozičnom riešení.
Do obdobia Marekových začiatkov patria aj typy robotníckych usadlostí pre pohorelcov v Čataji a Breze pri Námestove a robotnícke domy pre železničiarov v Novom Meste nad Váhom, kde ešte badáme Jurkovičov vplyv. Aj tu môžeme sledovať pre Mareka charakteristické veľmi vhodné urbanistické riešenie, ktoré aj dnes vytvára veľmi dobré obytné prostredie.
Vrcholné obdobie v tvorbe.
V roku 1925 sa Marek vrátil do Bratislavy. Na základe súťažných návrhov projektuje pre vtedajšie ministerstvo verejných prác viaceré obytné domy pre štátnych zamestnancov a vojenských gážistov v Bratislave, Košiciach a Malackách. V tomto období dostáva Marek ocenenia za viaceré svoje stavby. Pozoruhodnými sú -Okresná nemocenská poisťovňa v Rožňave, ktorá predstavuje strohú puristickú architektúru s oknami delenými v strede jedinou horizontálou. Jednoznačný funkcionalistický charakter má ďalšia Marekova väčšia realizácia – Poštový a telegrafný úrad v Nitre z roku 1928. K takmer zabudnutým patrí návrh chirurgického pavilónu, jedálne a skleníkov bývalého Šrobárovho ústavu pre deti choré na TBC v Dolnom Smokovci.
Svoje znalosti uplatnil pri súťaži na zastavovaciu úpravu časti mesta v bloku Michalskej veže. Pri svojom riešení poukázal na svoje znalosti z oblasti pamiatok, ale aj na svoje urbanistické nadanie.
Za najznámejšie Marekove dielo považujeme tzv. obytný a obchodný blok družstva železničných zamestnancov Avion v Bratislave. Vo svojej dobe patril Avion k najlepšie riešeným a vybaveným obytným budovám na Slovensku.
Prechod k urbanizmu.
Napriek úspechom v oblasti architektonickej tvorby Marek postupne stále viac inklinoval k urbanizmu. Svoje mestotvorné úvahy podnecoval aj ďalším štúdiom národohospodárstva, sociológie a urbanizmu a priestorového plánovania. Bratislavská súťaž v roku 1930 bola dôležitým impulzom k jeho definitívnemu obratu k problematike stavby miest. Ako člen regulačnej komisie mesta sa podiela na tvorbe urbanistických zásad rozvoja Bratislavy v tridsiatych rokoch. V tomto období vypracoval takzvané základné a upravovacie plány pre obce Petržalka, Vrbové, Dolný Kubín a Kokava nad Rimavicou.
Zmena politického režimu a tvorba.
V období, keď bol na vrchole tvorivých síl, zasiahli do jeho života politické udalosti. Začiatkom 40-tych rokov nenachádza na Slovensku žiadnu odozvu.Stretáva sa s odmietnutím aj v tzv. Protektoráte. Marek síce ostal bývať na Slovensku, ale za prácou musel docestovávať do Linza a neskoršie do Viedne. Až v roku 1942 si našiel miesto u Dr.Ing. Antona Bugana v Bratislave. Túto ťažšiu životnú etapu mu vyriešilo až oslobodenie Československa Sovietskou armádou. Hneď v roku 1945 nastúpil do novozriadeného Štátneho plánovacieho a štatistického úradu, kde našiel plné uplatnenie v technickom, hospodárskom a priestorovom plánovaní povojnového Slovenska.
Krátko po odchode do dôchodku žil ešte v Bratislave. V roku 1962 sa sa vrátil do svojho rodiska. Jeho pozostalosť sa nachádza v Múzeu mesta Brna.

</doc>
<doc id="193613" url="https://sk.wikipedia.org/wiki?curid=193613" title="Archigram">
Archigram

Archigram bola avantgardná architektonická skupina ktorá sa sformovala v 60. rokoch 20. storočia so sídlom v architektonickej asociácii v Londýne. Bol to futuristický smer čerpajúci inšpiráciu z technológie, za účelom vytvoriť novú skutočnosť, podstatu ktorá bola vyjadrovaná výhradne cez hypotetické úvahy. 
Brožúra Archigram bola vydaná v roku 1961 na vyjadrenie ich ideí. Skupina experimentovala s modulárnou technológiou, premenlivosťou cez životné prostredie a zobrazovaním spotrebiteľskej spoločnosti. Ich práce približovali lákavú víziu čarovnej budúcnosti obdobia strojov.
Hlavnými členmi skupiny boli Peter Cook, Warren Chalk, Ron Herron, Dennis Crompton, Michael Webb a David Greene.
Plug-in city.
Bol projekt oceľovej skeletovej konštrukcie Petra Cooka z roku 1964.
Konštrukcia môže byť postavená na akomkoľvek teréne. Jednotlivé bunky sú vložené do tejto megaštruktúry. Všetky bunky je možné presúvať a zásobovanie spolu s dopravou ľudí prebieha s použitím žeriavov, ktoré sú kotvené na koľajnici na vrchole štruktúry. Bytové jednotky vmontované do žeriavov sa môžu premiestňovať a prestavovať podľa individuálnych požiadaviek obyvateľov. 

</doc>
<doc id="193614" url="https://sk.wikipedia.org/wiki?curid=193614" title="Joseph Pulitzer">
Joseph Pulitzer

Joseph Pulitzer (* 10. apríl 1847, Makov, Uhorsko – † 29. október 1911, Charleston, Južná Karolína, USA) bol maďarsko-americký redaktor a vydavateľ, známy vďaka posmrtne vydávaným Pulitzerovým cenám a ako priekopník bulvárnej žurnalistiky (spolu s W. R. Hearstom). Počas svojho života bol najmocnejším žurnalistom v Spojených štátoch.

</doc>
<doc id="193616" url="https://sk.wikipedia.org/wiki?curid=193616" title="CE.ZA.AR">
CE.ZA.AR

CE ZA AR (Cena Slovenskej komory architektov za architektúru) je významné architektonické ocenenie, ktoré každoročne vyhlasuje Slovenská komora architektov (ďalej len „komora“).
Ceremoniál udeľovania cien sa koná každoročne v októbri, pri príležitosti výročia ustanovujúceho valného zhromaždenia SKA. Už tradične je vysielní v priamom prenose na RTVS (Dvojka).
Cena sa udeľuje v piatich typologických kategóriách: Rodinné domy, Bytové domy, Občianske a priemyselné budovy, Interiér a Exteriér. Šiestou kategóriou sú Fenomény architektúry, ktoré umožňujú porote vyzdvihnúť rôzne aspekty architektonickej kvality bez typologických obmedzení. Predstavenstvo Slovenskej komory architektúry vyhlási tiež laureáta ceny Patrón architektúry za osobitný prínos pre rozvoj architektúry a udelená bude aj Cena verejnosti, na základe internetového hlasovania.
Prvý ročník bol otvorený v roku 2002. Popri Cene Dušana Jurkoviča a Cene ARCH je to ďalšia z významných architektonických cien na Slovensku.
Kategórie.
Cena sa udeľuje v týchto kategóriách:
Súčasťou galavečera je i udelenie Ceny verejnosti (od 2010), ktorá vzíde z internetového hlasovania verejnosti na webovej stránke ocenenia.
Predstavenstvo Slovenskej komory architektúry vyhlási tiež laureáta ceny Patrón architektúry za osobitný prínos pre rozvoj architektúry, ktorý nie je vyjadrený architektonickým dielom.
V rokoch 2002 – 2015 bola cena udeľovaná v kategórii Rekonštrukcia a obnova budovy, v období 2016 – 2018 bola kategória premenovaná na Obnova a prestavba a od 2019 sa stala súčasťou ostatných typologických kategórií. Všetky kategórie zahŕňajú novostavby, prestavby, dostavby a revitalizácie. 
Pravidlá prihlasovania.
Uchádzať sa o cenu môže podaním návrhu každý, kto je v čase podávania návrhu členom/ členkou komory a je oprávnený na zverejnenie diela. Ak ide o podanie návrhu v mene kolektívu architektov a krajinných architektov alebo ateliéru, musí byť členom SKA aspoň jeden z kolektívu.
Navrhnúť na ocenenie možno dielo, ktoré nebolo uskutočnené skôr ako dva kalendárne roky pred rokom, v ktorom sa má cena udeliť (v pilotnom roku 2002 bolo možné prihlásiť diela od roku 1992). Uskutočnením diela sa rozumie jeho zhmotnenie do konečnej podoby a spôsobilosť na užívanie podľa návrhu a projektovej dokumentácie. Právoplatnosť rozhodnutia o kolaudácii, zápis do katastra nehnuteľností, ani faktické začatie užívania nie sú podmienkou. V prípade, ak ide o dielo s podstatným krajinno-architektonickým elementom, lehota na prihlásenie sa predlžuje na 5 rokov.
Porota a hodnotiaci proces.
O udelení ceny vo všetkých kategóriách rozhoduje sedemčlenná porota zložená z domácich a zahraničných architektov a architektiek. Jej zloženie zostavuje každoročne najneskôr tri mesiace pred termínom slávnostného zhromaždenia predstavenstvo komory. Prihlásené návrhy, ktoré splnili podmienky, porota posudzuje v dvoch kolách.
V 1. kole vyberie diela zo všetkých prihlásených návrhov, ktoré postúpia do 2. kola. Následne ich počas niekoľkodňovej cesty naprieč spravidla Slovenskom spoločne navštívi. Porotcovia a porotkyne majú vďaka tomu možnosť nielen zažiť diela na vlastnej koži, ale aj v neformálnej atmosfére diskutovať o kladoch a záporoch jednotlivých realizácií. Na záver zúžia výber do nominácií v jednotlivých kategóriách a zároveň určia víťazné diela. Konečné výsledky sú až do ich vyhlásenia na slávnostnom odovzdávaní utajené.
Trofej.
Sošky CE ZA AR sú zavŕšením zmeny vizuálnej identity Slovenskej komory architektov, ktorá je vyhlasovateľkou ceny. Autorkou je grafická dizajnérka Ľubica Segečová (asistencia: Zuzana Didová) a autorom písma je David Kalata. 
Trofeje už nie sú len atribútom ceny. Stávajú sa doslova zrkadlom. Obracajú pozornosť k oceneným autorkám a autorom, ktoré a ktorí prostredníctvom svojich diel kultivujú a rozvíjajú našu krajinu. V roku 2022 sa súčasne pristúpilo k udeľovaniu ocenenia nielen víťazom kategórií, ale aj nominovaným autorom a autorkám. "„Chceme tým ukázať, že ich práca zrkadlí kvalitu, a na tej záleží.“"
Do roku 2021 mala cena formu sochárskeho diela koncipovaného ako priestorová geometrická kompozícia z rôzne opracovaných bronzových tyčových prvkov obdĺžnikového prierezu znázorňujúca symbol domu. Na sochárskom diele bol nápis Slovenská komora architektov. Rozmery diela: 16 × 32 × 8 cm. Autorom sochárskeho diela je doc. Akad. sochár Ján Hoffstädter.

</doc>
<doc id="193620" url="https://sk.wikipedia.org/wiki?curid=193620" title="Eero Saarinen">
Eero Saarinen

Eero Saarinen (* 20. august 1910, Kirkkonummi, Fínsko – † 1. september 1961, Ann Arbor, Michigan, USA) bol americký architekt, v súčasnosti považovaný za jedného z najlepších amerických architektov 20. storočia, známy pre svoju rôznorodosť štýlov.
Životopis.
Bol synom známeho fínskeho architekta a prezidenta akadémie umenia "Cranbrook" Eliela Saarinena.&lt;br&gt; 
Narodil sa v obci Kirkkonummi neďaleko Helsínk a spolu s rodinou v roku 1923 emigroval do USA. Vyrastal v prostredí akadémie umenia Cranbrook a budov, ktoré jeho otec navrhoval. Študoval sochárstvo a nábytkový dizajn pod vedením svojho otca. V roku 1929 študoval sochárstvo na "Académie de la Grande Chaumiere" v Paríži. Neskôr študoval na Yale University v New Haven a školu ukončil v roku 1934. Po skončení školy rok cestoval po Európe a severnej Afrike a ďalší rok strávil vo Fínsku. Po návrate domov pracoval pre svojho otca a zároveň učil na Cranbrook.&lt;br&gt; 
V roku 1950 zomrel jeho otec a Eero si založil vlastnú kanceláriu "Eero Saarinen and Associates". Z prvého manželstva mal dve deti. V roku 1954 sa rozviedol so svojou prvou ženou a a oženil sa s Aline Bernstein, ktorá v tom čase pracovala ako kritička umenia v New York Times.
Zomrel 1. septembra 1961, rok pred dokončením jedného z jeho najznámejších diel, Terminálu TWA.
Tvorba.
Prvú väčšiu prácu, General Motors Technical Centre vo Warren, Michigan, navrhoval spolu so svojim otcom v duchu štýlu Miesa. Budova bola zo skla a ocele, ale pridal akcent panelov v dvoch odtieňoch modrej. Po tomto úspechu Saarinena oslovilo viacero veľkých amerických spoločností, ako napríklad CBS, alebo IBM. V 50-tych rokoch začal dostávať viac zákaziek od amerických univerzít, od návrhov jednotlivých budov až po celé univerzitné komplexy. Bol aj členom poroty pri výbere návrhu pre operu v Sydney, ktorý vyhral Jorn Utzon. 
Pod vedením Eera Saarinena vzniklo viacero významných prác, ako napríklad Jefferson National Expansion Memorial v St. Louis, Missouri, terminál TWA na letisku Johna F. Kennedyho v New Yorku a hlavná budova terminálu medzinárodného letiska Dulles neďaleko Washingtonu (D.C.) Väčšina z týchto návrhov využívali krivky. Jedna z najznámejších tenkoškrupinových stavieb v Amerike je poslucháreň Kresge pre Massachusettský technologický inštitút. Tu vytvoril škrupinu položenú na troch bodoch. Výsledok ho však neupokojil, pretože budove chýbala dynamika. Tú sa mu podarilo dosiahnuť pri nasledujúcej stavbe hokejového štadióna univerzity v Yale (David S. Ingalls Hockey Ring). Nepochybne jeho najznámejšou stavbou je terminál Trans World Airlines (TWA). Táto stavba je krytá sústavou štyroch škrupín oddelených od seba štyrmi svetlíkmi. 
Saarinen zomrel vo veku 51 rokov (1961), keď podstupoval operáciu nádoru na mozgu. Jeho partneri dokončili zostávajúce projekty a potom zmenili meno spoločnosti na "Kevin Roche John Dinkeloo and Associates". 

</doc>
<doc id="193621" url="https://sk.wikipedia.org/wiki?curid=193621" title="Štefan Šlachta">
Štefan Šlachta

Prof. Ing. arch. Štefan Šlachta, PhD. (* 6. december 1939, Ružomberok – † 26. máj 2016, Bratislava) bol slovenský architekt, bývalý hlavný architekt mesta Bratislava.
Biografia.
V rokoch 19531956 absolvoval strednú školu v Ružomberku, po jej skončení začal študovať na Fakulte architektúry SVŠT v Bratislave, ktorú ukončil diplomovou prácou u profesora Karfíka. S titulom Ing. arch. teda skončil štúdium roku 1962. Na tejto škole potom pôsobil ako odborný asistent profesora Karfíka až do roku 1975, kedy sa jeho novým pôsobiskom stal Štátny ústav pre projektovanie dopravných stavieb v Bratislave, kde zastával funkciu hlavného architekta do roku 1987. Medzitým, v roku 1979 získal titul PhD. na Fakulte architektúry SVŠT v Bratislave.
Okrem profesora Karfíka spolupracoval aj s architektom Lackom a Bellušom, čoraz viac sa začal zaoberať ako historiografickou, tak aj publicistickou oblasťou. Aj preto sa roku 1987 stal preňho dobrým pôsobiskom Štátny ústav pamiatkovej starostlivosti. Tu v archívoch začal objavovať osobnosti a diela medzivojnovej a modernej architektúry.
V roku 1990 začal pracovať opäť na škole, jeho pôsobiskom sa stala Vysoká škola výtvarných umení (ďalej VŠVU) v Bratislave a roku 1990 sa Štefan Šlachta stal spoluzakladateľom a zároveň prezidentom Spolku architektov Slovenska (ďalej len SAS). Vo funkcii prezidenta SAS pôsobil počas niekoľkých období, medzitým bol viceprezidentom SAS pre bratislavský región. Bez jeho iniciatívy by nevznikla ani Slovenská komora architektov, ktorá sa od Spolku architektov odčlenila v roku 1992. V rokoch 1991 až 1993 zastával funkciu prorektora pre rozvoj a vedu na VŠVU. Po inaugurácii na profesora na VŠVU bol v rokoch 19942000 rektorom VŠVU v Bratislave.
V rokoch 19982002, čiže jedno volebné obdobie, pôsobil ako poslanec Národnej rady SR. Od roku 2002 sa znovu stal prezidentom SAS. Od apríla 2006 bol hlavným architektom Hlavného mesta SR Bratislavy. Stal sa ním z pozície člena výberovej komisie, ktorá mala od 10. augusta 2005 vybrať vhodného človeka do tejto funkcie. Nakoniec ho začiatkom roka 2006 oslovil sám primátor. Mal malé kompetencie, plnil skôr koordinačnú a poradnú funkciu, bol priamym podriadeným primátora.
Za jeho mimoriadne zásluhy o pozdvihnutie slovenskej architektúry v oblasti výskumu, dokumentačných a biografických prác a za jeho významnú pedagogickú činnosť obdržal za rok 2004 od prezídia SAS Cenu Emila Belluša.
Dvanásť rokov teda pracoval ako praktický architekt, predtým trinásť rokov ako pedagóg na vysokej škole a posledné desiatky rokov sa predovšetkým venoval histórii slovenskej architektúry 20. storočia. Počas svojej pedagogickej činnosti viedol mnoho študentov, ktorým sa bezprostredne venoval a priviedol ich ako k profesionálnemu životu, tak aj časť z nich k teoretickej aktivite. Podľa jeho slov skúmanie architektonickej minulosti sa mu často zdalo príťažlivejšie ako navrhovanie architektúry súčasnosti, hľadanie pravdy v architektonickom diele je asi tá najdôležitejšia povinnosť kritikov a historikov architektúry. Architektúra by mala byť uvedomelá, múdra služba verejnosti, a nie egoistickým záujmom jednotlivcov, či dokonca jednotlivca. „Architekt by nemal byť tým, kto je za peniaze ochotný urobiť čokoľvek.“
Tvorba.
Zúčastnil sa približne tridsiatich architektonických a urbanistických súťaží, bol spoluautorom projektu mostu Lanfranconi (spolu s T. Šefčíkom a M. Mušákom), publikoval vyše 600 článkov, recenzií stavieb a profilov domácich a zahraničných architektov, prednášal na mnohých európskych školách a univerzitách (Dortmund, Karlsruhe, Mníchov, Oslo, Kodaň, Paríž a iné).
Patril k autorom prispievajúcim do rozličných domácich, ale aj zahraničných odborných časopisov a práve aj vďaka jeho príspevkom boli verejnosti predstavení naši architekti a ich diela v stovkách odborných a vedeckých článkoch, jeho zásluhy pre spoznanie našej modernej a súčasnej architektúry, teda architektúry 20. a 21. storočia sú naozaj obdivuhodné. Bol kmeňovým autorom časopisu Projekt, slovenská architektonická revue po vzniku SAS inicioval vznik spolkových novín - mesačníka Fórum architektúry, ktorý v tlačenej podobe vychádzal do roka 2014. Šlachta bol tiež iniciátorom a organizátorom veľkého množstva odborných konferencií, výstav, diskusií a iných architektonických podujatí, Bol autorom alebo spoluautorom výstavných katalógov, zborníkov, publikácií k jubileám významných architektov.
Je autorom knihy „Sprievodca po architektúre Bratislavy 1918 – 1950“ (s I. Dorotjakovou) a tiež publikácií „Neznámi známi“ a „Návraty odídených“, vydavateľstvo SAS, 2004, 2005.
Neznámi známi.
V publikácii "Neznámi známi" predstavil profily architektov – takmer zabudnutých osobností. Je to vlastne výber zo Šlachtovej rozsiahlej publikačnej činnosti. Dlhý čas zostali tieto práce, publikované zväčša v časopise Projekt, snáď jediným zdrojom informácií o nich a významným spôsobom obohatili reflexiu architektonických hodnôt tohto obdobia – „zlatého veku slovenskej architektúry“.
V posledných rokoch vo svojej bádateľskej činnosti teda venoval veľa úsilia špecifickej problematike slovenskej architektonickej emigrácie po roku 1968. Sledoval osudy a tvorbu jej osobností, snažil sa obnovovať a upevňovať ich vzťahy so slovenským kultúrnym prostredím. Tieto aktivity opäť predstavujú osobitý prínos Štefana Šlachtu do našej kultúrnej historiografie. Časť tejto práce spočívala v objavovaní bielych miest slovenskej architektúry 20. storočia. Boli to najmä 20. a 30. roky, o ktorých bolo zriedka niečo počuť. Oveľa viac osudov však ostávalo a doteraz ostáva ešte skrytých, neznámych. V tejto publikácii teda bolo hlavným cieľom poodhaliť ich, ale najmä pripomenúť, aby sa na ne úplne nezabudlo.

</doc>
<doc id="193622" url="https://sk.wikipedia.org/wiki?curid=193622" title="Budova Selfridges Birmingham">
Budova Selfridges Birmingham

Budova Selfridges Birmingham je obchodný dom v Birminghame. Selfridges je obchodná sieť v Spojenom kráľovstve, ktorá pôsobí od svojho založenia v roku 1909.

</doc>
<doc id="193626" url="https://sk.wikipedia.org/wiki?curid=193626" title="Zoznam meštianskych domov v Bratislave">
Zoznam meštianskych domov v Bratislave

Toto je zoznam významných meštianskych domov v Bratislave.

</doc>
<doc id="193628" url="https://sk.wikipedia.org/wiki?curid=193628" title="Vila T">
Vila T

Vila T je vila v Bratislave na ulici Matejkova 36.
Autori Fridrich Weinwurm a Ignác Vécsei tému terasového domu znovu rozvinuli v záhradnej štvrti s ďalekým výhľadom na Dunaj. Vila bola postavená pre senátora Tománka. Je jedna z prvých puristických stavieb na Slovensku. Východiskom umeleckého stvárnenia bol princíp, ktorý vychádzal z daností polohy, v rámci celkovej jednoduchosti vytvárať mnohosť foriem. Vila T bola situovaná v Bratislave, v časti Karlova Ves, ktorú postavili najneskôr v roku 1929. Svojou okázalou polohou na slnečnom svahu nad Dunajom provokovala ľavicových radikálov a bola pre nich takým odsúdeniahodným príkladom bohatého bývania, akým bola vila Tugendhat pre českú ľavicovú avantgardu.
Prízemná terasa po celej šírke budovy, priestorné lodžie a v tretej etáži terasa, spájajú v rozmanitých formách obytné priestory s prírodou a otvárajú pohľad na širokú scenériu toku Dunaja. Autor nepoužil súvislý schodiskový priestor, schody viedol podľa dispozičných potrieb a ekonómie riešenia. Bohatosť architektonického prejavu, hru svetla a tieňov dosahoval pomocou princípu, podľa ktorého bolo treba zachovávaťcelkové pokojné objemy, vnímať ich ako celok, plochy, ohraničujúce teleso len prelamovať (postupovať do hĺbky), v rámci celkovej jednoduchosti vytvárať mnohosť foriem. Budova je hladká, zbavená aj šambrán, v predchádzajúcom období patriacich k znakom budov, ktoré navrhol F. Weinwurm. Vila patrí k najlepším príkladom dokumentujúcim dobové zmeny v štýle bývania. Krátko po realizácií ju zaradili holandskej publikácie, ktorá sa venovala moderným vilám v Európe a Amerike. V devaťdesiatych rokoch ju s malými zmenami obnovili podľa projektu B. Krausa.

</doc>
<doc id="193630" url="https://sk.wikipedia.org/wiki?curid=193630" title="Andreas Köpke">
Andreas Köpke

Andreas Köpke (* 12. marec 1962, Kiel) je bývalý nemecký futbalový brankár, ktorý bol súčasťou Nemeckého národného mužstva, ktoré vyhralo Majstrovstvá sveta v roku 1990. Nemecko reprezetoval aj na Majstrovstvách sveta v roku 1994. V roku 1993 získal ocenenie nemecký futbalista roku.

</doc>
<doc id="193631" url="https://sk.wikipedia.org/wiki?curid=193631" title="Secesia v Rakúsku">
Secesia v Rakúsku

Tento článok je o secesii v Rakúsku
Umelecké hnutie na prelome storočia malo veľa pomenovaní ako napr.: Nieuwe Kunst, Stile Liberty, Jugendstil alebo Art Nouveau. Dokonca aj vo vnútri regionálnych ohnisiek existovali zásadne odlišné názory, dokonca urputné zápasy, v každom prípade ale rozdielne prístupy. Spoločná bola len vedomá snaha o „modernitu“. S týmto nárokom tak architektúra už v devätnástom storočí definitívne opustila spochybnený terén tradičných hodnotových predstáv a podvolila sa viac či menej módnym, aktuálnym trendom, ktoré, ako pravá secesia, často kvitli len veľmi krátko. Buržoázia, ktorá sa na konci devätnásteho storočia cítila stále viac politicky ohrozená, unikala do snovej ríše dekoratívnosti. Makartov štýl vo Viedni a ďalšie diela po Európe dokladajú postromantický únik zo všeobecného sveta priemyslu. Obľúbené boli cudzokrajné rastlinné vzory a filigránske sklenené kupoly.
Typologické druhy.
V období Secesie bol príliš rýchly prirodzený prírastok obyvateľstva a bolo potrebné riešiť mobilitu, ale aj kapacitu stavieb. Preto sa začali stavať nové a väčšie stanice, radnice, tržnice, pošty, nájomné domy, školy, nemocnice a väznice. V hojnom počte sa využívali oceľové konštrukcie. Pre toto obdobie je charakteristické typizovanie. Napríklad pre nemocnice bol typický pavilónový systém dispozície. Výzdoba nesmela chýbať na žiadnej budove. Typické organické prvky as nachádzali tak na fasádach ako aj v interiéroch.
Vznik skupiny.
V Rakúsku dostal nový sloh meno secesia podla viedenskej skupiny maliarov a architektov, založenej v r. 1896 pod názvom Die Sezession. Používali najmä geometrické vzory. Architekti z európskych krajín, hlavne z Holandska, si robili často srandu z rakúskych architektov a nazývali ich „čaluníkmi, tapetármi a truhlármi“. Dekorácie interiéru boli skutočne najvýznamnejším poľom činnosti mladých zástupcov viedenskej secesie. Iste preto aj ich architektúra príležitostne pripomína „prerastený“ nábytok. Vo viedenskom hostinci Die Traube sa vtedy schádzali Josef Hoffmann, Max Kurzweill, Theodor Gottlieb Kempf, Karl Moll, Koloman Moser a Josef Maria Olbrich a diskutovali o architektúre. Tu takisto Max Fabiani, ktorý predal zákazku na slávne Cafe Museum mladému Adolfu Loosovi, dokonca Olbricha označil za „dekorativistu“. Vinou takýchto predsudkov, ktoré sa dlho udržiavali v povedomí, nebol správne zhodnotený úder, ktorý secesia zasadila strnulému svetu.
Hlavní predstavitelia.
Impulz k vývoju secesného slohu v Rakúsku bolo odtrhnutie skupiny výtvarných umelcov od hlavného akademického prúdu vo Viedni r. 1897. Hlavným predstaviteľom rakúskych secesných umelcov bol Gustav Klimt, ktorého vysoko dekoratívny plošný spôsob maľby bol ovplyvnený Aubrym Beardsleym a Janem Tooporom, ale tiež Mackintosh. Otto Wagner, ďalší člen skupiny Secesie, bol poverený návrhom niekoľkých staníc mestskej dráhy v rokoch 1894-1901. V porovnaní s Guimardovými stanicami parížskeho metra pôsobia veľmi nevýrazne. Ďalším významným členom skupiny bol Josef Olbrich, ktorý navrhol Secesnú sieň vo Viedni pre usporadúvanie výstav skupiny Secesie. Jej dekoratívna kupola sa nápadne odlišuje od robustnosti stavby samej a ukazuje na analógiu medzi viedenskými architektmi a Sullivanom a Mackintoshom, pokiaľ ide o kombináciu masívnych stavieb s jemným secesným dekórom. V tom sa líšili od francúzskych a belgických architektov, ktorí sa často videli v konštrukcií predovšetkým ako nositeľky výzdoby.
Od roku 1899 začína odklon od secesie, ktorého centrami boli Viedeň a Darmstadt. Veľký vplyv mal architekt Olbrich, u ktorého sa prejavilo odmietanie secesie zjednodušovaním dekoratívnych prvkov.

</doc>
<doc id="193632" url="https://sk.wikipedia.org/wiki?curid=193632" title="Dimităr Berbatov">
Dimităr Berbatov

Dimităr Berbatov (; * 30. január 1981, Blagoevgrad, Bulharsko) je bulharský futbalista, ktorý hrá ako útočník v klube Premier League Manchester United. Je kapitánom bulharskej futbalovej reprezentácie. Stal sa päťkrát najlepším hráčom Bulharska, čím vyrovnal rekord Christa Stoičkova.
Biografia.
Dimitarov otec bol profesionálny futbalista v miestnom klube Pirin Blagoevgrad a jeho matka profesionálna hádzanárka. Ako dieťa bol fanúšikom futbalového klubu AC Miláno a jeho hráča Marco van Bastena. Po EURO 96 sa jeho idolom stal útočník Newcastlu Alan Shearer. Okrem futbalu sa venoval i kresleniu a basketbalu. 
Berbatov je sponzorom detskej charity v Bulharsku a má v pláne vo svojom rodisku otvoriť futbalovú akadémiu.
Hráčska kariéra.
Začiatky.
Jeho kariéra začala v klube Pirin Blagoevgrad, kde hrával až do svojich 17-tich rokov, kedy o jeho talent prejavil záujem tréner Dimitar Penev. 
CSKA Sofia.
Ako 17-ročný prestúpil do klubu CSKA Sofia, kde v minulosti hrával na pravom krídle a neskôr v obrane i jeho otec. Za CSKA Sofia hral od roku 1998 do januára 2001. V sezóne 1999 – 2000 strelil 14 gólov v 27 ligových zápasoch a vyhral s klubom Bulharský pohár.
V júni 2000 bol pred podpisom zmluvy s talianskym klubom Serie A US Lecce. Bývalý riaditeľ US Lecce Pantaleo Corvino neskôr v rozhovore povedal, že Bulhar podstúpil lekársku prehliadku, ale pred podpisom z prestupu zišlo, pravdepodobne pre jeho ďalšie ďalšie požiadavky.
Bayer Leverkusen.
Dimitar Berbatov v januári 2001 prestúpil do klubu Bayer Leverkusen. Mal pomalší rozjazd, keď v 67 zápasoch strelil iba 16 gólov. Počas prvej sezóny hral dôležitú úlohu v Lige majstrov, keď strelil dôležitý gól v zápase proti Olympique Lyonnais. V štvrťfinále tiež strelil gól, tentoraz do siete FC Liverpool. Hral tiež časť finále proti Realu Madrid keď v 38. minúte vystriedal Thomasa Brdariča. 
V sezóne 2001 – 02 skončil Bayer Leverkusen v Nemeckej lige aj v pohári na druhom mieste. Počas sezóny 2002 – 03 sa Berbatov definitívne stal základom útoku Leverkusenu. V sezóne 2003 – 04 vsietil 16 gólov v 24 zápasoch a i nasledujúce 2 sezóny ho zastihli vo výbornej forme, keď strelil 46 gólov vrátane piatich v Lige majstrov 2004 – 05, čo neuniklo pozornosti klubov z celej Európy.
Tottenham Hotspur.
Špekulácie ohľadom jeho prestupu začali v roku 2004, ale reálne kontúry nabrali až v máji 2006, keď Berbatov prestúpil za 16 miliónov € do klubu Tottenham Hotspur, čo z neho spravilo najdrahšieho bulharského hráča v histórii. Berbatov sa pripojil ku klubu 1. júla 2006 a vo svojom prvom zápase proti Birminghamu City strelil 2 góly za 2 minúty. 
Prvý súťažný gól strelil po dvoch minútach v ligovej premiére proti Sheffieldu United na štadióne White Hart Lane. V Pohári UEFA vytvoril silnú útočnú dvojicu s Robbiem Keanom, až pokiaľ Tottenham nenarazil v štvrťfinále na FC Sevilla. Aj napriek rotovaniu útočníkov bol Berbatov prvou voľbou do útoku. Strelil 5 gólov v 4 zápasoch v základnej skupine Pohára UEFA a získal dvakrát ocenenie Muž zápasu – proti Besiktasu a Club Bruggy. 
Napriek jeho dobrej forme v Európskych pohároch sa mu v Premier League spočiatku strelecky nedarilo. Stratenú streleckú potenciu získal až v zápase proti Wiganu, keď jeden gól strelil a ďalšie 2 pripravil. Tottenham Hotspur zvíťazil 3:1. V FA Cupe proti Fulhamu nastúpil do druhého polčasu a strelil prvýkrát 2 góly v súťažnom zápase. Svoj prvý gól na súperovom ihrisku strelil v Goodison Parku proti Evertonu z voleja po centri Aarona Lennona, kedy Tottenam zvíťazil 2:1.
Berbatov s Robbie Keanom vyhrali cenu pre hráča mesiaca apríl v Premier League a stali sa tak prvou dvojicou, ktorá si túto cenu podelila od čias Dennisa Bergkampa a Edua z FC Arsenalu, ktorí ju získali vo februári 2004. 7. mája 2007 strelil stý gól Tottenhamu v sezóne 2006 – 07 pri výhre 2:0 nad Charltonom Athletic. 
Berbatov je tiež jedným z mála hráčov, ktorý mali naraz 2 góly v súťaži o gól mesiaca televízie BBC, keď mal na zozname góly proti Wiganu a Middlesbrough FC. Berbatov ukončil sezónu 2006 – 07 s 12 gólmi a 11 asistenciami v 33 zápasoch v Premier League. 
Vďaka týmto skvelým ukazovateľom, hlavne v druhej polovici sezóny, získal ocenenie pre najlepšieho hráča klubu v sezóne 2006 – 07. 21. apríla 2007 sa tiež dostal do All-Star tímu sezóny podľa FA, keď bol iba jedným z troch hráčov z iného klubu ako Manchester United (ďalší boli Steven Gerrard a Didier Drogba).
Svoj prvý hetrik v drese Tottenhamu strelil 29. decembra 2007, keď vsietil štyri góly Readingu pri víťazstve 6:4. 
Berbatov hral svoje prvé finále za Tottenham 24. februára 2008 v Ligovom pohári vo Wembley proti Chelsea, v ktorom z penalty vyrovnával na 1:1. Tottenham zvíťazil 2:1 po predĺžení a Berbatov tak získal prvú trofej v Anglicku.
9. marca skóroval hlavou pri vysokom víťazstve 4:0 nad West Hamom. Tento gól bol 12-ty v sezóne čím vyrovnal svoj počet gólov zo sezóny 2007. Ukončil ju s 15 ligovými gólmi. Celkovo mal na konte 23 gólov a 11 asistencií vo všetkých súťažiach. Opäť strelil stý gól Tottenhamu v sezóne pri remíze 1:1 19. apríla proti Wiganu. 
Sezóne 2008 – 09 dominovali pretrvávajúce zvesti o ponuke Manchestru United. Berbatov, napriek tomu, že s Tottenhamom trénoval, bol vynechaný zo zostavy v zápasoch so Sunderlandom a Chelsea FC.
Manchester United.
Po mnohých špekuláciách Berbatov skompletizoval svoj prestup do klubu Manchester United 1. septembra 2008 za sumu 30,75 milióna libier. Tottenham okrem toho získal na ročné hosťovanie útočníka Fraizera Campbella. Berbatov podpísal štvorročnú zmluvu a dostal dres s číslom 9, ktorý pred ním nosil Louis Saha. 
Svoj debut začal prihrávkou na gól Carlosa Téveza proti Liverpoolu, v zápase, ktorý nakoniec klub prehral 1:2. Svoje prvé 2 góly strelil 30. septembra 2008 pri výhre 3:0 v základnej skupine Ligy majstrov proti Aalborg BK. Strelil tiež tretí gól svojho tímu a zároveň svoj prvý v Premier League, pri výhre 4:0 proti WBA. 29. októbra 2008 prihral na gól Cristianovi Ronaldovi v domácom zápase proti West Hamu potom, čo si poradil s obrancom Jamesom Collinsom. 17. januára 2009 strelil víťazný gól v posledných minútach zápasu s Bolton Wanderers a pomohol tak Manchesteru United prvýkrát v sezóne na prvé miesto v tabuľke. Alex Ferguson bránil Bulhara po nepremenenej penalte v semifinále FA Cupu proti Evertonu, keď Manchester vypadol po rozstrele. Berbatov strelil piaty gól Manchestru pri výhre 5:2 proti jeho bývalému klubu Tottenham Hotspur aj napriek tomu, že Manchester prehral prvý polčas 0:2. 
Manchester vyhral Premier League 16. mája 2009 po bezgólovej remíze s Arsenalom. Berbatov sa tak stal prvým Bulharom, ktorý vyhral túto súťaž. V tejto sezóne zaznamenal v Premier League 10 gólových asistencií, čo mu vynieslo delené druhé miesto spolu s F. Fabregasom, S. Gerrardom a L. Lampardom. Prvý skončil Robin van Persie s 11 asistenciami. Podľa jeho slov sa o titule v ročníku 2009/10 rozhodne medzi Manchester United FC a Chelsea FC.
Štatistiky kariéry.
"Zápasy odohraté k 29. decembru 2010"

</doc>
<doc id="193633" url="https://sk.wikipedia.org/wiki?curid=193633" title="Jan Koller">
Jan Koller

Jan Koller (* 30. marec 1973, Praha ) je bývalý český futbalový útočník a reprezentant. Reprezentoval Česko aj v plážovom futbale. 
Je historicky najlepším strelcom za českú reprezentáciu, v 90 zápasoch dal spolu 55 gólov. Patril k najvyšším futbalistom s výškou 202 cm. Túto výšku využíval vo fyzických súbojoch a hlavičkách. V mládežníckych kluboch hrával ako brankár. V auguste 2011 ukončil profesionálnu kariéru. Od leta 2014 pôsobil ako tréner AS Monaco C.

</doc>
<doc id="193634" url="https://sk.wikipedia.org/wiki?curid=193634" title="Rüştü Reçber">
Rüştü Reçber

Rüştü Reçber (* 10. máj 1973, Korkuteli, Antalya, Turecko) je bývalý turecký futbalový brankár. Zúčastnil sa majstrovstiev sveta 2002 v Japonsku a Južnej Kórei. FIFA ho menovala najlepším brankárom sveta v roku 2003. Pelé ho roku 2004 zaradil medzi 125 najlepších žijúcich futbalistov.
Reprezentačná kariéra.
V A-tíme Turecka debutoval 12. októbra 1994 v kvalifikačnom zápase v Istanbule proti tímu Islandu (výhra 5:0).
Zúčastnil sa EURA 1996 v Anglicku, EURA 2000 v Holandsku a Belgicku a MS 2002 v Japonsku a Južnej Kórei (zisk bronzovej medaile), Konfederačného pohára FIFA 2003 vo Francúzsku a EURA 2008 v Rakúsku a Švajčiarsku (zisk bronzovej medaile).
So 120 odchytanými zápasmi je rekordmanom v počte štartov za turecký národný tím, k poslednému zápasu nastúpil 26. mája 2012 proti Fínsku (prehra 2:3).

</doc>
<doc id="193635" url="https://sk.wikipedia.org/wiki?curid=193635" title="Rüstü Reçber">
Rüstü Reçber



</doc>
<doc id="193636" url="https://sk.wikipedia.org/wiki?curid=193636" title="Rustu Recber">
Rustu Recber



</doc>
<doc id="193637" url="https://sk.wikipedia.org/wiki?curid=193637" title="Rustu">
Rustu



</doc>
<doc id="193638" url="https://sk.wikipedia.org/wiki?curid=193638" title="Secesná architektúra na Slovensku">
Secesná architektúra na Slovensku

Secesia sa na Slovensko dostala ku koncu 19. storočia a na začiatku 20. storočia. Devätnáste storočie je obdobím obrovských zmien v architektúre, hľadania nových ciest a neobracať sa k stereotypu minulosti. 
Vplyvy a príčiny.
Rozvoj priemyslu a techniky priniesol nové typy stavieb, materiálov a napomohli vzniku ďalších štýlov. Tieto tendencie našli podporu aj v nových estetických teóriách. 
Nové vyjadrovacie prostriedky hľadali mimo klasickej tradície, v zdrojoch takých rozmanitých, ako boli technológie, národné mýty či ľudová architektúra.
Slovensko však podstatnejšie prispelo k obrode architektúry nie v dekadentnej secesii, ale aj vo vitálnom pretavení národných podnetov. Dielo Dušana Jurkoviča patrí v tomto ohľade k tomu najlepšiemu čo krajina dala Európe. 
Dušan Jurkovič.
Bol vybraný ako ideálny na prestavbu niektorých moravských kúpeľov na slovanský spôsob a neopakovať podobu západných kúpeľov. Na jeho luhačovických stavbách možno dobre rozlíšiť spôsob, akým sa stýka starší národopisný princíp s hlavným vývojovým prúdom, ktorý smeroval cez secesiu k moderne. 
Ďalšou významnou etapu vývoja k modernej architektúre boli dve vily, ktoré Jurkovič navrhol pre svoju rodinu v Brne a pre Dr. Náhlovského v Prahe. Obe sú pôdorysne tvarované v duchu anglických vilových stavieb. Vonkajší tvar sa prelamuje a z neho vystupujú jednotlivé vnútorné objemy. 
Po skončení vojny sa vrátil na Slovensko a navrhol pozoruhodnú stavbu – mohylu generála M. R. Štefánika na Bradle. 
Spolkový dom v Skalici.
Spolkový dom v Skalici je farebný objekt stojaci v radovej zástavbe, zaujímavý vyobrazeniami na priečelí a štíte budovy. Postavy a scény z dávnej minulosti už možno nie sú dnešnému človeku zrozumiteľné. 
Typická secesná markíza je zo železa a zdobí ju rustikálny srdiečkový ornament. Podobný ráz majú aj závitnicové vzpery, ktoré vychádzajú z rustikálnych konzol a podopierajú presahujúcu strechu. Zaujímavá je aj farebnosť budovy. Teplú okrovú omietku oživujú modré rámy okenných otvorov a dverí, červené kovové prvky a zelená strešná krytina. 
Jurkovič totiž vytvoril neobyčajné spojenie rustikálnej drevenej kostry a modernej výplne. Bočné steny prepúšťajú svetlo vsunutými oknami v podobe hranolov s drobným štvorcovým rastrom. Polia medzi stĺpikmi konštrukcie zdobí ľudový ornament. 
Spolkový dom ukazuje, ako sa dá majstrovsky spojiť secesná línia a ušľachtilý národopisný sentiment s geometrizmom moderny a jej úsilím pozdvihnúť prostý konštrukčný skelet na výtvarný prvok.
Dušan Jurkovič si málo všímal uhorské nacionalistické nadšenie a východiskom jeho tvorby boli moravsko-slovenské ľudové stavby. Plnokrvnú ľudovú výzdobu spojil so secesným ornamentálnym bohatstvom na interiéri jedálne v komplexe "Pustovní na Radhošťom"
Uhorská secesia.
Popri tradičných historizujúcich stavbách sa tu vytvorila osobitná uhorská secesia, ktorej predstaviteľmi boli najmä Ödön Lechner a István Medgyaszay. 
Jednou z najznámejších Lechnerových stavieb na Slovensku patrí kostol Sv. Alžbety zvaný Modrý kostolík (1909-1914) v Bratislave. Podľa jedného zo starších výkresov mal mať kostolík kupolu. Profilovaná ornamentálna krivka lemuje a rámuje základné architektonické tvary. 
István Medgyaszay bol autorom viacerých kostolov, ale najznámejší je prvý oceľobetónový kostol sv. Alžbety v Muli pri Veľkom Krtíši. Aj anjeli lemujúci atiku sú z toho istého materiálu. 
Stopy secesie zostali na mnohých radových domoch bohatších miest na Považí či na východnom Slovensku. Niekedy zbadáme na ich priečeliach rastlinný ornament, smelú asymetriu alebo maľbu zasnenej devy. 
V Piešťanoch postavili kúpeľné domy Thermia Palace a Irma, ktoré sú plné secesnej ornamentaliky v duchu oficiálnej budapeštianskej línie architektúry z konca secesie.
Viedeň.
Iná bola secesia prichádzajúca na Slovensko z Viedne. Na dunajskom nábreží v Bratislave stojí budova "Filozofickej fakulty UK", ale pôvodne ju postavili ako vojenské veliteľstvo. Pripomínajú to helmice na atike. Budovu navrhol Josef Rittner. Dôstojná budova je zvonku neveľmi nápaditým ohlasom prác Otta Wagnera. Pôsobivá je však hlavná sála, ktorá dostala meno Moyzesova a v súčasnosti sa využíva na koncerty.

</doc>
<doc id="193641" url="https://sk.wikipedia.org/wiki?curid=193641" title="Alan Shearer">
Alan Shearer

Alan Shearer CBE (* 13. august 1970, Gosforth, Spojené kráľovstvo) je bývalý profesionálny anglický futbalista, ktorý hrával ako útočník pre anglické reprezentačné mužstvo a ligové kluby Southampton, Blackburn Rovers a Newcastle United.
Počas jeho kariéry sa stal jedným z najvplyvnejších útočníkov na klubovej aj medzinárodnej úrovni. Spolu strelil 422 gólov, v priemere 25 gólov na sezónu za každú jeho hráčsku sezónu. Drží rekord FA Premier League v počte strelených gólov, Shearer ich strelil 260. Koniec reprezentačnej kariéry ohlásil po vypadnutí na Eure 2000, na klubovej úrovni hrával za Newcastle až do roku 2006.
V apríli 2009 sa stal dočasným manažérom tímu Newcastle United na ostávajúcich osem zápasov sezóny.

</doc>
<doc id="193642" url="https://sk.wikipedia.org/wiki?curid=193642" title="Jamnícka dolina">
Jamnícka dolina

Jamnícka dolina je tatranská dolina, pomenovaná podľa liptovskej obce Jamník. 
Nachádza sa v Západných Tatrách a preteká ňou Jamnícky potok. Spolu s Račkovou dolinou vytvárajú krátku Úzku dolinu. Vedie ňou modro značkovaný chodník z ústia Úzkej doliny (ATC) na Volovec (2 063 m n. m.) a ďalej až do Oravíc. V doline je Nižné a Vyšné Jamnícke pleso.

</doc>
<doc id="193643" url="https://sk.wikipedia.org/wiki?curid=193643" title="Račková dolina">
Račková dolina



</doc>
<doc id="193644" url="https://sk.wikipedia.org/wiki?curid=193644" title="Kamenistá dolina (Západné Tatry)">
Kamenistá dolina (Západné Tatry)

Kamenistá dolina je dolina v Západných Tatrách a ich časti Liptovské Tatry. Preteká ňou Kamenistý potok a prechádza ňou modro značkovaný turistický chodník z Podbanského do Pyšného sedla. Často sa tak využíva na výstup na Bystrú, najvyšší vrch Západných Tatier. Má dĺžku zhruba 7 km a z toho polovica sa nachádza nad pásmom lesa.

</doc>
<doc id="193646" url="https://sk.wikipedia.org/wiki?curid=193646" title="Interiérový dizajn">
Interiérový dizajn

Interiérový dizajn (architektúra interiéru) je architektonicko-dizajnérska disciplína, zásadne realizovaná v hmotnom a konkrétnom stavebnom prostredí, čo dokazuje, že aj interiérová tvorba je svojou podstatou spájajúcim článkom medzi veľkou architektúrou a malým dizajnom. 

</doc>
<doc id="193648" url="https://sk.wikipedia.org/wiki?curid=193648" title="Prielom (sedlo)">
Prielom (sedlo)

Prielom (; , , ) je významné sedlo v hlavnom hrebeni Vysokých Tatier. Je to úzka hlboká štrbina medzi Východnou Vysokou, presnejšie Východnou a Divou vežou, presnejšie Vežou nad Prielomom. Prielom je dôležitým priechodom medzi Veľkou Studenou dolinou a Bielovodskou dolinou.
Názov.
Charakteristická úzka štrbina bola pomenovaná podľa prelomeného výzoru. Podobný význam má v nemčine (vrúbok) a v maďarčine Rovátka (malý zárez, vrúbok). Poliaci prevzali názov z maďarčiny.
Prví návštevníci.
Už v 19. storočí ju využívali prví turisti. Avšak prvú písomnú zmienku o prechode cez toto sedlo zanechal Karl Kalchbrenner, ktorý s dvoma turistami a dvoma horskými vodcami prešiel cez sedlo v roku 1864. V zime 11. mája 1911 prešli cez sedlo Lajos Károly Horn a Jenő Serényi. V roku 1913 dvaja poľskí lyžiari.
Chodník do sedla.
Vybudoval ho v roku 1912 Uhorský karpatský spolok a jeho kežmarská sekcia. Zo strany Bielovodskej doliny bol vybudovaný o niečo neskôr, lebo javorinský knieža Christian Hohenlohe, dlho nechcel pripustiť, aby sa na jeho území, ktorým bola aj Bielovodská dolina, rozvíjal cestovný ruch. Výstavby zrealizoval až Klub československých turistov v 30. rokoch 20. storočia. Na exponovaných miestach boli upevnené reťaze.
Turistika.
Do sedla vedie modrá značka z Tatranskej Lomnice, resp. Starého Smokovca na Lysú Poľanu. Trasa od Zamrznutého plesa je technicky náročnejšia po stúpačkách a reťaziach.
Zo sedla Prielom nevedie turistický značkovaný chodník priamo na Východnú Vysokú; túto trasu možno absolvovať iba s horským vodcom. Pomerne ľahko možno vystúpiť na Východnú Vysokú z Prielomu zídením po modrej značke na severnú stranu z hlavného hrebeňa k rázcestiu so zelenou značkou nad Zamrznutým plesom, odtiaľ po zelenej značke vystúpať do sedla Poľský hrebeň a ďalej vystúpiť po žltej značke na Východnú Vysokú.

</doc>
<doc id="193649" url="https://sk.wikipedia.org/wiki?curid=193649" title="Turzovská vrchovina">
Turzovská vrchovina

Turzovská vrchovina je pohorie na severozápade Slovenska a geomorfologický celok Západných Beskýd s celkovou rozlohou 211 km².
Polohopis.
Rozprestiera sa severne od údolia Kysuce až po štátnu hranicu s Českom. Na severe susedia Moravsko-sliezske Beskydy, južným smerom nadväzujú Javorníky a na juhovýchode sa Turzovskej vrchoviny krátkym úsekom na území Čadce dotýka Kysucká vrchovina. Východným smerom ležia Kysucké Beskydy a Jablunkovské medzihorie.
Najvyšším vrchom je Beskydok (). 
V dolinách tohto pohoria je roztrúsené, pre Kysuce typické kopaničiarske osídlenie. V oblasti sa nachádza chránená PR Klokočovské skálie, NPR Malý Polom, PR Veľký Polom a PR Polková.
Delenie.
Turzovská vrchovina sa delí na 4 podcelky:

</doc>
<doc id="193650" url="https://sk.wikipedia.org/wiki?curid=193650" title="Pop art">
Pop art



</doc>
<doc id="193651" url="https://sk.wikipedia.org/wiki?curid=193651" title="Ove Arup">
Ove Arup

Sir Ove Nyquist Arup (* 16. apríl 1895, Newcastle upon Tyne – † 2. február 1988, Londýn) bol popredný anglo-dánsky inžinier, zakladateľ medzinárodne uznávanej inžinierskej, dizajnérskej, plánovacej, projektovej a konzultačnej firmy Arup. Venoval sa projektovaniu betónových konštrukcií, ktoré boli kvalitné. Počas svojho života spolupracoval s mnohými architektmi a inžiniermi. Podieľal sa na projektovaní stavieb pre armádu počas druhej svetovej vojny. Výsledky jeho práce boli ohodnotené mnohými cenami a vyznamenaniami. Bol výrazne ovplyvnený Le Corbusierom a jeho publikáciou Vers une architecture.
Život.
Jeho otec bol Dán a matka Nórka. Asi najpresnejšie ho charakterizujú slová dánsko-britský inžinier a teoretik. Študoval na Kodaňskej Univerzite do roku 1916 filozofiu a matematiku. V rokoch 1916 až 1922 študoval na Kráľovskej Technickej Fakulte. V roku 1925 po ukončení štúdií sa oženil so svojou dlhoročnou priateľkou.
Prax.
Dlhé roky aktívne spolupracoval s Christianim a Nielsenom v Hamburgu a v Londýne. Spoluprácu nadviazal ešte počas štúdií v roku 1922 a ukončil ju v roku 1934. Neskôr spolupracoval s ruským architektom Bertholdom Lubetkinom v Londýne v skupine s názvom „Tecton“, ktorá bola uznávaná hlavne pre prepracované a kvalitné železobetónové návrhy. Bol členom zanikajúcej architektonickej výskumnej skupiny, kde pôsobil len veľmi krátko. V rokoch 1933 až 1938 bol riaditeľom a šéfdizajnérom v ateliéry J.L. Kier &amp; CO. So samostatnou praxou začal v roku 1938 v ateliéry pod názvom Arup designer Ltd., neskôr v tomto ateliéry spolupracoval aj so svojim bratrancom pod názvom Arup &amp; Arup Ltd. Počas druhej svetovej vojny sa aktívne podieľal na vojenských projektoch ministerstva pre letectvo. Pripravoval návrhy na predmostie pre inváziu v Normandii. V roku 1944 bol poverený návrhom pristávacích plôch pre spojencov v Normandii. Projekčnú kanceláriu obnovil po vojne v roku 1946 ako technickú poradenskú kanceláriu v Londýne, s ktorou si získal medzinárodné uznanie. V roku 1963 sa názov ateliéru zmenil na Arup Associates v spolupráci s architektom Philipom Dowsom. Ako hosťujúci pedagóg prednášal na Cambridgskej Univerzite. V rokoch 19551959 bol prezidentom skupiny dánskych inžinierov žijúcich vo Veľkej Británií a Írsku. Za svojho plodného života obdržal nespočetné množstvo cien a čestných doktorátov. Roku 1971 sa mu dostalo aj kráľovského uznania a bol vyznamenaný šlachtickým titulom Sir za svoj prínos architektúre a umeniu. Za svojho plodného života obdržal nespočetné množstvo cien a čestných doktorátov. Môžem ešte spomenúť niekoľko významných ocenení akou je určite zlatá medaila udeľovaná kráľovským inštitútom britských architektov alebo zlatá medaila spolku stavebných inžinierov. V roku 1975 dostal cenu pre ateliér roka.
Prehľad stavieb.
Medzi najznámejšie diela, na ktorých sa podielal ako návrhár betónových konštrukcií patrí najmä Opera v Sydney. Autorom projektu bol Jorn Utzon a postavená bola v roku 1973. Ako spoluautor sa podieľal aj na známej parížskej galérií moderného umenia Centre Pompidou, ktorá bola dostavaná v roku 1977. Známa je aj jeho spolupráca s významným anglickým architektom Sirom Normanom Fosterom. Z tejto spolupráce vzišli diela ako Banka Hong-Kong a Čína v skratke HSBC Banka, ktorá stojí v Hongkongu a dosť publikované bolo aj odbytové stredisko Renaultu vo Francúzsku.

</doc>
<doc id="193655" url="https://sk.wikipedia.org/wiki?curid=193655" title="Sir Ove Arup">
Sir Ove Arup



</doc>
<doc id="193656" url="https://sk.wikipedia.org/wiki?curid=193656" title="Nemocnica s poliklinikou (Gelnica)">
Nemocnica s poliklinikou (Gelnica)

Nemocnica s poliklinikou v Gelnici je jediná nemocnica v okrese Gelnica. Je postavená v historizujúcom štýle a predstavuje na danú dobu výstavby kvalitné dielo z architektonického hľadiska. 
História výstavby.
Nemocnica s poliklinikou (NsP) v Gelnici, vtedy pod názvom Okresný ústav národného zdravia, bola postavená v 50. rokoch 20. storočia. Projekt 130 lôžkovej nemocnice vznikal od roku 1952, v období historizujúceho socialistického realizmu. Autorom projektu bol architekt Ernest Krampl, ktorý pri tejto stavbe spolupracoval s G. Paulom. Stavba bola odovzdaná v roku 1959. Postavili ju v období kampane výstavby nemocníc v stredne veľkých mestách. Počas výstavby sa vystriedalo množstvo názorov na organizáciu zdravotníctva, stavebníctva a architektonického výrazu, čo spôsobilo aj čiastočné omeškanie odovzdania stavby (pôvodne sa mala odovzdať do užívania roku 1956). Aj napriek iným ďalším ťažkostiam, sa o dobrý postup práce vzorne starali majster Jozef Varga a stavbyvedúci Juraj Benc. Stavbu realizovali firmy Pozemné stavby a Stavomontáže so sídlom v Košiciach, ktoré súčasne s gelnickou NsP stavali aj nemocnicu v Revúcej. Lekárske a liečebné zariadenia montovali pracovníci Chirany. 
Poloha v meste.
Nemocnica sa nachádza na vyvýšenej terase na okraji mesta, na Nemocničnej ulici, blízko centra. Z mnohých pohľadov tvorí miestnu dominantu. Aj keď táto poloha, za mestom na návrší, umocňuje význam nemocnice, ale pre dopravu a prístup chorých, resp. ranených je toto situovanie predsa nevýhodné. Taktiež negatívnym prvkom umiestnenia je zo psychologického hľadiska blízkosť a vizuálny kontakt cintorína a domu smútku. Kladne však treba hodnotiť dobré naviazanie na susedné pozemky nižšími hmotami budov. 
Pozemok, na ktorom je nemocnica umiestnená, má charakter horského rázu krajiny, so stúpaním terénu 14-16%, a sklonom k juhovýchodu, odkiaľ je aj tento pozemok sprístupnený. Veľkosť pozemku je 4 ha 96 a, jeho najnižšia časť sa nachádza na kóte 383 m. n. m.
Hmotovo-priestorové a funkčné riešenie.
Terasovité osadenie objektov nemocnice sleduje prudký terénny spád, aby náklady spojené s úpravou terénu boli čo najmenšie. Celkovou hmotovou mierkou zapadá vhodne do zvlneného terénu. Kontrastne sa striedajú ploché a sedlové strechy, blízke a vzdialené pohľady a nadradené a podradené hmoty objektov. Symetrický účinok budovy zvýrazňuje monumentálne riešený nástup so sochou pred vchodom. Plastiku navrhol sochár Gibala. Okrem tohto vstupu sa cca 50 m od neho nachádza 2. hlavný vstup, ktorý slúži pre sanitky a motorové vozidlá. 
V súčasnosti nie je symetria veľmi čitateľná, pretože celý areál je pokrytý zeleňou a z diaľkových pohľadov je viditeľná iba dominantná lôžková časť a čiastočne aj poliklinika so vstupom. 
Súbor objektov NsP pozostáva z 8 častí. 
1. Lôžkový monoblok
Dominantný monoblok v tvare T je hlavnou časťou, kde sa nachádzajú dve, na seba kolmé krídla s rovnakou podlažnosťou (suterén, prízemie a 3 poschodia), stvárnením a sedlovou strechou. V styku týchto dvoch krídel je umiestnené vertikálne komunikačné jadro s výťahmi a schodiskom s priamou naväznosťou na horizontálne komunikácie blokov. 
V lôžkovej časti sa nachádzajú tieto oddelenia:
prízemie – detské oddelenie
I. poschodie – interné oddelenie, gastroenterologická ambulancia, ambulancia bolesti, ARO
II. poschodie – chirurgické oddelenie, oddelenie klinickej biochémie
III. poschodie – gynekologicko-pôrodnícke oddelenie
Tieto oddelenia sú včlenené do lôžkových krídel, pretože výhodný severný blok slúži hospodárskej zložke, kde je umiestnená kotolňa, práčovňa, kuchyňa, centrálna sterilizácia priestory personálu. 
2. Poliklinika
Má priame napojenie na lôžkovú časť. Krídlo polikliniky je kolmé na krídlo lôžkovej časti ale z opačnej strany ako krídlo hospodárskej časti. Kolmo na polikliniku je pri hlavnom vstupe napojený objekt, kde sa nachádza administratívne vybavenie nemocnice a tiež pomocné priestory. Poliklinika má oproti lôžkovej časti plochú strechu a iba 2 poschodia, pričom 2. poschodie je na rovnakej úrovni ako prízemie monobloku. 
Ambulancie a priestory polikliniky:
prízemie – lekáreň, bufet, sklady, pľúcna ambulancia
I. poschodie – administratíva, rehabilitácia, liečebná masáž, fyzikálna terapia, elektrokardiografia (EKG), ultrazvuk, onkologická, kardiologická, interná a diabetologická ambulancia a ambulancia obvodných lekárov
II. poschodie – urologická, ortopedická, gynekologická, chirurgická, krčno-ušná, psychologická, fyziatricko-rehabilitačná ambulancia a priestory röntgenu a sadrovne. 
Poliklinika s lôžkovou časťou a hospodárskym blokom predstavujú dispozičný trojtrakt. Spoločná zastavaná plocha týchto častí je 1120 m2. Zaberajú objem 36137 m3. 
3. Transfúzna stanica, 4. Zubné ambulancie
Tieto dva samostatné objekty umocňujú symetriu nemocnice, pretože sú rovnaké a nachádzajú sa po oboch stranách hlavného vstupu. Sú konštrukčne a architektonicky totožné, výnimkou je dispozičné riešenie, ktoré vyplýva z funkčného naplnenia. Spolu majú zastavanú plochu 506 m2 a majú objem 3970 m3.
5. Objekt pri 2.hlavnom vstupe
Predtým nazvaný hygienicko-epidemiologická stanica (OHES) s prosektúrou. V súčasnosti sa v tomto objekte nachádza praktický lekár pre deti a dorast, kožná, psychiatrická a alergologická ambulancia, lekárska služba prvej pomoci a vrátnica s vjazdom pre sanitky do areálu. Ide o objekt s prízemím a jedným poschodím so sedlovou strechou (podobnosť s objektmi transfúznej stanice a zubných ambulancií) so zastavanou plochou 297 m2 a objemom 2980 m3.
6. Garáže s príslušenstvom
Nachádzajú sa v blízkosti predchádzajúceho objektu, s napojením na hlavnú komunikáciu areálu. Zaberajú plochu 216 m2 a objem 2011 m3.
7. Plynová kotolňa
Samostatný objekt plynovej kotolne nebol vybudovaný počas výstavby ale neskôr. Nachádza sa v blízkosti garáží. Má výšku dvojpodlažného objektu a negatívne vplýva na parkovú atmosféru nemocničného areálu. 
8. Čistiaca stanica
Tiež samostatný objekt, vhodne skrytý v zeleni. Vôbec nekonkuruje ostatným objektom čo sa týka hmotovo-priestorovej stránky. Ide o biologickú čistiacu stanicu, kde sú zvedené vodovodné a kanalizačné odpady nemocničného areálu a z nej do mestskej kanalizácie. Stanica so zastavanou plochou 84 m2 zaberá objem 399 m3.
Celková zastavaná plocha objektov NsP v Gelnici (okrem plynovej kotolne) je 2223 m2 a stavby zaberajú celkový objem 45497 m3.
Tvaroslovie a architektúra.
Charakteristickou črtou objektov areálu je rytmus rovnakých, opakujúcich sa okien či už na fasádach suterénu alebo poschodí. Na hlavných fasádach majú tieto okná plastické kazetovanie parapetných múrov. Fasády sú jednoduché, bez ozdobných prvkov. Zvýraznené je prízemie, a to kordónovou rímsou, farebným a povrchovým stvárnením. Zatiaľ čo sú ostatné podlažia hnedožlté a bez povrchovej úpravy, prízemie je bordovo-ružové s pásovou rustikou, kde sa špárovaním vyjadril obdĺžnikový raster režného muriva. Ďalšou črtou pre toto obdobie sú balustrády, ktoré lemujú terasu nad administratívnou časťou a kordónovú rímsu na hlavnej fasáde monobloku. Hlavný vstup je akcentovaný a prekrytý balkónom taktiež s balustrádami, ktorý spočíva na stĺpoch. Sedlové strechy sú pokryté červenou keramickou škridlou, výnimkou je hospodárske krídlo monobloku, ktorého strecha je pokrytá plechom natretým na červeno. 
Technicko-konštrukčné riešenie.
Konštrukciu predstavuje tehlový skelet. Konštrukčný dvojtrakt má v lôžkovom monobloku rozpony 6 a 5,7 m, ostatné objekty majú oba trakty o rozpone 4,8 m. Horizontálna a vertikálna modulačná sieť je u všetkých objektov 3,6 m. Sedlové strechy sú riešené ako drevené krovy. 
Vykurovanie je centrálne. Kotolňa je založená na kesone, nakoľko sa nachádza v priestore svahových sutí. Kúrenie je v monobloku stropné, žiarivé, v ostatných objektoch radiátorové. V súčasnosti sa na pozemku nemocnice nachádza aj objekt plynovej kotolne. Klimatizované sú operačné sály, miestnosti RTG, ambulancie a zákrokovne. Rozvody teplej a studenej vody sú vedené v rozvodných kanáloch min. 1,5 m pod terénom. Pre mimoriadne prípady je zriadený zásobník vody s obsahom 100 m3. Odpady vodovodné a kanalizačné sú vedené do biologickej čistiacej stanice a odtiaľ do mestskej kanalizačnej siete.
Poznámka.
K tomuto článku budú pravdepodobne pridané aj fotografie z výstavby. Po pridaní fotografií bude táto poznámka vymazaná.

</doc>
<doc id="193658" url="https://sk.wikipedia.org/wiki?curid=193658" title="Slovenský veslársky klub">
Slovenský veslársky klub

Slovenský veslársky klub je budova v Bratislave, ktorej autorom je slovenský architekt Emil Belluš. Nachádza sa na pravom brehu Dunaja. Budova Slovenského veslárskeho klubu pribudla k existujúcej budove Maďarskému klubu a popri týchto dvoch stavbách bol v tom istom roku (1931) postavený Nemecký veslársky klub architektom Josefom Konradom. Emil Belluš, ktorý sám vesloval, prišiel s myšlienkou projektu , ktorý predstavoval erbový typ avantgardnej stavby. Hľadanie tvaru architektúry vyústilo do budovy, ktorá svojim tvarom pripomína loď alebo minimálne čln. Okrem požiadaviek vyplývajúcich z vlastností fyzického okolia, bolo treba najmä zladiť funkciu klubu samotného so špecifickými požiadavkami životného štýlu zo začiatku tridsiatych rokov.
Hmotovo-priestorové riešenie.
Prízemie je funkčne rozdelené na dve časti - krídla. Vo väčšom krídle budovy bol hlavný priestor určený pre ukladanie skifov. Oceľobetónová kostra s konzolami výborne vyhovovala tejto funkcii a dovolila použiť neprerušované pásové okno. Zatiaľ čo prvé krídlo je železobetónovým skeletom druhé je tradične murované. Tu sa umiestnili vstupné priestory klubovne a priestor pre motorové člny. Kontinuita jednotlivých častí je prerušená vertikálnym komunikačným jadrom, prejavujúcim sa nielen dispozične, ale aj vizuálne z exteriéru. Je spojovacím miestom všetkých funkčných častí stavby a zároveň vstupom do vrchného poschodia, kde sa nachádzali priestory samotnej klubovne. Navrhnutá lineárna hmota budovy svojím tvarom pripomínajúca kubus, cez ktorý je asymetricky preložená ďalšia hmota schodiska je 33,53 metrov dlhá, 13,62 metrov široká a navrhovaná s prísnou východo-západnou orientáciou. Zvolená pozdĺžnosť architektúry mala rozhodujúci vplyv na vnútornú dispozíciu a umožnila funkčné radenie lineárne za sebou.
Tvaroslovie a architektúra.
Pôvodne bola budova ľahkou sezónnou stavbou s veľkými sklenenými plochami a pobytovými terasami. Pri prestavbe ( architekti Juraj Fecanin, Henrich Kupec, Štefan Polakovič, 1993 ) ju lepšie tepelne izolovali a namiesto skladu motorových člnov sa tu v súčasnosti (2007) nachádza reštaurácia. Voľné priečelie hlavnej časti, pásové okná, vzdušné terasy a horizontalita, značia, že prevládajúcim architektonickým smerom je funkcionalizmus. Pásové okno tejto veľkosti architekt navrhol vo viacerých projektoch, ale prakticky ho použil iba raz – na sklade múky v Banskej Belej. Fasádu ako takú tvorí sčasti zasklená plocha, ktorá sa snaží vytvoriť funkciu sprostredkovateľa medzi vnútornou povahou klubu a prostredím, v ktorom sa klub nachádza.
Významní členovia.
Slovenský veslársky klub má veľké zásluhy na úspechoch slovenského veslovania. Medzi najúspešnejších veslárov klubu patrí Albert Krajmer, František Reich, Juraj Fecanin, Jaroslav Filip, Ján Žiška, Vladimír Urbánek, Martin Balažoviech, ktorí sa umiestnili na vysokých pozíciach na Majstrovstvách sveta, a iní. Veľmi talentovaní sú aj chlapci z dvojskifu ľahkých váh Martin Verdonič a Stanislav Gajdošík. Martin momentálne trénuje mládež a zatiaľ ako jeho najväčší triumf vo veslovaní vyzerajú jeho zverenci Branko Rajič a Peter Zelinka. 

</doc>
<doc id="193659" url="https://sk.wikipedia.org/wiki?curid=193659" title="Úzka dolina">
Úzka dolina

Úzka dolina sa nachádza v Západých Tatrách a vzniká spojením Jamníckej a Račkovej doliny. 
Preteká ňou potok Račková. Vedie ňou modro značkovaný chodník z jej ústia (ATC) na Volovec (), do Račkovho sedla alebo na Jakubinu ().

</doc>
<doc id="193660" url="https://sk.wikipedia.org/wiki?curid=193660" title="Josef Konrad">
Josef Konrad

Josef Konrad (* 10. august 1899, Svätý Kríž nad Hronom, Slovensko – † 15. september 1974, Kingston upon Hull, Spojené kráľovstvo) bol slovenský architekt. Architektúru študoval na VUT v Brne, kde v roku 1924 absolvoval s titulom inžinier architekt. V rokoch 1924 - 1928 praxoval ako mladý architekt vo Francúzsku. Po svojom návrate si otvoril architektonickú kanceláriu v Bratislave, kde tvoril až do roku 1939. Potom pôsobil v Spojenom kráľovstve, pravdepodobne ako profesor na priemyselnej škole v Kingston upon Hull.
Architektúra.
Architekt Josef Konrad nebol typom odvážneho experimentátora, či priekopníka. Produkoval solídnu architektúru na vysokej estetickej úrovni v intenciách Loosovho „menej je viac". Idey bauhausovského funkcionalizmu, aplikoval dôsledne a s neustálym ohľadom na trvalé hodnoty architektúry. Konradova tvorba je vyrovnaná bez tradicionalistických medziobdobí rondokubizmu, či dekorativizmu ako u Šilingera a Balána. Formálne sa Konrad približuje k neskorým prácam Adolfa Loosa, ale aj puristickému výrazu sociálnej výstavby Jacobusa J. P. Ouda, či Ernsta Maya. 
Jeho architektúra korešponduje najviac spomedzi slovenských realizácií s nemeckou obytnou architektúrou tohto typu na prelome dvadsiatych a tridsiatych rokov 20. storočia. Toto definovanie jeho architektúry asi najlepšie vystihuje charakter Konradovej tvorby, z ktorej cítiť uvedomelú snahu o spojenie nových konštrukčných, technických ale aj štýlových poznatkov s vlastnou konzervatívnou predstavou o dobrej solídnej architektúre. Pre Konradovu tvorbu je charakteristický pokojný elegantný výraz, s dôrazom na hladkú plochu fasády. Do nej sú, akoby vykrajované jednoduché okenné otvory, čo potláča tektonické pôsobenie objektu. Biela a jemné pastelové farby, biely lesklý kov, pásové okno, ako aj zdôraznenie horizontálnych línií, štýlovo určuje túto architektúru k puristickému funkcionalizmu, avšak bez príslovečnej funkcionalistickej vzdušnosti. Tá je však na Slovensku všeobecne ojedinelá. Pokiaľ to stavebné náklady dovoľovali, Konrad rád používal drahé ušľachtilé materiály, najmä mramor. V duchu už spomínaného snaženia však využíva aj nové materiály, ako guma, marboit, opaxit a podobne, ale aj progresívne technické vybavenie, ako klimatizáciu, likvidáciu odpadkov a ústredné vykurovanie. Medzi najznámejšie stavby architekta Josefa Konrada patrí najmä stavba Nemeckého veslárskeho klubu v Bratislave.

</doc>
<doc id="193662" url="https://sk.wikipedia.org/wiki?curid=193662" title="SECAM">
SECAM

SECAM alebo SÉCAM (fr. "Séquentiel couleur à mémoire") je analógový farebný televízny systém prvýkrát použitý vo Francúzsku. Vyvinul ho tím pod vedením Henri de France v spoločnosti Compagnie Française de Télévision (neskôr ju kúpila spoločnosť Thomson). Je to prvý európsky farebný televízny štandard.
Táto sústava prešla zložitým vývojom a nakoniec bol štandardizovaný SECAM III b. opti.
Táto sústava vychádza zo sústavy NTSC, ale namiesto kvadratúrovej modulácie na prenos farbonosných informácií používa frekvenčnú moduláciu.
V televíznom prijímači v dekódovacích obvodoch je potrebné zabezpečiť oneskorenie o 1 riadok, aby sa na maticový obvod dostali súčasne všetky signály.

</doc>
<doc id="193663" url="https://sk.wikipedia.org/wiki?curid=193663" title="Serpentine Gallery">
Serpentine Gallery

Serpentine Gallery je umelecká galéria v Kensington Gardens v Londýne. Patrí medzi najobľúbenejšie galérie vo Veľkej Británii a každoročne ju navštívi viac ako 750 000 návštevníkov. Vstup je zadarmo. 
Popis.
Galéria bola založená v roku 1970 a jej priestory sa nachádzajú v klasicistickej budove z roku 1934, ktorá sa nachádza v Kensigtonskej záhrade v západnej časti Londýna. Galéria je pomenovaná podľa neďalekého jazera Serpentine. Na prízemí galérie je stála expozícia od výtvarníka a básnika Iana Hamiltona Finlaya, ktorá je venovaná oficiálnej patrónke galérie Diane, princeznej z Walesu.
V roku 1996 pred rekonštrukciou galerijnej budovy pozvala riaditeľka galérie Julie Peyton-Jones umelca Richarda Wilsona, aby využil priestor galérie pre svoju dekonštruktivistickú inštaláciu. Tento radikálny a neformálny prístup vystavenia samotnej deštruovanej budovy predznamenal spôsob prezentácie súčasnej architektúry v mierke 1:1, ktorý sa stal neoddeliteľnou súčasťou profilu galérie, unikátneho v celosvetovom rozsahu.
Od roku 2000 galéria každý rok oslovuje známych architektov, ktorí vo Veľkej Británii nikdy predtým nič nerealizovali, aby navrhli konštrukciu letného pavilónu. Pavilóny sú vystavené v záhrade neďaleko galérie v priebehu 3 letných mesiacov a to od júna do augusta. Počas dňa slúžia ako kaviareň a večer sa v nich konajú rôzne prednášky či diskusné fóra. Po skončení výstavy sa tieto dočasné stavby dražia. 

</doc>
<doc id="193665" url="https://sk.wikipedia.org/wiki?curid=193665" title="Trackball">
Trackball

Trackball je vstupné zariadenie počítača - ovládač kurzora.
Ide o ťažkú guľôčku umiestnenú na podstavci, ktorou je možné otáčať prstami. Princíp snímania je podobný ako v mechanickej počítačovej myši, pohyb gule je kladkami prenesený na inkrementálne optické snímače, ktoré snímajú polohu kladky a tým aj gule v dvoch osiach. Tento pohyb je digitálne prenesený na kurzor grafického užívateľského prostredia (GUI).
Trackball je používaný tam, kde nie je žiadúce, aby sa ovládač kurzora hýbal (informačný terminál, notebook) alebo pre použitie veľmi presného navádzania kurzora - pohyb s vysokým rozlíšením (počtom dielikov na jednotku dĺžky - dpi) napr. pre grafické aplikácie, CAD, DTP.
Používa sa tiež ako špeciálny ovládač pre pohybovo postihnutých ľudí (dá sa ovládať aj len jedným prstom, alebo aj nohou). Trackball sa nehodí pre účely rýchlej reakcie (hry). Jeho výhodou oproti myši je presnosť.
Trackball bol vynájdený ako súčasť radarového systému po druhej svetovej vojne Ralphom Benjaminom, keď pracoval pre British Royal Navy Scientific Service. Benjamin použil analógové počítače na výpočet budúcej polohy cieľového lietadla na základe niekoľkých vstupných bodov zadaných používateľom joystickom, ktorý bol patentovaný už v roku 1926. Benjamin sa domnieval, že je lepšie vstupné zariadenie a vynašiel na tento účel v roku 1946 systém sledovania gule ("ball tracker)" nazvané "roller ball". Prístroj bol patentovaný v roku 1947 ale bol vyrobený iba ako prototyp s použitím kovovej guľky kotúľajúcej sa na dvoch pogumovaných kolieskach. Zariadenie zostalo utajované ako vojenské tajomstvo a radarové systémy naďalej používali joystick.

</doc>
<doc id="193666" url="https://sk.wikipedia.org/wiki?curid=193666" title="Royal Institute of British Architects">
Royal Institute of British Architects

Royal Institute of British Architects (skratka "RIBA", doslova "Kráľovský inštitút britských architektov") je britský orgán pre architektúru a architektonické povolania.
Sformovaný bol v roku 1834 prominentnými architektami ako Philip Hardwick, Thomas Allom, William Donthorne, Thomas Leverton Donaldson, John Buonarotti Papworth a Thomas de Grey. Poskytuje podporu pre 44 000 členov po celom svete vo forme tréningov, technickej podpory, publikácií a podujatí. Taktiež stanovuje štandardy vo výučbe architektúry v Spojenom kráľovstve aj v zahraničí.
RIBA sa v spolupráci s parlamentom snaží zlepšiť kvalitu verejných stavieb, obytných budov a nových komunít. Každoročné hodnotenia sledujú výnimočnú architektúru a vrcholia do ocenenia Stirlingovej ceny. Z londýnskeho ústredia sprostredkováva RIBA verejnosti informácie o životnom prostredí cez webstránky a knižnicu, ktorá obsahuje jedinečné kolekcie kníh, fotografií a rukopisov.
Organizácia.
RIBA je členská organizácia so 44 000 členmi pod vedením prezidentky Ruth Reed a vedúceho tímu v počte 170 ľudí z centrálneho Londýna a z regionálnych úradov.
Rada organizácie RIBA
Rada je kontrolným orgánom a je zodpovedná za vedenie a rozvoj inštitútu. Zahŕňa 60 správcov, z ktorých veľká väčšina pozostáva z architektov. Rada prenecháva detailnú zodpovednosť a technický dôraz na výkonný výbor. 
Výkonný výbor je rozdelený na štyri dcérske spoločnosti, každá s vlastným predstavenstvom, správcami a zamestnancami.
Predstavenstvo RIBA Predstavenstvo RIBA je holdingová spoločnosť zodpovedná za celkové podnikanie organizácie. Narába s celkovou politikou,pomocou voleného Orgánu správcov a koordinuje pôsobenie dcérskych spoločností.
Čo RIBA robí.
Poslanie a stratégia.
Úlohou je prispieť k napredovaniu v architektúre a podporovať jej jedinečnosť.
"Vízia" 
"Stratégia"
Každoročné kontroly.
Poskytujú celoročné zhodnotenie a podávajú finančnú správu o činnosti RIBA.
Politika.
Hlavnými povinnosťami sú:
Styk s verejnosťou.
Architektúra je politická – týka sa problematiky toho kde človek žije, kde sú vzdelávané deti, ako je o človeka postarané v chorobe alebo toho ako vyzerá životné prostredie. Úlohou RIBA je cez rozhodnutia v parlamente zvýšiť úroveň architektúry.
Prieskum a rozvoj.
RIBA podporuje prieskum a inovatívnosť pri zvyšovaní vedomostí o profesii podnecovaním interakcie medzi výskumníkmi a realizátormi. Prieskum a rozvoj organizácie podporuje hlavne RIBA poslanie a stratégie a týka sa objektov zadefinových v strategickom pláne RIBA.
Tvorba plánov.
Je program zameraný na vízie do budúcnosti. Zahŕňa podniknuté prieskumy, vydané publikácie a poskytnuté lekcie, semináre a debaty. Vytvára priestor na komunikáciu o potrebách spoločnosti, o architektúre v minulosti a víziách architektúry do budúcnosti.
RIBA Ocenenia.
Sú udelované budovám, ktoré dosahujú vysoký štandard a sú prínosom pre svoje okolie. Ceny sú každoročné a udeľujú sa od roku 1966. Hodnotené stavby sú posudzované pre konkrétny prípad a región. Porota pre každý región je zostavená z miestnych zástupcov, súdneho poradcu a z predsedajúceho, ktorý je zväčša známy architekt. Porota sa každoročne mení.
Typy ocenení :
Knowledge Communities.
Knowledge Comunities RIBA ("Vzdelávacie komunity RIBA") sú internetové interdisciplinárne skupiny, ktorých úlohou je zachytiť, vzájomne zdieľať a aplikovať v praxi poznatky z oblasti architektúry a životného prostredia.
Je to nekomerčná iniciatíva otvorená odborníkom na životné prostredie a všetkým, ktorí sa chcú podeliť s poznatkami z príbuzných odvetví.
RIBA ako organizácia sa usiluje umožniť prenos vedomostí a poznatkov pomocou týchto špecializovaných skupín.
Komunity.
RIBA momentálne ponúka vzdelávacie komunity v týchto oblastiach:
Vnútorné usporiadanie komunít.
Internetové stránky pre RIBA Vzdelávacie komunity sú podporované RIBA Oddelením pre výskum a rozvoj. Komunity sú riadené existujúcimi výbormi RIBA.
Úlohou výborov je vytvárať podmienky pre rozvoj motívov spojených so životným prostredím.
Použitie.
Internetové stránky pre RIBA Vzdelávacie komunity ponúkajú členom možnosť aktívne sa zapájať do oblasí ich záujmu formou: blogov, diskusných fór, kalendára podujatí, kontaktov, zoznamu členov, aktivít a RSS feed.

</doc>
<doc id="193667" url="https://sk.wikipedia.org/wiki?curid=193667" title="Porézna látka">
Porézna látka

Porézna látka je látka, ktorá na svojom povrchu i vo vnútri obsahuje póry.

</doc>
<doc id="193670" url="https://sk.wikipedia.org/wiki?curid=193670" title="Obrazové médium">
Obrazové médium

Obrazové médium je prostriedok; prostredie; masovokomunikačný prostriedok; ktorý sprostredkúva predmety, veci, javy, udalosti na základne schopnosti ľudského oka vnímať obraz. Základným obrazovým médiom je fotografia , ale aj maľba, ilustrácia, rôzne druhy reklamných objektov ako bilboard, plagát, leták atď. V neposlednej rade sú to aj grafity a rôzne druhy pouličného umenia, ktoré rovnako ako iné médium dokáže ovplyvniť verejnú mienku.

</doc>
<doc id="193672" url="https://sk.wikipedia.org/wiki?curid=193672" title="Fluorovodík">
Fluorovodík

Fluorovodík je plynná látka. Je dráždivá a jedovatá, v slizniciach sa rozpúšťa vo vode za vzniku kyseliny fluorovodíkovej podľa rovnice: HF+H2O→HF.

</doc>
<doc id="193675" url="https://sk.wikipedia.org/wiki?curid=193675" title="Rezbárstvo">
Rezbárstvo

Rezbárstvo je remeselná, alebo umelecká činnosť (tiež umelecko-remeselná činnosť), pri ktorej je zo základného materiálu (dreva) odoberaný materiál s cieľom zobraziť zámer (reliéf, socha, ornament…) Ako názov napovedá, charakteristickým pracovným úkonom je rez, ktorý je vykonávaný rezbárskym nožom, alebo rezbárskym dlátom. V súvislosti s rezbárstvom sa však akceptujú aj iné formy obrábania ako napríklad pílenie, brúsenie, puncovanie…
Rozšírená charakteristika.
Pojem „rezbárstvo“ charakterizuje aj práca s inými materiálmi ako drevo. Je to napríklad práca so slonovinou, kosťou, parohovinou, pokiaľ je výsledkom práce tvarovo spracovaný výrobok, alebo reliéf… Slovo, ktoré jednoznačne určuje že ide o prácu v dreve je „drevorezbárstvo“ (drevorezbár, drevorezbársky krúžok, drevorezba…). Novým smerom rezbárstva je aj zhotovovanie sôch motorovou pílou v zahraničí známe ako „Chainsaw carving“. Tento smer si získava čoraz väčšiu obľubu aj na Slovensku, tak ako aj nový odbor „Betlehemárstvo“. Tento umelecko-remeselný smer nezahŕňa len prácu s drevom, ale aj inými materiálmi, no prevažná časť tvorby sa realizuje práve v dreve. 
Ľudové rezbárstvo.
Ľudové rezbárstvo využíva obdobné pracovné prostriedky ako rezbárstvo podľa základného zaradenia. Často kopíruje svojským spôsobom oficiálne výtvarné smery (napríklad barok – ľudový barok). V minulosti bolo v mnohých prípadoch doplnkovou činnosťou iných remesiel (výroby poľnohospodárskeho náradia, tokárstva, varechárstva, stolárstva, kolárstva). Taktiež bolo doplnkom práce pastierov, mlynárov, baníkov, včelárov, pernikárov ktorí stvárňovali odpozorované témy zo svojho prostredia, alebo tematicky čerpali z náboženských tradícií. Ľudové rezbárstvo je najrozšírenejšie vo forme amatérskeho prejavu, je teda robené zo záujmu ako „koníček“, bez komerčného zámeru. Niektoré formy ľudového rezbárstva však (napriek absencii vzdelania v uvedenom smere) nemožno chápať ako amatérske. To je v prípade ak ľudový rezbár vykonáva činnosť ako oficiálne povolanie, platí príslušné dane a ponúka služby s cieľom tvoriť zisk – zárobok.
Slovenské ľudové rezbárstvo prešlo v období socializmu celkom špecifickým vývojom. Paralizácia sakrálnej tvorby a požiadavka „tradičnej výroby“ pozastavili prirodzený vývoj remesla. To znamená, že rezbári vyrastajúci v nových kultúrno-spoločenských podmienkach sa tematicky vracali k tvorbe svojich otcov a dedov, bez vlastného výtvarného vkladu. Po roku 1989 však nastáva aj technologický posun výroby (strojné vybavenie), ktorému napomáha i dostupnosť literatúry a v čoraz väčšej miere i využívanie internetu. V praxi to znamená vývoj v niekoľkých smeroch a obraz rezbára „stružlikajúceho“ nožíkom kúsok dreva pri peci je už minulosťou. Na Slovensku sa výrazne etablovalo nové remeselné odvetvie – betlehemárstvo, ktoré už nie je lokálne viazané ako napríklad výroba bačovského riadu a pastierskych palíc. Vznikajú tiež malé domáce galérie rezbárov, ktoré sa podieľajú na tvorbe programovej ponuky jednotlivých regiónov, remeselníci vytvárajú združenia s bohatou prezentačnou činnosťou. Súčasné ľudové rezbárstvo už v mnohých smeroch prekonáva zaužívané charakteristiky ktoré sú uvádzané v literatúre, dokonca aj na štátnych portáloch.
Vysvetlivky.
Drevené sochy sú nazývané aj „drevené plastiky“. V tomto prípade máme na mysli plastickú, teda priestorovo spracovanú formu objektu. Po stránke technologickej je tento výraz nesprávny, pretože drevená socha vzniká skulpturálnym spôsobom, teda odoberaním hmoty. Plastika v pravom význame slova vzniká pridávaním a tvárnením hmoty. Preto je aj použitie výrazu „plastika“ u drevených sôch diskutabilné.
Pojem „nové smery rezbárstva“ je oprávnene vystavený kritike, či tu o rezbárstvo ešte vôbec ide. Treba si však uvedomiť skutočnosť, že nové výrobné postupy prenikajú do remesla postupne, nenásilne a nedá sa im zabrániť. Máme teda dve možnosti: vytvorenie nového slova, alebo slovného spojenia, alebo akceptovať priradenie nového pracovného postupu k zaužívanému výrazu. Alternatívou v prípade rezbárstva je aj výraz „sochárstvo“, pokiaľ je však reč o soche realizovanej v dreve, najpopisnejšie (aj keď so zmienenými pripomienkami) je stále slovo „rezbárstvo“.
Slovo „amatér“ označuje toho, kto: „zo záľuby, zo zábavy, nie z povolania pestuje nejakú činnosť (napr. šport, umenie); ochotník (op. profesionál)…“. Pokiaľ teda niekto vykonáva činnosť ako zárobkovú (oficiálny a hlavný zdroj príjmov), je profesionálom a otázka vzdelania je skôr vecou informačnou ako jednoznačne určujúcou kto je, alebo nie je profesionálom.

</doc>
<doc id="193677" url="https://sk.wikipedia.org/wiki?curid=193677" title="Obrazové médiá">
Obrazové médiá



</doc>
<doc id="193681" url="https://sk.wikipedia.org/wiki?curid=193681" title="Jeleň sika Dybowského">
Jeleň sika Dybowského

Jeleň sika Dybowského ("Cervus nippon dybowskii") je poddruh jeleňa sika ("Cervus nippon"), z čeľade jeleňovité. Pokladá sa neikedy tiež za totožný s poddruhom "Cervus nippon mantchuricus".
Žij vo východnom Rusku. Podobne ako jeleň európsky aj samce jeleňa sika majú parohy, len sú menšie a na koncoch nevytvárajú korunu. Žijú v skupinách, živia sa trávou, bylinami, semenami, listami. V lese škodia olupovaním kôry mladých stromčekov. Laň je kotná 8 mesiacov, mláďatá sa rodia v máji až júni. Dospievajú v 2. roku.

</doc>
<doc id="193682" url="https://sk.wikipedia.org/wiki?curid=193682" title="Ornament">
Ornament

Ornament (lat.) je v širšom zmysle akákoľvek dekorácia členiaca stenu, vyplňujúca plochu, zdobiaca nejaký predmet, v užšom zmysle druh výzdoby, jednotlivý motív alebo celý systém určitého výzdobného typu (ornamentika) dekorujúca architektúru, produkt umenia, umeleckého remesla alebo priemyslu.
Podľa pôvodu a povahy výzdobných prvkov členíme ornament na geometrický, rastlinný, živočíšny a figurálny. Pre každý umelecký sloh sú charakteristické určité ornamentálne prvky a ich formálne spracovanie. Ornament je vždy spojený s dielom, či už plošným (kresba, maľba, intarzia, mozaika), alebo trojrozmerným (architektúra, sochárstvo, plastické prvky úžitkového umenia), do ktorej štruktúry je začlenený.
Podrobuje sa akémukoľvek materiálu – kameňu, slonovine, keramike, kovu, textilu, drevu, koži atď. Materiál aj farba môžu byť pri tom podstatnou významovou zložkou ornamentu. Široká škála dekoratívnych štýlov a motívov bola vytvorená pre využívanie ornamentu napr. pre jeho využívanie v umení vrátane keramiky, nábytku, skulptúrach a textiloch.
Kultúrny odkaz.
S rozličnými variáciami ornamentu sa stretávame v rôznych svetových kultúrach, kde sa s ornamentom buď vlastným kultúre, v ktorej vznikol alebo prebratým od nejakej inej vyspelejšej kultúry. Funkcie ornamentu sú historicky podmienené a premenné, pôvodne praktická či významová funkcia sa môže premeniť vo funkciu estetickú. Ornament odráža predstavu sveta a elementárnych síl (svastika – slnko, zalomená línia – blesk), životných prejavov (rytmus ornamentu), projekcie aktívnych postojov ku svetu a k životu.
Doteraz je zachytených cez päť tisíc ornamentov, ktoré môžeme podľa rôznych hľadísk a zákonitostí deliť podľa motívov, štruktúry základného tvaru (štvorec, kruh, trojuholník), spôsobu radenia, rytmu, symetrie alebo asymetrie, techniky prevedenia, materiálov a pod. Ornament sprevádza architektonickú a umeleckú tvorbu, v ktorých zaujíma podradené, ale i dominantné postavenie (islamská architektúra a umenie). Variabilnosť ornamentu je zvlášť vysoká v arabskej ornamentike, pomerné malá v antike. Staro Grécka civilizácia vytvorila mnoho foriem ornamentu s rôznymi variáciami od Dórskeho slohu, cez Iónsky sloh až po Korintský sloh. Staroveký Rím potom prebral a adaptoval grécky ornament pre vlastné účely. Presadzuje sa však často pri preberaní ornamentu inou oblasťou, gréckej palmete predchádzal zložitý vývoj od egyptského lotosového ornamentu. Pre antiku bol napr. príznačný meander, akant, palmeta, v germánskom a skýtskom umení prevažuje zvierací ornament, v gotike vegetačné lístie, v renesancii kvetinový ornament.
Iné ornamentálne štýly, ktoré majú spojitosť s týmito kultúrami:Aztékovia, Arabská kultúra, Pompeje, Byzancia, Perzská kultúra, Keltská kultúra, Čínska kultúra, Japonská kultúra, Turecká kultúra, Indská architektúra, Stredovek, Maurovia, Nemecká a Talianska renesancia a iné.
Súčasný ornament.
Moderná architektúra, založená na eliminovaní ornamentu v prospech čisto funkcionalistickej štruktúry, zanechala architektom vysporiadanie sa s problémom ako vhodne upraviť moderné stavby. Ako riešenie sú tu dva možné smery. Jedným je návrh ornamentálnej architektúry, ktorá je nová a súčasná zároveň. Je to cesta, ktorou sa vybral Frank Lloyd Wright, alebo Antoni Gaudí. Tento štýl Art Nouveau, napriek všetkým jeho výstrednostiam bola vedomá cesta k hľadaniu ornamentu pre architektúru.
Radikálnejšia cesta viedla k zavrhnutiu ornamentu ako celku. Tak bolo možné nájsť takéto bez ornamentové objekty vo veciach všedného života a používania. Tento neskorší prístup bol popísaný architektom Adolf Loosom v jeho manifeste z roku 1908 "Ornament and Crime", v ktorom popísal nedostatok dekorácie ako znak vyspelej spoločnosti.
S prácami Le Corbusiera a Bauhausu v 20. a 30. rokoch 20. storočia nedostatok respektíve absencia dekorácií vyznel ako charakteristický znak modernej architektúry. V roku 1932 Philip Johnson a Henry-Russell Hitchcock nazvali tento štýl medzinárodným – "International Style". Čo začalo ako vec názoru sa zmenilo na smerodajný štýl.
No časom sa začal ornament opäť objavovať. V polovici 50-tych rokov, popredný modernisti ako Le Corbusier a Marcel Breuer porušujú vlastné zásady vytváraním výrazovo silných diel. Argument proti ornamentu opäť vznikol okolo diskusie o "Seagram Building" (1959), kde Mies van der Rohe navrhol sériu štrukturálne nepotrebných vertikálnych trámov na povrchu budovy a roku 1984, keď Philip Cortelyou Johnson navrhol budovu "AT&amp;T" na Manhattane s obložením z ružového granitu a veľkým rozmanite určitým ornamentom ako vrcholom budovy, diskusia o využívaní ornamentu v architektúre bola ukončená. V retrospektíve kritici označujú budovu AT&amp;T ako prvú postmodernistickú stavbu.

</doc>
<doc id="193684" url="https://sk.wikipedia.org/wiki?curid=193684" title="Eric Cantona">
Eric Cantona

Eric Daniel Pierre Cantona (* 24. máj 1966, Marseille, Francúzsko) je bývalý francúzsky futbalista. Ukončil svoju profesionálnu kariéru v drese Manchestru United kde vyhral 4 tituly Premiership počas piatich rokov, vrátane dvoch "double". Cantona je často považovaný za futbalovú ikonu Manchestru a mal prezývku "Eric the King" (Kráľ Eric).

</doc>
<doc id="193686" url="https://sk.wikipedia.org/wiki?curid=193686" title="Gianluca Vialli">
Gianluca Vialli

Gianluca Vialli (* 9. júl 1964, Cremona, Taliansko – † 6. január 2023, Londýn, Spojené kráľovstvo) bol taliansky futbalový útočník a tréner.
Reprezentoval Taliansko na majstrovstvách sveta v rokoch 1986 a 1990.

</doc>
<doc id="193704" url="https://sk.wikipedia.org/wiki?curid=193704" title="Hiromi Ueharová">
Hiromi Ueharová

Hiromi Ueharová ( ; * 26. marec 1979, Šizuoka, Japonsko) je japonská klaviristka a skladateľka. Už ako šesťročná sa začala učiť hre na klavíri. Od svojej učiteľky sa naučila používať a vnímať nielen technické aspekty hudby, ale najmä tie intuitívne.
„Mala neuveriteľnú energiu a bola taká emotívna,“ hovorí Hiromi o svojej prvej učiteľke klavíra. „Keď som mala zahrať niečo v určitej dynamike, nikdy mi to nepovedala v technických termínoch. Ak to bola nejaká vášnivá vec, povedala - hraj červeno. Tak som mohla hrať skutočne zo svojho srdca, nie iba podľa sluchu.“
Samotná Hiromi odmieta akékoľvek škatuľkovanie svojej hudby - tvrdí, že obsahuje prvky vážnej hudby, rocku i džezu. Jej hudba a spôsob hrania sú také elektrizujúce a hypnotické, že každé vystúpenie sa stáva pre publikum nezabudnuteľným.

</doc>
<doc id="193705" url="https://sk.wikipedia.org/wiki?curid=193705" title="Zdvíhané stropy">
Zdvíhané stropy

Zdvíhané stropy je stavebná technológia, pri ktorej sa na úrovni suterénu jedna na druhej vybetónuje stropná doska a po jej utuhnutí je pomocou dvíhacieho zariadenia vyzdvihnutá na úroveň poschodia a usadená na stĺpoch.
Vznik.
Vývoj stropných konštrukcií ovplyvnila predovšetkým snaha maximálne zrýchliť postup výstavby, odstrániť pracnosť a využiť mechanizáciu. Spĺňajúc tieto požiadavky, vyvinula sa technológia zdvíhaných stropov, ktorá sústreďuje výhody monolitických i montovaných konštrukcií.
Postup stavby.
Konštrukčný princíp tejto technológie je daný hlavným nosným prvkom – doskou. Dosky sa betónujú jedna na druhej na zemi a potom sa zdvíhajú do svojich definitívnych polôh v objekte. Zdvíhame po vlastných podperách dosky, ktoré zostávajú trvale v konštrukcii. Zdvíhacie zariadenie je mechanické alebo hydraulické. Účinky vodorovných síl (tlak vetra, seizmické účinky) sa vo vodorovnej rovine prenesú doskami do tzv. vystužovacích jadier ako výťahové šachty, schodišťové alebo štítové múry.
Spôsob výroby dosák.
Pri postupnom betónovaní stropných dosiek na zemi treba zabezpečiť ich dokonalé oddelenie. Na hornom povrchu betónovanej dosky robíme oddeľovaciu vrstvu, ktorá zabraňuje spojeniu starej a novej vrstvy betónu ďalšej dosky. Vrstva musí rýchlo schnúť aby neboli pri postupe prác žiadne prestávky. Na oddelenie dosák sa používajú nátery (bentonit), alebo vložky. Vložky sú drahšie, používame ich ak chceme vytvoriť podhľad s dobrými izolačnými vlastnosťami. 
Konštrukčné prvky zdvíhaných stropov.
Sú tvorené z týchto prvkov: vlastná stropná konštrukcia, stĺpy, zdvíhacie objímky a hlavice. Jednotlivé prvky musia byť konštrukčne správne usporiadané, výrobne jednoduché a čo najľahšie. 
Stropná doska 
Najčastejšie sa vyrábajú s previslým ukončením. Poznáme rôzne konštrukcie dosky:
Stĺp
zváraných oceľových rúr profilu 30 až , prierezu 5 až a z valcovaných nosníkov. 
Nevýhodou je ich maximálna výška do troch podlaží 9 až 10 metrov a ich výrobná nepresnosť.
Zdvíhacia objímka
Je nevyhnutnou súčasťou stropnej dosky. Umožňuje zdvíhať strop po stĺpe a uchytiť stropnú dosku na podporách. Majú dôležitú statickú funkciu, lebo zachytávajú šmykové napätie a ohybové momenty v miestach podopretia stropu.
Predpätá hlavica
Nahrádza hríbové hlavice monolitických stropov, a zabraňujú zbytočnému zvyšovaniu konštrukčnej výšky stropu.

</doc>
<doc id="193706" url="https://sk.wikipedia.org/wiki?curid=193706" title="Lostprophest">
Lostprophest



</doc>
<doc id="193707" url="https://sk.wikipedia.org/wiki?curid=193707" title="Fotografia">
Fotografia

Fotografia môže byť:

</doc>
<doc id="193708" url="https://sk.wikipedia.org/wiki?curid=193708" title="Vila Jaroň">
Vila Jaroň

Vila Jaroň je vila na Uhrovej ulici 4 v Bratislave.
V dvadsiatych a tridsiatych rokoch 20. storočia sa vo väčších mestách na Slovensku objavuje aj výstavba funkcionalistických víl. Tú sem priniesla najmä vrstva českých štátnych úradníkov, ktorá sa na Slovensku usídlila na začiatku Československej republiky. Dnes sú takéto vily výborným obrazom myslenia, o vzoroch, ktoré ich formovali a o pohnútkach stavebníkov, čo si ich objednávali. Vnútri týchto kedysi luxusných stavieb sa skrýval obrat, ktorým prešla vtedajšia architektúra. 
Medzi tieto vily je možné zaradiť aj samotnú Vilu Jaroň. Je označovaná ako jedna z najexpresívnejších moderných víl Slovenska. Bola postavená podľa projektu Aloisa Balána (18911960) a Jiřího Grossmana (18921957), pričom tu bol uplatnený najmä racionalizmus druhého architekta z dvojice. Investorom tohto projektu bol riaditeľ vydavateľstva Slovenská grafia, inžinier Karol Jaroň. Dokončili ju v roku 1930 a nachádza sa na Uhrovej ulici 4 v Bratislave. 
Táto vila má nezameniteľný tvar strmej pultovej strechy. Postavili ju na južnom svahu v záhradnej časti mesta, ktorá v tom čase ešte nemala definovanú budúcu podobu. Architekti si uvedomovali význam novostavby v novom prostredí a dom navrhli s očakávaím, že sa stane koncepčnou predlohou ďalšej výstavby. 
Spodná časť vily je odľahčená piliermi. Dva navzájom posunuté hranoly, ktoré tvoria objem vily, boli zo severnej strany strmo zrezané a tvorili tak osobitú prevýšenú figúru. Priestorové usporiadanie obytných miestností je limitované týmto zrezaním. Fasády sú význačné aj svojimi strohými oknami priemyselného vzhľadu.
V rámci členitého pôdorysu rozvrhli racionálnu pragmatickú dispozíciu s miestnosťami rozloženými v závislosti od svetových strán. Každé z troch obytných podlaží má kontakt s okolitou prírodou. Na prízemí je zimná záhrada, na horných poschodiach terasy. Kontrastom k otvorenosti stavby smerom na juh a východ bola mohutná šikmá plocha spomínanej pultovej strechy, ktorá tvorila ochranný štít pred studeným vetrom a dažďom zo severu. 
Čo sa týka predstavy o bývaní vo vile, nachádzame tu spojenie troch hlavných priestorov domu. V tomto prípade ide o obývaciu časť, jedáleň a verandu. Na poschodí je pracovňa a spálňa s veľkou terasou. Na najvyššom podlaží sa nachádza hosťovská izba. 
Tento tvarovo efektný objekt sa stal v zahraničí najpublikovanejším dielom slovenskej vilovej architektúry z čias funkcionalizmu. 
Vila predstavovala v slovenskom prostredí ojedinelý príklad expresívnej funkcionalistickej estetiky. Dnes vila nie je zachovaná v podobe so svojou zrezanou severnou stranou. Podľa fotiek je možné, že došlo ku kompletnému zbúraniu ako hovorí aj táto publikácia Ústavu pamäti národa.

</doc>
<doc id="193709" url="https://sk.wikipedia.org/wiki?curid=193709" title="Ferdinand Silberstein-Silvan">
Ferdinand Silberstein-Silvan

Ferdinand Silberstein-Silvan (* 21. december 1902 – † 24. november 1983) bol slovenský židovský architekt, ktorý vytvoril na území Slovenska niekoľko stavieb v duchu funkcionalizmu. Ako jeden z mála židov prežil obdobie dvoch svetových vojen.
Život.
Narodil sa 21. decembra 1902 v židovskej rodine v Seredi. V rokoch 19201925 študoval na Nemeckej vysokej škole technickej v Prahe. V roku 1925 sa Silberstein vracia z Prahy na Slovensko a zamestnáva sa v známej architektonickej kancelárii architekta a staviteľa M. M. Harminca. Pri vstupe do tejto kancelárie (na Dlhej ulici) ho sprevádzal otec, lebo sám – ako napísal vo svojich spomienkach – nemal na to dosť odvahy. Jeho pôsobenie u Harminca sa však čoskoro stalo veľmi úspešným.
Naprojektoval u neho niekoľko významných objektov, ktoré (aj napriek tomu, že všetky práce boli podpisované Harmincom – vo väčšine ateliérov to bola a ešte aj je bežná prax) nesú jeho rukopis – kresby projektov, popisky, rozdielne výtvarné názory. Jednou zo stavieb, ktoré u neho navrhol, je budova múzea v Turčianskom Svätom Martine. Tento návrh získal 1.cenu v súťaži. Hneď potom mu Harminc vyplácal jeden z najvyšších platov, aké boli v tom čase v Bratislave obvyklé pre zamestnaných architektov, a to 4000 korún mesačne.
Harmincov ateliér opustil v priebehu roku 1930 a založil vlastný ateliér. Jeho prvou samostatnou stavbou bola budova pošty v Seredi. Medzi jeho poslednými projektmi medzivojnovej tvorby je Vila Dr. Meisela v Dolnom Kubíne. O nej autor napísal: „K starým šindľovými strechami pokrytým dreveniciam som naprojektoval dom v corbusierovskom štýle s rovnou strechou. Mali by ma zavrieť pre znesvätenie prostredia“.
Trinásť rokov projektoval, z toho 4 – 5 rokov u Harminca, 8 – 9 rokov samostatne. Niekoľko úspešných súťaží, 3 vily, 5 nájomných domov, 3 školy, jeden polyfunkčný mestský dom, niekoľko menších verejných budov. Na prvý pohľad je zrejmé, že význam jeho činnosti nebude v počte jeho realizácií, ale v ich kvalite. Uvedomoval si možnosti doby v ktorej začínal: „Bola svetová hospodárska kríza a vyhliadky neboli ružové, ale podarilo sa mi dostať niekoľko malých objednávok od priateľov najmä v malých mestách a ja som sa s nimi uspokojil“. Bol realistom, ale úspechy, ktoré dosiahol ho samozrejme tešili.
V roku 1938 boli jeho práce uverejnené v časopise "Forum". V nasledujúcom roku musel prácu architekta odsunúť na vedľajšiu koľaj – najdôležitejšie bolo ostať nažive. Jeho pokus o emigráciu sa skončil neúspechom a navyše nechcel opustiť svoju lásku, neskôr manželku Editu. V roku 1940 pracoval u svojho kolegu architekta Jindřicha Merganca, ktorý mu požičal svoje meno na niektoré jeho práce. S Editou sa zobrali 21. augusta 1941, dcéra Zuzana sa narodila 17. apríla 1942.
Podnikol všetko pre existenčné zabezpečenie svojej rodiny a chcel ju zachrániť pred zánikom. Pomocou bývalého kolegu pána Brtáňa získal zamestnanie v Robotníckej sociálnej poisťovni ako projektant a konštruktér (jeho úlohou bolo starať sa o údržbu budov) a tým aj pracovné povolenie a výnimku z deportácií pre seba i celú svoju rodinu. Povolenie platilo vždy len na obdobie šiestich mesiacov a nebolo isté, či bude obnovené.
Neskôr, počas druhej svetovej vojny, keď sa skrýval v Nízkych Tatrách, preukázal svoju ľudskú odvahu, životaschopnosť a húževnatosť so zmyslom pre povinnosť k svojej rodine a k životu. Oslobodenia sa dožili 23. marca 1945. Reakcia o dva dni z jeho denníka: „myslel som, že keď sa dožijem oslobodenia, budem jasať a žrať. Žrať nemôžem, lebo som sa prežral, a od jasania som ďaleko, ani smiať sa nemôžem. Po prekonaní strachu z hladu a o život vynorujú sa strašné starosti o najbližších rodinných príslušníkov.“
V septembri 1945 si zmenil meno na Silvan, ktoré si osvojili aj ďalší členovia rodiny. Architekt Silvan musel začať pracovať, aby uživil svoju rodinu rozšírenú o adoptovaného synovca Tomáša. Od roku 1946 pracoval v Ústrednej sociálnej poisťovni v Bratislave ako úradník, aby získal prostriedky na obnovenie projektovej činnosti. Z rokov 19451948 poznáme dve jeho realizácie (je však možné, že projektov bolo viac), no on už neuvidel ani jednu z nich hotovú. Po znárodnení v roku 1948 nový investor a dodávateľ stavby odmietli jeho projekt, dali zablokovať jeho účet v banke a verejne ho obvinili zo sabotáže. Silvanovi sa tentoraz podarilo dotiahnuť do konca rozhodnutie emigrovať do Austrálie a v roku 1949 si našiel nový domov.
Z jeho autobiografických poznámok je jasné, že začiatky tam nemal ľahké. Austrálske úrady mu neuznali diplom z Prahy. Spočiatku bol zamestnaný v Správnej rade kraja Sydney, neskôr vo Výbore elektrární NSW (), ktorá bola súčasťou štátnej správy a odvtedy niekoľkokrát reorganizovaná a detašovaná.
Ako architekt sa uplatnil hlavne pri návrhoch elektrárenských objektov. Ich architektonické stvárnenie – kompozícia hmôt, ich charakteristická „rozložitosť“, zvýraznenie nároží – je pokračovaním rukopisu, ktorý bol jasný v predchádzajúcej tvorbe. Zjavujú sa však aj nové prvky súvisiace s inou klímou, funkciou a vývojom architektonického tvaroslovia doby – markízy, slnolamy a ďalšie.
Architekt Ferdinand Silvan – Silberstein zomrel v Sydney 24. novembra 1983. Jeho žena Edita ho opustila o dva roky skôr, 11. septembra 1981. Dcéra Susan Silvanová sa tiež stala architektkou a žije v Austrálii. Tri sestry architekta Silvana sa stali obeťami holokaustu aj s rodinami, no jeho dvaja bratia prežili, hoci nie bez strát v rodinách. Väčšina žijúcich potomkov rodiny žije v Austrálii, potomkovia brata Ervína aj v Bratislave.
Tvorba.
Ferdinand Silberstein-Silvan bol od svojej prvej samostatnej realizácie predstaviteľom vtedy už uznávanej funkcionalistickej architektúry a v žiadnej svojej práci od nej neustúpil. Jeho práce môžeme zaradiť do prúdu, ktorý bol ovplyvnený zakladateľom Bauhausu architektom Walterom Gropiom. Nie purizmus, ale výraz základných funkcií v architektonicky komponovaných, posúvaných a gradovaných blokoch hmoty budovy, biela architektúra oživená materiálom skla alebo keramiky. Pre jeho kompozičný princíp je charakteristická akási „rozložitosť“ hmôt v priestore – zdôraznenie horizontality a dostatočného priestoru, v ktorom sa objekt nachádza. I keď niekde pracuje i s kompozíciou na strednú os, oveľa väčšmi uprednostňuje zdôrazňovanie nároží, kam umiestňuje aj vstupy. Vrcholom jeho tvorby bola budova Obchodnej akadémie a Mestská sporiteľňa v Trenčíne, ktoré sú dnes už chránenými pamiatkami. V podobnej architektonickej jednote však boli vytvorené všetky jeho práce, i keď pre odlišné investičné zámery v skromnej realizácii. Niektoré sú dnes už v takom stave, ktorý nedovoľuje rozoznať pôvodné kvality. Funkcionalizmus uplatňoval tvorivo, vo variante vlastného autorského rukopisu.

</doc>
<doc id="193712" url="https://sk.wikipedia.org/wiki?curid=193712" title="Halucinogén">
Halucinogén

Halucinogén je látka, droga, ktorej požitie pôsobí zmeny vnímania, myslenia, emócií a vedomia.
Halucinogény sú skupinou psychoaktívnych látok, deliacich sa do troch kategórií: psychedeliká, disociačné drogy a delirogény. Alternatívny názov je "fantastiká". Pôsobia zmeny vnímania, myslenia, emócií a vedomia. Na rozdiel od ostatných psychoaktívnych drôg ako sú stimulanty a opiáty, pôsobiace na bežné oblasti mysli, skúsenosti po týchto látkach pripomínajú stav transu, meditácie a snov. Halucinogény môžu byť obsiahnuté v rastlinách, hubách a môžu byť vyrobené aj synteticky v laboratóriu.
Tieto látky majú dlhú históriu užitia v lekárstve a náboženstve po celom svete. Užívané v šamanistických metódach liečenia a veštenia, iniciačných rituáloch a náboženských rituáloch hnutí ako sú Native American Church a Santo Daime.
Približne od polovice 20. storočia sa halucinogény stali objektom širokého záujmu v západnom svete. Skúmali sa s cieľom liečby depresií, posttraumatických stresových porúch, obsedantne kompulzívnych porúch, alkoholizmu, závislosti na opiátoch a bolestí hlavy a iných chorôb. Existovali tiež málo úspešné pokusy na použití ako pomôcky pri výsluchoch
Halucinogény sú využívané tiež ako prostriedok k získaní náboženských skúseností, zvýšenia kreativity, osobnému rozvoju a „rozšíreniu mysle“. Užívanie psychedelických látok bolo jedným z hlavných prvkov proti-kultúry 60. liet, kedy boli spájané s rôznymi politickými tendenciami, atmosférou rebelantstva a medzigeneračnými spormi.
Psychedeliká.
Slovo psychedelický (z gréckeho "psyché", duša, mysl + "delos", manifest, zjavnosť) je vytvorené s cieľom ukázania myšlienky, že tieto látky zjavujú skryté, ale reálne aspekty mysle. Užíva sa pre myseľ meniace látky ako LSD, psilocybin, DMT, 2C-B, meskalín a DOM. Hlavnými prírodnými zdrojmi sú psilocybinové huby, ayahuasca, peyotl, kaktus San Pedro, semená niektorých rastlín z čeľade pupencovité a havajská lesná ruža.
Vedú sa mnohé diskusie nielen o prirodzenosti a účinkoch, ale aj o ich efektoch. Jedna prominentná teória, prvýkrát publikovaná v knihe Aldouse Huxleyho Dvere vnímania, používa termín „redukčné vlny“. Z toho pohľadu tieto látky blokujú "filtračné" mechanizmy mozgu; tento efekt je nazývaný ako "expanzia mysli" a "rozšírené vedomie". Mnohé drogy, ako sú konope a extáza, ktoré (predovšetkým vo vysokých dávkach) je možné klasifikovať ako psychedelické, predsa nie sú považované za pravé psychedeliká, lebo ich ďalšie efekty bývajú podobné účinkom sedatív, okrem toho nepôsobia na sérotonínové receptory. Pravé psychedeliká pomáhajú liečiť závislosti s veľmi vysokou úspešnosťou až do 90%, depresie a zbaviť sa predsudkov (pomáhajú vytvoriť nové nervové spojenia). Ľudovo povedané aj jeden trip môže človeku zmeniť vnímanie sveta.
Psychedelické efekty sa môžu zmeniť podľa dávkovania aj prostredia. Môžu pôsobiť vo veľmi nízkych dávkach (LSD) ako aj pomerne veľkých (meskalín). Niektoré, ako sluchový halucinogén DIPT môžu pôsobiť na jediný zmysel, iné pôsobia všeobecne. Niektoré sú vhodnejší pre samotárske skúsenosti, iné zvyšujú empatiu. Mnohé psychedeliká (LSD, meskalín, psilocibyn a iné) nie sú toxické, preto nie je možné sa nimi predávkovať.
Disociačné drogy.
Disociačné drogy redukujú (alebo blokujú) signály vedomia iným oblastiam mozgu, predovšetkým fyzické vnímanie. Spôsobujú predovšetkým zmyslovú depriváciu, halucinácie a snívaní podobné stavy. Riadia sa pomedzi nich predovšetkým PCP (anjelský prach), ketamín, muscimol (muchotrávka červená), oxid dusný a dextromethorphan (aktívna látka v mnohých sirupoch od kašľa).
Delirogény.
Delirogény sú špeciálna trieda disociačných látok, ktoré pôsobia antagonisticky na acetylcholínové receptory. Niekedy sú nazývané ako „pravé halucinogény“, pretože pôsobia na bežné vnímanie. Niektoré stavy pripomínajú lucidné snívanie. Medzi delirogény patria ľuľkovec zlomocný, mandragora, blen čierny, durman a vo vysokých dávkach niektoré farmaceutické drogy. Oproti klasickým psychedelikám (pôsobiacim ako agonista 5-HT2A receptora), ktoré sú považované za relatívne bezpečné, sú tieto "pravé halucinogény" rádovo nebezpečnejšie a smrteľná dávka pre človeka je veľmi nízka.

</doc>
<doc id="193713" url="https://sk.wikipedia.org/wiki?curid=193713" title="Nová Granada">
Nová Granada

Nová Granada je historický názov územia v Južnej Amerike; pôvodne pre skupinu španielskych koloniálnych provincií na severe Južnej Ameriky, neskôr pre dnešnú Kolumbiu. Dodnes je príležitostne synonymom Kolumbie.
Dejiny.
Prvý Španieli sa na tomto území usadili roku 1514. Po založení miest Santa Marta (1525) a Cartagena (1533) bolo pobrežie pevne v španielskych rukách a začala kolonizácia vnútrozemia. Conquistador Gonzalo Jiménez de Quesada, ktorý pri ťaženiu k juhu kolonizoval rozľahlú oblasť pozdĺž rieky Magdalena, porazil mocný indiánsky kmeň "Čibčov" a roku 1538 založil mesto Bogota ("Santa Fé de Bogotá"), nazval celú oblasť "El nuevo reino de Granada" (Nové granadské kráľovstvo – podľa maurského granadského kráľovstva v južnom Španielsku, dobytého roku 1492).
V Bogote bola v rokoch 1548 – 1549 zriadená audiencia (súdny a poradný dvor) a od roku 1564 úrad guvernéra, podliehajúceho vicekráľovi v Lime. Pretože spojenie medzi obidvoma mestami bolo zdĺhavé, došlo roku 1717 k vyčleneniu nového vicekráľovstva Nová Granada z doterajšieho vicekráľovstva Peru. Vicekráľovstvo predstavovalo najvyššiu územnú jednotku španielskej správy v Amerike. Pôvodne boli len dve – Nové Španielsko so sídlom v Mexiku (Severná a Stredná Amerika a karibské ostrovy), Peru (Južná Amerika a Panama) so sídlom v Lime. Potom sa Nová Granada stala tretím a neskôr (1776) pribudlo ešte štvrté vicekráľovstvo La Plata so sídlom v Buenos Aires (Argentína, Uruguaj, Paraguaj a Čile).
Novo ustavené vicekráľovstvo zahrnovalo územie dnešnej Kolumbie, Panamy, Venezuely a Ekvádoru. Nešlo o jednotné územie – niektoré časti Novej Granady podliehali zvláštnej správe (generálny kapitanát v Caracas, prezidencia v Quitu). Tieto tradície potom po získaní nezávislosti v 20. rokoch 19. storočia napriek veľkému úsiliu Simóna Bolívara viedli k odtrhnutiu Venezuely a Ekvádoru. Názov Nová Granada (zahrnujúci dnešnú Kolumbiu a Panamu) bol oficiálne používaný ešte niekoľko desaťročí (Republika Nová Granada 1832 – 1858, Granadská konfederácia 1858 – 1863), potom došlo k premenovaniu na Kolumbiu. V konzervatívnych kruhoch však označenie Nová Granada prežívalo ešte dlho. I dnes sa niekedy v susedných krajinách hovorí o Kolumbijcoch ako o "neogranadinos".

</doc>
<doc id="193717" url="https://sk.wikipedia.org/wiki?curid=193717" title="Kochovo sanatórium">
Kochovo sanatórium

Kochovo sanatórium sa nachádza vo vilovej štvrti v Bratislave, severozápadne od centra mesta na Partizánskej ulici, ktorá bola pôvodne cestou vo vinohradníckom záhone "Wolfern". Bolo založené MUDr. Karolom Kochom. V súčasnosti sa tu nachádza Ženská nemocnica KOCH.
Je výsledkom spolupráce tradičnejšie orientovaného architekta Dušana Jurkoviča a funkcionalisticky orientovaných architektov Jindřicha Merganca a Otmara Klimeša. Objekt pôvodne slúžil ako malé ženské sanatórium založené profesorom Karlom Kochom, ktorý výrazne prispel k jeho formovaniu svojimi lekárskymi skúsenosťami. V čase svojho vzniku bolo považované za najmodernejšie sanatórium v Česko-Slovensku.
Dielo je zapísané ako Národná kultúrna pamiatka do Ústredného zoznamu pamiatkového fondu Slovenskej republiky a je zaradené do zoznamu medzinárodnej organizácie na ochranu modernej architektúry DOCOMOMO. Zároveň je považované za dielo veľmi vysokej architektonickej kvality.
Hmotovo-kompozičné riešenie.
Miernym zalomením hmoty v tvare V sa objekt zdanlivo zmenšuje a tým lepšie zapadá do okolitej nižšej vilovej zástavby. Svojim trojdielnym členením harmonizuje s okolím, čo vyplýva z faktu, že architekti sa neusilovali prekročiť limity lokality. Budova je symetrická a vyniká kultivovaným funkcionalistickým tvaroslovím. Fasády sú riešené jednoducho s veľkými oknami, dominuje tu horizontálne členenie podporené horizontálnym škárovaním obkladu. Vďaka tomuto obkladu pripomína holandskú architektúru dvadsiatych rokov. V strede priečelia sú pásové okná. Aj v interiéroch sa spája jednoduchosť funkcionalizmu s tradičnou kompozíciou priestoru a honosným materiálovým prevedením. Farebný súlad decentných materiálov, vzdušný architektonický prejav a prehľadnosť riešenia dodávajú budove veľkú dávku ľudskosti. Hlavnými determinantmi riešenia boli hygiena, svetlo, slnko a zdravie.
Dispozičné riešenie.
Symetrická forma umožnila vytvoriť čistú a jednoduchú dispozíciu. V pôdoryse má tvar roztiahnutého V so skoseným rohom. Objekt je zasadený do svahu. Severnou stranou je obrátený do Partizánskej ulice a južnou do záhrady. Budova je riešená ako dispozičný trojtrakt a má 4 poschodia. Slúžila ako pôrodnica a na liečenie ženských chorôb. Pôvodne mala kapacitu 36 lôžok. Izby pre pacientky, riešené ako jedno- a dvojlôžkové sa nachádzali v bočných krídlach na prvom a druhom poschodí. Izby orientované na juh smerom do záhrady boli väčšie a mali balkón. Každá izba bola realizovaná v inom farebnom tóne v snahe eliminovať nemocničný vzhľad strediska. Na svoju dobu boli izby komfortne a technicky vybavené, boli tu signálne zvončeky a svetlá, telefón a rádio. V stenových výklenkoch boli vstavané skrine. V strednej časti dispozície sanatória je schodisko, na prízemí sú vstupné priestory. Na prvom poschodí sa nachádzala kaplnka orientovaná do ulice. Dôraz sa kládol na ordináciu a operačnej sálu a iné úpravy pre bezchybný chod sanatória, realizovali sa podľa skúseností doktora Karola Kocha. Charakteristické pre operačnú sieň sú pásové okná, ktoré dovoľovali optimálne presvetlenie miestnosti. Cele dispozičné riešenie vychádza zo snahy vytvoriť čo najväčší komfort pre pacientky a vytvoriť sanatórium na vysokej úrovni. Tomu zodpovedajú aj prepychové vstupné priestory, vnútorné komunikácie, ako aj jednotlivé izby. Pôvodne sa zamýšľalo s postavením domu pre doktora Kocha v záhrade sanatória, ale táto myšlienka nebola zrealizovaná.
Konštrukčné a materiálové riešenie.
Nosný systém budovy je riešený ako železobetónový skelet s tehlovou výplňou. Konštrukčne je to dvojtrakt s rozponmi 4,95 m x 6,50 m.
Obvodové múry majú hrúbku 35 cm a priečky 15 cm. Celá budova je obložená z exteriéru červenohnedými keramickými obkladačkami z Jurkovičovej trnavskej tehelne. Zdôraznená je horizontálna špára. Okná sú jednoduché s oceľovými rámami. Vstupné priestory sú honosne obložené travertínom a mramorom. Kaplnka je zasklená so šikmým zastrešením. Zvolené materiály pôsobia decentne a pritom veľmi ľudským dojmom.
História a súčasnosť.
Počas druhej svetovej vojny sa vďaka svojej polohe a vybaveniu stalo sanatórium nemeckou ženskou klinikou. Po vojne bolo znárodnené, doktor Koch umrel v emigrácii. Naďalej sa používalo ako pôrodnica a liečebňa pre ženy,je tomu tak aj v súčasnosti. V roku 1938 sa v sanatóriu liečil aj Andrej Hlinka.
V budove stále sídli Kochovo sanatórium, ale majitelia sa pravdepodobne presťahujú, lebo stavba od roku 2008 podľa nových noriem pre gynekologické zariadenia už nebude vyhovovať po hygienickej stránke, najmä čo sa týka veľkosti izieb. Najnovšie sú aktuálne snahy o rekonštrukciu objektu aj priľahlej záhrady, možné je aj naplnenie novou funkciou. Od roku 2009 je budova v rekonštrukcii.
Exotická záhrada.
Dr. Koch sa rozhodol spríjemniť pacientkam pobyt aj zriadením exotickej záhrady, ktorá je neoddeliteľnou súčasťou sanatória. Za objektom založil slovenský botanik a záhradník Arboréta v Tesárskych Mlyňanoch Jozef Mišák dendrologicky pestrú záhradu. Rastliny boli vysadené podľa zásady zeleň po celý rok. Pôvodne tu bolo vysadených 120 druhov, z toho 30 ihličnatých a 26 listnatých, stálozelených cudzokrajných drevín. Záhrada bola zasadená do svažitého terénu, preto bola upravená na niekoľko terás spojených chodníčkami. Nachádzali sa tu lavičky, fontána upravená pre kaskádovité padanie vody, mnohé intímne zákutia. Moderné sochy ako Matka s dieťaťom alebo Milenci umocňovali pocit galérie pod holým nebom. Svojou funkciou ako záhrada pre pacientov je na Slovensku ojedinelá. Jej riešenie bolo úzko späté s rekreačnými zložkami a rehabilitačnými prvkami ako bazén a plocha, plató na sedenie s najdlhším slnečným svitom dňa, slúžiaca ako tzv. slnečný kúpeľ.
V súčasnosti sa pracuje na záchrane jednotlivých sôch a architektonických prvkoch záhrady.

</doc>
<doc id="193718" url="https://sk.wikipedia.org/wiki?curid=193718" title="Butterfly House">
Butterfly House

Butterfly (Harris) House je malý rodinný dom, nachádzajúci sa v americkom mestečku Mason´s Bend v Alabame. Bol postavený v rokoch 1996 - 1997. Autorom je Samuel Mockbee.
Názov.
Harris house je nazývaný tiež „Dom motýľ “ (Butterfly House). Tento názov je odvodený od tvaru jeho strechy, ktorá je ostro zalomená do tvaru motýlích krídel. Dom má veľkú prednú verandu, formovanú práve touto dramatickou strechou. 
Idea.
Butterfly House je jedným z tých, ktoré Rural Studio Samuela Mockbeeho zrealizovalo bez nejakých špecifických plánov, s veľmi nízkym rozpočtom a len z materiálov dostupných v danej lokalite. Pri návrhu tohto domu sa nezaoberali tak veľmi estetickosťou archiektúry ako myšlienkou, že poslaním architekta je zvýšiť úroveň bývania aj obyčajných ľudí. 
Riešenie.
Dom má rozlohu 60 metrov štorcových a má len jednu spáľňu. Charakteristická veranda pred domom má 20 m2. Tá je oddelená od terénu záhrady dvoma drevenými schodami. 
Konštrukcia a materiál.
Na prvý pohľad je dom charakteristický najmä svojou veľkoryso priznanou konštrukciou z drevených pilierov, ktoré sú predsadené pred zasklením hlavnej obytnej časti. Tá pôsobí veľmi príjemne najmä preto, že jej svetlá vyška siaha až po konštrukciu samotnej strechy. Daná lokalita bola zrejme bohatá na kvalitný drevený materiál, keďže na Butterfly House je možné nájť najmenej tri druhy. Či už je použitý na trámoch, drevenom obklade, či vyložením verandy, ktoré plynule prechádza v rovnakom duchu aj do interiéru.
Prispôspbenie na mieru obyvateľom.
Keďže jedna z obyvateliek domu, pani Harrisová, je hendikepovaná, dom bol špeciálne navrhnutý a prispôsobený pre pohyb na invalidnom vozíku. Dvere do domu sú široké a ľahko prístupné vhodnou rampou vedúcou priamo ku vchodu. V kúpeľni je špeciálne príslušenstvo a zariadenie, všetko na dosah osoby pohybujúcej sa na vozíku. 
Vlastnosti nízkonergetického domu.
Butterfly House je navyše navrhnutý s niekoľkými vlastnosťami nízkoenergetického domu. Prevetrávanie umožňuje dom vykurovať a ochladzovať najlacnejšie ako je to možné. Vykurovanie je zabezpečené kachlami na drevo, ktoré sú umiestnené v centrálnej časti dispozície. Odvetrávacie otvory sú umiestnené tesne pod strechou. Môžu byť otvorené pre privádzanie vzduchu dovnútra počas teplejších mesiacov a naopak zatvorené v zimných mesiacoch na udržanie teplého vzduchu v interiéri. Veľký ventilátor umiestnený v zadnej časti rozptyľuje vzduch po celej obytnej časti domu. 
Navyše, úmysel zalomiť strechu nebol len estetický. V uhle taktiež vzniká akýsi žľab, ktorým dažďová voda odteká do cisterny. Táto voda sa potom ďalej využíva na splachovanie toalety, pranie a podobne.

</doc>
<doc id="193721" url="https://sk.wikipedia.org/wiki?curid=193721" title="Exponovať">
Exponovať



</doc>
<doc id="193722" url="https://sk.wikipedia.org/wiki?curid=193722" title="Rodinný dom na svahu">
Rodinný dom na svahu

Rodinný dom na svahu (Bratislava, Bartoňova 7) je osobitným príkladom spojenia moderny s tradicionalizmom. Objavujú sa tu výrazné rohové okná a súčasne plná základná hmota s jej monumentalitou i symetriou. Integrácia symetrie a asymetrie je v modernej architektúre ojedinelým riešením, ktoré nie je náhodným úkazom ale charakteristickým výrazom architektovho spojovania avantgardnosti a tradície. Dom patrí medzi vyspelé a dôkladne zrealizované základné konštrukcie i doplnkové kovové súčasti sa navzájom dopĺňajú v kombinácii masívneho a subtílneho.
História vily.
Dom bol postavený v rokoch 1933-1934 pre zámožnejšieho stavebníka Ing. Eugena Weisza podľa projektu architekta Artúra Szalatnaia-Slatinského. Dodnes tvorí doklad primeranej luxusnej stavby, ktorej pôsobenie sa zakladá na modernej jednoduchosti. Dom bol postavený na úzkej parcele, ktorá stúpa od ulice smerom na juh v dĺžke 62 m s výškovým rozdielom 15 m. 
Dispozícia vily.
Osemizbový trojposchodový dom stojí na úzkom pozemku v ktorom je záhrada upravená do piatich terás. Dom tvorí kompaktný kubus so strechou bez presahujúcej rímsy o výmere obytných plôch a ostatných. Dispozícia je prostá a veľmi logická, vyplynula z modernej funkcionality a úspornosti. Dom má klasickú tehlovú trojtraktovú konštrukciu s hrúbkou múru 45 cm a priečok 10 cm, so železobetónovými stropmi a dreveným krovom. V strede dispozície je schodisko. Autor rád používa priehľady zo schodiska, či cez schodisko tým že robieva širšie schodiskové zrkadlo. Aj tu je z polkruhového segmentu schodiska priehľad do haly a jeho horné rameno ústi do otvoreného priestoru. 
Vstup je na dlhšej západnej bočnej strane. Na úrovni vstupu je suterén s kuchyňou, hospodárskymi miestnosťami a garážou. Prízemie tvorí hala, obývacia izba so zimnou záhradou. Má veľké rohové okno až po zem, otočené na juh s priamym vstupom do zadnej záhrady. Smerom do ulice je jedáleň. Na prvom poschodí sa nachádza denná izba, tri spálne, kúpeľňa a predsieň. Na druhom poschodí iba izba pre slúžku. Na každom poschodí je WC. 
Architektúra.
Pre architektúru domu je charakteristické spojenie moderny s tradicionalizmom. Má tradičnú polvalbovú strechu ale fasáda je už stroho moderná, so širokými oknami vrátane rohových, ktoré architekt rád používal. Dom je obrátený užšími fasádami do ulice a do záhrady. Uličné (severné) priečelie je veľmi jednoduché, s dvoma oknami umiestnenými stredovo symetricky. Záhradné (južné) priečelie je o niečo zložitejšie. Jeho základom je mierne porušená osová symetria. Balkón na poschodí vyvažuje posunutie zasklenenej steny z obývačky do záhrady. Povrchová úprava je hladká omietka. 

</doc>
<doc id="193723" url="https://sk.wikipedia.org/wiki?curid=193723" title="Alexander Skutecký">
Alexander Skutecký

Alexander Skutecký (* 25. jún 1883, Viedeň, Rakúsko-Uhorsko – † 29. október 1944, Hiadeľské sedlo) bol slovenský architekt židovského pôvodu.
Život.
Narodil sa vo Viedni. Jeho rodičia smerovali z Benátok do Banskej Bystrice a cestou sa uchýlili u príbuzných, kde sa Alexander Skutecký narodil. Rodina Skuteckých žila striedavo v Banskej Bystrici a v Benátkach. Benátky boli pre Skuteckého otca Dominika veľmi blízke, pretože bol známy romanticko-impresionisticky maliar. Alexandrova matka Cecília bola vyučenou krajčírkou. Bola oporou pre celú rodinu. Alexander bol druhorodeným synom. Mal brata Ferdinanda, sestru Cecíliu – opernú speváčku, sestru Karolu, ktorej syn Peter Karvaš bol známym slovenským dramatikom a spisovateľom. Bývali v Benátkach, ale keď tam vypukol mor, natrvalo ich opustili. Vrátili sa do Banskej Bystrice, kde si postavili dom. V tomto bystrickom dome prežil Alexander detstvo a mladosť. Bol výtvarne nadaný po otcovi a zručný po matke. Po štúdiách začal pracovať ako samostatný architekt.
Stal sa obeťou vraždenia Židov pri Banskej Bystrici v jeseni roku 1944.
Dielo.
Po prvej svetovej vojne sa usadil v Bratislave, kde sa ako architekt stal členom pokrokového umeleckého združenia Kunstverein. Projektoval obytné domy, ale aj verejné budovy. Bol značne ovplyvnený viedenskou architektúrou, preferoval historizmus siahajúci až k antike. Postupne však prešiel k striedmemu purizmu.
Spolupráca.
Alexander Skutecký spolupracoval aj s Vojtechom Holeschom (1876-1938). Vojtech Holesh pochádzal z Banskej Bystrice. Veľa cestoval, pracoval aj u slovenského architekta Ladislava Hudeca, ktorý sa usadil v Bratislave. Navrhoval hlavne interiéry a nájomné domy. Lokálpatriotizmus, ktorý ich oboch spájal aj zhoda profesionálnych názorov ich viedli k spolupráci a vytvoreniu monumentálneho Justičného paláca v Bratislave.
Vplyvný zákazník.
Príslušník veľkopodnikateľskej rodiny Egon Bondy, ktorý založil a vlastnil akcie rôznych priemyselných podnikov (od roku 1985 Kablo, od 1910 Gumon) požiadal Alexandra Skuteckého o naprojektovanie nových priestorov pre Kablo. Alexander Feigler viedol stavbu. Skutecký navrhol aj Bondyho privátny dom na Štefánikovej ulici č 14. Staviteľom bol aj v tomto prípade Feigler. Dom bol dvojposchodový a o sochársku výzdobu sa postaral Alojz Riegle. Žiaľ, Bondy zomrel skôr, ako sa do domu stihol nasťahovať.

</doc>
<doc id="193724" url="https://sk.wikipedia.org/wiki?curid=193724" title="Magdalena">
Magdalena

Magdalena () je najdlhšia rieka na území Kolumbie, v severozápadnej časti Južnej Ameriky. Názov je odvodený od biblickej postavy Márie Magdalény. Je dlhá. Povodie má približne rozlohu .
Priebeh toku.
Rieka pramení na juhu Kolumbie v Centrálnych Kordillerách a prvých má charakter horskej rieky. Steká zo svahov And na rozhraní medzi Centrálnymi a Východnými Kordillerami a do mesta "Nape" pokračuje severným smerom () v medzihorskej prepadline medzi týmito dvoma chrbátmi, ktorá je široká 30 až . Nižšie sa dolina rieky rozširuje a pod mestom El Banco vteká rieka do prepadliny "Momposino" s množstvom bažín a jazier. Vytvára tu dva ramena. Západné rameno "Loba" prijíma ľavé prítoky (Cauca (najväčší prítok), San Jorge) a východné rameno "Mompos" príma pravý prítok Sesar. Do Karibského mora pri významnom kolumbijskom prístave Barranquilla. Magdalena je splavná len na svojom dolnom toku. Najväčším ľavostranným prítokom je rieka Cauca.
Vodný režim.
Priemerný prietok vody v miestach, kde rieka vteká do Karibskej nížiny činí 8 000 až /s. Najvyšší je od apríla do mája a od septembra do novembra, kedy sú zaplavované rozsiahle územia na dolnom toku. Najnižší je od decembra do marca a od júla do augusta.
Využitie.
Pravidelná vodná doprava končí na dolnom toku na perejoch pri meste "On". Lode tak jazdia takmer z Barranquilly do mesta La Dorada. Ďalší úsek umožňuje dopravu pre lode s malým ponorom medzi miestami Neiva a ústiu pri veľkej vode. Na dolnom toku bol vybudovaný plavební kanál k prístavu Cartagena.

</doc>
<doc id="193730" url="https://sk.wikipedia.org/wiki?curid=193730" title="Crystal Palace (budova)">
Crystal Palace (budova)

Crystal Palace (dosl. "Krištáľový palác") v Londýne bol postavený v roku 1851 v Hyde Parku Josephom Paxtonom (1803 – 1865) na účely 1.medzinárodnej výstavy usporiadanej v Londýne. Pomenovanie stavby vzniklo v satirickom magazíne Punch.
Čo predchádzalo 1.medzinárodnej výstave.
Spojené kráľovstvo bolo v danej dobe silná politická a hospodárska veľmoc. Britský trh ponúkal množstvo výrobkov ale nevedel ich priamo porovnať v medzinárodnom meradle. A tak vznikol nápad usporiadať medzinárodnú výstavu. Hlavnú zásluhu na usporiadaní 1.medzinárodnej výstave mal princ Albert, ktorý bol prezidentom kráľovského spolku pre umenie, remeslo a obchod. Na svetovej výstave sa mali, v medzinárodnej konkurencii, preukázať kvality britských produktov a zároveň zväčšiť odbyt produktov do celého sveta.
Podmienky súťaže.
V roku 1849 bola vypísaná súťaž a boli zadefinovane podmienky, ktoré boli kladené na stavbu budovy. Priestor na umiestnenie stavby bol Hyde Park. Na tejto ploche mali byť umiestnené univerzálne výstavné budovy, ktoré mali byť postavené vo veľmi krátkom čase a mali spĺňať požiadavku demontovateľnosti celého objektu tak, aby po skončení výstavy bolo možné celú budovu premiestniť. Výstavná plocha mala vytvárať jeden priestor, ktorý bolo možné deliť mobilnými priečkami. Bolo potrebne sa zmestiť do rozpočtu 100 000 libier. Z 233 návrhov na stavbu bol nakoniec vybratý návrh, ktorý bol dodatočne odovzdaný do súťaže záhradným architektom Josephom Paxtonom. 
Autor víťazného návrhu Joseph Paxton a jeho inšpirácia.
Súťaž vyhral Joseph Paxton, ktorý bol záhradným architektom v Derbyshire. Výnimočnosť jeho návrhu bola založená na princípe stavby skleníkov, s ktorými mal Paxton bohaté skúsenosti. Joseph Paxton sa pri návrhu inšpiroval listami Viktorie kráľovskej. Ide o obrovské lekná, ktoré majú priemer cez . Majú rebrovitú štruktúru a tá ovplyvňuje ich vysokú nosnosť tak, že sú schopné uniesť človeka. 
Architektonický popis budovy.
Celá budova bola vyrobená z prefabrikovaných dielcov, ktorých montáž bola jednoduchá a demontovateľná. Pozostávala z liatinových pilierov a výplňou bolo sklo. Rozmery budovy boli (symbolických 1851 ang. stôp) x . Bol uplatnený modul 24 x 24 stôp. Dá sa povedať, že išlo o typ bazilikálneho pôdorysu s jednou hlavnou a dvoma vedľajšími loďami v strede prekríženými transeptom. Práve tu bol umiestnený hlavný vstup do budovy. Opakovaním rovnakých stavebných prvkov sa docielil zvláštny výraz budovy. Hlavná loď bola zastrešená oblúkovou strechou a z každej strany boli dve bočné lode zastrešené rovnou strechou, kde krytina bola nahradená sklom. Hlavný vstup bol umocnený oblúkovou strechou, ktorá bola vyvýšená nad celou konštrukciou strechy. Rovnaké prefabrikované dielce boli namaľované rovnakou farbou: žltou, modrou a červenou v pomere 5:3:8. Interiér bol riešený ako univerzálny výstavný priestor, ktorý bol predelený len ľahkými mobilnými stenami. Napriek mocnému emotívnemu zážitku, ktorý stavba zanechávala v návštevníkoch, bola v mnohých smeroch nedomyslená hlavne staticky a zanedbaná bola tiež rozťažnosť liatiny pri konštrukcii takýchto rozmerov.
Presídlenie.
Život budovy Krištáľového paláca bol obmedzený na čas trvania medzinárodnej výstavy a to bolo šesť mesiacov. Po uplynutí tohto času sa musela budova demontovať a presídliť. Bola presídlená na Sydenham. Pri znovu postavení bola budova upravená, zväčšená a boli odstránené niektoré problémy. 
Úpadok budovy.
Postupne sa však Krištáľový palác stal súčasťou každodenného života a začala sa strácať jeho výnimočnosť. Taktiež začali chýbať financie na údržbu celej stavby. Do určitej miery môže za úpadok aj fakt, že Krištáľový palác bol v nedeľu, keď ho mohlo navštíviť najviac ľudí zatvorený. Bolo povedané, že v nedeľu by sa nemali robiť žiadne práce okolo paláca a ľudia, ktorí ho chcú vidieť tak ich ma pustiť zamestnávateľ z práce cez týždeň. Bolo nepravdepodobné, že by sa to stalo skutočnosťou. V roku 1866 zachvátil palác požiar, ktorý zničil jednu jeho časť. Aj keď sa oheň podarilo uhasiť nebol palác už prestavaný do pôvodného stavu. Naďalej slúžil na výstavné účely a ako múzeum až do roku 1936 kedy 30. novembra podľahol ohňu. Zánik významného architektonického diela sledovalo tisíce ľudí, lebo oheň bolo vidieť na míle ďaleko. Winston Churchill keď to videl vraj poznamenal: "„toto je koniec jednej epochy“".
Ovplyvnenie nasledujúcej architektúry.
Krištáľový palác sa vpísal do dejín architektúry a stal sa významným medzníkom, ktorý ovplyvnil jej ďalší vývoj. Dovtedy nezvyčajné konštrukčné riešenie dalo smer ďalšiemu vývoju a ukázalo smerovanie novej architektúry. Princíp skeletového konštrukčného systému sa začal naplno rozvíjať a ukazovať nové obzory. 

</doc>
<doc id="193731" url="https://sk.wikipedia.org/wiki?curid=193731" title="Neoplasticizmus">
Neoplasticizmus

Neoplasticizmus je štýl plošnej nefigurálnej maľby, sformovaný v roku 1912 Pietom Mondrianom a skupinou de Stijl. Základnými prvkami sú vodorovné a zvislé priamky a základné farby pestré (červená, modrá, žltá) a nepestré (čierna, biela). Smer sa uplatnil aj v architektúre skupiny de Stijl. Základnými zásadami bolo odmietanie dopredu danej formy, prelamovanie múrov (otvorenie stavby do priestoru), asymetrická konštrukcia. 
Abstraktné umenie.
Abstraktné umenie sa dá od svojho vzniku rozdeliť na dva postupy, pomocou ktorých umelec dospeje buď k lyrickej alebo ku geometrickej abstrakcii.
Lyrická (subjektívna) abstrakcia predpokladá citovú, romantickú či hudobnú inšpiráciu, je výlevom ducha. Štylizuje konkrétny svet do výtvarnej abstrakcie, osamostatňuje farbu od predmetov. Autor do takejto maľby vkladá svoje subjektívne pocity a chce vyvolať v divákovi citovú odozvu. Maliarmi lyrickej abstrakcie sú napr. Kandinskij alebo Kupka.
Geometrická abstrakcia vychádza z geometrických útvarov, priamok, línií, chápania priestoru, obrysu, rytmu, pohybu. Umelec netvorí na základe subjektívnych pocitov, chce skôr vyjadriť všeobecné konštruktívne princípy a zákonitosti pomocou geometrických tvarov a ich vzťahov. Do tejto línie abstraktného umenia zaraďujeme aj neoplasticizmus.
V roku 1917 začal v Holandsku vychádzať časopis De Stijl, založený na teóriách maliara Thea van Doesburga. Prispieval doňho aj Piet Mondrian a architekti J. J. Oud a Gerrit Rietveld. Na základe tohto časopisu a teórií v ňom publikovaných, vzniklo hnutie neoplasticizmu.
Neoplasticizmus.
Neoplasticizmus sa sústreďuje na zachytenie čírej podstaty skutočnosti univerzálnym jazykom, nie jazykom individuálnych foriem, potlačuje sebarealizáciu umelca. Ten geometrizuje plochu obrazu na základe určitých zákonitostí: môžu sa používať iba pravé uhly, priamky a úsečky, vyjadrené čiernou líniou; farebnosť je zredukovaná na tri základné farby – modrú, červenú a žltú a na tri chromatické farby – bielu, sivú a čiernu, pričom sú farebné plochy ohraničené čiernym obrysom a komponované vždy vo vertikálnych a horizontálnych líniách. Najväčší vplyv mal neoplasticizmus na architektúru a formy úžitkového umenia, napr. reklamu.
K zakladateľom neoplasticizmu patrí Holanďan Piet Mondrian. Cestou neustáleho zjednodušovania tvarov dospel až ku geometrickej abstrakcii, ako jediného možného zobrazenia geometrického poriadku sveta. Spočiatku sa zaujímal o rastlinné a živočíšne motívy, neskôr sa preorientoval na svet modernej civilizácie. Raná fáza jeho tvorby je kubistická, no doviedol ju až na hranice abstraktného umenia. Obrazy vždy komponoval podľa pravidla horizontál a vertikál s použitím hladkých farebných plôch bez maliarskeho rukopisu.
Theo van Doesburg sa vo svojej práci pokúsil o zlúčenie tzv. čistého maliarstva s architektúrou. Narušil Mondrianov princíp, pretože na svojich dielach uplatnil aj diagonálu, ktorou narušil dominanciu vertikál a horizontál. To vyvolalo roztržku s Mondrianom, ale Doesburgovi sa podarilo preklenúť priepasť medzi voľným a úžitkovým umením. Z týchto podnetov čerpal Bauhaus a ruské revolučné avantgardy.
Architektúra.
V architektúre boli prevládajúcimi prvkami pretínanie plôch, priamka a charakteristická farebnosť. Gerrit Rietveld vytvoril najprv nábytkové kusy (Červenomodré kreslo), neskôr prešiel ku stavbám, z ktorých najznámejšia je Dom Schröderovcov v Utrechte, tvorený vzájomne preťatými stenami a posuvnými priečkami. Nedá sa presne rozlíšiť hranica medzi interiérom a exteriérom, je to vlastne priestorová verzia neoplasticizmu. Oud vytvoril kaviareň De Unie v Rotterdame, ktorej fasáda je tvorená len z horizontálnych rámov okien a vertikálnych nápisov, takže pripomína abstraktný Mondrianov obraz.

</doc>
<doc id="193734" url="https://sk.wikipedia.org/wiki?curid=193734" title="Dom na svahu">
Dom na svahu



</doc>
<doc id="193735" url="https://sk.wikipedia.org/wiki?curid=193735" title="Krištáľový palác (Londýn)">
Krištáľový palác (Londýn)



</doc>
<doc id="193736" url="https://sk.wikipedia.org/wiki?curid=193736" title="Artúr Szalatnai-Slatinský">
Artúr Szalatnai-Slatinský

Artúr Schlesinger (Szalatnai-Slatinský) (* 11. február 1891, Slatina nad Bebravou – † 10. november 1962, Bratislava) bol slovenský architekt. Schlesinger patrí medzi významných avangardných slovenských medzivojnových architektov, ktorých realizácie našli pozoruhodnú odozvu nielen u nás, ale aj v mnohých svetových odborných časopisoch.
Život.
Narodil sa 11. februára 1891 v Slatine nad Bebravou v židovskej rodine roľníka Mórica Schlesingera a Berty, rod. Kellerman, mal dve sestry. Základnú školu absolvoval v Slatine nad Bebravou a v roku 1909 zmaturoval na reálnom gymnáziu v Žiline. V rokoch 1914 – 1918 a 1918 študoval architektúru na Vysokej technickej škole v Budapešti a prvýkrát si zmenil meno na Schlesinger-Szalatnai podľa miesta narodenia.
Počas 1. svetovej vojny bojoval na talianskom a francúzskom fronte, kde spoznáva tamojšiu architektúru. V roku 1920 sa usadil v Bratislave a v nemčine vydal knihu "Architektonické formy bratislavských cintorínov". V roku 1923 podľa jeho návrhu zrealizovali v Bratislave ortodoxnú synagógu. V 20. rokoch 20. storočia prežíval v tvorbe najskôr kubistické, potom tehlové obdobie. V roku 1927 vydal knihu o svojej architektonickej tvorbe. V 30. rokoch sa špecializoval na kúpeľné stavby a vidiecke domy pre lekárov. V roku 1945 sa vyhol deportácii a na konci vojny sa skrýval pred nacistami v Bratislave. Po vojne vstúpil do komunistickej strany.
V rokoch 1948 – 1951 navrhol so sochárom Jozef Pospíšilom Pamätník SNP na Jankovom Vŕšku. V rokoch 1951 – 1957 navrhol renováciu kaštieľa v Diviakoch. V 50. rokoch pracoval na územných plánoch mnohých slovenských miest. Zomrel 10. novembra 1961 v Bratislave, kde je aj pochovaný.
Súťaže.
Zúčastnil sa na mnohých súťažiach, v ktorých prvé ceny dostal za kino v Trenčianskych Tepliciach, za regulačný plán Nových zámkov a Prešova, za okresný úrad v Stupave, verejné kúpele na Baštovej ulici v Bratislave a za synagógu v Bratislave 

</doc>
<doc id="193737" url="https://sk.wikipedia.org/wiki?curid=193737" title="Cena ARCH">
Cena ARCH

Cena ARCH je cenou časopisu ARCH o architektúre a inej kultúre. Ustanovená je od roku 1998 zakladateľom časopisu ARCH Martinom Mašekom a redakčnou radou časopisu ARCH. Udeľuje sa každoročne. Vyhlasovateľom a organizátorom súťaže ceny bolo pôvodne vydavateľstvo MERITUM, v súčasnosti Vydavateľstvo Eurostav.
Cieľ.
Cieľom ceny Arch je vyzdvihnutie architektonickej kvality slovenskej tvorby, ktoré výrazne ovplyvňuje a prispieva k domácemu kultúrno-spoločenskému rozvoju a taktiež k zviditeľneniu slovenskej architektúry v zahraničí.
Nominácie.
Výber realizovaných architektonických diel sa vzťahuje na diela publikované v časopise ARCH v uplynulom roku. V porovnaní s inými architektonickými súťažami, sa do tejto súťaže nedá prihlásiť. Diela do súťaže nominujú členovia redakčnej rady časopisu Arch. Spomedzi nominovaných prác vyberá víťaza, laureáta ceny, medzinárodná porota, ktorá pozostáva z členov redakčnej rady a zahraničných hostí.
Základné kritériá.
Nominácie sú súhrnom požiadaviek na architektonické dielo, ktorými sú (krása, funkčnosť,stavebná a technická úroveň riešenia). Súčasne sa kladie dôraz i na vzťah diela k aktuálnym tendenciám v európskej architektúre, schopnosť reagovať na tieto vplyvy, orientovať sa v nich a nachádzať vlastné autentické riešenia.
Na základe týchto požiadaviek Medzinárodná porota špecifikuje základné kritériá pre proces rozhodovania:
Odovzdanie cien.
Odovzdanie ceny je slávnostným podujatím. Jeho súčasťou je i reprezentačný katalóg nominovaných diel. Katalóg poskytuje jednoduchý prehľad nominovaných diel, ale i záznam z rozhodnutia poroty.
Od roku 2006 je cena Arch zhmotnená v umeleckom artefakte, ktorý bol pre túto príležitosť navrhnutý akademickým sochárom Jozefom Hoborom.
Nositelia ceny ARCH.
Roman Hájek, spolupráca Andrej Alexy, A.E.F.H., združenie architektov
Dom Kráter, Bratislava
Miesto odovzdania ceny : Gotický kostol Klarisiek v Bratislave
Peter Moravčík, Juraj Šujan
Obytný súbor Rozadol, Bratislava
Miesto odovzdania ceny : Design factory v Bratislave
Medzinárodná porota sa pre obytný súbor Rozadol rozhodla pre jeho mnohofunkčnosť. Podľa nej spája rôzne kategórie bývania, obchody, kancelárie i bazén. Mieša tak funkcie mesta, ktoré vytvárajú jeho kultúru.
Rodinný dom v Černošiciach od architektov: KSA. Ján Studený, Martin Vojta, spolupráca Matúš Vallo
Miesto odovzdania ceny : Design factory v Bratislave
Veža - ateliér A-BKPŠ, Bratislava, Martin Kusý ml., Pavol Paňák, spolupráca Mária Kusá, Jana Paňáková, Martin Kusý ml.
Dunajská Inner City Residence, Bratislava, gutgut – Roman Halmi, Peter Jurkovič, Lukáš Kordík, Števo Polakovič
Centrála Phoenix Zeppelin, Banská Bystrica, Branislav Hovorka, Štefan Moravčík, Martin Paulíny

</doc>
<doc id="193739" url="https://sk.wikipedia.org/wiki?curid=193739" title="Ladislav Snopek">
Ladislav Snopek

Ladislav Snopek (* 10. december 1919, Mařatice† 4. október 2010, Bratislava) bol slovenský sochár a medailér.
Dielo.
Najznámejšia pamätníková tvorba:

</doc>
<doc id="193740" url="https://sk.wikipedia.org/wiki?curid=193740" title="Jan Víšek">
Jan Víšek

Jan Víšek (* 13. máj 1890, Jistebnice – † 6. jún 1966, Brno) bol český architekt.
Na vývoj modernej slovenskej architektúry pozitívne pôsobili po viacerých stránkach koncepčnej tvorby vyspelejší predstavitelia českej avantgardy. Tento vplyv sa prejavil tak na vývoji architektonického konceptu, ako aj na vývoji riešenia teoretických problémov. Takýto kontakt s českou avangardou dokumentuje napríklad i prednáška Jana Víška, významného brnianskeho predstaviteľa "Klubu architektov", v Bratislave v roku 1926. 
Charakter tvorby.
Jan Víšek má v dejinách českého moderného stavebného umenia výnimočné postavenie. Patrí k popredným predstaviteľom českého purizmu a konštruktivizmu. Jeho puristický minimalizmus možno dokonca porovnávať s obdobnými tendenciami súčasnej architektúry. Bol jedným z najvýznamnejších predstaviteľov brnianskej i českej architektúry druhej štvrtiny 20. storočia. Stal sa jedným z prvých českých architektov pracujúcich v intenciách modernej estetiky. Vynikal homogenitou tvorby, ktorá vychádzala z dôsledného premýšlania aktuálnych problémov architektúry, no zároveň bola charakteristická určitým odstupom a umiernenosťou, čo vyplývalo z Víškovej dôvery v klasické princípy umenia stavby. Tu mal korene jeho klasicizmus. Všetko bolo napokon zaklenuté puristickou estetikou. Výrazný dôraz kládol na harmóniu, úmernosť, čistotu a poriadok.
Biografia.
Veľký vplyv prevažne na Víškove urbanistické projekty má štúdium talianskej klasickej architektúry a talianskeho racionalizmu (medzi jeho priateľmi mu údajne hovorili "Giovanni"). V mladosti bol veľmi ovplyvnený svojím učiteľom prof. Theodorom Petříkom (údajná spolupráca na Petříkovom návrhu brnianskeho divadla v období pred 1. svetovou vojnou). Najprv pôsobil v Prahe, kde jeho tvorba vrcholí prestavbou Zemědělského muzea v Kinského sadech. Tá Víškovi zaistila uznanie i ďaleko za hranicami. V roku 1924 sa v Brne pridáva k celému radu nadaných architektov. Ako jediný český reprezentant vystupuje s prednáškou "Zásady nové architektury" v rámci brnianskeho prednáškového cyklu "Za novou architekturu". Prednášali tu i Jacobus Johannes Pieter Oud, Walter Gropius, Le Corbusier, A. Ozenfat a Adolf Loos. Neskôr absolvuje študijnú cestu do Paríža a následne i ďalšie stretnutie s A. Loosom, Le Corbusierom a Auguste Perretom a zakladá v roku 1926 v Brne vlastnú architektonickú kanceláriu. Navrhuje rad diel nesúcich jeho osobitý rukopis. V roku 1928 sa spolupodieľa na návrhu úsporného dvojdomu na vytvorenie výstavnej Kolonie Nový dům. Nepochybne nejvýznamnejším Víškovým stavebníkom bol MUDr. Václav Šilhan, pre ktorého Víšek navrhol známe sanatórium v Brne a niekoľko letných sídel v okolí Ivančíc. Najviac úsilia venoval návrhu českého Národního divadla (dnes Janáčkova) v Brne. To bohužial nemohol v dobách nástupu komunizmu kvôli svojmu členstvu v slobodomurárskej lóži realizovať podľa svojich predstáv. Zároveň bolo v roku 1948 zabránené jeho menovanie za riadneho profesora na ČVUT v Prahe, kde po vojne krátko prednášal. 

</doc>
<doc id="193742" url="https://sk.wikipedia.org/wiki?curid=193742" title="Pamätník SNP na Jankovom Vŕšku">
Pamätník SNP na Jankovom Vŕšku

Pamätník SNP na Jankovom Vŕšku je pamätník vybudovaný na Jankovom Vŕšku () v Nitrických vrchoch, na pamiatku padlých, ktorí tu zahynuli počas druhej svetovej vojny.
Poloha.
Pamätník sa nachádza na Jankovom Vŕšku v nadmorskej výške , severovýchodne od Uhrovca. Komplex pamätníka možno rozdeliť na dve časti. Na vrchnú a spodnú. Na vrchnej, vyššie položenej, sa nachádza pamätník padlým partizánom štyroch národností z obdobia Slovenského národného povstania. V nižšej časti je veľké parkovisko pre zhruba 50 áut, horský hotel Partizán a turistická ubytovňa.
História výstavby.
Hlavnými iniciátormi stavby pamätníka boli okresný výbor KSS a okresný Zväz slovenských partizánov v Bánovciach nad Bebravou. Autormi návrhu pamätníka boli akademický sochár Jozef Pospíšil a Ing. arch. Artúr Szalatnai-Slatinský. Na jeho tvorbe sa podieľali občania z okolitých obcí, priami účastníci SNP a dokonca i brigádnici z Česka. Výstavba pamätníka sa začala pripravovať krátko po oslobodení. Uskutočnila sa bez akýchkoľvek mechanizmov, nakoľko v tom čase nebol na Jankovom Vŕšku elektrický prúd a voda. Práce sa robili ručne a voda sa privážala. Vybudovaný bol v rokoch 1948 – 1951, odhalený 28. augusta 1951, pri príležitosti osláv SNP. V ďalších rokoch sa postupne pokračovalo v budovaní rekreačného areálu, dobudovaná bola elektrická sieť a vodovod.
Architektonické riešenie pamätníka.
Pamätník je v tvare obrovského pylónu, vysokého , v pôdoryse päťramennej hviezdy na vrchu ukončený štvorcovou doskou. Pylón vyrastá zo stredu štvorcovej základne, vysokej 2 metre, v ktorej je umiestnené mauzóleum s prsťou z bojísk 2. svetovej vojny. Celý monument je vybudovaný z kameňa a sú v ňom vybudované rôzne ornamenty. Na jej vonkajších stenách sú vysekané nápisy: „Sláva a večná pamäť padlým hrdinom“. Vo vnútri mauzólea nad sarkofágom: „Vášmu odkazu verní zostaneme“. Po bokoch: „Mier bude zachovaný a upevnený, ak ľud vezme vec zachovania mieru do svojich rúk“ (J.V. Stalin). „SNP zostáva nevyčerpateľným žriedlom našej triednej a národnej hrdosti“ (V. Široký).
Areál pamätníka.
Pamätník obkolesuje zemitý val, ktorý je preklenutý schodišťami. Pamätník je obkolesený kríkmi a steny valu sú vyložené kameňmi. Na jednej strane od steny sú udržiavané hroby partizánov – symbolický cintorín s hrobmi bojovníkov a organizátorov SNP.
Pod pamätníkom sa nachádza aj prírodný amfiteáter, ktorý je rozdelený do viacerých stupňov, kde sú lavičky na sedenie. Na každom stupni sa nachádza jedna kamenná tabuľa. Mimo areálu sa nachádzajú aj viaceré bunkre, v ktorých sa v minulosti ukrývali partizáni a teraz sú 3 bunkre novozrekonštruované a návštevníci si ich môžu prezrieť. Celé územie je chránené, jeho výmera je a nachádza sa v katastrálnom území obce Uhrovec. V blízkosti pamätníka sa nachádza hotel a turistická ubytovňa, funguje tu tiež komerčný adrenalínový park.

</doc>
<doc id="193743" url="https://sk.wikipedia.org/wiki?curid=193743" title="Murugan">
Murugan

Murugan alebo Murukan (a v tamilskom jazyku: மு௫கன்; iné názvy: Kárttikéja, Subrahmanja, Vélan, Skanda) je Boh populárny najviac v indickom štáte Tamilnádu a Srí Lanke a hovoria o ňom aj ako o Bohovi juhu. 
Murugan má veľa mien. Je to mladší Ganéšov brat, ktorého na svet priviedol Šiva zo svojho tretieho oka, z ktorého mu vyšli nebeské iskry a zo šiestej povstal Murugan. Tento boh je menej známy, ale dôležití indickí svätci, napríklad Ádi Šankara, ho zaraďujú do kategórie najdôležitejších bohov, kde patrí predovšetkým Brahma, Šiva, Višnu, Šakti, Ganéša a Súrja. Ostatní bohovia ako Indra, Varuna, Mitra atď. sú síce Dévovia (teda bytosti vyššie ako človek), neprikladá sa im však taká dôležitosť ako tejto šestici bohov. 
Vierou v tohto boha veriaci zároveň vzývajú Šivovu energiu a jeho uctievanie je súčasťou Šivaizmu. Murugan je známy aj tým, že jeho číslo je šesť (vzťah toho-ktorého indického boha sa niekde ťažšie stotožňuje s číselným vyjadrením).
Podobne, ako je Krišna všade zobrazovaný s flautou, Murugan zase s oštepom. Indickí bohovia majú aj svoje dopravné prostriedky, ktoré sú viditeľné v ikonografii - Ganéša sa prepravuje na myši, Muruganovi pohyb zabezpečuje páv, ktorého ozdoby vidieť aj na obrázku. 

</doc>
<doc id="193744" url="https://sk.wikipedia.org/wiki?curid=193744" title="Obchodný dom UP závodov">
Obchodný dom UP závodov

Pobočka spojených UP závodov (dnes pobočka Tatra banky) je stavba v Bratislave na Štefánikovej 17.
Budovu bývalých Spojených UP závodov navrhol jeden z priekopníkov modernej architektúry v Česko-Slovensku, vtedy už známy brniansky architekt Jan Víšek. Návrh predpokladal funkčné využitie ako bolo výstavný a predajný priestor pre výrobky z oblasti umeleckého priemyslu (skratka UP). Bol to prvý jednoúčelový obchodný dom realizovaný v Bratislave.
Konštrukčný systém.
Stojí v radovej uličnej zástavbe a nachádzajú sa v nej predajné a skladové priestory. V dôsledku tvaru parcely má objekt pôdorys nepravidelného lichobežníka. Hlavné požiadavky, vyplývajúce zo stavebného programu, boli dobre osvetliť priestory slúžiace predaju nábytku a čo najviac ich uvoľniť od konštrukčných prvkov. Z konštrukčného hľadiska ide o pilierovú sústavu – konštrukčný základ tvorí oceľobetónový skelet nepravidelného nerovnakého rozponu zbiehajúceho sa v priečnom aj v pozdĺžnom smere. Dĺžkový rozdiel medzi uličnou a dvorovou stranou je 4,2 metra. Skelet je doplnený dutým tehlovým murivom.
Dispozícia.
Objekt tvorí suterén a 4 nadzemné podlažia. Suterén sa stále využíva na skladové priestory. Nadzemné podlažia slúžili na predajno – výstavné účely. Na prízemí je prejazd z ulice do dvora - pasáž, ktorá rozdeľuje objekt na dve časti. Dispozičným základom ostatných podlaží okrem prízemia je halový veľkopriestor. Dispozícia bola pôvodne maximálne voľná a otvorená, založená na pôdoryse, ktorý sa mohol ľubovoľne ho členiť na kóje ľahkými posúvateľnými priečkami. Komunikačné jadro spájajúce všetky podlažia schodiskom a nákladným výťahom bolo v zadnej časti objektu. Pravá časť prízemia funguje ako samostatná obchodná jednotka.
Riešenie fasády.
Jednoduchá až strohá uličná fasáda s pásovými horizontálnymi oknami odrážala funkciu budovy. Súvislá línia okien prechádza na všetkých poschodiach celou šírkou fasády. Tento výrazný horizontálny ráz výtvarného prejavu, prirodzene vyplynul zo základných potrieb – využitia na predajné priestory. Po celej dĺžke parteru, z ulice aj z prejazdu sú výklady.
Do seba harmonicky zapadajúce faktory tvorili vnútornú jednotu novej architektonickej výpovede. Budova je príkladom pomerne skorého uplatnenia zásad funkcionalistickej architektúry na Slovensku a patrí medzi prvé objekty modernej architektúry v meste.
Neskoršie stavebné úpravy.
Budova pôvodne slúžila ako výstavný a predajný priestor pre výrobky z oblasti umeleckého priemyslu. Neskôr sa majitelia a užívatelia budovy menili a priestory prispôsobovali rôznym potrebám. Dispozične ani konštrukčne sa však okrem tretieho poschodia, kde je v súčasnosti umiestnený sklad a kancelárie, nezmenila. V štyridsiatych rokoch bol k budove, vo dvorovej časti, pristavaný podzemný sklad s dvoma nadzemnými terasami. Pri adaptácii v roku 1984 pôvodné drevené okná vymenili za kovové, rovnakého tvaru a veľkosti.
Pri prestavbe v roku 1997 (pod vedením architekta Petra Žalmana) zmenili vnútornú dispozíciu a budovu nadstavali o jedno podlažie. Budova mala pôvodne 3 poschodia, roku 1997 nadstavali ešte jedno, ktoré navonok opakuje pôvodnú podobu priečelia, rozšírili budovu vo dvore a zmenili dispozíciu.
Budova bývalých Spojených UP závodov má čistú funkcionálnu dispozíciu s logickým členením plôch, dôsledne pásové okná po celej šírke fasády a plochú strechu. Prízemie je vyľahčené. Je tak ukážkovým príkladom uplatnenia zásad bauhausovskej architektúry v praxi.

</doc>
<doc id="193745" url="https://sk.wikipedia.org/wiki?curid=193745" title="Vlajka - Guyana (štát)">
Vlajka - Guyana (štát)



</doc>
<doc id="193746" url="https://sk.wikipedia.org/wiki?curid=193746" title="Bubon">
Bubon

Bubon môže byť:

</doc>
<doc id="193747" url="https://sk.wikipedia.org/wiki?curid=193747" title="Vila doktora Dvořáka">
Vila doktora Dvořáka

Vila dr. Dvořáka a Zuzky Zgurišky na Mudroňovej ulici v bratislavskej mestskej časti Staré Mesto pochádza z roku 1934 a jej autorom je Jindřich Merganc (* 7. júl 1889 – † 28. február 1974). 
Medzi domami, ktoré si postavili noví českí úradníci nad Bratislavou v čase prvej ČSR, zaujímala význačné miesto vila, ktorú Merganc navrhol pre právnika Jaroslava Dvořáka a jeho manželku, známu slovenskú medzivojnovú spisovateľku Zuzku Zgurišku. Obaja manželia boli spoločensky založení, mali množstvo kontaktov medzi bratislavskou i pražskou umeleckou inteligenciou. Navštevoval ich Jaroslav Seifert, Vladislav Vančura, Vladimír Clementis, Jozef Chrobák, Laco Novomeský a ďalší. 
Moderná vila.
Moderne orientovaní manželia chceli od architekta aj modernú vilu. Merganc s Klimešom im po diskusiách navrhli elegantnú hranolovú stavbu, vnútri ktorej sú tri piliere, nesúce podlažia a umožňujúce uvoľnenie pôdorysu tak, ako to vytýčil Le Corbusier vo svojich zásadách modernej architektúry. Najpôsobivejšia na vile je vstupná hala prevýšená cez dve podlažia s pásovým oknom na hlavnom priečelí. 
Dom na hrane vrchu nad Bratislavským hradom s výhľadom doďaleka slúžil manželom k úplnej spokojnosti. Dokonca si ho vybral za svoje sídlo aj admirál ruskej dunajskej flotily Cholosťakov počas krátkeho pobytu v oslobodenej Bratislave.
Obdobie vzniku.
Vilu postavili v novej štvrti nad Bratislavským hradom (1933, Mudroňova 26). Intelektuálno-bohémska rodina bola náchylná búrať tradície. Zachované výkresy nesú stopy po zásahoch do koncepcie, pri ktorých sa od architekta žiadalo odvážnejšie riešenie - tak sa zrodil voľný priestor prechádzajúci cez dve úrovne. O tom, že architekt naplnil ich predstavy a že im priestorová koncepcia vily ozaj vyhovovala, svedčia aj literárne spomienky majiteľky. 
Konštrukčné riešenie.
Veľkorysé priestorové riešenie umožnila kombinácia železobetónového skeletu s tradičnou murovanou konštrukciou, štyri piliere, štvorcovo rozmiestnené vnútri pôdorysu, dovoľujú vytvárať na jednotlivých poschodiach viaceré dispozičné variácie. 
Architektonické a dispozičné riešenie.
Prvé poschodie sa uvoľnilo pre členitú halu, ktorá zaberá väčšinu pôdorysu. Hlavným priestorom je predná hala cez dve poschodia. Okno, ktoré ju na prvom poschodí osvetľuje, vytvára na hlavnej fasáde vily charakteristický horizontálny pás. Aj ďalšie okná sú na priečeliach umiestňované podľa požiadaviek jednotlivých vnútorných priestorov a dávajú vzhľadu vily funkcionalistický ráz. Z prízemia, kde je garáž a byt domovníka, vedie hore jednoramenné schodisko. Na poschodí je okrem veľkej haly (ktorá slúži ako hlavný obytný priestor a jedáleň) pracovňa a zimná záhrada vysunutá z hlavnej hmoty domu. Vnútri dispozície je kruhové schodisko, ktoré spája obslužné priestory s vyšším poschodím. Predné jednoramenné schodisko však pokračuje a vychádza na galériu s kozubom a stenami určenými pre vystavenie zbierky obrazov. V zadnej časti dispozície sú tri spálne s terasami.

</doc>
<doc id="193748" url="https://sk.wikipedia.org/wiki?curid=193748" title="Sgrafito">
Sgrafito

Sgrafito (z tal. "sgraffiare" - škrabať) je grafická umelecká technika, pri ktorej dielo vzniká vyškrabávaním do viacvrstvovej hladenej omietky. Odškrabaním vrchnej omietky sa odkrýva spodná vrstva čím sa vytvára motív. Sgrafito vzniklo v Taliansku v období renesancie ako typický dekoratívny prvok tohto slohu a uplatňovalo sa najmä pri výzdobe fasád budov, neskôr aj v interiéroch.
Vznik a rozšírenie sgrafita.
Sgrafito sa vyskytovalo predovšetkým v severných častiach Talianska. Jeho zrod spadá pravdepodobne do 16. storočia. Za jeho údajného vynálezcu je označovaný Ouden Feltrini, no iný zdroj poukazuje na maliara z Florencie - Piera di Cosimu. Technika sa však používala aj v nemecky hovoriacich krajinách (okolie Marburgu a Wetterau) ako jednoduchá ľudová úprava fasád už v 13. storočí.
Na Slovensko sa sgrafito dostalo spolu s talianskymi majstrami, ktorí tu pôsobili. Rozšírilo sa najmä v oblasti banských miest na stredom Slovensku a v spišských mestách. Uplatnilo sa najmä na verejných budovách a na fasádach šľachtických sídel (napr. Thurzov dom v Banskej Bystrici, zvonica v Kežmarku).
Súčasné sgrafito.
V súčasnej dobe a súčasnej architektúre sa sgrafito objavuje na fasádach budov alebo v interiéroch skôr iba zriedka a väčšinou je to vo forme umeleckého diela, ktoré je už v inom vzťahu k architektúre ako to bolo v období jeho najväčšieho rozkvetu. Sú to skôr obrazy v kontexte moderného súčasného umenia, abstraktné kompozície a experimenty. Uplatnenie tradičných materiálov v súčasnom sgrafite je nákladnejšie ako použitie moderných, preto sú často dnešní umelci nútení použiť moderné materiály. Mnohokrát sa kompozícia dotvára vkladaním prírodných prvkov - kameňov, dreva a podobne. Nižšie uvedené obrázky ukazujú sgrafito v kontexte moderného umenia. Ich aplikácia je možná na steny interiéru aj exteriéru. 
Princíp vytvárania sgrafita.
Na stenu sa nanesie hrubšia spodná vrstva zafarbenej omietky "(intonaco collorito)". Po jej zaschnutí sa nanesie tenká vrchná vrstva omietky bielej farby "(intonaco bianco)", do ktorej sa ešte za čerstva preškrabávajú motívy. Farba spodnej omietky v talianskej renesancii bola zvyčajne čierna až sivá a aj hnedá a červená. Zafarbenie sa dosahovalo pomocou prírodných prímesí - popol zo slamy alebo dreva, rozomleté tehly a podobne. Na vrchnú vrstvu bola vhodná čo najjemnejšia vápenná omietka, prípadne iba vápenný náter, pretože umožňovali oveľa precíznejšiu kresbu zložitejších ornamentov ako hrubozrnné omietky. Obrátenie farebnosti tak, že spodná vrstva bola svetlá a vrchná tmavá sa nazýva kontrasgrafito. Okrem dvojfarebných motívov a ornamentov bolo možné navrstvením viacerých omietok vytvárať pestrejšie a dokonalejšie diela.
Okrem spomenutého postupu existuje aj technika vytvorenia sgrafita do jednofarebnej omietky. Po nanesení sa do jednofarebnej omietky vyškrabe obrazec, pričom dotknuté miesta ostávajú drsnejšie a ináč reflektujú svetlo, čo má v konečnom dôsledku podobný efekt ako iná farebnosť. Okrem toho sa časom rozdiel ešte umocní, pretože na zdrsnených plôškach obrazu sa zachytávajú nečistoty, následkom čoho ešte viac stmavnú.
V období renesancie sa vo veľkej miere používal na povrchové úpravy opracovaný kameň a vytvárala sa tzv. kamenná bosáž. Sgrafito umožňovalo dosiahnuť podobný efekt oveľa lacnejšie a jednoduchšie pomocou plasticky pôsobiaceho ornamentu pripomínajúceho jednotlivé kvádre. Oproti iným riešeniam bolo aj pomerne odolné voči poveternostným vplyvom.

</doc>
<doc id="193749" url="https://sk.wikipedia.org/wiki?curid=193749" title="Essequibo">
Essequibo

Essequibo () je rieka v Guyane. Je dlhá . Povodie má rozlohu približne .
Priebeh toku.
Pramení na Guyanskej vysočine a ústi do Atlantického oceánu, pričom vytvára estuár široký až .
Vodný režim.
Rieka prekonáva početné pereje a vodopády. Priemerný prietok činí približne /s.
Využitie.
Vodná doprava je možná v estuáre do mesta Bartica.

</doc>
<doc id="193752" url="https://sk.wikipedia.org/wiki?curid=193752" title="Courantyne">
Courantyne

Courantyne () je rieka v Južnej Amerike, ktorá prevažne tvorí štátnu hranicu medzi Surinamom a Guyanou. Je dlhá .
Priebeh toku.
Pramení na východe Guyanskej vysočiny a steká z jej severných svahov. Na dolnom toku preteká tropickým dažďovým lesom cez Guyanskú nížinu. Ústi do Atlantického oceánu, pričom vytvára estuár. Na rieke sa nachádza veľmi veľa perejí, s výnimkou dolného toku.
Vodný stav.
Zdroj vody je dažďový. Má veľké množstvo vody po celý rok.
Využitie.
Na dolnom toku je možná vodná doprava pre veľké lode do vzdialenosti od ústia k mestu Orealla.

</doc>
<doc id="193761" url="https://sk.wikipedia.org/wiki?curid=193761" title="Avatar">
Avatar

Avatar môže byť

</doc>
<doc id="193762" url="https://sk.wikipedia.org/wiki?curid=193762" title="Slovenské národné múzeum Martin">
Slovenské národné múzeum Martin



</doc>
<doc id="193764" url="https://sk.wikipedia.org/wiki?curid=193764" title="Etnografické múzeum">
Etnografické múzeum

Etnografické múzeum môže byť:
na Slovensku:
v Bulharsku:

</doc>
<doc id="193765" url="https://sk.wikipedia.org/wiki?curid=193765" title="Haščák (priezvisko)">
Haščák (priezvisko)

Haščák je slovenské priezvisko. Najčastejšie je v okrese Stará Ľubovňa (najviac v obciach Malý Lipník a Vislanka).
Známi nositelia.
Pozri v článku Haščák.

</doc>
<doc id="193766" url="https://sk.wikipedia.org/wiki?curid=193766" title="Breinigerberg">
Breinigerberg

Breinigerberg je časť mesta Stolberg v Severnom Porýní-Vestfálsku v Nemecku. Má 971 obyvateľov. 
Poloha a geografia.
Mesto leží na západných hraniciach Nemecka, pri hraniciach s Belgickom a Holandskom.

</doc>
<doc id="193770" url="https://sk.wikipedia.org/wiki?curid=193770" title="Ernst Wiesner">
Ernst Wiesner

Ernst Wiesner alebo Arnošt Wiesner (* 21. január 1890, Malacky, Slovensko – † 15. júl 1971, Liverpool, Spojené kráľovstvo) je jeden z najvýznamnejších brnianskych architektov medzivojnového obdobia.
Život a tvorba pred emigráciou.
Rodina.
Ernst Wiesner sa narodil 21. januára 1890 v Malackách tri roky po svadbe svojich židovských rodičov Alfréda a Berty (rod. Winterovej) ako ich druhé dieťa. Mal štyroch súrodencov – Mathildu, Gustava, Erwina a Roberta. Otec Alfréd Wiesner (1862 – 1942) podnikal – obchodoval s papierenským tovarom a kancelárskymi potrebami a vlastnil tlačiareň najskôr v Malackách, neskôr v Brne, kde sa s rodinou v roku 1909 po získaní domovského práva oficiálne usadil. Zomrel v plynovej komore v koncentračnom tábore Treblinka v Poľsku. Matka Berta Wiesnerová rod. Winterová (1864 – 1939) bola pravdepodobne ženou v domácnosti. Zomrela na pľúcnu tuberkulózu a pochovaná je na židovskom cintoríne v Brne. Osud Ernstovych súrodencov je tragický. Gustav zahynul v 1. svetovej vojne na bojisku pri Haliči. Osud Erwina je neznámy, no možno sa domnievať, že sa rovnako ako Robert a Mathilda stal obeťou vyhladzovania. Oni zahynuli v roku 1942 v koncentračnom tábore v Rejowiecach v Poľsku. Jediný Ernst sa vyhol takémuto tragickému koncu emigráciou do Veľkej Británie, kde umrel až v roku 1971. Jeho život bol hlboko poznačený tragickými udalosťami 20. storočia a svoju tvorbu mohol naplno rozvinúť iba v období medzi prvou a druhou svetovou vojnou.
Štúdium.
Ernst Wiesner sa pravdepodobne ešte v 90. rokoch 19. storočia s rodinou presťahoval do Brna, kde v rokoch 1901 – 1905 navštevoval Zemskú vyššiu reálnu školu a roku 1909 zmaturoval na stavebnom odbore Vyššej priemyselnej školy. Ďalšie roky štúdia strávil vo Viedni. Najskôr na Vysokej škole technickej (dnes Technische Universität Wien) v rokoch 1909 – 1910, potom pod vedením Friedricha Ohmanna na Majstrovskej škole architektúry na viedenskej Akadémii výtvarných umení až do ukončenia štúdia v roku 1913. Vo Viedni naňho nevplýval iba jeho učiteľ, ale oveľa viac naňho pôsobilo prostredie tohto mesta – tradície architektúry 19. storočia, diela Otta Wagnera či „radikálna estetika Adolfa Loosa, zbavujúca architektúru akéhokoľvek dekoru a redukujúca hmotu až na elementárny tvar, zároveň však zdôrazňujúca ušľachtilý, z tradičného prírodného materiálu zhotovený detail.“ A práve dielo Adolfa Loosa bolo Wiesnerovi v jeho neskoršej tvorbe najbližšie.
Začiatky kariéry.
Predtým, než si Ernst Wiesner založil vlastný ateliér a osamostatnil sa, pracoval najskôr v rokoch 1913 – 1914 ako asistent v ateliéri Friedricha Ohmanna vo Viedni. V rokoch 1914 – 1918 slúžil v ženijnej jednotke stavajúcej zničené mosty a lanovky v Poľsku, Tirolsku a Dalmácii. Po vojne bol do roku 1919 projektantom na ministerstve vojny vo Viedni. Od roku 1919 začal rozvíjať svoju kariéru ako jeden z prvých samostatne pôsobiacich architektov v Brne.
Najplodnejšie obdobie.
Dvadsiate roky 20. storočia znamenali pre Brno obdobie dynamického rozvoja. Ernst Wiesner ponúkané možnosti veľmi dobre využil a podarilo sa mu pri tom obsiahnuť široké typologické stavebné spektrum. Ideovú podstatu svojej tvorby mal zadefinovanú už od prvých samostatne projektovaných stavieb. Kládol dôraz na racionálnosť vzťahu priestoru a hmoty, čo vyúsťovalo do tvarovej prostoty ba až do puristicky čistého prejavu. V tomto duchu sa niesli jeho najstaršie diela. Ako príklad možno spomenúť nájomnú vilu veľkoobchodníka Wilhelma Gutmanna (Údolní ul. č. 58, Brno) z rokov 1919 – 1920, administratívnu budovu Moravskej zemskej životnej poisťovne (Mozartova ul. č. 3, Brno), postavenú okolo roku 1921, administratívnu budovu Českej banky Union (Beethovenova 4, Brno), či stavbu v Bratislave – správnu budovu Žilinskej a Ladeckej portlandcementovej továrne z rokov 1923 – 1925 (Gunduličova ul. č. 8, Bratislava), na ktorej návrhu spolupracoval s dvojicou architektov – Fridrichom Weinwurmom a Ignáczom Vécseiom, (ktorých architektonické názory a výrazový prejav boli Wiesnerovi blízke). Spoločnou charakteristikou vymenovaných stavieb bol prehľadný, výrazne ortogonálny pôdorys, tvarová čistota hmoty a dokonalosť jednoducho stvárneného detailu.
V druhej polovici dvadsiatych rokov Wiesner ešte viac špecifikoval svoje postoje, pozbavil svoje mladšie projekty posledných zvyškov klasicizujúcich rysov a s veľkou precíznosťou riešil priestorovú skladbu. Posunul sa tak bližšie k funkcionalistickému ponímaniu priestoru – plynúcemu priestoru. Jednou z prvých stavieb, dokladajúcich toto smerovanie Wiesnerovej tvorby, bola (dnes už nejestvujúca) Kaviareň Esplanade na Rooseveltovej ul. č. 7 v Brne z rokov 1925 – 1927. Ústredný priestor kaviarne bol riešený ako priestranný ovál presahujúci cez dve podlažia. Formovanie priestoru krivkami, i spomínané vertikálne poňatie umocnené ukončením–neukončením kupolovitým svetlíkom je interpretované ako jeden z prvých pokusov o vytvorenie plynúceho priestoru v brnianskom prostredí. Wiesner sa do svojich stavieb snažil vniesť dávku noblesy. K tomuto mu vynikajúco slúžilo majstrovské vypracovanie detailu, prípadne narábanie so svetlom. V kaviarni Esplanade inovoval architekt svoju tvorbu použitím holých oceľových stĺpov, ktoré chápal ako estetické prvky interiéru.
Ďalšou prácou, ktorej je pripisovaný veľký význam je krematórium na Jihlavskej ul. č. 1 v Brne naprojektované a postavané v rozmedzí rokov 1925 – 1930. Wiesner postavil do protikladu hlbokú myšlienku odchodu človeka zo sveta a samotného silného obradu spopolnenia na jednej strane s čistým logickým pravouhlým pôdorysným usporiadaním, sledujúcim postupnosť obradu, a prostou hmotou kvádra na strane druhej. Týmto spôsobom dosiahol silné psychologické pôsobenie, ktoré ešte umocnil doplnením kvadratickej hmoty mohutnými vertikálami – travertínovými piliermi, zahrotenými smerom do oblohy. Dôležitým momentom mal byť aj vysoký komín, predstavujúci symbol odchodu človeka zo sveta – „premenu posledných pozostatkov človeka vo večný prach a popol.“1 Týmto sa akoby opäť pokúsil o vytvorenie akéhosi kontinua priestoru vo vertikálnom zmysle – podobne ako pri kaviarni Esplanade, ibaže v tomto prípade za podpory silnej myšlienky sublimácie človeka.
Mestské vily a nižšia trieda.
Typickými témami funkcionalistických návrhov boli mestské vily. Ernst Wiesner mal počas svojho pôsobenia množstvo príležitostí na riešenie tohto typu domu. Aj tu vychádza do veľkej miery z diela Adolfa Loosa a rovnako ako on, nachádza „záľubu v zdôraznení hladkej nečlenenej plochy a v presne vymedzených hmotách.“1 Tieto zásady potom doplnil vlastnými výrazovými prostriedkami, akými bolo farebné riešenie veľkých nečlenených fasádnych plôch, farebné či plastické zvýraznenie šambrán okien a dverí. Okrem toho venoval zvýšenú pozornosť kontaktu stavby s terénom a v tomto zmysle vytváral vily s exteriérovými schodiskami a terasami. V jeho prístupe je badať postupné uvoľňovanie pôdorysu v prospech voľnejšej dispozície. Z jeho víl môžeme spomenúť tie najvýznamnejšie. Najstaršou je vila pre riaditeľa Českej banky Union E. Münza (Hroznová ul. č. 19, Brno) z rokov 1924 – 1926 s výraznými vertikálami komínov. Vily W. V. Neumarka (Vinařská ul.č. 38, Brno; roky 1928 – 1929) a vila G. Haasa (Lipová ul. č. 43, Brno; 1928 – 1930) sú typické nevšednou farebnosťou a tzv. parníkovým zábradlím, charakteristickým pre funkcionalizmus. 
Pre medzivojnovú architektonickú tvorbu bolo príznačné aj riešenie ekonomického bývania pre nižšie spoločenské vrstvy, ktoré bolo v akomsi ideovom kontraste voči návrhom priestranných víl. Ernst Wiesner sa tejto tematiky dotkol v roku 1928 pri návrhu rodinného dvojdomu v kolónii Nový dům (Bráfova ul. č. 109 a 111, Brno). Pri tejto úlohe sa pravdepodobne prvýkrát stretol s architektom Bohuslavom Fuchsom.
/verejné budovy/
Ku koncu dvadsiatych rokov 20. storočia sa Ernst Wiesner dostal k riešeniu dvoch verejných stavieb. V rokoch 1926 – 1929 vznikol na okraji historického jadra Brna palác Moravia (Divadelní ul. č. 3, Brno). Budova bola určená Moravskej zemskej životnej poisťovni a obsahovala administratívne, obytné i obchodné priestory. Druhou stavbou bola administratívna budova Moravskej banky z rokov 1928 – 1930 (Náměstí Svobody č. 21, Brno), ktorú projektovali spolu s Bohuslavom Fuchsom, pričom Wiesner sa pravdepodobne chopil najmä riešenia interiérov.
Kríza v 30. rokoch.
Nedobrá hospodárska situácia v tridsiatych rokoch spôsobila, že sa mnohé z Wiesnerových architektonicky pôsobivých návrhov nerealizovali a bohužiaľ sa ani úplne nezachovali. Jedným z výnimočných projektov bol aj súťažný návrh kina Elektra v Plzni, z ktorého útržkov vieme vyčítať, že muselo ísť o jeden z najčistejších Wiesnerových funkcionalistických projektov. V tomto období však Wiesner skôr inklinoval k monumentálnemu tradicionalistickému poňatiu, čoho príkladom môže byť – opäť nerealizovaný – návrh budovy Najvššieho súdu (Husova ul., Brno).
Poslednú väčšiu brniansku stavbu predstavuje prestavba a nadstavba tzv. Doretovho dvora (Malinovského nám. č. 4, Brno) z rokov 1935 – 1936, ktorá susedí s Palácom Moravia.
Mimobrnianska tvorba.
Z mimobrnianskych návrhov je známy poštový a telegrafný úrad v Šumperku (Tř. gen. Svobody 13, 1935 – 1936) nachádzajúci sa v komplikovanej polohe v historickej zástavbe.
Zo zahraničného pôsobenia tohto architekta sú známe úpravy priemyselných stavieb v poľských mestách Bielsko (textilná továreň Landesmann a Kornhaber, 1935 – 1938 a továreň na výrobu elektromotorov Georg Schwabe, 1936 – 1938) a Lodž (textilná továreň Kazimierza Kohna, 1936 – 1938). Z rakúskeho a švajčiarskeho prostredia sú známe horské hotely Peraton (Kitzbühel, 1936 – 1938) a Kulm (Arosa, 1935).
Život a tvorba po emigrácii.
Ernst Wiesner emigroval v marci roku 1939 do Veľkej Británie, čím sa vyhol krutým udalostiam v Česko-Slovensku. Jeho život v Anglicku už zďaleka nebol taký plodný ako predtým. Architektúry sa však nevzdal. Spočiatku (zhruba v rokoch 1939 až 1945) pracoval v Londýne pre česko-slovenskú exilovú vládu a neskôr (1945 až 1948) pre veľvyslanectvo ČSR. Paralelne pôsobil aj ako samostatný Londýnsky architekt, jeho zákazky však neboli primerané jeho schopnostiam a skúsenostiam. V rokoch 1947 a 1948 sa nakrátko vrátil do Brna, no po februári 1948 sa definitívne so svojou vlasťou rozlúčil. V nasledujúcich rokoch pôsobil ako docent odboru pozemných stavieb a konštrukcií na liverpoolskej Škole architektúry. Približne od roku 1955 sa živil ako samostatný projektant v Liverpoole. Z jeho prác vo Veľkej Británii je najvýznamnejšia rekonštrukcia kostola Sv. Kláry (Liverpool, 1959) a tiež súbor škôl Sv. Mikuláša (Liverpool, 1963 – 1969). V Liverpoole dožíval život bez kontaktu so svojou vlasťou a po tom, čím všetkým si musel v živote prejsť, niet divu, že bol zatrpknutý. Zomrel 15. júla 1971 v Liverpoole vo Veľkej Británii.
Ocenenia.
Ernstovi Wiesnerovi sa dostalo viacero ocenení. Škola architektúry v Liverpoole, kde pôsobil, mu v roku 1954 udelila čestný titul "Master of Architecture". Okrem toho ho Univerzita J. E. Purkyně v Brne v roku 1966 ocenila striebornou medailou a v roku 1969 ho poctila čestným doktorátom za celoživotné dielo. V roku 1968 dostal aj Pamätnú medailu k 50. výročiu vzniku republiky.
Prínos do architektúry.
Najväčší architektonický a ideový prínos Ernsta Wiesnera spočíva v etablovaní istého nového typu architektúry v našom prostredí, pričom táto vynikajúco poslúžila ako východisko z bezradnej situácie Brna po prvej svetovej vojne. Bola príkladom racionálnej, čistej formy, ktorá vecne sledovala funkciu stavby a napĺňala ju eleganciou. Zároveň vystihovala všetky stavebné detaily koncipované taktiež v zmysle pragmatického chápania krásy. Dielo Ernsta Wiesnera vytvorilo lokálne základy pre rozvoj nových koncepcií architektúry 20. storočia tak po výtvarnej ako i typologickej stránke.

</doc>
<doc id="193774" url="https://sk.wikipedia.org/wiki?curid=193774" title="Vežový dom (architektúra)">
Vežový dom (architektúra)

Vežový dom je typ (jednosekciového) izolovaného schodiskového bytového domu s podlažnou výškou 9 a viac podlaží. 
Kategória.
Architektonicky je vežový dom podkategóriou bytového domu
Delenie.
Podľa pôdorysnej formy rozdeľujeme jednosekciové bytové domy na:
Výhody.
Vežové domy majú komunikačné jadro umiestnené v centrálnej polohe, alebo jeho poloha je na severnej fasáde domu. Komunikačné jadro je tvorené schodiskovými ramenami a jedným alebo viacerými výťahmi. Komunikačné jadro zabezpečuje dobrý prístup k jednotlivým bytovým jednotkám. Dispozičné riešenie vežového domu má zväčša výhody z hľadiska dobrej orientácie, dispozičnej variability, vetrania a insolácie.

</doc>
<doc id="193775" url="https://sk.wikipedia.org/wiki?curid=193775" title="Vila dr. Dvořáka">
Vila dr. Dvořáka



</doc>
<doc id="193778" url="https://sk.wikipedia.org/wiki?curid=193778" title="Ilustrátor">
Ilustrátor

Ilustrátor je umelec tvoriaci ilustrácie - dotvorenie písaného slova grafickou formou. Ilustrácie zjednodušujú pochopenie textu, uľahčujú orientáciu v texte a podporujú stotožnenie predstáv autora a čitateľa. Ilustrácie môźu byť vyjadrené rôznou formou (kresba, maľba, fotografia). Ilustrátor úzko spolupracuje s autorom textu pre čo najpresnejšie vyjadrenie myšlienky diela.

</doc>
<doc id="193787" url="https://sk.wikipedia.org/wiki?curid=193787" title="David Chipperfield">
David Chipperfield

David Chipperfield (* 18. december 1953, Londýn, Spojené kráľovstvo) je anglický architekt. V roku 2023 sa stal laureátom Pritzkerovej ceny. Má ateliéry v Londýne, Berlíne a Miláne, a reprezentatívny ateliér v Šanghaji. Je neústupným modernistom.
Životopis.
Po získaní diplomu z architektúry od Architectural Association of London (1977) pracoval v ateliéri Douglasa Stephena, Richarda Rogera a Normana Fostera. V roku 1984 vytvoril vlastný ateliér "David Chipperfield Architects" v Londýne, v roku 1987 v Tokiu. Jeho ateliér má dnes viac ako 120 zamestnancov z 15 krajín sveta, ktorí pracujú na mnohých projektoch v Európe, Spojených štátoch a v Číne. 
Bol hosťujúcim profesorom na Harvardovej univerzite a ďalších: University of Naples, Royal College of Art v Londýne; University of Graz, Polytechnic institute Lausanne a Technical university Stuttgart. Vyučoval architektúru v Európe a Spojených Štátoch a prednášal vedomosti z praxe. Taktiež spolupracoval s Mies van der Rohe na Escola Tecnica v Barcelone.
Chipperfield získal cenu za návrh veslárskeho múzea na Temži, kde použil sklo, betón a zelený dub. Mnoho z jeho budov je postavených v cudzine, najmä v Japonsku a Nemecku. Pracoval aj v USA, kde v roku 2005 dokončil Figge Art Museum v Davenporte v Iowe, a centrálnu verejnú knižnicu v Des Moines v Iowe (2001). Zatiaľ posledný projekt v USA je Anchorage Museum Expansion v Anchorage na Aljaške.
Chipperfield bol vybraný ako architekt pre rekonštrukciu zničeného Neues Museum v Berlíne, ktoré bolo znovuotvorené v októbri 2009.
V septembri 2007 sa 2 Chipperfieldove budovy dostali do užšieho výberu RIBA Stirling Prize, nakoniec vyhrala budova Museum of Modern Literature, Marbach, Nemecko.
Princípy tvorby.
Chipperfield patrí ku generácii britských architektov, ktorí interpretujú postmodernu a modernú antiku (Secular Modernism, J.Glancey). To sa prejavuje predovšetkým priestorom a tvarom štruktúry architektúry, predstavovanou Le Corbusierom. Ďalšia zložka jeho práce je odvodená od argumentov tradičnej a súčasnej japonskej architektúry, v podobe redukovaných meditatívnzch priestorov a precíznosti (Tadao Ando). Žiadny zo štylizačných vplyvov neprijal priamo, skôr ich spája do svojich vlastných. 
Objekt rozvíja podľa patričnej funkcie, osvetľuje ho maximálnym možným prísunom denného svetla, zvýrazňujúc potenciál materiálov a ich zobrazenie.

</doc>
<doc id="193791" url="https://sk.wikipedia.org/wiki?curid=193791" title="SÉCAM">
SÉCAM



</doc>
<doc id="193793" url="https://sk.wikipedia.org/wiki?curid=193793" title="Dom VI">
Dom VI

Dom VI (House VI) je dom navrhnutý americkým architektom z New Yorku Petrom Eisenmanom. Dom bol postavený v rokoch 1972 - 1975 v Cornwall, Connecticut (USA) a je známy ako príklad svojvoľnej snahy o nájdenie geometrickej transformácie, premeny ktorá je postavená nad všetko ostatné: účelovosť, technológiu, kontext, symbolizmus a dokonca estetiku. 
Eisenman sa v začiatkoch svojej tvorby venoval stavbe domov, ktoré vždy pomenoval číslom (House I, House II, House III, …) Jeho prvé práce boli vnímané ako série priamočiarych a kubických domov, ako autonómne a odkazujúce na seba, nezávislé od ľudského okolia alebo od svojej funkcie. Štruktúry týchto domov sú čisto racionálne. House VI je z týchto domov najznámejši. Je zároveň tak isto ako ostatné domy z jeho tvorby príkladom toho, že architekt sa vo svojej tvorbe inklinoval k dekonštruktivizmu.
Dom je typickým Eisenmanovým snažením vytvoriť narušenie a provokovať neistotu. Škára medzi posteľami na dlážke, stenách a strope je toho najlepším príkladom. To je aj dôkazom konfliktu medzi formou a použitím. Stôl v kuchyni mal vo svojom strede stĺp, čo obedujúcich od seba jednoznačne oddeľovalo. V dome sa nachádza opačné schodisko ("upside down stairs") a kúpeľňa bola prístupná iba zo spálne.
Dom s rozlohou 460 metrov štvorcových má drevenú rámovú konštrukciu. Napriek tomu trvalo 3 roky kým stavbu postavili. Jej konštrukcia mala veľké nedostatky, s nedostatnočým a neadekvátným tesnením trhlín. Ani pracovné materiály neobsahovali detaily tesnení. Od začiatku boli problémy so zatekaním, a v roku 1980 boli čím daľej tým serióznejšie. V roku 1987 sa dom nachádzal v dezolátnom stave. Hlavná konštrukcia vrátane 2 hlavných nosných stien bola v rozklade a muselo dôjsť k náročnej a drahej rekonštrukcii. Došlo k zatesneniu a premosteniu trhlín v dome.
Eisenman sám povedal: „Dom nie je objektom v tradičnom vnímaní, je to konečný výsledok procesu, alebo presnejšie záznam procesu. Zjednodušovanie architektonickej výzvy do jednoduchej formy je často podstatou pre kreativitu a prieskumné zámery, zložitosť výzvy architektúry nie je vo vylučovaní, ale v hľadaní, kde umenie je podporované silnou prítomnosťou formy, pokiaľ sú pokusy uspokojiť veľa iných požiadaviek.“

</doc>
<doc id="193795" url="https://sk.wikipedia.org/wiki?curid=193795" title="Medziknižničná výpožičná služba">
Medziknižničná výpožičná služba

Medziknižničná výpožičná služba (skr. MVS) je sprostredkovanie požičania dokumentu knižnicou čitateľa z inej knižnice, ktorá dokument vlastní. 
Medziknižničná výpožičná služba je dôležitou súčasťou výpožičného systému v slovenských aj zahraničných knižniciach. V súčasnosti existuje množstvo prepracovaných systémov na objednávanie a dodávanie kníh, ale aj kópií dokumentov (najčastejšie článkov z odborných periodík alebo zborníkov konferencií). 
Knižnice spolupracujú často aj na základe rôznych kooperujúcich konzorcií alebo zoskupení, aby si navzájom uľahčili a zjednodušili túto medziknižničnú výpožičnú činnosť. V Nemecku je známy systém dodávania kníh a dokumentov Subito, ktorý združuje nemecké knižnice.

</doc>
<doc id="193796" url="https://sk.wikipedia.org/wiki?curid=193796" title="MVS">
MVS



</doc>
<doc id="193797" url="https://sk.wikipedia.org/wiki?curid=193797" title="Mvska">
Mvska



</doc>
<doc id="193800" url="https://sk.wikipedia.org/wiki?curid=193800" title="Rhapsody of Fire">
Rhapsody of Fire

Rhapsody of Fire je talianska power metalová skupina, ktorá vo svojej tvorbe využíva prvky klasickej a filmovej hudby. Niekedy sa tento štýl nazýva aj "Hollywood metal".
Začiatky.
Zakladajúcou a hlavnou osobnosťou bol taliansky gitarista Luca Turilli, ktorý chcel zmiešať klasickú (vážnu) hudbu a speed metal. K Lucovi sa pridali Daniele Carbonera (bicie) a Alex Staropoli (klávesy). Založili skupinu "Thundercross", asi o rok ju premenovali na "Rhapsody". Do roku 2006 vydali 7 albumov. V júli toho roku taktiež zmenili názov skupiny na "Rhapsody of Fire", pod ktorým vyšiel aj posledný zo siedmich spomínaných albumov.
História.
Kapela vnikla v roku 1993, kedy pôvodne vystupovala pod menom Thundercross. Jej zakladateľmi boli Luca Turilli a Alex Staropoli. 
V roku 1997 sa premenovala na Rhapsody a vydala svoje prvé CD Legendary Tales, 
ktoré je tiež prvým albumom rozprávajúca príbeh Emerald Sword Saga (po slovensky "Legenda o smaragdovom meči"). 
Skupina v ňom spojila prvky vážnej hudby s heavy metalom. Ich hudobnému štýlu sa tiež hovorí Hollywood metal alebo film score metal, pretože sa podobá filmovej hudbe. Texty skupiny nachádza inšpiráciu prevažne vo fantasy a v hrdinských činoch stredoveku. Vyzdvihujú tiež nekonečný súboj dobra a zla. Z obalov albumov je tiež zrejmá fascinácia drakmi. 
V poradí druhá platňa je Symphony of Enchanted Lands, nasledovaná Dawn of Victory, Rain of a Thousand Flames a nakoniec Power of the Dragonflame, ktorým bol príbeh diela Emerald Sword Saga ukončený. 
Na vzniku ďalšieho albumu Symphony of Enchanted Lands II: The Dark Secret sa podieľal herec a príležitostný spevák Christopher Lee, ktorý prerozprával časť príbehu, ktorý nadväzuje na Emerald Sword Saga. 
V júli 2006 si kapela zmenila meno z Rhapsody na Rhapsody Of Fire a to kvôli problémom s ochranou známkou a autorskými právami na to meno / značku. 
Pod novým menom vyšiel zatiaľ posledný album skupiny Triumph or Agony. 
18. septembra 2009 bolo oznámené, že kapela podpísala zmluvu s Nuclear Blast Records a že u nich nahrá nový album The Frozen Tears of Angels. Album by mal vyjsť 30 apríla.

</doc>
<doc id="193801" url="https://sk.wikipedia.org/wiki?curid=193801" title="Šéfredaktor">
Šéfredaktor

Šéfredaktor je zodpovedný za celú tímovú prácu redakcie, stará sa o chod periodika (časopisu, novín a pod.), spravuje redakčný tím, schvaľuje a realizuje rôzne nápady redaktorov, vymýšľa nové témy a súťaže.

</doc>
<doc id="193805" url="https://sk.wikipedia.org/wiki?curid=193805" title="Einsteinova teória relativity">
Einsteinova teória relativity



</doc>
<doc id="193806" url="https://sk.wikipedia.org/wiki?curid=193806" title="Uiwang">
Uiwang

Uiwang (kórejsky 의왕) je juhokórejské mesto. Nachádza sa v severozápadnej časti územia, v provincii Kjonggi-do (경기도). Na území s rozlohou 54 km² tu žije približne 134 000 obyvateľov (údaj z roku 2007). Uiwang spolu s ďalšími okolitými mestami v provincii, s metropolitným mestom Inčchon (인천) a s hlavným mestom Soul (서울) tvorí tzv. Veľký Soul, čo je metropolitná oblasť s rozlohou 1 570 km² a s 23 miliónmi obyvateľov. V meste sa nachádza Kórejské múzeum železníc a Vysoká škola železničná.
Administratívne rozdelenie.
Mesto Uiwang je rozdelené na 7 mestských obvodov nazývaných "dong" (동).

</doc>
<doc id="193812" url="https://sk.wikipedia.org/wiki?curid=193812" title="Knižnice v USA">
Knižnice v USA

Knižnice v Spojených štátoch amerických sa rozdeľujú do 5 skupín:
Každá knižnica má stanovené svoje ciele a poslanie, ktoré závisia od komunity, ktorej knižnica slúži a ktorá ju financuje prostredníctvom daní. "Riadenie a financovanie" knižníc v Spojených štátoch prebieha na viacerých úrovniach:
Na základe zákona "Knižničné služby a technológie" z roku 1996, vyčleňuje federálna vláda ročne viac ako 200 000 000 USD. Suma približne 4 000 000 USD pre každý štát však ani zďaleka nepokrýva náklady stoviek verejných knižníc v danom štáte. Aj preto na podporu centrálnych inovačných programov existujú federálne granty a granty vládnych agentúr. Predovšetkým z rozpočtu samospráv a zo súkromných darov sú financované služby verejných knižníc. Samospráva rozhoduje koľko financií od miestnych daňových poplatníkov pripadne knižnici, ktorá má so samosprávou uzatvorenú zmluvu o poskytovaní služieb danej komunite. Správna rada, v ktorej sú zastúpení predstavitelia samosprávy, komunity, občianskych združení atď., riadi verejné knižnice. 
Každý člen Správnej rady musí dvakrát do roka predložiť program rozvoja knižnice. Pre predstaviteľov Správnej rady pripravujú knižnice pravidelné školenia a prednášky, aby rozumeli jej významu pred dané mesto a činnosti. V Spojených štátoch je rozšírený "fund-raising", ktorý je orientovaný na inovatívne projekty a programy, napr. špeciálna zbierka, zvýšenie počtu verejne prístupných počítačov a podobne. Friends of the Library (Priatelia knižnice) sú miestne skupiny aktivistov, ktorí pomáhajú získavať ďalšie financie a dobrovoľníkov na podporu cieľov a úloh knižnice.
Americké knižnice sa výrazne orientujú na služby a používateľov. Služby verejných knižníc sú bezplatné, s výnimkou špeciálnych služieb. Knižničné fondy sú až na výnimky otvorené, návštevník knižnice sa voľne pohybuje medzi stovkami metrov regálov. Otvorený prístup k fondom sa traduje už od roku 1980, keď bola postavená Cleveland Public Library – prvá knižnica s otvoreným prístupom k regálom. 
Kongresová knižnica.
Kongresová knižnica je v skutočnosti "národnou knižnicou" Spojených štátov amerických a "vedeckovýskumným telesom Kongresu Spojených štátov". Situovaná je vo Washington D.C.. Je jednou z najdôležitejších a najväčších knižníc na svete.
Národná knižnica medicíny Spojených štátov amerických – National Library of Medicine.
Národná knižnica medicíny Spojených štátov amerických je riadená federálnou vládou Spojených štátov a je to "najväčšia svetová knižnica medicíny". 
National Agricultural Library.
National Agricultural Library je jednou zo štyroch národných knižníc v Spojených štátoch, ktorá sa nachádza v Beltsville, Marylande a Washingtone, D.C. Obsahuje najväčšie a najdostupnejšie svetové "poľnohospodárske zbierky" a je spojitosťou pre národnú sieť postúpenia zeme a amerického rezortu poľnohospodárskych knižníc. Knižnica má tri divízie a Úrad riaditeľa. Úrad riaditeľa zahŕňa štátne záležitosti, vládny úrad a centrum pre poľnoshopodársku sieť informácií.
National Library of Education.
The National Library of Education (NLE) slúži ako federálny prvotný "zdroj vzdelávacích informácií pre vládu". Poskytuje zbierky a informačné služby verejnosti, spoločenské vzdelávanie a ďalšie vládne činnosti verejnosti na aktuálne a historické programy, aktivity a publikácie Ministerstva školstva Spojených štátov, federálnu vzdelávaciu politiku, výskum vzdelania a štatistiky. 
Služby knižnice sú k dispozícii prostredníctvom telefónu, internetu, faxu a mailu. Hlavná zbierka knižnice je zameraná na oblasť vzdelania, predovšetkým na zdroje publikované od roku 1965. Knižnica sa taktiež zamerala na príbuzné oblasti ako sú právo, politika, ekonómia, sociológia, psychológia a informatika. V knižnici sa nachádza vyše 60 000 kníh, z toho je viac ako 800 anglicky písaných žurnálov. Okrem iného knižnica ponúka aj online služby vrátane informácií, štatistických služieb verejnosti a predstaviteľom vládnych agentúr a inštitúcií. Knižnica spolupracuje aj s inými knižnicami, aby tak podporila virtuálne referenčné služby verejnosti a taktiež priamo odpovedá na otázky ostatných knižníc na svete. Výskumy knižnice sú k dispozícii ostatným knižniciam na svete.

</doc>
<doc id="193813" url="https://sk.wikipedia.org/wiki?curid=193813" title="Eschweiler (Severné Porýnie-Vestfálsko)">
Eschweiler (Severné Porýnie-Vestfálsko)

Eschweiler () je nemecké mesto v spolkovej krajine Severné Porýnie-Vestfálsko vo vládnom obvode Kolín nad Rýnom a mestskom regióne Aachen. Leží na západných hraniciach Nemecka, pri hraniciach s Belgickom a Holandskom. Mestom preteká rieka Inde. Kvôli dobrej polohe pri diaľnici je v mestskom regióne Aachen dôležitým dopravným uzlom. Tradične každoročne sa v meste koná karneval.

</doc>
<doc id="193815" url="https://sk.wikipedia.org/wiki?curid=193815" title="Library of Congress">
Library of Congress

Kongresová knižnica () je de facto národnou knižnicou Spojených štátov amerických a vedeckovýskumným telesom Kongresu Spojených štátov. Situovaná je vo Washingtone D.C. v troch budovách (Jeffersonova, Adamsova a James Madisonova). Je jednou z najdôležitejších a najväčších knižníc na svete. Jej zbierka zahrňuje viac ako 30 miliónov katalogizovaných kníh a iných tlačených materiálov v 470 jazykoch, viac ako 58 miliónov rukopisov, najvzácnejšiu knižnú kolekciu v Severnej Amerike vrátane Guttenbergovej Biblie, vyše milióna publikácií americkej vlády, milión výtlačkov svetových novín za posledné tri storočia, 33 000 novinových zväzkov, 500 000 mikrofilmových pásov, vyše 6 000 komiksových titulov atď. Riaditeľom knižnice je knihovník Kongresu.
Knižnica založila systém klasifikácie kníh nazvaný kongresová klasifikácia knižnice (LCC), ktorý je používaný vo vede a univerzitných knižniciach. Cieľom knižnice je udržať knižné pramene dostupné a nápomocné pre Kongres a amerických občanov, udržiavať a uchovávať svetovú zbierku vedomostí a kreativity pre budúce generácie. 
História knižnice.
Knižnica kongresu bola založená 24. apríla 1800, keď prezident John Adams podpísal uznesenie Kongresu, ktoré stanovilo presun sídla vlády z Phiiladelphie do nového hlavného mesta Washington. Pôvodná knižnica bola situovaná do roku 1814 v novom Capitole, no keď do mesta vtrhli britské vojská, knižnicu vypálili. Bolo zničených asi 3 000 knižných jednotiek. V priebehu nasledujúceho mesiaca ponúkol bývalý prezident Thomas Jefferson ako náhradu škody svoju osobnú knižnicu. Jefferson strávil 50 rokov hromadením kníh. Zbieral všetko, čo sa vzťahovalo k Amerike a tiež to, čo bolo vzácne a hodnotné pre všemožné vedné disciplíny. Jeho knižnica bola považovaná za jednu z najlepších v Spojených štátoch amerických. Kongres v januári 1815 prijal Jeffersonovu ponuku a za $23 950 odkúpil jeho 6 487 kníh, čím boli položené základy pre veľkú národnú knižnicu. Jeffersonova predstava o univerzálnosti, viera, že všetky predmety a odbory sú dôležité pre knižnicu americkej legislatívy, je filozofiou a zdôvodnením komplexnej politiky dnešnej Kongresovej knižnice. 
24. decembra 1851 vypukol v Kongresovej knižnici požiar, ktorý spálil asi štvrtinu kníh, čo vtedy predstavovalo okolo 35 tisíc knižných jednotiek. Medzi nimi bol aj originál portrétu Krištofa Kolumba, portréty prvých piatich amerických prezidentov od Gilberta Stuarta a sochy George Washingtona, Thomasa Jeffersona a markíza de Lafayette. Vďaka tomu však vznikla nová budova s veľkou čitárňou s kapacitou až 240 ľudí a s kopulou, ktorá je vysoká až 37,5 m. 
Využitie knižnice.
Knižnica je otvorená širokej verejnosti pre akademický výskum. Pre záujemcov ponúka prehliadky s výkladom. Tí, ktorým bola vydaná čitateľská karta, môžu navštíviť študovne a nahliadnuť do zbierky. Čitateľská identifikačná karta je dostupná v budove Madison osobám starším ako osemnásť rokov, po predložení platného preukazu totožnosti. Viacmenej iba členovia Kongresu, jeho zamestnanci a určití vládni úradníci môžu skutočne nahliadnuť do kníh. Túto právomoc majú taktiež sudcovia Najvyššieho súdu a jeho zamestnanci a úradníci.
Knižná zbierka.
Zbierky knižnice Kongresu obsahujú viac než 32 miliónov katalogizovaných kníh a iných materiálov v tlačenej forme, v 470 jazykoch; viac než 61 miliónov rukopisov; najvzácnejšie knihy v severnej Amerike, vrátane hrubého konceptu prehlásenia nezávislosti, Guttenbergovej Biblie (jedna zo štyroch existujúcich dokonalých kópií); viac ako 1 milión amerických vládnych publikácií; 1 milión výtlačkov novin z celého sveta; 500,000 mikrofilmových kotúčov; viac ako 6,000 titulov komiksov; 4,8 miliónov máp; notové záznamy; 2,7 miliónov zvukových záznamov; viac ako 13,7 miliónov fotografických obrazov vrátane umeleckých diel a architektonických nákresov.
Knižnica vyvinula vlastný systém klasifikácie dokumentov, Library of Congress Clasification – LC, ktorý je v súčasnosti používaný väčšinou vedeckých a univerzitných knižníc. Väčšina verejných knižníc ostala pri používaní Deweyho desatinného triedenia. Knižnica slúži ako legálna úschovňa pre garanciu ochrany autorského práva. Všetci autori, ktorí zažiadajú o autorské právo v Amerike, sú povinní umiestniť dve kópie svojho diela do Kongresovej knižnice. Najmä vďaka tomuto zákonnému opatreniu ohľadom autorského práva príde do knižnice viac ako 22 000 nových jednotiek denne. Knižnica si samozrejme nenechá všetky tieto jednotky vo svojej trvalej zbierke preto je skutočný počet asi 10 000 jednotiek. Tie, ktoré odmietne, sú využívané na obchod s knižnicami po celom svete, distribuované do federálnych agentúr alebo venované školám, spoločenstvám alebo iným organizáciám v USA.
Guinessova kniha rekordov v súčasnosti uvádza, že Kongresová knižnica je najväčšou na svete podľa počtu políc. Knižničná zbierka ich zaberá približne 850 km. Pre porovnanie, druhá najväčšia knižnica sveta, Britská knižnica, má 625 km políc. Knižničná zbierka Kongresovej knižnice ma vo vlastníctve niečo okolo 130 miliónov jednotiek. Uvádza sa, že tlačené dokumenty knižnice, zdigitalizované a uložene ako prostý text, by zabrali 17 až 20 TB (terabajtov). Knižnica vytvára milióny digitálnych objektov v objeme desiatok terabajtov, dostupných na ich serveri American Memory. Je zdrojom pre verejnú sféru, obsahuje obrazové dokumenty, ďalej zvuk, video a archivovaný webový obsah. Knižnica taktiež poskytuje online archív slovníka amerického Kongresu a taktiež ústavu Spojených štátov. Knižnica poskytuje Národnú knižnú službu pre nevidiacich a telesne postihnutých, hovorené slovo a slepecké písmo. V súčasnosti poskytuje služby pre cca jeden milión Američanov.

</doc>
<doc id="193816" url="https://sk.wikipedia.org/wiki?curid=193816" title="Športová streľba">
Športová streľba

Športová streľba je športová disciplína, pri ktorej strelci za pomoci strelných zbraní zasahujú cieľ. Športová streľba je vykonávaná krátkymi strelnými zbraňami (revolvery, pištole, predovky), dlhými strelnými zbraňami (brokovnice, guľovnice, vzduchové pušky a i.) alebo mechanickými zbraňami (luky, kuše).
Brokové disciplíny.
Strieľa sa brokovnicou kalibru 12, terčom je jeden alebo dva asfaltové holuby vystreľované pred strelecké stanovištia.
Disciplíny:
Guľové disciplíny.
Strieľa sa dlhými guľovými zbraňami, disciplíny sú rozdelené podľa kalibru a vzdialenosti od terča.
Vzduchové disciplíny.
Strieľa sa väčšinou z dlhých vzduchových zbraní.
Zo vzduchových disciplín sa strieľa z dvoch typov zbraní a ku týmto zbraniam sú zvlášť disciplíny a to VzPu Slávia 30 alebo inak zalamovacia vzduchová puška 30 rán. Používa sa puška Slávia; a ďalej VzPu 40 a VzPu 60. Tu sa používa puška ISSF ako napr. ANSCHUTZ 9003 a iné modely.
Perkusné disciplíny.
Strieľa sa z historických zbraní (zbrane vyvinuté pred 31.12.1890) určených na čierny prach.

</doc>
<doc id="193817" url="https://sk.wikipedia.org/wiki?curid=193817" title="Apollinaris Patera">
Apollinaris Patera

Apollinaris Patera je štítová sopka na povrchu Marsu, ktorá sa nachádza na severnej pologuli blízko rovníka juhovýchodným smerom od štítovej sopky Elysium Mons na planine Elysium Planitia severne od kráteru Gusev.
Charakteristika.
Veľkost základne je 296 kilometrov (iné zdroje uvádzajú veľkosť základne 180 × 280 kilometrov). Na vrcholku sopky je plytký kráter s nepravidelným okrajom, pri ktorom sa predpokladá vznik spojený s explozívnym vulkanizmom. Okrem prejavov explózie, sa tu nachádza aj výlevný vulkanizmus, ktorý vytvoril rozsiahlu výlevnú plošinu v prevažujúcom južnom až juhovýchodnom smere. Vzhľad vulkánu naznačuje, že explozívna erupcie sú staršieho dáta a že výlevný vulkanizmus nasledoval až po explózii vulkánu (skorý hesperian či neskorý noachian). V západnej časti sopky sú viditeľné prejavy sklzov, ktoré napovedajú, že tunajší materiál je tvorený sopečným popolom.
Vek sopky sa odhaduje na 3 miliardy rokov či viac ako 3,5 miliardy rokov. Aj keď sa vypína iba približne 5 kilometrov nad nulovú hladinu Marsu, je vrchol väčšinu času zahalený v mrakoch. Najväčší kráter nachádzajúci sa na vrcholku sopky dosahuje priemeru 80,5 kilometrov s najväčšou hĺbkou okolo 1 kilometru.
Pomenovaný bol v roku 1973 po horúcom prameni nachádzajúcom sa severozápadne od talianskehoo Ríma v oblasti Etrúria.
Na snímkoch je možné pozorovať aj vzťah magmatizmu a ľadu viazaného v pôde. Vďaka uvoľnenému teplu z magmy dochádzalo k roztopeniu podzemného ľadu v regolite, čo viedlo k lokálnym záplavám.

</doc>
<doc id="193818" url="https://sk.wikipedia.org/wiki?curid=193818" title="Oscar Niemeyer">
Oscar Niemeyer

Oscar Niemeyer celým menom Oscar Ribeiro de Almeida Niemeyer Soaresfilho (* 15. december 1907, Rio de Janeiro, Brazília – † 5. december 2012, Rio de Janeiro) bol brazílsky architekt považovaný za jedného z velikánov architektúry 20. storočia. 
Preslávil sa tým, že vytváral poéziu z betónu. So svojím učiteľom Le Corbusierom patrí k osobitým zakladateľom modernej architektúry. Narodil sa v Rio de Janeiru a nikdy neprestal milovať vzrušujúcu atmosféru mesta – jeho hory, pláže a ľudí. Napriek tomu, že vo svojej tvorbe bol zástancom funkčnosti a úžitkovosti jeho stavby neoplývali ani zďaleka takou monotónnosťou a chladom ako ostatné, ba práve naopak, jeho budovy sa vyznačovali dynamickými tvarmi, zmyselnými krivkami a dokonalou kompozíciou. Jeho architektúra bola oslavou života a voľnej prírody, pokusom skĺbiť krásu prírody s možnosťami moderného dizajnu, technológií a materiálov. Celú jeho tvorbu charakterizujú dva typické znaky: ľahkosť a asymetria.
Životopis.
Vo veku 21 rokov dokončil stredoškolské vzdelanie a v tom istom roku sa oženil s dcérou talianskeho imigranta z Padovi Annitu Baldo. Po svadbe sa zapísal na univerzitu "Escola Nacional de Belas Artes" v Riu de Janeiro, ktorú úspešne absolvoval v roku 1934 a získal titul inžinier architekt. Napriek svojím finančným problémom sa rozhodol pracovať zadarmo v architektonickom štúdiu pod vedením Lúcia Costu a Carlosa Leao. Dôvodom bola nespokojnosť s okolitou architektúrou, ktorú videl na ulici, a tak veril, že práve tu nájde svoje uplatnenie. V roku 1945 sa stal členom Brazílskej Komunistickej strany. Bol zanieteným komunistom kvôli čomu mal neskôr veľké problémy. Počas vojenskej diktatúry v Brazílii bol nútený emigrovať do Európy. Fidel Castro raz o ňom povedal: „Niemeyer a ja sme poslední komunisti na tejto planéte“.
Ministerstvo školstva a zdravotníctva.
V roku 1936 vymenoval vtedajší minister školstva Gustavo Capanema za hlavného architekta novoplánovanej budovy Ministerstva školstva a zdravotníctva Lúcia Costu, ktorý sa spolu s Oscarom Niemeyerom spojili s Le Corbusierom, aby spoločne dotiahli výstavbu tejto skulpturálne poňatej budovy k úspešnému koncu. Výsledkom bola Le Corbusierova betónová architektúra prispôsobená preslnenému Rio de Janeiru. Najvýraznejším prvkom tejto stavby sú fixné slnolamy a celok tak pôsobí ako nádherná skulptúra. Budova bola dokončená v roku 1943 a bol to prvý štátom dotovaný modernistický mrakodrap na svete. V roku 1985 bola budova na žiadosť Niemeyera premenovaná na "Palác Gustava Capanema". 
Moderná architektúra bola až do Le Corbusierovej návštevy v Latinskej Amerike neznámym pojmom. Od tej doby bola úroveň architektúry, ktorú nastavil Niemeyer s Le Corbusierom, dosiahnutá len zriedkakedy a prekonať sa ju dodnes nepodarilo. Úspech budovy Niemeyerovi zaistil v polovici 50-tych rokov možnosť vyprojektovať centrum hlavného mesta Brazílie. Od tej doby vládol brazílskej architektúre až do svojho exilu po vojenskom puči v roku 1964.
projekt Pampulha.
V roku 1940 sa Niemeyer zoznámil s Juscelinom Kubitschekom, ktorý bol vtedy starostom mesta Belo Horizonte. Kubitschek spolu s guvernérom Beneditom Valadaresom chceli vytvoriť nové predmestie v severnej časti mesta nazvaného Pampulha a tak poverili Niemeyera, aby navrhol sériu objektov, ktoré by boli súčasťou tohto plánovaného komplexu. Pampulhský komplex pozostával z kasína, tanečnej sály s reštauráciou, jachtárskeho klubu, golfového klubu a 100-izbového hotela (nebol postavený). Objekty boli rozmiestnené okolo umelo vytvoreného jazera. Všetky budovy boli dokončené v roku 1943 a vyvolávali určitú kontroverziu. Niemeyer experimentoval s formami novej architektúry v podobe jachtárskeho klubu vrátane kasína. Ľahkosť a elegancia jachtárskeho klubu s dvojitými opačne sklonenými strechami ovplyvnili mnohé budovy postavené v 50-tych rokoch v ďalších mestách a veľkomestách ako napr. Miami, Havana, Los Angeles. 
Kostol sv. Františka z Assisi odmietli kontroverzní cirkevní predstavitelia vysvätiť až do roku 1959. Hlavným dôvodom bola jeho neortodoxná forma. Energický spád strechy kostola je paralelou vĺn narážajúcich na neďaleké brazílske pobrežie. Táto poetická a organická stavba využíva svoju strechu ako obrovský slnečník. Svetlo vniká do kostola vertikálnymi slnolamami nad vchodom a oltárom. Kampanila a krytý vchod tvoria samostatné časti budovy. Zadná stena kostola je obložená modrými a bielymi obkladmi z umeleckej dielne dizajnéra Candida Portinariho. Pampulha, podľa slov Niemeyera, bola jeho prvou významnejšou zákazkou a stala sa akýmsi akcelerátorom jeho novej koncipovanej architektúry, ktorú charakterizuje ľahkosť a transparentnejšie materiály. Zároveň mu ponúkla príležitosť spochybniť monotónnosť súdobej architektúry, vlnu zle interpretovaného funkcionalizmu a tvarových a funkčných dogiem, ktoré boli proti tvarovej slobode a voľnosti, ktorú vystužený betón predstavoval.
"Priťahovala ma krivka-slobodná zmyselná krivka využívajúca možnosti, ktoré poskytujú nové technológie, krivky znovuobjavené v ctihodných starých barokových kostoloch. /.../ Zámerne som ignoroval pravouhlosť a racionalistický prístup k architektúre navrhovanej podľa pravítka, aby som smelo vstúpil do sveta kriviek, vlniek a priamych línií, ktoré ponúka vystužený betón. /.../ Tento zámerný protest vznikol z prostredia v ktorom žijem, z jeho bielych pláží, jeho obrovských hôr, jeho starých barokových kostolov a nádherných opálených ženských tiel." 
40-te a 50-te roky 20. storočia.
V roku 1947 Niemeyer vycestoval do Spojených Štátov, kde sa stal členom medzinárodného tímu pracujúcom na návrhu nového Riaditeľstva Spojených Národov v New Yorku. Niemeyerova „schéma32“ bola schválená, ale nakoniec pod tlakom Le Corbusiera predložili spoločný projekt „23/32“, ktorý v sebe skĺbil prvky z Niemeyerového aj Le Corbusierového návrhu, no z väčšej časti bol založený na Niemeyerovom projekte. V roku 1953 Niemeyera zvolili do funkcie dekana na Harvardskej škole dizajnu. Lenže kvôli jeho členstvu v komunistickej strane mu boli víza aj vstup do Spojených Štátov zamietnuté, a tak jeho funkciu na Univerzite prevzal Richard Nixon.
V 50-tych rokoch navrhol v Brazílii Ibirapuera park v Sao Paule, v rámci osláv 400. výročia mesta (1951), JK budovu v Belo Horizonte (1951), v Rio de Janeiro si postavil svoj vlastný dom (1952 – 53) a luxusné apartmány v Belo Horizonte (1954 – 60).
V rokoch 1954 – 1955 Niemeyer navrhol Múzeum Moderného umenia v Karakase. V septembri 1956 Juscelino Kubitschek krátko po tom ako sa stal prezidentom Brazílie navštívil Niemeyera, aby sa mu zdôveril o svojom najodvážnejšom pláne: „Mám v úmysle postaviť nové hlavné mesto tejto krajiny a žiadam ťa o tvoju pomoc /.../ Oscar, tentoraz postavíme hlavné mesto Brazílie.“ 
Podľa slov Niemeyera to bol najmä medzinárodný úspech Pampulhy, ktorý prezidentovi Juscelinu Kubitschekovi dodal odvahu, aby začal riešiť architektonické problémy Brazílie. Brazília bola tak viac než len stokrát znásobenou Pampulhou.
Brazília.
V roku 1958 bol Niemeyer vymenovaný za hlavného architekta novo založenej brazílskej metropoly Brazílie. A tak usporiadal urbanistickú súťaž, ktorú vyhral projekt, ktorého autorom bol Niemeyerov starý priateľ no hlavne učiteľ Lúcio Costa. Niemeyer mal navrhnúť jednotlivé budovy a Lúcio samotný plán mesta. A tak v priebehu niekoľkých nasledujúcich mesiacov Niemeyer navrhol nespočetné množstvo obytných, obchodných, administratívnych aj vládnych budov. Medzi nimi bola prezidentská rezidencia, dom prezidentského zástupcu, budova Národného kongresu, katedrála v Brazílii, rôzne ministerstvá a množstvo obytných objektov. Niemeyer a Costa použili nový koncept pri tvorbe mesta a jeho plánovaní zakladajúci sa na vytváraní ulíc bez použitia dopravy. Všetky budovy boli v priestore prízemia podopierané stĺpmi čím dovoľovali väčšiu voľnosť a integráciu priestorov pod nimi s prírodou. Mesto Brazília bolo navrhnuté, postavené a slávnostne otvorené v priebehu 4 rokov.
Neskôr nato bol Niemeyer nominovaný za hlavu Fakulty architektúry na Brazílskej univerzite. V roku 1963 sa stal členom Amerického inštitútu architektov v Spojených Štátoch. V tom istom roku získal aj sovietske ocenenie Leninova cena mieru ("Lenin peace prize").
Zámorské projekty.
Niemeyerova prokomunistická orientácia mu v čase vojenskej diktatúry spôsobila nemálo problémov.
Jeho ateliér vyplienili, ústredie časopisu, ktorý koordinoval, zničili, jeho projekty začali rušiť a klienti ho opúšťali. V roku 1965 vyše 200 profesorov žiadalo jeho odstúpenie z Brazílskej univerzity. A tak ešte v tom istom roku emigroval do Francúzska. Žil v Paríži, kde si otvoril ateliér na Champs-Élysées a prijímal zákazníkov z rôznych okolitých krajín. V Alžírsku okrem iného navrhol Univerzitu Konštantína, v Paríži vytvoril ústredňu francúzskej komunistickej strany, Place du Colonel Fabieu a v Taliansku budovu pre Mondadoriho nakladateľskú spoločnosť. V meste Funchal na Madeire postavil na mieste zbúraného hotela z 19. storočia kasíno. Keď sa v roku 1964 vrátil z izraelského mesta Haifa, pre ktorý projektoval školský areál, život v jeho meste Brazília sa úplne zmenil odkedy odtiaľ odišiel. V marci toho roku vojenským prevratom zosadili a zbavili moci vtedajšieho prezidenta João Goularta. Vedenie nad krajinou prevzal generál Castello Branco. Jeho diktatúra trvala až do roku 1985.
Od roku 1980 po súčasnosť.
Vojenská diktatúra trvala 21 rokov. Pod vedením Joao Figueireda sa politické napätie trochu zjemnilo a uvoľnilo a postupne vyústilo do demokracie. V tomto čase sa Niemeyer rozhodol vrátiť do svojej krajiny. V tomto období navrhol Pamätník Juscelina Kubitscheka (1980), Pantheon (1985) a Pamätník Latinskej Ameriky (1987).
V roku 1988 získal Oscar Niemeyer prestížnu Pritzkerovu cenu za architektúru spolu s ďalším americkým architektom Gordonom Bunshaftom.
Projektoval ešte dve ďalšie budovy v Brazílii, konkrétne Pamätník dos Povos Indigenas (pamätník pôvodným obyvateľom) a Katedrálu Militar, Igreja de N.S. da Paz. V roku 1997, vo svojich 90 rokoch, vytvoril Múzeum súčasného umenia v meste Niterói (mesto sa nachádza v blízkosti Rio de Janeira), ktoré mnohí považujú za jeho najlepšie dielo. Budova je situovaná na skalách odkiaľ je nádherný výhľad na Guanabarský záliv a mesto Rio de Janeiro.
V roku 2003 bol oslovený, aby navrhol letný pavilón Serpentine Gallery v Londýne. Táto galéria je známa tým, že každoročne pozýva a oslovuje známych architektov, aby vytvorili túto dočasnú štruktúru. V roku 2004 Niemeyer navrhol náhrobný kameň komunistovi Carlosovi Marighellovi v meste Salvador da Bahia, nachádzajúcemu sa severovýchodne od Brazílie, ktorý bol slávnostne odhalený pri príležitosti 35. výročia jeho úmrtia. Aj vo veku 100 rokov sa Niemeyer zapájal do rôznych projektov a to najmä z oblasti sochárstva. V roku 2007 sa dožil úctyhodných 100 rokov.
Zomrel 5. decembra 2012 v Rio de Janeiro vo veku 104 rokov.

</doc>
<doc id="193819" url="https://sk.wikipedia.org/wiki?curid=193819" title="Martika">
Martika

Marta Marrero (* 18. máj 1969, Whittier, Kalifornia, USA), známa ako Martika, je americká popová speváčka .
Jej rodičia pochádzajú z Kuby, ktorú opustili počas revolúcie.
Diskografia.
Pozri hlavný článok: Diskografia Martiky.

</doc>
<doc id="193820" url="https://sk.wikipedia.org/wiki?curid=193820" title="Bjarke Ingels">
Bjarke Ingels

Bjarke Ingels Group alebo Bjarke Ingels, v skratke BIG, je skupina viac než 70 architektov, dizajnérov, konštruktérov a teoretikov so sídlom v Kodani, zaoberá sa architektúrou, urbanizmom, výskumom a stavebným rozvojom. Bola založená v roku 2005 Bjarke Ingelsom, dánskym architektom. Predstavujú progresívny prúd v dánskej ale aj svetovej architektúre.
Filozofia.
Práca BIG-u predstavuje inováciu po programovej aj technickej stránke, je ústretová voči rozpočtom aj životnému prostrediu. Ich projekty sú odklonením sa od navyknutého spôsobu uvažovania a štandardných postupov a typológií, prinášajú veľa originálnych nápadov a riešení. Dôležitým bodom je výskum, ktorému venujú značnú pozornosť. Snažia sa takmer s utopickou ambíciou aktívne ponúknuť svoje vízie svetu bez čakania na nejakú súťaž či na zavolanie od investora, je to opačný prístup, aký je bežný – a to keď investor hľadá architekta, oni hľadajú investora pre svoju myšlienku, ideu.
Prvým krokom v procese tvorenia je dôkladná analýza sociálnych, ekonomických, kultúrnych, ekologických, technických aspektov pre daný projekt.
Samotný návrh prebieha pomocou fyzických modelov v mierke, ktoré slúžia ako malé laboratória, 3D vizualizácií, výkresov, skíc, systémov koordinácie CAD. Koncept vychádza z uceleného procesu, v ktorom spolupracujú rôzne profesie od architektov, inžinierov, externých konzultantov a klientov.
Vždy sa pripravuje kvalitatívna správa s detailným popisom nákladov, systému, harmonogramu a pod., ktorá sa potom používa pri jednaniach s klientmi, architektmi a konzultantmi.
Jedným z hlavných cieľov BIG je navrhovať architektúru ohľaduplnú k životnému prostrediu.
Preto tam, kde je to možné, budovy sú vsadené do krajiny podľa optimálnej slnečnej orientácie, používajú zatrávnené strechy, ktoré v daždivom počasí pomáhajú zachytávať vodu, využívajú netradičné riešenia pri kontaminovanom podloží, zvyšujú kvalitu návrhu šetrením materiálov, peňazí, zohľadňujú náklady na údržbu, sú hrdí na svoju dánsku tradíciu v hľadaní alternatívnych zdrojov energie. Jedným z cieľov je byť na čele vývoja, ktorý dbá na požiadavky trvalej udržatelnosti v architektúre, je to pre nich skôr výzva ako obmedzenie (výskumný projekt Little Denmark  – je príklad stavebného bloku s nulovým účtom za energiu a zároveň spĺňa všetky estetické a funkčné požiadavky moderného človeka).
Poznávacím znakom Big-u je aj "programová alchýmia" – niečo ako netradičné spájanie tradičných funkcií v snahe vytvoriť pridanú hodnotu, vytvárať architektúru mixovaním funkcií ako bývanie, volnočasové aktivity, práca, parkovanie a nakupovanie.
BIG nachádza riešenia v rámci súčasne dostupných technológií a cenovej hladiny, pritom však s inovatívnosťou a vtipom im vlastnými. 
Úspešne nadviazali na experimenty a kvalitné originálne návrhy PLOTu, a ako samostatný ateliér tieto danosti rozvíjajú a obohacujú aj naďalej.
Bjarke Ingels.
Zakladateľ a hlavný architekt dánskeho ateliéru BIG (2005) a spoluzakladateľ dánskeho ateliéru PLOT(2001), narodený r. 1974 v Kodani (Dánsko).
Profesná prax.
98 – 01 OMA / Rem Koolhaas, Rotterdam 
Vybrané projekty.
Väčšina projektov začala ešte pod hlavičkou PLOT, keď ateliér zanikol, Bjarke Ingels a Julien de Smedt si nedokončené projekty rozdelili a pracujú na nich samostatne alebo s prípadnými konzultáciami s druhou stranou.Zopár projektov už získal BIG samostatne.
Popis niektorých vybraných projektov.
VM houses.
VM houses vychádzajú z individuality, inakosti a flexibility. Sú to dva obytné bloky v tvare písmena V a M. Obsahujú viac ako 80 rôznych typov bytov s flexibilnou dispozíciou, každý z nich je tvorený ako loft s inou šírkou a výškou, takže každý užívateľ si ho môže ľahko prispôsobiť svojim predstavám. Bloky sa rozbiehajú do rôznych strán a vytvárajú vynikajúce podmienky pre osvetlenie, výhľady a súkromie.
Nachádzajú sa v Orestade, novej rýchlo sa rozvíjajúcej štvrti Kodane, spojenej s centrom metrom. Architekti preukázali zmysel pre humor, keď na stenu pri vstupe do domu nechali vykachličkovať investorovu tvár v nadživotnej veľkosti.
"DOM V" – blok je otvorený smerom dovnútra a po stranách, eliminované sú pohľady zo susedných a náprotivných bytov. Taktiež vznikajú diagonálne výhľady do krajiny.
Prístup do bytov je cez exteriérovú chodbu spojenú s tromi schodiskami a výťahmi, z ktorých jeden vedie až na strešnú terasu. Všetky byty majú na severnej strane prevýšený priestor cez dve podlažia a na južnej strane balkón, ktorého tvar pripomína žraločí zub. Pri tomto bloku architekti zdvihli stavbu na vysoké piliere a tým vytvorili zaujímavé prostredie s priehľadom do blízkeho parku a mnoho informačných spoločenských miestností. Dom má 114 bytových jednotiek, ktoré tvorí 36 rôznych tvarov
"DOM M" – diagonálna dispozícia z domu V je tu roztrieštená do menších častí. Predstavuje reinterpretáciu typológie Corbusierovej Unité d´Habitation a jej vylepšenie osvetlením chodieb koncovými zaskleniami. Individuálne terasy sú všetky na južnej strane. M dom má 95 bytových jednotiek vytvorených z 36 tvarov.
Wings.
Obytné domy WINGS sa nachádzajú v južnej časti štvrti Island Brygge v Kodani, štvrti ktorú v minulosti tvorili najmä skladové a prevádzkové objekty prístavu. Návrhu budov predchádzalo vypracovanie masterplanu oblasti, ktorého autormi sú BIG a známa holandská firma WEST 8. 
Urbanistický koncept vychádza z tradičnej kompozície objektov v prístavných distriktoch, kde sú budovy orientované kolmo na nábrežnú hranu, aby nebránili výhľadom na more ani nestáli v ceste obslužným komunikáciam prístavu. Samotná architektúra dvoch obytných domov WINGS podporuje daný urbanistický koncept.
Budovy pripomínajú dve krídla tancujúce na brehu mora. Snažia sa zachytiť najlepší vietor, nakloniť sa k najlepšiemu výhľadu. Medzi budovami tak vzniká dynamický priestor obytného vnútrobloku – tanečný parket. V komplexe sa nachádza približne 120 bytov, riešených ako mezonetové veľkometrážne apartmány, ktoré tvoria základnú stavebnú jednotku celej kompozície.
Jednotlivé podlažia sú navzájom posunuté približne o 2,5 stupňa vzhľadom na os otáčania, ktorá je umiestnená v strede valcového komunikačného jadra každého objektu. Byty sa však neotáčajú,ale „šmýkajú“ sa po šikmých nosných stenách rovnobežných s nábrežnou hranou. 
Takýto princíp umožňuje vytvorenie opakujúceho rastra fasády rovnako tak vytvorenie typického pôdorysu. Vytvára sa napätie medzi rotáciou hmoty a zdanlivou stagnáciou pôdorysu. Zaujímavosťou budov je i netradičné riešenie fasád. Každá fasáda je iná, má iný raster, iné materiály, iný charakter. Budovy však napriek tomu pôsobia kompaktne a harmonicky. 
V júni 2007 bol položený základný kameň, a v súčasnosti sa pracuje na detailoch realizačnej dokumentácie.
Big House.
Tento projekt sa nachádza v južnom Orestade v Kodani, na brehu kanála. V preklade jeho názov znamená veľký dom a je tomu naozaj tak. Ponúka 54 rezidencií a iné zmiešané funkcie. Je určený pre ľudí vo všetkých obdobiach života, rozrastajúce sa rodiny, aj tie zmenšujúce sa, pre slobodných i zadaných.
V pôdoryse má budova tvar mašle a v strede sú situované spoločné priestory o rozlohe . Je tu taktiež pasáž, ktorá spája dve mestské prostredia – park na západe a vodnú plochu na východe. Namiesto rozdelenia funkcií do blokov ich architekti rozprestreli horizontálne, takže byty sa nachádzajú hore a obchodné priestory na prízemí.Jeden roh budovy je zdvihnutý a náprotivný naopak znížený, aby slnečné svetlo mohlo ľahko prenikať do dvora.

</doc>
<doc id="193826" url="https://sk.wikipedia.org/wiki?curid=193826" title="Hamiltonovská kružnica">
Hamiltonovská kružnica

Hamiltonovská kružnica je taký podgraf, ktorý je kružnica a obsahuje všetky vrcholy pôvodného grafu.
Postačujúce podmienky existencie hamiltonovskej kružnice:

</doc>
<doc id="193827" url="https://sk.wikipedia.org/wiki?curid=193827" title="Möbiov pásik">
Möbiov pásik



</doc>
<doc id="193828" url="https://sk.wikipedia.org/wiki?curid=193828" title="Vlajka - Surinam">
Vlajka - Surinam



</doc>
<doc id="193829" url="https://sk.wikipedia.org/wiki?curid=193829" title="Internetové rádio">
Internetové rádio

Internetové rádio alebo e-rádio je rádio, pri ktorom je jeho program šírený v digitálnej forme cez internet. Čo sa týka vysielania a prijímania zvuku je podobné klasickému rádiu. Na druhej strane ale je odlišné od podcastingu, pri ktorom sa vyžaduje sťahovanie relácií (dát) a takisto nemá nič spoločné s poskytovaním obsahu na želanie (zo zoznamu). Mnohé internetové rádiá existujú súbežne so svojimi klasickými terestriálnymi verziami, existujú však aj čisto internetové rádiá.
Internetové rádio je dostupné z akéhokoľvek miesta na svete s pripojením na internet. To z neho robí populárnu službu pre ľudí, ktorým tradičné lokálne stanice nedokážu poskytnúť požadovaný druh hudby (ako world music, jazz, heavy metal, elektronickú hudbu, operu, atď.). Niektoré rádia ponúkajú nonstop spravodajstvo, šport, politiku a množstvo rôznych iných žánrov.
Technologické pozadie.
Streaming.
Jeden z najbežnejších spôsobov ako distribuovať internetové rádio je streaming (kontinuálne prúdenie dát) a využitie stratového zvukového kodeku. MP3 formát je najpopulárnejší, nasledovaný Ogg Vorbis, Windows Media Audio a RealAudio. 
Bity sú "streamované" (transportované) cez internetovú sieť v TCP alebo UDP paketoch, potom spojené a hrané v priebehu asi 2-10 sekúnd, v závislosti od serverových charakteristík. Toto oneskorenie je označované ako „lag“ (bežný jav v IT, pakety sa len niekde zdržia).
Všeobecne je multimediálny obsah dátovo objemný, a tak skladovať a prenášať ho je náročné. Kvôli tomu sa uskladňované aj streamované dáta komprimujú.
História.
Pokusy zobraziť média na počítačoch siahajú až do ich začiatkov - polovice 20. storočia Akademické experimenty v roku 1970 preukázali len základné koncepty a možnosti streamovania médií na počítačoch.
Ku koncu 80 rokov boli spotrebiteľsky orientované počítače dostatočné výkonné na to, aby spúšťali rôzne médiá. 
Primárne technické problémy so streamovaním boli mať dostatočne výkonný CPU a a podporu pre taký veľký tok dát a vytvoriť operačný systém, ktorý by nemal problémy s prehrávaním médií. Avšak v tej dobe sa média distribuovali na CD nosičoch a nie cez internet.
Koniec 90-tich rokov 20.storočia priniesol väčšiu priepustnosť siete, zvýšila sa prístupnosť k Internetu a rozšírilo sa použitie štandardných protokolov a formátov, ako TCP/IP, HTTP a HTML. Došlo tiež ku komercionalizáciii Internetu.
Pokroky v pripojeniach počítačov do siete v kombinácii so silnými domácimi počítačmi a modernými operačnými systémami sprístupnili streamované média obyčajným spotrebiteľom. 

</doc>
<doc id="193833" url="https://sk.wikipedia.org/wiki?curid=193833" title="Pokémon Trading Card Game">
Pokémon Trading Card Game

Zberateľská kartová hra Pokémon () je súčasťou hier, anime, mangy, zbieracích kariet a ďalších médií vytvorených Satošim Tadžirim. Táto kartová hra vznikla na podnet série konzolových Nintendo hier.
Základy.
Hra je stále všade vo svete úspešná. Vydávajú sa stále nové balíky kariet, z ktorých si hráči môžu postaviť svoj vlastný balík zo 60 kariet. Hra je predovšetkým určená pre priateľské obchody, teda vymieňanie kariet. Hráči medzi sebou jednotlivé karty vymieňajú a potom s takýmito zmixovanými balíkmi hrajú.
Typy kariet.
V hre sú 3 typy kariet:
Typy pokémonov.
Všetci pokémoni sú typovo rozdelení. Typy pokémonov sú rovnaké ale majú o jeden druh viac ako energie, takže je ich dokopy desať (energií je deväť). V pôvodných videohrách funguje až 18 typov, takže pravidlá boli zjednodušené. Typy pokémonov sa zväčša držia tejto tabuľky:
Balíčky.
Team Aqua a Team Magma.
Dva tímy pokémonov, ktoré medzi sebou súperia. Každý tím má svojho hlavného pokémona - Magma má Groudona a Aqua má Kyogra. Každý tím má svoj "Základný balíček" (), kde nájdete príslušných pokémonov, energie a trénerov. Základný balíček Teamu Magma obsahuje bojových a ohnivých pokémonov a Základný balíček Teamu Aqua vodných a bleskových.
Zaujímavosti.
FAKE karty.
Niektoré karty sú falošné a majú menšiu cenu. Najvýraznejšie rozpoznávacie znaky sú chyby v tlači, ružový pokéball alebo znak v ľavom dolnom rohu karty.
Prívlastky pokémonov.
Niektorí pokémoni majú prívlastok dark,x alebo ex. Prívlastok "dark" je na kartách "Team Rocket" a väčšinou má dotyčný pokémon menej zásahových bodov. Prívlastok "ex" majú pokémoni v najvyššej vývojovej fáze a majú tým viac zásahových bodov a silnejšie útoky.Pri x je pokémon plne skúsený a ovláda všetky svoje útoky.
Cennosť kariet.
Cennosť kariet je stupňovaná nasledovne (od najmenej cenných):

</doc>
<doc id="193836" url="https://sk.wikipedia.org/wiki?curid=193836" title="Luis Barragán">
Luis Barragán

Luis Barragán Morfin (* 9. marec 1902, Guadalajara, Mexiko – † 22. november 1988, Mexiko) je považovaný za najvýznamnejšieho mexického architekta 20. storočia. 
Životopis.
Narodil s v Guadalachare. Vyrastal v obrovskom kaštieli na statku Jalisco. Študoval na Escuela Libre de Ingenieros a v roku 1923 získal titul inžinier. Dosiahnuté vzdelanie pre neho však nič neznamenalo, pretože jeho vášňou bola architektúra. Architektúru študoval ako samouk. Po škole veľa cestoval, opakovane navštívil Španielsko, Francúzsko a Maroko. V Paríži navštívil výstavu Exposition des Arts, kde bol predstavený nový stavebný sloh Art Deco. Čo je dôležitejšie, výstava oboznámila verejnosť s tvorbou Le Corbusiera a Karla Perrianda. Barragán bol nimi ohúrený, no nepokúšal sa ich napodobňovať. Vo Francúzsku ho zaujali spisy Ferdinanda Baca, nemecko-francúzskeho spisovateľa, dizajnéra a výtvarníka, ktorý mal obrovský vplyv na Barragánovu budúcu kariéru. V roku 1931 žil určitý čas v Paríži, kde navštevoval prednášky Le Corbusiera. Čas strávený v Európe a v Maroku vzbudil u neho záujem o architektúru severnej Afriky a Stredomoria. Inšpiroval sa ňou pri tvorbe vo svojej vlasti.
Luis Barragán sa stal svetovo presláveným architektom, čoho dôkazom je jeho známa výstava v New Yorku. Táto expozícia predstavila jeho jedinečný stavebný sloh. Táto výstava priviedla odbornú porotu k udeleniu renomovanej Pritzkerovej ceny za architektúru v roku 1980 práve jemu. Zaslúženú slávu si však užíval už len pár rokov, pretože zomrel v novembri 1988. Bol pochovaný v jeho rodnom meste. 
Jeho dom a ateliér, Casa Luis Barragán, postavený v roku 1948 v Mexiku, bol v roku 2004 zapísaný do zoznamu svetového dedičstva UNESCO. Bol nábožensky založený a jeho práca bola popísaná ako "mystická" a tiež pokojná. Jeho kaplnka pre kapucínov je dôkazom oboch týchto kvalít. Kvôli svojmu záujmu o kone navrhoval mnoho stajní, žriedel a vodných korýt, ktoré rovnako vykazujú mnoho jeho architektonických kvalít.
Tvorba.
Jeho architektonická prax začala v Guadalajare roku 1927 a trvala až do roku 1936 keď sa presunul do Mexika, kde zostal až do svojej smrti. Napriek početným cestám po Európe mala jeho tvorba stále tradičný výraz. Po návrate z jednej z jeho ciest do Paríža v roku 1930 začal vo svojom rodnom meste tvoriť svoj vlastný štýl. Bolo to zrodenie nového slohu – mexickej moderny. Ešte v Paríži sa spriatelil s mexickým maliarom v exile Josem Clementem Orozcom a modernistickým spisovateľom Fedinandom Bacom. Neskôr stretol Le Corbusiera, ktorý ho taktiež veľmi inšpiroval. Zaujímal sa o skice a návrhy každého z týchto mužov a neskôr sformoval svoj vlastný architektonický štýl.
Koncom dvadsiatych rokov dvadsiateho storočia bol spojený s hnutím známym ako Escuela Tapatía alebo Guadalajarská škola, ktoré sa prihlásilo k teórii architektúry silne nadviazanej na regionálne tradície. 
Stavebný štýl.
Jeho architektonický štýl pretváral medzinárodný štýl umenia do novej formy miešaním pulzujúcich farieb a rozdielnych kontrastov textúr. Väčšinu Barraganových prác v Mexiku v štyridsiatych rokoch dvadsiateho storočia tvoria diela záhradnej architektúry rôzneho rozsahu. Barragán vyvíjal svoje vlastné jednoznačné a svojrázne poňatie práce so zeleňou, terénom a okolitým priestorom. Jeho štýl bol schopný zužitkovať prostotu zelene a pritom zlepšiť jej vzhľad. 
Typické črty jeho tvorby, ako je možné vidieť v mnohých jeho obytných interiéroch, sú jeho vysoké fontány ( a viac), farebné steny, ktoré už poznal z tradičných Mexických stavieb. Čisté plochy, omietnuté sadrovou maltou, nepálená hlina, rezivo, alebo dokonca voda, to sú jeho základné kompozičné prvky, všetko v interakcii s prírodou. Barragán umiestňuje mnohé zo svojich diel do prírodných kulís, ako sú odkryvy lávových kameňov a háje stromov. Jeho chápanie estetiky mu dovoľuje navrhovať mestské pamätihodnosti, rovnako dobre ako nábytok a záhrady. Hoci počet jeho diel, ktoré boli realizované, nie je veľký, stal sa vplyvnou osobnosťou vo svete architektúry, dizajnu a krajinnej architektúry.
Barragán nazýval sám seba krajinným architektom, ako sa píše v knihe, Contemporary Architects, (Muriel Emanuel (ed.) vydaná v St. Martins Press, 1980), "Ja verím, že architekti by sa mali venovať navrhovaniu záhrad tak, ako sa venujú navrhovaniu budov, rozvíjať svoj zmysel pre krásu a vkus, náklonnosť ku hudbe a krásnemu umeniu i iné duchovné hodnoty." A ďalej, "Hocaké architektonické dielo, ktorá nie je jasne čitateľné, je omylom."
Najznámejšie diela.
V roku 1945 bol už Luis Barragán ako architekt budov i krajiny dostatočne sebaistý na to, aby si kúpil rozľahlý kus zeme pri Mexiku a experimentoval s ňou. Pozemok bol pomenovaný EI Pedegral de San Angel. Bola to postvulkanická oblasť na predmestí Mexika. Na tomto novom pozemku navrhoval a plánoval výstavbu rodinných domov a sadov. Navrhované sídlisko bolo považované za komerčnú chybu, pretože ho sužovali finančné boje, aj keď by to mohlo byť majstrovské architektonické dielo. 
V roku 1945 vytvoril plán výstavby a urbanizácie v Jardines del Pedregal, v roku 1947 postavil svoj vlastný dom a ateliér v Tacubaya – ktorý je teraz na zozname svetového kultúrneho dedičstva UNESCO
V roku 1952 nakreslil plán domu pre priateľa, ktorý sa stal jeho posledným nezávislým architektonickým dielom. Dva roky po návrhu domu, bol poverený prestavbou historickej kaplnky Convento de las Capuchinas Sacramentarias v Tlalpane, ktorou chcel ukončiť svoju rozbehnutú profesionálnu kariéru. Táto stavba mala vyzdvihnúť mierny a pokojný život vo vidieckom prostredí, ktoré ju obklopovalo. Toto dielo je uznávané mnohými architektami ako výnimočná historická pamiatka vďaka unikátnemu využitiu svetla a farieb. Všetky stavby sa nachádzajú v južnej časti Mexika. V tom istom roku (1955) nakreslil plán na Colonia Jardines del Bosque v Guadalajare.
V roku 1957 začal s navrhovaním jeho najslávnejšieho a svetovo presláveného architektonického diela Torri Satellites. Tieto „Satellites“ sú skupinou veží v rušnej dopravnej križovatke umiestnené v centre mesta Mexiko. Veže sú jedným z prvých mexických skulptúr takých veľkých rozmerov. Luis pracoval na projekte veží s maliarom Jesusom Reyesom Ferreirom, a sochárom Mathiasom Goeritzom. Projekt bol pôvodne plánovaný ako kompozícia siedmich veží. Najvyššia mala byť vysoká až 198 metrov, ale kvôli rozpočtovej redukcii boli donútení navrhnúť len päť veží, kde najvyššia dosahuje 51 metrov. V marci 1958, boli veže inaugurované mexickou vládou. Tým boli veže považované za určitý odkaz tohto miesta svetu. 
V roku 1957 navrhol rezidenčnú štvrť Las Arboledas, pár kilometrov od Ciudad Satellite. V roku 1964 navrhol v spolupráci s architektom Sordo Madalena rezidenčnú oblasť Lomas Verdes. Nachádza sa v blízkosti Satellite area, vnútri Naucalpan, Estado de México. V roku 1967 začal pracovať na jazdeckom klube San Cristóbal Estates v Mexiku ktorý je jeho najznámejším dielom.
Vplyv moderny na Barragána.
Barragán sa zúčastnil prednášok Le Corbusiera na jeho cestách po Európe, kde ho ovplyvnilo hnutie vtedajšej európskej moderny. Puristicky čisté línie tak jasne čitateľné v jeho dielach, vytvorených v rokoch po jeho návrate do Mexika, sú dôkazom o vplyve moderny. Ale, podľa Andresa Casillasa (ktorý pracoval s Barragánom), sa nakoniec úplne presvedčil o tom, že „"dom by nemal byť len "stroj na bývanie.""“ Vskutku, jeho domy sú integrované do záhrady – so stromami, rastlinami a fontánami, viac, než ktorékoľvek práce Le Corbusiera, Miesa van der Roheho, alebo akéhokoľvek iného významného európskeho architekta. Okrem toho, nikdy sa vo svojej práci neodvrátil od používania prírodných materiálov ako je kameň alebo drevo. Tieto prírodné materiály kombinoval s veľmi nápaditým využitím svetla, čím osviežil svoje čarovné kreácie. 
Odkaz a dedičstvo.
Po jeho smrti v roku 1988, boli vytvorené dve neziskové organizácie s úlohou pomôcť spravovať Barragánovo dedičstvo. Casa Luis Barragán bola Barragánova bývalá súkromná rezidencia. Teraz je to múzeum, ktoré oslavuje Barragána, a tiež slúži ako prechodná stanica medzi teoretikmi a architektmi zaujímajúcimi sa o návštevu ďalších Barragánových budov v Mexiku, vrátane Capilla de las Capuchinas a Casa Prieto López. UNESCO pridalo Casa Luis Barragán na svoj zoznam svetového kultúrneho a prírodného dedičstva v roku 2004. 
The Barragán Foundation je nezisková organizácia založená vo Švajčiarsku, ktorá slúži tak ako Barragánov archív, tak aj ako jeho oficiálny Estate. Organizácia vlastní kompletné práva na "meno a dielo" Luisa Barragána, rovnako ako na fotografie Armanda Salasa Portugala zachytávajúce Barragána a jeho práce. Autorské práva Barragánovej nadácie spravuje Artists Rights Society.
Vplyv Barragána na architektúru.
Barragán mal hlboký vplyv nielen na tri generácie mexických architektov, ale aj na mnohých autorov po celom svete. Pri jeho prevzatí Pritzkerovej ceny za architektúru povedal, "Je nemožné porozumieť umeniu a nádhere jeho histórie bez doznávajúcej náboženskej spirituality a mytologických koreňov, ktoré nás vedú k absolútnej príčine bytia umeleckého fenoménu. Náboženstvo a mýty. Bez jedného alebo druhého by nevznikli egyptské pyramídy, ani tie zo starodávneho Mexika. Existovali by grécke svätyne a gotické katedrály?"
Ďalej nazval stav, keď z publikácií venovaným architektúre zmizli slová ako „Krása, Inšpirácia, Mágia, Očarený, Okúzlenie, a tiež Idey z jasnosti, Ticho, Intimita a Úžas“, ako stav "znepokojujúci". Ospravedlňoval sa za to, že možno tieto jeho idey nemajú vytvorené striktné pravidlá, ale tiež povedal ""nikdy neprestali byť mojimi vodiacimi svetlami." Pri preberaní ceny ďalej povedal: "Pre architekta je podstatné vedieť ako treba vidieť – čiže vidieť takým spôsobom, že zrak nie je premožený racionálnymi analýzami."
Práca Luisa Barragána je často uvádzaná v dielach o minimalistickej architektúre. John Pawson, vo svojej knihe Minimum, zahŕňa obrazy niektorých Barragánových projektov. Väčšina architektov, ktorí vytvárajú minimalistickú architektúru, nepoužíva farbu. Ale myšlienky foriem a priestorov, ktorých priekopníkom bol Barragán, sú u nich stále čitateľné. Držiteľ Pritzkerovej ceny, Álvaro Siza Vieira, napísal taktiež niekoľko pojednaní, ktoré rovnako odkazujú na myšlienky Barragána.
Barragán tiež neformálne poradil Louisovi Kahnovi pri navrhovaní priestoru medzi budovami Salk Institute v La Jolla, Kalifornia. Podľa tohto tvrdenia, Kahnovou pôvodnou myšlienkou bolo vytvorenie záhrady medzi budovami, ale Barragán naznačil, že otvorené námestie, iba s vodou uprostred bude lepšie reflektovať ducha miesta. Tento priestor, navrhnutý Kahnom, ktorý mal Barragánovu radu stále na zreteli, je zrejme najviac pôsobivým aspektom v komplexe budov. 
Barragánov vplyv je možné vidieť aj na práci mnohých Mexických súdobých architektov, ako sú Ricardo Legorreta. 
Barragán je dnes považovaný za jedného z najdôležitejších architektov dvadsiateho storočia. Luis Barragán bol nielen výrazný architekt, ale on sám bol obrovskou inšpiráciou ďalším dobre známym architektom ako Tadao Ando a Frank Gehry. Jeho prínos do spoločnosti a inšpirácia, ktorú toľkým poskytol z neho urobili legendárneho architekta. Luis Barragán je génius architektúry, na ktorého prácu sa nezabudne.

</doc>
<doc id="193839" url="https://sk.wikipedia.org/wiki?curid=193839" title="Brožúra">
Brožúra

Brožúra alebo pamflet je papierová forma reklamy. Brožúry môžu propagovať miesta, udalosti, hotely, produkty, služby, atď. Sú väčšinou stručné po jazykovej stránke a využívajú pútavý dizajn. Direct-mail a obchodné prezentácie sú zvyčajné spôsoby distribúcie brožúr oboznamujúcich s produktom alebo službou. V hoteloch a na iných miestach, kde je vysoká frekvencia pohybu turistov, brožúry visiace alebo vystavené v stojanoch vyzývajú k návšteve zábavných parkov, podnikov, alebo iných zaujímavých miest. Dva najčastejšie používané štýly brožúr sú jednoduchý list a malá knižka. 
Najpoužívanejšie jednolistové brožúry sú známe ako dvojzložkové (jediný list, potlačený na obidvoch stranách a zložený na dve polovice) a trojzložkové (to isté, ale zložené na tretiny). Dvojzložkové brožúry ponúkajú štyri plochy (panely), trojzložkové šesť.
Sú možné aj ďalšie spôsoby preloženia: harmonika, “Z-preloženie”, “C-preloženie”, atď. Veľké listy, ako tie s detailnými mapami alebo rozkladacími fotografiami sú preložené na štyri, päť alebo šesť panelov.
Brožúry sú tlačené použitím štvorfarebného procesu na hrubší lesklý papier, ponúkajúci dojem kvality. V porovnaní s letákom alebo plagátom používajú brožúry vysokokvalitný papier, viac farieb a sú preložené.

</doc>
<doc id="193840" url="https://sk.wikipedia.org/wiki?curid=193840" title="Jankov vŕšok">
Jankov vŕšok

Jankov vŕšok (533,1 m n. m.) je vrch na Slovensku v pohorí Strážovské vrchy v podcelku Nitrické vrchy v časti Rokošské predhorie, 2 km severovýchodne od Uhrovca. Nachádza sa tu Pamätník SNP. Na juhovýchodných svahoch sa rozprestiera rovnomenná prírodná rezervácia.
Opis.
Vrch je kategorizovaný ako rozhľadňa s množstvom pozoruhodností v okolí. Môžeme ho rozdeliť na vrchnú a spodnú časť. Na vyššie položenej, sa nachádza pamätník padlým partizánom štyroch národností z obdobia Slovenského národného povstania (SNP). V nižšej časti je parkovisko pre približne 50 áut, horský hotel Partizán a turistická ubytovňa.
Prírodná rezervácia.
Prírodná rezervácia "Jankov vŕšok" sa nachádza v katastrálnom území obce Uhrovec v okrese Bánovce nad Bebravou v Trenčianskom kraji. Vyhlásená bola v roku 1993 na rozlohe 103,4 ha, bez ochranného pásma. Predmetom ochrany je vzácne územie v južnej časti Strážovských vrchov. Dubové lesy na vápencovo-dolomitovom podklade s dubom cerovým a plstnatým, miestami aj s borovicou lesnou. Výskyt xerotermných i horských rastlinných druhov. Na území rezervácie platí 5. stupeň ochrany.

</doc>
<doc id="193842" url="https://sk.wikipedia.org/wiki?curid=193842" title="Jozef Lacko">
Jozef Lacko

Prof. Ing. arch. Jozef Lacko, CSc. (* 19. január 1917, Zvolen – † 9. september 1978, Bratislava) bol významný slovenský architekt a pedagóg. Patrí medzi kľúčové osobnosti slovenskej architektúry 20. storočia.
Život.
Jozef Lacko sa narodil 19. januára 1917 vo Zvolene v početnej rodine železničiara. Základnú a strednú školu absolvoval vo svojom rodisku. V roku 1936 zmaturoval na reálnom gymnáziu vo Zvolene. V rokoch 1936 - 1938 študoval na ČVUT (vtedy VUT) v Prahe, odbor architektúra a pozemné staviteľstvo. V roku 1936 z dôvodu zatvorenia českých vysokých škôl pokračoval v štúdiu na Nemeckej vysokej škole technickej (vtedy HT v Prahe), ktoré úspešne ukončil v roku 1941. Počas štúdia v Prahe sa na budovaní jeho architektonického profilu podieľal aj známy bratislavský profesor Franz Wimmer. 
Vďaka vynikajúcim študijným výsledkom mal otvorenú cestu k profesorovi Emilovi Bellušovi na Slovenskú vysokú školu technickú v Bratislave. V období rokov 1941 – 1948 tu pôsobil ako asistent na Ústave pozemného staviteľstva. V prvých rokoch praxe spolupracoval hlavne s Emilom Bellušom, čo malo výrazný vplyv na jeho tvorivú osobnosť. Ako mladý absolvent nemal veľkú šancu dostať sa k architektonickej činnosti, z tohto dôvodu sa zúčastňoval mnohých architektonických súťaží, ktoré mu poskytli priestor na to, aby v krátkom čase presvedčil o svojom talente. 
V roku 1950 sa architekt oženil a s manželkou Máriou, vychovali spolu adoptívnu dcéru Danielu. O rok neskôr ako člen česko-slovenskej delegácie architektov navštívil Sovietsky zväz. Cieľom mesačnej návštevy bolo osvojenie si princípov socialistického realizmu v architektúre a ich aplikovanie. Po návrate sa naďalej venoval pedagogickej činnosti na Fakulte architektúry SVŠT v Bratislave, kde v rokoch 1953-1962 zastával post docenta Katedry architektonickej tvorby. Počas rokov 1964-1969 bol vedúcim Katedry architektonickej tvorby Stavebnej fakulty SVŠT v Bratislave. V roku 1960 sa mu dostalo uznania v podobe Ceny mesta Bratislava a v roku 1962 sa stal laureátom Štátnej ceny Klementa Gottwalda za Teoretické ústavy Lekárskej fakulty UK.
V tom istom roku mu bol udelený profesorský titul v odbore architektonickej tvorby a typológie. O dva roky neskôr sa stal podpredsedom Zväzu architektov ČSSR a predsedom Zväzu slovenských architektov. Na týchto postoch zotrval do roku 1969. Roku 1967 sa stal nositeľom Štátneho vyznamenania za zásluhy o výstavbu. O štyri roky neskôr v roku 1971 musel z dôvodu previerok opustiť SVŠT a našiel si nové miesto v Projektovej organizácii spoločenských stavieb v Bratislave. V roku 1972 viedol ateliér v Štátnom projektovom a typizačnom ústave v Bratislave, v rovnakom roku sa začali realizačné práce na Moste SNP, ktorý bol postavený podľa jeho návrhu.
Zomrel 9. septembra 1978 v Bratislave, kde je aj pochovaný na cintoríne v Slávičom údolí.
Tvorba.
Architektonická tvorba.
Jeho tvorba je časovo vymedzená obdobím od konca druhej svetovej vojny až po koniec 70. rokov 20.storočia. O odráža problematiku socialistickej architektúry a krátke obdobie intermezza v 60. rokoch. Kríza sociálnych ideálov, ktorá je spôsobená vojnou a ideológiou totalitného zriadenia sa pretavuje do myslenia a tvorivého prístupu architekta. 
Prvé Lackove návrhy sa nesú duchu predvojnového funkcionalizmu so zreteľným vplyvom Emila Belluša. Ďalšia tvorba nesie znaky neskorého funkcionalizmu a neskôr socialistického realizmu, no v jeho prácach cítiť snahu o vymanenie sa z unifikovanej a kolektivistickej tvorby a hľadanie vlastnej interpretácie myšlienky socializmu.
Tieto snahy sa prejavili hlavne v Lackovom prístupe k problematike obytných budov. Zaoberal sa analyzovaním primárnych ľudských potrieb, získané poznatky sa potom snažil adaptovať do koncepcie moderného bytu. Jeho prínos v tejto oblasti spočíva v skvalitnení funkčno-prevádzkových vzťahov v obytnom priestore, pričom zohľadňuje nároky na premenlivosť, elasticitu a variabilitu. Hodnotným znakom Lackovej tvorby je citlivosť, s ktorou pristupuje k osádzaniu svojich stavieb do existujúceho urbanistického prostredia.
V neskorších rokoch cítiť v jeho tvorbe výrazný záujem o inovatívne tendencie a snahu o udržanie kroku s dobou, či už konceptuálne alebo technologicky. 
Jozef Lacko patril k veľmi pracovitým a tvorivým architektom a uznávaným pedagógom, ktorý si napriek úspechom zachoval ľudský prístup a skromnosť.
Pamätníková tvorba.
Dôležitou súčasťou Lackovho diela je pamätníková tvorba. Lackov tvorivý prístup a jeho práca s architektonickým tvarom a materiálom harmonizuje so sochárskym dielom a necháva ho vyniknúť. Na mnohých návrhoch spolupracoval s výtvarníkmi - sochármi, najčastejšie s Jánom Kulichom. 
Publikačná a pedagogická činnosť.
Architekt sa okrem projekčnej a pedagogickej činnosti venoval aj publikačnej činnosti, ktorá zahrňovala príspevky do odborných časopisov, štúdie, odborné články, skriptá a učebnice.
Zaoberal sa najmä problematikou bývania a typológie obytných stavieb, recenzoval novovznikajúce stavby, písal odborné články a referáty. Bol členom redakčnej rady a vedeckým redaktorom Stavebného náučného slovníka a v rokoch 1959-1964 aj členom redakčného kruhu časopisu Projekt.
Výber zo spomínaných publikácií:
Spolupráca.
Architekt mal tímového ducha, na návrhoch a projektoch rád spolupracoval s inými architektmi (J. Knapo, M. Škorupa, A. Cibulka, Ján Štefanec, A. Klaučo, K. Rosmányi st., L. Kušnír, I. Slameň, V. Malcer, O. Dóra, M. Drábek, C. Rovňák, J. Antal, Branislav Somora, I. Ďuriak, J. Adámek a mnohí ďalší) študentmi architektúry a tiež z odborníkmi z iných profesií – statici (A. Tesár, J. Kozák), výtvarníci, sochári (Ján Kulich).
Citáty.
"Architektúra je ako šport, ak chcete byť dobrí, musíte stále trénovať." 
Cena profesora Jozefa Lacka.
Toto ocenenie je udeľované na počesť profesora Jozefa Lacka každoročne od roku 1990 za najlepšiu absolventskú magisterskú diplomovú prácu v danom školskom roku.

</doc>
<doc id="193846" url="https://sk.wikipedia.org/wiki?curid=193846" title="Kevin Roche">
Kevin Roche

Kevin Eamonn Roche (* 14. jún 1922, Dublin, Írsko† 1. marec 2019, Guilford, Connecticut, USA) bol írsko-americký architekt známy hlavne svojou prácou so sklom. V roku 1982 získal Pritzkerovu cenu a v roku 1993 Zlatú medailu AIA.
V roku 1948 odišiel do USA, aby tu študoval a spolupracoval s Ludwigom Mies van der Rohe.

</doc>
<doc id="193849" url="https://sk.wikipedia.org/wiki?curid=193849" title="Zborový dom Cirkvi Bratskej v Leviciach">
Zborový dom Cirkvi Bratskej v Leviciach

Zborový dom Cirkvi Bratskej v Leviciach je cirkevný dom. Jeho výstavba prebiehala počas rokov 1983 – 1985. V roku 1991 bol ocenený Cenou Dušana Jurkoviča (cena bola odsúhlasená ešte pred novembrom 1989, ale keďže šlo o cirkevný objekt, nemohla byť autorovi v tom čase odovzdaná). Zborový dom stojí neďaleko centra okresného mesta, v zástavbe rodinných domov, v zlome atypickej ulice S. Chalupku tvaru L.
Dejiny.
Keď začiatkom osemdesiatych rokov minulého storočia na mieste pôvodného zborového domu cirkvi bratskej bola plánovaná výstavba hotela, hľadalo sa miesto pre nový zborový dom. V meste nebol k dispozícii žiadny vhodný pozemok, preto sa miestom pre novú modlitebňu stal rodinný dom a časti vedľajších parciel príslušníkov cirkvi.
Autor projektu Márius Žitňanský, vychádzajúc z tradičnej architektúry rímskokatíckych kostolov, pôvodne navrhol umiestniť v popredí štíhlu zvonicu a strednú časť objektu, hlavnú sálu, kupolovite zastrešiť. Takýto návrh však vtedajšie miestne úrady neschválili a ani súveké podmienky nedovolili stavať cirkevné objekty monumentálne. Kostol preto dostal tvár málo nápadnej, ale veľmi konzistentnej architektúry.
Zborový dom vznikol za trinásť mesiacov. Stavbu si hradili členovia cirkvi sami a sami ju aj brigádnicky stavali. Keďže to neboli žiadni odborníci, ich neodmysliteľnou pomôckou pri realizácii projektu bol dôkladný rozoberateľný model pripravený architektom. Model staviteľom najbližšie priblížil architektonický návrh a pomohol rozvrhnúť postup prác.
Exteriér.
Hmota bývalého rodinného domu, ležiaca vpravo od vstupu, zostala zachovaná. Je mierne odčlenená a vysunutá do popredia. Slúži ako byt správcu zborového domu. Vlastný objekt sa rozkladá do hĺbky neveľkého pozemku. Architekt bol pri návrhu limitovaný nielen úradným obmedzením, ale aj malou rozlohou plochy určenej na výstavbu. Podarilo sa mu však zrealizovať konzistentnú, charakteristickú architektúru, koncepčne stojacu na hranici neskorej moderny.
Trojica hmôt pri vstupe do objektu je rozvrhnutá asymetricky, čím námestíčko pred ním získalo symbolický kalichovitý tvar. Ďalej je už stavba súmerná podľa pozdĺžnej osi. Materiálovo a farebne je objekt harmonický. Na priečeliach budovy sa objavuje tlmená symbolika kríža, a to na rozmerných oknách. Vytvárajú ju zvýraznené drevené priečky, vďaka čomu sú kríže zreteľné a nič nestrácajú zo svojej kultivovanosti. Ušľachtilý materiál použitý na oplechovanie – meď – vyvoláva ilúziu dôb dávno minulých.
Interiér.
Prízemnú časť okrem bytu správcu tvorí foyer obklopujúci malú sálu. Zároveň obklopuje aj za ňou prepojiteľne umiestnenú veľkú sálu. Keďže rozmer oboch sál bol limitovaný 400 miestami, zasklené steny oddeľujúce foyer umožňujú aj väčšiemu počtu veriacich zúčastniť sa na obradoch.
Hlavná sála je formovaná osemuholníkovito, dominuje jej vejárovitý drevený strop. Ďalším dominantným prvkom sály je valcovité horné osvetlenie nad ťažiskom priestoru eliminujúce stiesnenosť priestoru. Reformačné tradície zachováva polkruhovité sedenie okolo kazateľnice a stola v centrálnej polohe.
Podobne ako ostatné protestantské cirkvi, aj Cirkev bratská preferuje rodinný charakter a súdržnosť svojich príslušníkov. Bohoslužby nie sú viazané iba na sakrálne priestory. Uplatňovať tieto atribúty pomáhajú vedľajšie priestory zborového domu. Na poschodí sa nachádza zasadacia miestnosť, hosťovská izba, chór hlavnej sály so zvukovou a prekladateľskou kabínkou ako aj byt kazateľa. Horné osvetlenie ako duchovná symbolika je využitá aj v zasadacej miestnosti a v detskom fóre. Štylizovaný strom života umocňuje hĺbku prežitkov detí a mládeže v tejto časti kostola.Vo zvýšenom suteréne je umiestnená priestorná jedáleň opticky oddelená od moderne vybavenej kuchyne.
Interiér je riešený jednoducho. Biele omietky spolu s tmavohnedými lavicami a drevenými doplnkami spájajú v sebe patričnú vážnosť objektu i teplo prírodného materiálu. Hlavné dlažby sú kamenné.

</doc>
<doc id="193850" url="https://sk.wikipedia.org/wiki?curid=193850" title="Viktor Uhliarik">
Viktor Uhliarik

Viktor Uhliarik (* 17. november 1922, Rajecká Lesná – † 16. jún 2007, Bratislava) bol významný slovenský architekt 20. storočia.
Architektúru študoval na Slovenskej vysokej škole technickej v Bratislave. Pôsobil v bratislavskom Zdravoprojekte, kde bol od roku 1966 riaditeľom.
V spolupráci s Jozefom Schusterom navrhol viacero liečebných domov a zdravotníckych zariadení. Roku 1972 získali Cenu Dušana Jurkoviča za stavbu liečebného domu Balnea Grand a Balnea Splendid v Piešťanoch.

</doc>
<doc id="193853" url="https://sk.wikipedia.org/wiki?curid=193853" title="Virtuálna architektúra">
Virtuálna architektúra

Virtuálna architektúra (VA) predstavuje presun predmetu architektonickej tvorby do virtuálnej roviny prostredníctvom využívania elektronických médií a počítačových softvérov. Virtuálne architektonické dielo je poňaté ako dynamický systém, v ktorom existuje počítačom sprostredkovaná interakcia medzi užívateľom, prostredím a budovou. Je novým fenoménom v architektúre.
VA je úzko spätá s vývojom príslušných počítačových softvérov, z čoho sa odvíja aj datovanie jej vzniku – 90. roky 20. storočia.
Tento pojem nemá zatiaľ pevné miesto v odbornej terminológii a osciluje medzi dvoma významovými poňatiami:
Za virtuálnu architektúru sú často označované aj 3D vizualizácie projektov, ktoré slúžia na vytvorenie takmer dokonalej ilúzie neexistujúceho priestoru a umožňujú v ňom simuláciu pohybu. Tento tvorivý prístup pracuje s rovnakými nástrojmi, ale principiálne sa líši od konceptu VA. 
Sociálna interaktivita.
Architektúra vypovedá a vzťahuje sa k dobe, v ktorej vzniká, preto môže byť virtuálna architektúra považovaná za dôsledok informačného, komunikačného a globalizačného boomu, ktorý môže v extrémnom prípade vyústiť do antiurbánnej éry vyplývajúcej z virtualizácie sociálneho života. 
Architektúra determinuje typ sociálnych interakcií a väzieb ľudí, pre ktorých je dané prostredie vytvorené. Súčasne však platí, že sociálne interakcie a aktivity vytvárajú architektúru. Tvorcovia VA sa zaoberajú práve skúmaním a interpretáciou druhej časti spomínanej definície, a to sociálnymi vplyvmi na architektúru.
Princípy tvorby virtuálnej architektúry.
Tento prístup k architektúre poskytuje autorovi bezpečie virtuálnej reality – nemusí prekonávať prekážky v podobe investícií do technologických, konštrukčných a materiálových noviniek. Poskytuje autorovi priestor pre vlastnú interpretáciu prostredia a vzorcov ľudského správania a potrieb, odráža autorove myslenie a jeho predstavy o využívaní priestoru. Možnosť overenia si virtuálneho konceptu je však obmedzená na virtuálny prevádzkový model, čím sa stráca reálna konfrontácia architektonického prostredia a jeho užívateľa.
Znaky.
Charakteristickými znakmi sú interaktivita, flexibilita, variabilita, subjektívnosť a čiastočný odklon architektúry od jej zaužívanej sociálnej a kultúrnej role, čo pri nevhodnej interpretácii môže doviesť k až populistickému gýču či bezobsažnej avantgarde.
Architektonické štúdiá.
Architektonické štúdiá a architekti, ktoré sa zaoberajú tvorbou virtuálnej architektúry: 
Kľúčové diela.
Diela repreznetujúce koncept virtuálnej architektúry:

</doc>
<doc id="193858" url="https://sk.wikipedia.org/wiki?curid=193858" title="December 2007">
December 2007



</doc>
<doc id="193872" url="https://sk.wikipedia.org/wiki?curid=193872" title="Automatický mlyn NUPOD">
Automatický mlyn NUPOD

Automatický mlyn NUPOD je funkcionalistická priemyselná stavba dokončená roku 1938 na Suchovskej ceste 3 v Trnave. Patrí medzi vrcholné diela slovenského architekta Emila Belluša. 
Projekt tohto mlyna objednalo Nákupné ústredie potravinárskych družstiev (NUPOD), pre ktoré navrhol družstevné domy v Bratislave. Priemyselný charakter objektu a jeho úplná nezávislosť od tradície dovoľovali viac, než verejné mestské stavby. Moderný, priemyselný mlyn bol niečim celkom iným ako tradičné mlyny. 
Opis stavby.
Trnavský objekt pozostáva z lapidárne rozdelených a protikladne tvarovaných základných objemov: zo skladu obilia, ktorý tvorí osem valcových síl a zo šesťpodlažného hranola s dlhými radmi okien, v ktorom sú hlavné prevádzky mlyna. Medzeru medzi nimi premosťujú menšie objemy s dopravníkmi a vodojemom na stĺpoch. Konfiguráciu výrazne dotvárajú dve šikmo zrezané plochy. Jedna je pri násypníku - sú tu prívody obilia do jednotlivých síl, druhá, šikmá plocha prekrýva schodisko. V oboch prípadoch sú tieto tvary priamym priemetom vnútornej funkcie. 
Prevádzka mlyna je zjednodušene takáto: zo železničnej vlečky sa obilie vykladá, čistí a upravuje, prepravuje sa nahor a nasýpa do síl. Z nich potom ide na rôzne podlažia, kde sa melie a spracúva. Šikmým dopravníkom sa prepravuje do samostatne stojaceho skladu múky. Tento sklad, nižší a samostatne stojaci, často unikne pozornosti pri sledovaní čistej krásy hlavnej budovy mlyna. Je to však neobvykle exemplárny objekt. Má obdĺžnikový pôdorysný tvar v pomere strán 6:4 Priečelia sú voľné a na nich sú úzke pásové okná ťahajúce sa okolo celej stavby. V strede dispozície bolo otvorené schodisko s polkruhovými podestami. 
Mlyn bol často publikovaný v rôznych súboroch vybraných stavieb modernej architektúry. Viacerí s nadšením hodnotili dokonalú výtvarnú kompozíciu mlyna, ale zdá sa, že práve neoddeliteľné vzájomné prestúpenie funkcie a kompozície je vrcholným architektonickým výkonom. Bellušovo vyjadrenie „všade sa volili prvky konštruktívne, priliehajúce čo najviac vnútornému obsahu" síce zdanlivo zdôrazňuje funkcionalistickú automatiku, ale to je tiež symptomatické pre túto dobu. Málokto vtedy zdôrazňoval svoju schopnosť tvoriť krásne, keď na prvom mieste bolo vždy účelné, Belluš tu na jednej strane dokazuje svoju klasickú schopnosť proporčne priam dokonale komponovať, ale súčasne aj sebaistú prácu s vnútorným usporiadaním.
Le Corbusier má na začiatku jednej kapitoly vo svojej knihe "Le Vers une architecture" vyobrazenú podobnú figúru valcového sila. Je to skupina deviatich prostých valcov, ako príklad priamočiarej funkcionálnej krásy. Bellušov mlyn je zložitejší, lebo je vlastne akýmsi strojom – hoci nie na bývanie. Aj v jeho názve sa stále traduje slovo „plnoautomatický“ ako výraz strojovosti. Mlyn nie je iba exemplárny príklad zoskupenia valcov. V tom. ako spojil funkcionalitu s formou je ešte umocnenejším a komplexnejším stelesnením modernej fukcionálnej doby. Ladislav Foltyn napísal, že „tu estetická funkcia nepristupovala zvonku, jestvuje v samotnej podstate mlyna“.
Bolo to dielo spojené s funkcionalistickým názorom, vnútorne zviazané so začiatkom tridsiatych rokov. Zatiaľ čo ostatní architekti prezentovali staršie či novšie, ale skôr konzervatívne diela, Belluš sa ešte aj v druhej polovici tridsiatych rokov prezentoval modernou architektúrou.

</doc>
<doc id="193873" url="https://sk.wikipedia.org/wiki?curid=193873" title="Budova Strojníckej fakulty STU v Bratislave">
Budova Strojníckej fakulty STU v Bratislave

Budova Strojníckej fakulty STU v Bratislave (pôvodný názov: Fakulta strojného inžinierstva SVŠT v Bratislave) je sídlo Strojníckej fakulty Slovenskej technickej univerzity na Námestí slobody v Bratislave.
Faktografia.
Budova reprezentuje progresívne tendencie vývoja architektúry a stavebných technológii v 60. rokoch 20. storočia na Slovensku. 
Príčiny vzniku.
Objekt bol vybudovaný z dôvodu zvyšujúcich sa priestorových nárokov rozvíjajúcej sa SVŠT. V druhej polovici 50. rokov sa rozhodlo o vybudovaní komplexu vysokoškolských budov SVŠT v blízkosti už existujúceho pavilónu teoretických ústavov ŠVŠT (v súčasnosti Fakulta architektúry STU), Chemickej fakulty SVŠT (v súčasnosti Fakulta chemickej a potravinárskej technológie STU ) a budovy spojov (v súčasnosti budova Ministerstva dopravy, spojov a telekomunikácií ) na bývalom Gottwaldovom námestí.
Urbanistický kontext a situovanie objektu.
Objekt strojníckej fakulty uzatvára Námestie slobody z juhovýchodnej strany a tým definitívne vymedzuje jeho tvar. Situovanie budovy logicky vyplynulo z existujúceho urbanistického celku, objekt má horizontálny charakter, výškovo korešponduje s objektom Fakulty chemickej a potravinárskej technológie.
Tvarovanie hlavnej fasády, ktorá je orientovaná na Námestie slobody, je typické pre štrukturalizmus 60. rokov dodáva priestoru námestia dynamiku, pričom si objekt zachováva serióznosť.
Areál STU.
Areál STU (bývalá SVŠT) je riešený ako blok budov vymedzený Strojníckou fakultou, starou a novou budovou Chemickej fakulty a budovou Stavebnej fakulty. Vnútorné priestory bloku sú prístupné štyrmi podjazdmi, v centrálnej časti boli navrhnuté laboratóriá strojníckej a elektrotechnickej fakulty a na severovýchodnej časti boli plánované dielne a laboratória stavebnej fakulty, priestor nachádzajúci sa pri budove Chemickej fakulty mal slúžiť ako respiračná a oddychová plocha, ostatné priestory vnútrobloku mali slúžiť na inštaláciu exponátov a pre vlastnú prevádzku areálu.
Druhy budov.
Budova Strojníckej fakulty sa skladá z troch rôznych druhov objektov: 
Hlavná budova.
Hmota hlavnej budovy má pozdĺžny charakter a je koncipovaná takmer osovo, pričom os súmernosti, je paralelná s hlavným priečelím budovy.
Priečelie budovy je výrazne plasticky premodelované štyrmi hmotami posluchární, ktoré vystupujú na fasádu. Toto stvárnenie pôsobí ako nový kompozičný moment v rámci námestia a vnáša do tohto priestoru kontrast a dynamiku. Ide o spolupôsobenie architektúry a progresívneho statického riešenia za účelom pravdivého vyjadrenia funkcie budovy.
Bočné steny vystupujúcich elementov sú maximálne zasklené, čím je zabezpečené osvetlenie posluchární prirodzeným svetlom. Na čelných plochách sa nachádzajú štylizované farebné mozaiky od D. Castiglioneho, ktoré tvoria zaujímavý výtvarný akcent námestia.
Fasáda hlavného priečelia má rastrový charakter a jej architektonické poňatie na vyšších podlažiach kontrastuje s riešením soklovej partie, ktorá je obložená prírodným kameňom.
Rytmus na fasáde je tvorený hliníkovými profilmi a je znásobený priznaním konštrukčného systému, ktorý sa na priečelí prejavuje rytmickým striedaním dvoch širších a dvoch užších okien.
Hlavný vstup je kompozične potlačený, je navrhnutý len v rámci soklovej partie. Tvoria ho tri kubické hmoty, ktoré majú funkciu zádveria. Tieto hmoty vybiehajú do rozptylového priestoru pred budovou a sú prekryté konzolami. 
Dispozično-prevádzkové riešenie hlavnej budovy.
Celkové dispozično-prevádzkové riešenie budovy je prehľadné a čisté, umožňuje ľahkú orientáciu a zamedzuje kríženiu jednotlivých funkčných celkov. 
Na prvom nadzemnom podlaží boli pôvodne navrhnuté tieto priestory : hlavný vstup so zádverím, miestnosť pre informátora, časopisecká čitáreň, kabinet elektrotechniky, kancelárie mimoriadnych foriem štúdia, zasadacia miestnosť, kancelárie dekanátu, študijné a soc. oddelenie, elektrotechnické laboratórium, kabinet matematiky, telefónna centrála, vstup do auly, vstup do telocvične (suterén), vojenská katedra, kabinet telesnej výchovy, klubovňa, bufet a centrálne šatne. 
Hlavný vstup nadväzuje na vstupnú halu, ktorá prebieha po celej šírke budovy, od hlavného k dvornému priečeliu. Toto architektonické stvárnenie vestibulu prispieva k optickému prepojeniu interiéru budovy s exteriérom. Vstupná hala slúži aj ako priestor pre inštaláciu exponátov fakulty.
Zaujímavými architektonickými detailmi v interiéri vestibulu je schodisko a plató. Schodisko je detailne prepracované a v priestore pod ním sú situované centrálne šatne. Plató je vložené medzi aulou a vestibulom. Prepojenie umožňuje, aby hala bola využívaná aj ako respiračný priestor pre aulu. 
Koncepcia dispozičného riešenia na vyšších podlažiach hlavnej budovy je zložená na diferenciácii výukových priestorov a katedier. Miestnosti katedier sú zásadne situované v koncových polohách a stredná časť je vyhradená pre priestory súvisiace s výučbou – posluchárne, rysovne, laboratóriá.
Toto rozvrhnutie umožňuje aplikácia dispozičného modelu dvoj- či troj- traktu, ktorý sa osvedčil pri viacerých vysokoškolských stavbách podobného typu v Bratislave. 
Na prvom nadzemnom podlaží sa nachádzajú štyri veľké posluchárne, ktoré sú z časti konzolovito vysunuté do exteriéru a tým vytvárajú charakteristickú hmotovú skladbu budovy. Kapacita každej z nich je 177 poslucháčov.
Laboratóriá a dielne.
Laboratóriá a dielne sa nachádzajú v oddelenom bloku, pri návrhu ich dispozície išlo autorovi o oddelenie hlučných prevádzok od ostatných miestností, zámer dosiahol centrálnym umiestnením kotolne, okolo ktorej sú umiestnené komunikácie a sociálne vybavenie.
Aula Maxima.
Aula Maxima je riešená ako samostatný objekt nachádzajúci sa v asymetrickej polohe vzhľadom k hlavnej budove. Prepojenie je riešené ako plató vyúsťujúce do vestibulu hlavnej budovy, čo umožňuje priamy prístup zo vstupnej haly do auly, toto architektonické riešenie svedčí o nekonvenčnom prístupe architekta k výškovému členeniu daného priestoru.
Aula s kapacitou 822 poslucháčov, má amfiteatrálne hľadisko, jej pôdorysná forma je vytvorená spojením kruhového segmentu a paraboly. Pod priestorom auly je situovaná telocvičňa, ktorá však pre svoj pôdorysný tvar nie je v súlade s požiadavkami na kladenými na tieto zariadenia.
Konštrukčné riešenie.
Hlavná budova je v strednej časti riešená ako železobetónový monolitický dvojtrakt, konštrukčný modul je , hĺbka traktov a stredných priečok sú a . Stĺpy majú jednotný prierez. Stropnú konštrukciu tvoria rebrové stropy s rovným tvrdým podhľadom, čo zaisťuje voľné vedenie inštalácii pod podhľadmi a zamedzuje šíreniu zvuku. Z rovnakého dôvodu sú prievlaky v strednom trakte znížené.
Vysunutie veľkých posluchární sa uskutočňuje prostredníctvom konzol, ktoré sú uložené na spodných stĺpoch a sú zachytené do celkového skeletového systému a do Fierendelového nosníka.
Prestrešenie veľkej auly je tvorené škrupinovou predpätou strunovou konštrukciou, ktorá je uložená na štyroch pilieroch spojených medzi sebou vodorovnými nosníkmi a vytvára tak zrútenú plochu.
Objekt laboratórií a dielní je konštruovaný ako železobetónový monolitický skelet s modulom 9 x 9 metrov.
Súčasné využitie.
Budova je v súčasnosti aj naďalej využívaná pre potreby Strojníckej fakulty STU. Vnútorné priestory boli prispôsobené súčasným priestorovým nárokom a funkčným požiadavkám súvisiacich s vývojom edukačného procesu a technického pokroku. 

</doc>
<doc id="193875" url="https://sk.wikipedia.org/wiki?curid=193875" title="Amsterdamská škola">
Amsterdamská škola

Amsterdamská škola (z holandčiny "Amsterdamse School") je štýl architektúry, ktorý vznikol začiatkom 20. storočia v Holandsku.
Vznik.
Amsterdamská škola bola ovplyvnená socialistickými ideálmi, čo možno vidieť na všetkých druhoch budov vrátane domov a bytových jednotiek. Čiastočne reagovala na všetko, čo bolo buržoáziou označované za neogotické, či obroďujúce, podobne ako diela Hendrika Petrusa Berlage.
Charakteristika.
Pre tento architektonický štýl, ktorý je silne ovplyvnený expresionizmom, sú charakteristické okrúhle stavby, organické priečelia s množstvom čistých dekorácií a nefunkčných elementov ako sú veže, sochy a tzv. "„rebríkové“" okná (okná s vodorovnými tyčami pripomínajúce schody na rebríku).
Vplyv.
Pôvod tohto hnutia je spätý s architektonickou tvorbou Eduarda Cuypersa v Amsterdame. Hoci samostatný Cuypersa nebol progresívnym architektom, jeho zamestnanci získali od neho množstvo príležitostí predstaviť sa. Traja lídri Amsterdamskej školy – Michel de Klerk, Johan van der Mey and Piet Kramer pracovali pre Cuypersa približne až do roku 1910. Podnet na vznik hnutia prišiel z mesta. V roku 1905 sa stal Amsterdam prvým mestom, ktoré založilo stavebné kódy. Neskôr mesto najalo Johana vam der Meya ako tzv. "„estetického poradcu“", ktorého úlohou bolo vniesť do vystavaného prostredia umeleckú jednotu a víziu.
Dielo.
Van der Meyrovým vrcholovým dielom bola stavba kooperatívno – komerčného Scheepvaarthuis z roku 1912, ktorú možno pokladať za začiatočný bod hnutia. Na tejto budove sa podielali traja vyššie uvedení predstavitelia hnutia. Táto budova je prototypom Amsterdamskej školy, čo možno charakterizovať tehlovou konštrukciou s komplikovaným murivom, tradičnou masou a intregráciou podrobne rozpracovanej schémy stavebných elementov (dekoratívne murivo, umelecké sklo, zvárané železo, priestorové riešenia a predovšetkým figuratívne sochy), ktoré stelesňujú a vyjadrujú identitu budovy. Podľa mnohých bol hlavným cieľom hnutia totálny (úplný architektonický experiment, ktorý sa prejavil ako v interiéri, tak aj v exteriéri.
Predstavitelia.
Najdôležitejším a najproduktívnejším členom Amsterdamskej školy bol Michel de Klerk. K ďalším členom Amsterdamskej školy patrili "Jan Gratama" (pomenoval školu), "P. H. Endt, H. Tch. Wijdeveld, J. F. Staal, C. J. Blaauw," a "P. L. Marnette". Za časopis Amsterdamskej školy bol považovaný "The journal Wendlinger" ("„otáčky“ a „zmeny“"), ktorý bol publikovaný v rokoch 1918 - 1931.

</doc>
<doc id="193877" url="https://sk.wikipedia.org/wiki?curid=193877" title="Politika appeassementu">
Politika appeassementu



</doc>
<doc id="193882" url="https://sk.wikipedia.org/wiki?curid=193882" title="Oxidy dusíka">
Oxidy dusíka

Oxidy dusíka alebo NOx je súhrnné označenie pre všetky oxidy dusíka. Sú nimi:
Priemyselné zdroje.
V technických zariadeniach, v ktorých dochádza k spaľovaniu vo vzduchu za vysokých teplôt, vznikajú oxidy dusíka ako nežiaduci sprievodný produkt.
V literatúre sú popísané tri mechanizmy vzniku: 

</doc>
<doc id="193883" url="https://sk.wikipedia.org/wiki?curid=193883" title="Jazyk architektúry">
Jazyk architektúry

Termín jazyk architektúry zaviedol anglo-americký architekt, teoretik architektúry a filozof Charles Jencks, ktorý bol významným predstaviteľom postmodernistického myslenia. Mnohokrát jemu samému je pripisovaný vznik a uvedenie do obehu výrazu "postmodernizmus". Známy aj ako teoretik postmodernej architektúry.
V roku 1977 vydal knihu "The Language of Post-modern Architecture" ("Jazyk postmodernej architektúry"). Tento dokument bol reakciou na anonymitu a uniformizáciu internacionálneho štýlu a stal sa základom pre ďalší teoretický a praktický rozvoj postmodernej architektúry. 
Charles Jencks presne vymedzuje hranice postmodernizmu tým, že postmoderným architektom uznáva iba tých, ktorí chápu architektúru ako jazyk.
Internacionálny štýl podľa neho používal príliš abstraktnú estetiku, ktorá sa takým spôsobom stala anonymnou, neschopnou vyjadriť skutočný význam architektonického diela. Pre podobné výrazové prostriedky budova stratila svoju schopnosť nadviazať kontakt s pozorovateľom. Nevytvorila sa teda komunikácia, ktorá je podľa Charlesa Jencksa nevyhnutná. Dôraz kládli na interakciu architekta s užívateľom. Komunikácia sa vytvára pomocou znakovej sústavy nesenej architektonickými dielami. Lingvistický prístup používal dávno nepoužívané významy, z histórie vyberali slová, ktoré nám v pamäti vyvolávajú svoje niekdajšie obsahy. 
Táto sústava sa nazýva "jazyk architektúry". Slovami, ktoré tvoria základ tohto jazyka sú typologické prvky architektúry: okno, dvere, stĺpy, priečky, oblúky atď. Aplikácia jazyka sa spájala s metaforickosťou, využívali náznaky, narážky a obrazy. V období funkcionalizmu slová ako oblúk, klenba, tympanón boli zakázané. Slovník ktorý dovtedy používala moderna bol redukovaný a obmedzený na minimum, stal sa cudzí a vlastne nezrozumiteľný prostému vnímateľovi. Jazyk prestal fungovať.
Okrem Jencksa sa neskôr viacerí autori venovali skúmaniu kvalít, ktoré spodobujú architektúru, prípadne ju vyjadrujú. Robert Venturi zložitosti a protikladnosti, Adolf Loos ornamentálnosti, Rem Koolhaas veľkosti, s viacerí pravdivosti, estetike či funkčnosti, ktoré patria k základným pojmom alebo výrazovým prostriedkom ktoré architektúra spodobuje.

</doc>
<doc id="193884" url="https://sk.wikipedia.org/wiki?curid=193884" title="Ienobu Tokugawa">
Ienobu Tokugawa

Ienobu Tokugawa (jap.: 徳川 家宣, "Tokugawa Ienobu") bol šiestym šógunom Tokugawskej dynastie. Bol najstarším synom Cunašigeho Tokugawu, synovcom Iecuna Tokugawu a Cunajošiho Tokugawu, vnukom Iemicua Tokugawu, pravnukom Hidetadu Tokugawu a pra-pravnukom Iejasua Tokugawu. 
Prvé roky (16621694).
Ienobu Tokugawa sa narodil v roku 1662 ako najstarší syn Cunagišeho Tokugawu, ktorý bol "daimjóm" provincie Kofu. Provincia Kofu bola jednou z najbohatších a hospodársky najvyspelejších oblastí vtedajšieho Japonska.
O detstve Ienobua sa veľa nevie, od narodenia však bol predurčený stať sa po otcovej smrti ďalším "daimjóm" Kofu. Po smrti šogúna Iecuna Tokugawa v roku 1680 sa ujal moci nad "bakufu" jeho syn Cunajoši Tokugawa. Cunajošiho neschopnosť splodiť mužského potomka však dávala veľké šance Ienobuovi stať sa v budúcnosti šógunom, pretože bol jeho najbližší žijúci príbuzný. V dobe vládnutia Cunajošiho však ešte nikto nepredpokladal, že Ienobu sa stane ďalším šogúnom, pravdepodobnejšie vyzeralo, že sa stane nástupcom svojho otca a teda "daimjóm" provincie Kofu.
Okolo roku 1680 zomrel jeho otec Cunašige Tokugawa a Ienobu Tokugawa po ňom nastúpil na čelo province ako "daimjó". Tak sa mladý Ienobu ako vládca najbohatšej časti ríše, stal veľmi mocnou a vplyvnou postavou ešte za panovania svojho strýka Cunajošiho
V roku 1694 bol vymenovaný neokonfuciánsky vzdelanec Hakuseki Arai za vychovávateľa mladého Ienobua. Hakuseki, ktorý predtým pôsobil ako učiteľ konfucianizmu v Ede, kde si svojimi prednáškami získal povesť výborného vzdelanca, bol odporučený Džunanom Kinošitom za vychovávateľa pre mladého Ienobua. Predpokladá sa, že do roku 1709, kedy sa Ienobu stal šógunom, mu Hakuseki predniesol vyše 2000 lekcií z čínskej klasickej literatúry a teórie Konfucianizmu. Hakuseki zostal v blízkosti Ienobua aj po jeho vyhlásení za šogúna, v privilegovanej pozícii radcu až do konca svojho života. 
Hakusekiho výchova bola dobrá škola a výchova pre Ienobu, nakoľko šógun Cunajoši bol veľkým mecenášom čínskej klasickej literatúry a neokonfucianizmu a každého kto bol vzdelaný v týchto odboroch pozýval k sebe na dvor a preukázal mu svoju priazeň.
. Hakuseki tiež napísal pre Ienobua dielo známe ako Hankampu, ktorá obsahuje dejiny všetkých šlachtických lén od roku 1600 až do roku 1680.
Šógun Ienobu (17091713).
V roku 1709 zomrel šógun Cunajoši bez mužského dediča. Podľa rodokmeňa a kritéria príbuznosti sa javilo rozumným, aby sa ďalším šogúnom stal daimjó Kofu, Ienobu Tokugawa, pretože iba on bol jediným priamym potomkom Iejasua Tokugawu. Na definitívne rozhodnutie o otázke eventuálneho šógunálneho následníctva, však mala väčší vplyv skutočnosť, že Ienobu bol výslovne podporený manželkou posledného šóguna Cunajošiho.
Šógun Ienobu ihneď po nástupe začal reformovať určité prvky japonskej spoločnosti. Je všeobecne známe, že počas svojej vlády transformoval "bakufu" z vojenskej na civilnú vládnu inštitúciu, čo začalo už za vlády šogúnov Iecuna a Cunajošiho. Zrušil čudácké zákony a edikty svojho precdchodcu Cunajošiho. Dvorania, ktorí získali za Cunajošiho prílišnu moc, jej boli zbavení. Taktiež, v roku 1710, šógun Ienobu zrevidoval "Buke-Šo-Hatto", okrem iného bola zrušená cenzúra a Ienobu presviedčal svojich poddaných, že myšlienky a názory ľudu môžu dosiahnuť až na najvyššiu úroveň "bakufu", tým, že šogún chcel byť informovaný, čo jeho ľud bezprostredne trápy a preto príjmal audiencie obyčajných ľudí. Tieto novozavedené obyčaje boli prijaté pod vplyvom Hakusekiho. Boli taktiež zrušené kruté tresty a perzekúcie a tiež bol zreformovaný súdny systém. 
Neo-Konfucionizmus bol počas vlády Ienobu Tokugawu podporovaný na úkor ostatných filozofických hnutí, vďaka silnému vplyvu neokonfuciánskeho vzdelanca Araia Hakusekiho na šogúna. Boli uskutočnené potrebné ekonomické reformy, boli razené nové zlaté mince na stabilizovanie ekonomiky.
Šógun Ienobu bol prvým šógunom po storočiach, ktorý sa skutočne pokúsil významne zlepšiť vzťahy s cisárom a dvorom v Kjóte. V roku 1711, regent Motohiro Konoe, pricestoval do Eda z Kjóta aby sa stal sprostredkovateľom medzi šógunom Ienobuom a Cisárom Nakamikadom a šľachtou (v Kjóte). Ienobu prevzal hlavnú iniciatívu, ale Motohiro sa tiež chcel presadiť počas priebehu rokovaní. Po ukončení rozhovorov, bolo dohodnuté, že mladší cisárov syn sa nemusí stať kňazom, ako to bolo pravidlom, ale môže vytvoriť novú vetvu cisárskeho rodu, a cisárove dcéry sa môžu vydávať (je faktom, že jedna z mladších dcér Cisára Nakamikado sa vydala za mladšieho syna šóguna Ienobua) a že "bakufu" bude poskytovať dvoru pravidelné finančné príspevky. Bolo tiež obnovených mnoho zabudnutých dvorných ceremónií. Do Kórey bol vyslaný veľvyslanec, prvý po invázii Hidejošiho Tojotomiho z roku 1592. Toto všetko znamenalo zlepšenie vzťahov s dvorom počas vlády šóguna Ienobu.
Šógun Ienobu zomrel vo veku 51 rokov v ére "Šótoku" 2, v 14. dni 10. mesiaca (1712). Jeho následníkom sa stal jeho ešte nedospelý syn Iecugu Tokugawa. Následníkom sa nestal syn, ktorý sa oženil s cisárskou princeznou. Iecugu sa stal siedmym šógunom a aj on ustanovil Hakusekiho za svojho radcu. 

</doc>
<doc id="193886" url="https://sk.wikipedia.org/wiki?curid=193886" title="Christian Ludwig">
Christian Ludwig

Christian Ludwig (* 26. marec 1901, Bratislava – † 9. február 1967, Linz) bol významný predstaviteľ slovenskej medzivojnovej architektúry. Ludwigove stavby, ktoré sa radia k vrcholným dielam funkcionalizmu na Slovensku, sú dôležitou súčasťou architektonického obrazu Bratislavy.
Životopisné dáta.
Pochádzal so starej evanjelickej rodiny, manželstvo rodičov však bolo zmiešané - matka Aurora rodená Brsič bola katolíčka. Otec Christian Karl bol v tom čase obchodník s vínom (v matrike "borkereskedő").
Architektúru absolvoval v Mníchove roku 1925. Potom až do roku 1928 pôsobil v bratislavskom ateliéri Wimmer-Szonyi. Od roku 1928 pôsobil ako samostatný architekt v úzkej spolupráci s Augustínom Danielisom.
V roku 1945 aj s rodinou odišiel do Rakúska, kde sa usadil v Linzi. Tam si otvoril vlastnú projekčnú kanceláriu, kde pracoval na významných projektoch vodných diel či priemyselných areálov. Do rodného mesta sa už nevrátil. 
Takmer štyridsať rokov po smrti (v roku 2004) boli jeho telesné ostatky prevezené do Bratislavy a uložené do rodinnej krypty (vedľa svojej manželky a rodičov) na Cintoríne pri Kozej bráne.
Charakteristika diela.
Dielo Christiana Ludwiga je príkladom osobitej interpretácie modernej architektúry; nikdy neopustil overené tradičné hodnoty. Architektúra v jeho chápaní a cítení nebola technickým, ale najmä umeleckým dielom. Zakotvenosť v tradícii sa vzťahovala najmä k tvorbe obytných domov, ktoré svojou kompaktnou hmotou so strmou sedlovou strechou, uzatvorenou dispozíciou a symbolikou stelesňovali romantické predstavy o útulnom domove okolo rodinného kozuba.
Dielo.
Dvadsiate a tridsiate roky sú jeho najvýznamnejším obdobím, keď v Bratislave navrhol desiatky obytných a obchodných domov.
Jeho dielo má však aj iné rozmery obchodný a obytný dom Rudolfa Manderlu (1935), ktorý stojí na Námestí SNP bol prvou výškovou budovou na Slovensku. Jej výstavbu inicioval bratislavský podnikateľ Rudolf Manderla po svojom návrate z USA. Konštrukčne je vežiak železobetónovým skeletom. Po piate poschodie je osemosový, vyššie (až po desiate poschodie) štvorosový. V prízemí dom vytvára moderný variant podpalubia a zakrivenú pasáž so vstupmi do menších prevádzok.
Na obchodnom dome Brouk a Babka - dnešný Dunaj (1936), Ludwig progresívne aplikoval železobetónový skelet s voľným pôdorysom a súvislým pásom presklenení. Objekt sa radí k špičkovým dielam funkcionalizmu na Slovensku ako aj k osobitnému vrcholu Ch. Ludwiga.
Nachádza sa v kompaktnej zástavbe na námestí SNP v Bratislave, ktoré v tom čase prežívalo stavebnú konjuktúru.
Rovnako známou stavbou sa stal aj polyfunkčný objekt známy ako Café Regina (1937) na Hurbanovom námestí v Bratislave. Dom bol navrhnutý ako polyfunkčný s ordináciami lekárov, bytmi, kaviarňou a predajnými plochami. V období svojho vzniku dom zavŕšil výstavbu pásu novostavieb na obvode historického jadra mesta. Dnes tvorí spolu so susednými objektmi a protiľahlým Baťom, komplex modernej architektúry z polovice 20. storočia.
Rozľahlá budova v dolnej časti ulice, známa reliéfnymi portrétmi významných predstaviteľov evanjelickej cirkvi na priečelí (od sochára Alojza Rigeleho), vznikla podľa Ludwigovho projektu (v spoupráci s architektom Augustínom Danielisom) v rokoch 1931 - 1932.
Zhrnutie.
V dejinách architektúry na Slovensku je len málo osobností, ktoré dokázali tak obratne spojiť modernu s konzervativizmom ako Christian Ludwig. Snáď, preto, že nebol ortodoxným zástancom ani jednej z metód, ho historici sústavne prehliadali. Napriek tomu, že výrazne zmenil tvar Bratislavy, zostal stáť v tieni častejšie citovaných architektov s jednostranne modernistickou orientáciou.

</doc>
<doc id="193890" url="https://sk.wikipedia.org/wiki?curid=193890" title="Zavesená fasáda">
Zavesená fasáda

Zavesená fasáda je konštrukčný systém ľahkého obvodového plášťa. Oddeľuje vonkajší priestor od vnútorného prostredia. Je pomerne novým systémom uplatňovaným na objektoch modernej výstavby. Podstata systému spočíva v predsadení resp. zavesení pred stropnú konštrukciu objektu. 
História.
Zavesená fasáda je často spájaná s výškovými budovami. Tento systém sa najprv zrealizoval a naplno uplatnil v USA, neskôr sa rozšíril do ostatných krajín. V roku 1931 bola slovenská odborná verejnosť informovaná o novej konštrukcií v časopise Slovenský Staviteľ. V roku 1931 bola postavená prvá budova so zavesenou konštrukciou v Bratislave. 
Umiestnenie a stabilita.
Podľa polohy rozoznávame zavesené fasády:
Zo statickej stránky sú tieto konštrukcie vždy namáhané na ohyb vplyvom vetra a tiež dochádza k namáhaniu tlakovou alebo ťahovou silou vyvolanou účinkom hmotnosti steny.
Upevnenie.
Zavesenie fasády je montážne náročnejšie ako fasáda jednoducho vkladaná medzi časti konštrukcie.
Obalové konštrukcie sa vyrábajú priemyselne pre uľahčenie montážneho systému. Pri vyhotovení je dôležitá možnosť vyrovnania tolerancií pri samotnej montáži fasády, sadaní stavby alebo počas prevádzky. Z tohoto hľadiska je dôležité kĺzavé uloženie v spodnej a hornej časti objektu. Záleží predovšetkým od typu systému.
Druhy kotvení:
Materiál.
Zložky konštrukcie:
Materiál na báze hliníka má široké spektrum možností uplatnenia tvaru profilov i celkovej konštrukcie. Použitie predsadenej obalovej konštrukcie má široké spektrum uplatnenia. Je možné ju aplikovať na rôzne druhy pôdorysov, zalomení a zakrivení budov, vytvárať rôzne rastre transparentných a plných dielov.

</doc>
<doc id="193892" url="https://sk.wikipedia.org/wiki?curid=193892" title="História Bulharska">
História Bulharska



</doc>
<doc id="193893" url="https://sk.wikipedia.org/wiki?curid=193893" title="Marcell Komor">
Marcell Komor

Komor Marcell (* 7. november 1868, Budapešť - † 29. november 1944, Deutschkreutz, Rakúsko) bol maďarský architekt. Jeden z popredných reprezentantov maďarskej architektúry usilujúci na prelome 19. a 20. storočia o vlastný národný štýl. Zahynul v rámci Holokaustu ako obeť fašistickej perzekúcie.
Študoval na Vysokej škole technickej v Budapešti. Po absolvovaní bol pracovníkom stavebnej firmy "Hauszmann- Czigler" a v roku 1897 sa stal ako 31 ročný spoluvlastníkom stavebnej kancelárie v Budapešti.
Spolupráca s D. Jakabom.
V roku 1897 nadviazal spoluprácu s Dezsom Jakabom (1864- 1932). Ich diela majú typický neobarokový ráz, ktorý sa stal súčasťou oficiálnej prezentácie monarchie. Podľa ich projektov postavili bývalú Ľudovú operu, mestské, dnes Erkelovo divadlo, sanatórium park v Budapešti, radnicu v Subotici a Marosille, spoločenský dom v Syentesi a v Oradei. Obaja boli žiakmi O. Lechnera.Treba však povedať, že typický "lechnerovský štýl" sa na nich prejavil len ojedinele a to napr. na dvorových fasádach bratislavskej Reduty, kde sa objavujú mäkké organické okenné šambrány typické pre lechnerovskú secesiu. Nevydali sa však cestou osobitej lechnerovskej architektúry, ale zvolili si vlastný historizujúci štýl s odkazom na barok.

</doc>
<doc id="193895" url="https://sk.wikipedia.org/wiki?curid=193895" title="Obchodný a obytný dom Luxor">
Obchodný a obytný dom Luxor

Obchodný a obytný dom Luxor (1937 užšia súťaž, 1937 – 1939 realizácia) je polyfunkčná budova s "modernou funkcionalistickou fasádou" s obchodmi, reštauráciou, administratívou v nižších podlažiach a bytmi v horných podlažiach. Nachádza sa v "Bratislave na Štúrovej ulici 1 – 3". Autorom je brniansky architekt Jan Víšek (1890 – 1966).
Situovanie.
Polyfunkčná budova je situovaná v tesnej blízkosti bývalej "Mestskej sporiteľne" od architekta Juraja Tvarožka (1887 – 1966). Práve tieto dve budovy určili obrysy južného okraja Námestia SNP v Bratislave, ktoré sa malo stať novodobým centrom mesta. Tento skôr okrajový mestský priestor sa v priebehu tridsiatych rokov zmenil na výkladnú skriňu republiky. Svoje stavebné názory tu začali realizovať najvplyvnejší stavebníci mesta.
Dispozícia.
Dispozícia vychádza z pravouhlého konštrukčného systému na úzkom pozemku v tvare trojuholníka. Zasklený parter s obchodnými prevádzkami mierne ustupuje za uličnú čiaru. Približne v jednej tretine z oboch strán priečelia sú umiestnené slepé pasáže. Poschodie s priebežným pásovým oknom slúžilo obľúbenej reštaurácii Luxor. V ďalších štyroch podlažiach boli kancelárie a byty s pozdĺžnymi oknami v jednoduchom rytme. 
Architekt Jan Víšek spočiatku vychádzal z inšpirácie kubizmom a z diel A. Perreta ale po príchode do Brna v roku 1924 vyznával funkcionalizmus s úspornými výrazovými prostriedkami, čo sa prejavilo i na fasáde komplexu Luxor. Pôvodnú funkcionalistickú fasádu neskôr obložili plochým zaveseným plášťom Hunter-Douglas.
Dnešok.
V roku 1998 objekt Luxor zrekonštruovali podľa architekta Jána Bahnu a jednu z pasáží spolu s prvým poschodím prepojili so susednou budovou sporiteľne.

</doc>
<doc id="193896" url="https://sk.wikipedia.org/wiki?curid=193896" title="Sanatórium doktora Szontágha">
Sanatórium doktora Szontágha

Sanatórium dr. Szontágha (chybný názov) presnejšie Sanatórium Všeobecného penzijného ústavu je budova vo Vysokých Tatrách v Novom Smokovci postavená v roku 1925. Autorom budovy je Milan Michal Harminc. Stavbu realizoval Jozef Šašinka.
Pre staviteľa M. M. Harminca bol najdôležitejší praktický efekt stavby. Neskoršia dostavba obytného bloku pre zamestnancov sanatória má čisto puristicky funkcionálny ráz. Sanatórium je dobrým záznamníkom prechodu k modernej architektúre na Slovensku.
Dejiny.
Sanatórium bolo prelomovým dielom, ktoré prinieslo nový architektonický názor. Jeho hrubá stavba vznikla v rokoch 1917-21 a dokončené bolo 28. júna 1925. 
Iniciátorom výstavby bol Mikuláš Sontág mladší. Keďže nedisponoval potrebnými finančnými prostriedkami hľadal vhodných investorov. Peter Hubka, majiteľ garbiarní v Liptovskom Mikuláši, plánoval užitočne investovať peniaze nahromadené konjunktúrou. Jeho starý priateľ Dr. Ján Ruman (v roku 1919 bol košickým županom, pomáhal Hubkovcom pri výstavbe sanatória) vedel o zámeroch Mikuláša Sontága, a tak Hubkovcom navrhol, aby vložili peniaze do výstavby moderného sanatória. Tatry v tom čase boli takmer úplne v rukách Maďarov a Nemcov (Sontág, Michal Guhr, Pavol Wester, Kunsch, Forberger, Holzman, Höpfner). Ak by finančne pomohli Sontágovi, po prvý raz by sa dostal Slovák do Vysokých Tatier.
Peter Hubka sa k majetku dostal tvrdou prácou, podnikavosťou nadobudnutou na vandrovkách, vyšvihol sa z robotníka na tovariša a nakoniec sa stal majiteľom garbiarskej manufaktúry. Založil stotisíckorunovú základňu Matice slovenskej na podporu slovenskej literatúry, venoval peniaze sirotincu a iné.
Manželia Peter a Mária Hubkovci sa stali majiteľmi 97% akcií. Pozemky v Novom Smokovci patrili urbáru Veľkého Slavkova, ktorý vtedy bol celkom nemecký. Majitelia Tatranskej Polianky (Michal Guhr, Pavol Wester a Kunsch) mali veľké slovo a nechceli Slovákovi predať pozemky. Bolo to v roku 1916. Ešte stále žili v Uhorsku. Nakoniec sa Hubkovcom podarilo ich presvedčiť a kúpili približne 20 jutár pozemkov. Prišli budapeštianski architekti, ale Pavlovi Hupkovi sa nepáčili. Poverili preto známeho slovenského architekta Milan Michala Harminca, ktorého poznali v Liptovskom Mikuláši, kde projektoval stavby pre továrnika Lacka.
Harminc navrhol netradičnú stavbu. Podľa jeho projektu každé poschodie sanatória malo balkóny, ktoré ustupovali a tak každá izba i balkón mali dostatok svetla. Prvý výkop urobili robotníci 1. marca 1917. Hubka nakúpil tehly, železo, cement, vápno i ostatný materiál dopredu. Murári však chýbali. Bola vojna. V rokoch 1917 1918 sa stavalo veľmi pomaly. Počas vojnových rokov bolo málo robotníkov a tak na stavbe pracovali aj vojnoví zajatci. V roku 1919 poškodila stavbu veľká víchrica.
Akcionárom na pokračovanie stavby nestačili peniaze. Mikuláš Sontág sa za chrbtom Pavla Hubku spojil s Realitnou bankou v Budapešti. Vytvorila sa účastinárska spoločnosť, ktorá odkúpila Sontágove novovsmokovecké objekty a samému Sontágovi zostalo len 10% účastín. Hubka sa veľmi hneval, lebo sanatórium malo byť pre slovenských pacientov nie pre peštianskych špekulantov. Nakoniec kapituloval.
Po roku 1918 kapitulovala aj Realitná banka. Slovenské banky boli slabé preto oslovili poisťovne. Po dlhom vyjednávaní 1. októbra 1924 Všeobecný penzijní ústav Praha bol ochotný poskytnúť pôžičku pod podmienkou, že Hubkovci postupne odkúpia účastiny od Realitnej banky, aby sa vylúčil maďarský kapitál. Pôžička pomohla rozbehnúť výstavbu sanatória. V roku 1924 sa k akcionárom pridal lekárnik z Nového Smokovca PhMr. Samuel Buľovský (bol verejne činný a v roku 1945 bol prvým predsedom revolučného národného výboru v Starom Smokovci), zať Petra Hubku, ktorý predal lekáreň v Liptovskom Hrádku a podľa plánov Michala Harminca postavil v Novom Smokovci novú, aby mohol pomáhať pri administratíve sanatória.
Práce pokračovali a v auguste 1925 boli prijatí prví pacienti. Hoci Mikuláš Sontág vlastnil len 3% účastín ponechali jeho meno v názve Palace - sanatórium a spojené sanatóriá dr. Szontagha. Všeobecný penzijný ústav mal 50 postelí pre svojich pacientov, ostatní boli súkromní pacienti, platiaci z vlastných prostriedkov. Prijímali pacientov z novej republiky i zo zahraničia. Mali všetky formy tuberkulózy. Riaditeľom bol Dr. Mikuláš Sontág
Po ďalších stavebných úpravách sanatórium znovu otvorili 24. februára 1935. Nazvali ho Sanatórium Všeobecného penzijného ústavu. Slangové označenie „Penzák“ nesie dodnes. V súčasnosti má názov Sanatórium Royal Palace.
Konštrukčné riešenie.
Dielo je symbiózou tradičného eklektického vyjadrenia v spoločenskej, severnej časti objektu i v jeho interiéroch, ale progresívne v ubytovacej časti, orientovanej na juh, kde sa v priebežných terasách prejavili najnovšie názory na liečbu tuberkulózy. Vývoj architektúry pre klimatickú liečbu aj v súčasnosti pokračuje smerom, ktorý určil na začiatku 20. storočia M. M. Harminc.
Všetky poschodia na južnej fasáde sú podriadené technicistickej úprave ustupujúcich, hlbokých terás s presklenými strechami, čím umožňujú lepšie preslnenie. Tie sú tvorené oceľovou konštrukciou so šikmým skleným zastrešením podopieraným šikmými vzperami. Na severnej eklektickej fasáde sú členité nadokenné rímsy, klenáky, girlandy, strapce, rámovania okenných sekcií, suprafenestry s rámovým reliéfom. V hlavnom vestibule sú toskánske stĺpy z umelého kameňa nesúce roštový strop. Oba protirečné princípy sa spájajú na bočných priečeliach.
Konštrukčne je budova trojtraktová, postupným ustupovaním terás sú vyššie poschodia dvojtraktové. Na najvyššom poschodí sú dve spoločné lehárne v hĺbke dispozície. Na nižších podlažiach sú tieto lehárne pred izbami s možnosťou vyviezť na ne pacienta s lôžkom.
Dostavba.
Po odkúpení objektu pražským Všeobecným penzijným ústavom, pristavali v roku 1933 na západe ďalší objekt, čím sa zvýšila kapacita na 222 lôžok. Na južnom predpolí pribudli v roku 1934 terénne terasy, krytá kolonáda a oplotenie s kruhovou rotundou s jednoduchým, priemyselne pôsobiacim zasklením.

</doc>
<doc id="193897" url="https://sk.wikipedia.org/wiki?curid=193897" title="Sanatórium dr. Szontágha">
Sanatórium dr. Szontágha



</doc>
<doc id="193898" url="https://sk.wikipedia.org/wiki?curid=193898" title="The Jackson 5">
The Jackson 5

The Jackson 5 (v začiatkoch The Jacksons, následne krátko Jackson Five a po poslednej zmene opäť The Jacksons) bolo americké populárne hudobné kvinteto. Pochádzali z mesta Gary v Indiane, USA a hrali R&amp;B, soul, funk a neskôr disco. Na začiatku 70. rokov boli považovaní za „hudobný fenomén pop music“ a tiež tu odštartovali úspešnú kariéru speváci Michael Jackson a Jermaine Jackson.
Jackson 5 tvorili piati synovia Katherine a Josepha Jacksona: Jackie, Tito, Jermaine, Marlon a Michael. Joseph Jackson stál pri zrode tejto skupiny v roku 1962, pôsobil v skupine ako manažér. V tej dobe boli členmi a pôvodnú zostavu tvorili Jackie, Tito, Jermaine a dvojica mladíkov Reynaud Jones a Milford Hite. Po roku však do skupiny prišli Michael a Marlon a sformovali tak základné kvinteto kapely.
Nahrávať začali v Steeltown v r. 1967, avšak v rokoch 1969 až 1975 mali podpísanú zmluvu s Motown Records. Poslednou zmenou vydavateľa bol v roku 1975 odchod do CBS/Epic už pod novým názvom The Jacksons (značka "The Jackson 5" je stále majetkom Motownu). Keďže basgitarista Jermaine sa oženil s dcérou majiteľa Motownu Berryho Gordyho, zostal nahrávať v tejto spoločnosti. Jeho nástupcom sa stal Tito, ktorého predchádzajúce miesto zaujal ich najmladší brat Randy .
Jackson 5 boli významnou súčasťou éry vtedajšej populárnej hudby, medzi najvýznamnejšie vydané single patria: "I Want You Back", "ABC", "The Love You Save", a "I'll Be There", ako aj neskôr vydané hity ako "Mama's Pearl", "Never Can Say Goodbye" a "Dancing Machine".
Videografia.
Videoklipy.
Niektoré videoklipy:

</doc>
<doc id="193899" url="https://sk.wikipedia.org/wiki?curid=193899" title="Dunajská banka">
Dunajská banka

Bývalá Dunajská banka vypĺňa nárožie mestského bloku v historickom jadre mesta Bratislavy. Presnejšie na mieste bývalej pôvodnej Rybárskej brány.
Funkcia.
Jej funkcia sa priebehom rokov menila. V súčasnosti táto budova slúži ako nájomný a kancelársky dom.
Realizácia a úprava.
Túto budovu projektoval Fridrich Weinwurm a Ignác Vécsei. Jej realizácia začala v roku 1937. Parter v roku 1993 prestavali podľa návrhu B. Somoru. Bez porušenia pravidiel nového stavebného umenia sa v návrhu rieši súlad nového s historickým prostredím.
Architektonická kompozícia.
Má takmer štvorcový pôdorys. Obsahuje jedno podzemné podlažie a šesť nadzemných podlaží. Na prízemí ja pasáž v tvare písmena L z ktorej boli prístupné obchodné prevádzky, medzi nimi aj bratislavská predajňa Wiener Werkstätte. Podobne ako na staršom obchodnom dome Schön, aj tu Fridrich Weinwurm pracoval so širokými francúzskymi oknami so zábradlím z drôteného pletiva, ktoré obom budovám dávajú vecný a priemyselný ráz. Proporcie a rytmus francúzskych okien naznačujú klasicistické vertikálne členenie. Aj keď objem budovy, plynulo pokračujúca rímsa, rovnakým spádom a výškou strechy musel svojím členením reagovať na okolité historické prostredie, priečelia ostali puristicky hladké. Na spodnej časti sa nachádza travertínový obklad.

</doc>
<doc id="193901" url="https://sk.wikipedia.org/wiki?curid=193901" title="Giuseppe Terragni">
Giuseppe Terragni

Giuseppe Terragni (* 15. apríl 1904, Meda, Taliansko – † 19. júl 1943) bol významný taliansky architekt pokladaný za predstaviteľa talianskeho racionalizmu. 
Narodil sa v meste Meda (okolie Milána). Ako sedemnásťročný sa zapísal na univerzitu architektúry Politecnico v Miláne, ktorú ukončil v roku 1926. Vynikal už ako študent. V roku 1925 zúčastnil s Pietrom Lingerim na konkurze vyhotovenia návrhu Monumentu padlých v Come na Hlavnom námestí.
V rokoch 19261927 mu v týždenníku RASSEGNA ITALIANA vyšli články, pokladané za manifestáciu talianskeho racionalizmu. Okrem Terragniniho sa podpísali Libera, Figini, Pollini, Frette, Larco a Rava. V tom istom roku si otvoril štúdio so svojim bratom Attiliom v Come. Jeho kariéra sa začala rekonštrukciou fasády hotela Metropoli-Suisse v Come.
V rokoch 19391941 bol povolaný do vojny. Najskôr do Juhoslávie, neskôr do Ruska. V roku 1943 sa zranený sa vrátil do Talianska a zomiera 19. júla toho istého roku.

</doc>
<doc id="193902" url="https://sk.wikipedia.org/wiki?curid=193902" title="Eľ Lisickij">
Eľ Lisickij

Eľ Lisickij (, ), vlastným menom Lazar Markovič Lisickij (), pôvodným menom Lazar Morduchovič Lisickij (; * 23. november 1890, Počinok, Rusko – † 30. december 1941, Moskva) bol ruský maliar a architekt, jeden z predstaviteľov ruského konštruktivizmu.
Biografia.
Tvoril takmer vo všetkých oblastiach navrhovania. Patril medzi predstaviteľov ruského konštruktivizmu. Neprijali ho na akadémiu v Petrohrade a tak vyštudoval na technickej škole v Darmstadte. Na začiatku 1. svetovej vojny sa vrátil do Ruska. Od roku 1917 vyučoval spolu s Kazimirom Malevičom na umeleckej škole vo Vitebsku a neskôr aj na VCHUTEMAS. Jeho záľubou boli nefiguratívne geometrické konštrukcie. V roku 1921 vyučoval na moskovskej akadémii. V rokoch 1922 – 1928 sa vrátil do Nemecka, kde sa zúčastňoval v aktivitách tamojšej avantgardy ako profesor Bauhausu. Spolupracoval aj so skupinou De Stijl. Od roku 1928 žil v Moskve, kde pôsobil ako návrhár. Na medzinárodných výstavách a veľtrhoch. navrhoval výzdobu sovietskych pavilónov. Spolu s Hansom Arpom publikovali knižné dielo "Umelecké izmy".
Architektonická tvorba Eľa Lisického sa najviac odrazila v utopických návrhoch horizontálnych mrakodrapov, ktoré mali radikálne zmeniť urbanistický obraz Moskvy. Tieto horizontálne mrakodrapy boli stavby s troma opornými bodmi a mali sa akoby vznášať nad zemou. Takto sa mal dosiahnuť efekt maximálne využitej úžitkovej plochy oproti minimálnym požiadavkám na podpornú plochu. Ale takéto oceľové konštrukcie nebolo možné zrealizovať.
Viac ako architektúre sa Lisickij venoval maľbe, reklamnej grafike, knižnému umeniu a výstavníctvu. Umeleckým vzorcom prounu sa Lisickij pokúšal prekonať konvenčné formy obrazu, sochy a architektúry. „Prouny sú prestupné stanice medzi materiálom a architektúrou. Proun mení výrobné formy umenia na komunistickom základe z oceľobetónu.“
„...naše umenie patrí k epoche vedeckých vedomostí. Používame metódy tejto epochy – analyzujeme… Svet je nám daný cez videnie, cez farbu – to je jeden prístup. Svet je nám daný cez dotyk, cez materiál – to je druhý prístup. Podľa oboch prístupov svet patrí ku geometrickému poriadku.“ (Eľ Lisickij) 
Iné projekty.
 

</doc>
<doc id="193903" url="https://sk.wikipedia.org/wiki?curid=193903" title="Vlajka - Jamajka">
Vlajka - Jamajka



</doc>
<doc id="193904" url="https://sk.wikipedia.org/wiki?curid=193904" title="Evanjelický kostol (Siófok)">
Evanjelický kostol (Siófok)

Evanjelický kostol (Siófok) je kostol v Maďarsku v meste Siófok od maďarského architekta Imreho Makovecza.
História.
Prvé záznamy o tom, že v Siófoku je evanjelická bohoslužba pochádza z roku 1934. V roku 1935 bola založená Enyingi Misszió Gyülekezet (Zhromaždenie enyigskej misie). V roku 1943 sa sem prisťahoval duchovný Dénes Buthy, a odvtedy sa misia volala Enyingi-Siófoki Misszió Gyülekezet. Už v 40-tych rokoch sa miestni začali zaoberať myšlienkou, že by sa tu mohol postaviť kostol podľa plánu Gyulu Sándyho. Ale tieto snahy sa kvôli povojnovým rokom neuskutočnili. Preto sa bohoslužby naďalej usporadúvali v budove na hlavnej ulici, ktorú najprv prenajímali a potom kúpili. Po revolúcií v roku 1956 Buthy odišiel do zahraničia. 
Mesto postupne rástlo a s ním aj evanjelická obec. Preto na konci 80-tych rokov už existovala veľká snaha o postavenie kostola a pastoračného centra. Pod vedením duchovného Mártona Józsa sa začala stavba kostola podľa návrhu od Imre Makovecza – „Kristova loď”. Kostol bol vysvätený 30. júna 1990, pastoračné centrum v roku 1992. Stavba bola dokončená v roku 1994. V tomto roku sa sem prisťahoval aj nový duchovný Csaba Baranyai.
Architektúra.
Kostol sa nachádza v centre mesta v parku "Oulu", v blízkosti železničnej stanice.
Je jedným z najmodernejších a najkrajších evanjelických kostolov v Maďarsku, postavený v štýle organickej architektúry. Park, v ktorom sa kostol nachádza, projektoval dr. Imre Jámbor. Autor architektonického stvárnenia kostola je známy maďarský architekt Imre Makovecz. Podobne ako jeho ostatné sakrálne stavby, aj táto má typické tzv. „Makoveczké znaky” ako napr. drevo, organickosť, krídla anjelov a pod.
Kostol bol postavený medzi rokmi 1990 a 1994, jeho stavba stála 62 miliónov forintov. Časť ceny hradil štát a spoločenstvo evanjelikov, najväčšiu pomoc poskytlo bratské zhromaždenie z fínskeho mesta Oulu, ktoré poslalo drevo. Kostol je až 80% postavený z dreva. Je štvorportálový a má kapacitu 120 ľudí. Na veži kostola sa nachádza strom života: z neho vyrastajúci kríž hlása myšlienku, že golgotský kríž nepatrí smrti, ale ukáže cestu k večnému životu. Nad hlavným portálom sa nachádzajú krídla anjelov, ktoré chránia vstupujúcich. Severná braná je pomenovaná na počesť fínskeho bratstva – brána Suomi; západná na počesť nemeckého bratstva – nemecká brána. Oltár je orientovaný na východ a zdobí ho „socha vzkriesenia” od Lászloa Péterfyho.
Okrem bohoslužieb sa tu usporadúvajú aj koncerty, hlavne v letnom období. V roku 2004 posvätili nový organ, ktorý stál 30 miliónov forintov. Bol vyhotovený v budapeštianskej továrni organov Aquincum. Prvý koncert s ním vysielalo naživo Magyar Rádió (Maďarské rádio).
Vedľa kostola stojí pastoračné centrum, tiež od Makovecza. Nachádza sa tu byt duchovného, sála v tvare kruhu, miestnosti pre spoločenstvo a hosťovské izby.

</doc>
<doc id="193905" url="https://sk.wikipedia.org/wiki?curid=193905" title="Chata pri Popradskom plese">
Chata pri Popradskom plese

Chata pri Popradskom plese (v minulosti známa ako "Chata kpt. Morávku") je horská chata situovaná do malebného prostredia Popradského plesa () vo Vysokých Tatrách.
Poloha.
Chata () je situovaná pod vrcholkami tatranských štítov nad Popradským plesom veľmi citlivo i napriek svojmu veľkému objemu. Pri pohľade z druhého brehu Popradského plesa máte vďaka vysokej štítovej streche pocit, že chata tu vyrástla priamo s horstvom.
Architektúra.
Architektonické stvárnenie je poznačené socialistickým realizmom, v ktorom vznikla. Je silne romantizujúca a nesie prvky ľudovej architektúry. Vysoká štítová strecha je pokrytá šindľom a členená vikiermi. Samotná stavba je drevená a prízemie je vystavané z kameňa.
Dispozičné riešenie.
Dispozícia má tvar písmena L. Veľmi dobre je vyriešené delenie hospodárskych priestorov. No i napriek toľkým kladom mala chata pri Popradskom plese aj zopár nedostatkov, ktoré sa týkajú dispozičného riešenia izieb. Financie nedovolili investorovi postaviť hotel, ale iba chatu, a tým pádom došlo ku kráteniu hygienických zariadení. Vtedajšia nomenklatúra charakterizovala poskytovanie ubytovania na 6-lôžkové a viac lôžkové izby s jedným hygienickým zariadením na poschodí. V súčasnosti tak už nie je. Chata má dve poschodia vybavenosti a dve poschodia ubytovania. Spolu 120 izieb.
Konštrukcia a interiér.
Konštrukcia chaty je z dreva. O návrh interiéru sa postaral "Cesnek". Piata chata pri Popradskom plese sa zrealizovala v rokoch 19571961 a celkové náklady boli 7 058 000 Kčs.

</doc>
<doc id="193906" url="https://sk.wikipedia.org/wiki?curid=193906" title="Fasáda">
Fasáda

Fasáda (z francúzskeho "face" tvár, líc) je vonkajšia stena budovy. Je perforovaná okennými, dvernými, vetracími otvormi. 
Ďalej môže byť členená horizontálne rímsami, vertikálne pilastrami, zapustenými stĺpmi alebo napríklad bosážou, lisénami, atikou, tympanónom a pod. Tieto prvky sa na fasáde objavujú zväčša v historických slohoch z antiky, baroka, rokoka. Hovoríme o historickej fasáde.
Riešenie fasády môže byť nielen pomocou vystupujúcej štruktúry ale aj pomocou kompozície z farieb. Z hľadiska orientácie rozoznávame "priečelné fasády", "nádvorné fasády", "záhradné fasády". Od polovice 20. rokov 20. storočia sa začala zavádzať zavesená fasáda, ktorá je oddelená od nosných prvkov budovy. Tento typ sa rozvinul v dvojitú fasádu, v ktorej dobre prúdi vzduch. Týmto spôsob sa dajú dobre vetrať alebo ohrievať priestory. V high-tech veku je tendencia využívať fasády sekundárne – na výrobu elektriny: fotovoltaická fasáda, inteligentná fasáda.

</doc>
<doc id="193908" url="https://sk.wikipedia.org/wiki?curid=193908" title="Recklinghausen">
Recklinghausen

Recklinghausen je mesto v Nemecku. Nachádza sa v spolkovej krajine Severné Porýnie-Vestfálsko vo vládnom obvode Münster a v severozápadnej časti Porúria. 
Kultúra.
V meste Recklinghausen je múzeum ikon, v ktorom je vystavených vyše 1 000 prác z Ruska, Grécka a Balkánu. Bolo založené v roku 1956 a je najväčšiou galériou ikon mimo pravoslávneho sveta.

</doc>
<doc id="193909" url="https://sk.wikipedia.org/wiki?curid=193909" title="Trstina cukrová">
Trstina cukrová

Trstina cukrová (iné názvy: cukrová trstina, zriedkavo cukrovník lekársky; staršie: trsť cukrová, cukrová trsť, cukrovník; zastarano: "cukrovník obecný"; skrátene alebo zastarano trstina; lat. "Saccharum officinarum") je viacročná bylina s listami dlhšími ako 2 m, pestovaná predovšetkým pre vysoký obsah cukru. 
Plné steblá, vysoké 2 – 4 m, dosahujú priemeru 20 – 80 mm. Dreň je bohatá na sacharózu, fruktózu a glukózu, ďalej obsahuje tuk, organické kyseliny, pektín, škrob a iné zložky. Rastlina je pôvodná v Novej Guiney. Jej pestovanie bolo najprv zaznamenané v Indii a odtiaľ sa šírilo všetkými smermi. Je to najvýznamnejšia kultúrna tráva; pestuje sa v teplých oblastiach celého sveta, napr. na Kube, Jáve, v juhovýchodnej Ázii, v Egypte a na južnom pobreží Španielska. 
Z rozdrvených stebiel sa lisuje šťava, z ktorej sa získava surový cukor hnedej farby a rafináciou sa vyrába čistá sacharóza ("trstinový cukor"). Z odpadného sirupu ("melasy") sa kvasením a destiláciou vyrába rum. Zo zvyškov stebiel sa vyrába papier, lepenka a izolačný materiál. Odpad slúži ako palivo.
Produkcia.
Najväčšími producentmi cukrovej trstiny na svete sú Brazília, India a Čína.

</doc>
<doc id="193910" url="https://sk.wikipedia.org/wiki?curid=193910" title="Geografia Bulharska">
Geografia Bulharska

Bulharsko sa rozkladá na Balkánskom polostrove v juhovýchodnej časti Európy. Na východe má prístup k Čiernemu moru a na severe k rieke Dunaj.
Geografická poloha.
Doprava.
Územie Bulharska predstavuje križovatkou medzi západnou Európou, Stredomorím, Blízkym a Stredným východom.
Cez krajinu vedú veľmi dôležité dopravné tepny:
Najvzdialenejšie body Bulharska.
Dĺžka vzdušnej čiary spájajúcej krajné body krajiny má dĺžku približne 520 km a šírku 330 km.
Povrch a podnebie.
Povrch.
Priemerná nadmorská výška krajiny je 470 m. Charakteristickým znakom povrchu Bulharska je jeho veľká rozmanitosť:
V pohorí Rila sa nachádza aj najvyšší vrch Bulharska a celého Balkánskeho polostrova – Musala ().
Podnebie.
V krajine rozlišujeme 5 klimatických oblastí:
Tie sa zakladajú na územných rozdieloch podnebia Bulharska, pričom zároveň sa zohľadňujú i klimatické oblasti Európy. Priemerná ročná teplota je 10,5°C. Pre dané podnebie sú charakteristické extrémne minimálne (- 38,3°C, mesto Trăn, údaj z roku 1947) a maximálne (45°C, mesto Sadovo, 1916) teploty vzduchu.
Zrážky sú nerovnomerne rozdelené po celom území štátu. V Dunajskej rovine a Hornotráckej nížine 500–550 mm a vo vysokohorských oblastiach do 1000–1400 mm. Obdobie snehových zrážok trvá od začiatku decembra do konca marca. Hrúbka snehovej pokrývky na severe Bulharska je 10–13 cm, na juhu do 10 cm a vo vysokohorských oblastiach dosahuje až 200 cm.
Územie Bulharska sa rozkladá na pomedzí umierneného a subtropického pásma. Vodné zdroje, ktoré ovplyvňujú krajinu, sú Atlantický oceán, Stredozemné more a z menšej časti Čierne more. Atlantický oceán a Stredozemné more predstavujú klimatické faktory zohrávajúce veľkú úlohu prostredníctvom cirkulácie oceánskych vzdušných prúdov, ktoré sú výsledkom vplyvu islandských a stredomorských cylkónov.
Vodstvo.
Bulharsko má asi 400 km morského pobrežia a patrí mu 5 ostrovov v Čiernom mori - Sveti Kirik, Sveti Ivan, Sveti Petăr, Sveta Anastasija, Sveti Toma a veľa ďalších vo vodách Dunaja.
Krajina je bohatá na minerálne vody. Po Španielsku, Francúzsku, Taliansku, Česku a Slovensku sa nachádza na šiestom mieste v počte minerálnych prameňov v Bulharsku. Známych je okolo 140 prírodných zdrojov a viac ako 700 minerálnych prameňov. Najvyššou teplotou sa vyznačuje minerálny prameň pri obci Sapareva banja – cez 101°C.
Rieky v Bulharsku patria Čiernemu (57 %) a Egejskému moru (43 %). Cez rieku Dunaj sa do Čierneho mora vlievajú rieky Ogosta, Iskăr, Osăm a Jantra. Priamo do Čierneho mora odteká Kamčia, Ropotamo, Veleka, Ďavolska reka a rieka Rezovska.
Do Egejského mora sa vlievajú rieky Marica, Tundža, Arda, Mesta a Struma.
V pohoriach Rila a Pirin sa nachádza okolo 260 ľadovcových jazier, ktoré sa usídlili na dne dolín.
Nerastné suroviny.
V Bulharsku sa nachádzajú náleziská rôznych druhov úžitkových nerastov. Uhlie patrí medzi najvýznamnejšie energetické zdroje. Lignit (približne 92 % všetkého uhlia v krajine) má najnižšiu výhrevnú kapacitu (1500 –2200 kcal/kg) a vysoký obsah vlhkosti a popola. Jeho preprava je obťažná a pri spaľovaní znečisťuje ovzdušie. Najväčšie zásoby sa nachádzajú v Мarickom revíre (asi 70 %). Ťažia sa v lomoch a využívajú sa prevažne na výrobu elektrickej energie. Hnedé uhlie (približne 6,7 % zásob) disponujú výhrevnosťou do 5000 kcal/kg. Najväčším náleziskom je Bobovdolský revír (asi 60 % hnedého uhlia). Čierne uhlie – do 7000 kcal/kg. – (0,5 % zásob). Približne 85 % sa nachádza v Blakanbase, ktorý je situovaný medzi oblasťou Tvărdica – Gabrovo a mestom Sliven v pohorí Stara planina. Medzi mestami Balčik a Kavarna leží veľmi perspektívny Dobrudžanský revír (1,2 mld. ton), ale uholné ložiská sú umiestnené v hĺbke takmer 2700 m. Antracit (0,2 % zásob) – vysoko výhrevný s výskytom v Svogenskom revíre.
Nafta a zemný plyn predstavujú dôležité energetické zdroje, no ich náleziská v Bulharsku sú veľmi malé a priemyselne nevýznamné.
Ako jedna z perspektívnych zón sa javí pásmo čiernomorského výbežku, kde v súčasnosti prebiehajú sondážne výskumy. Pre uspokojenie potrieb Bulharska ročný dovoz nafty činí od 5 do 7 mln. ton a dovoz zemného plynu okolo 6 mld. m³.
Železné rudy.
V Bulharsku sú objavené takmer všetky druhy úžitkových nerastov. Spomedzi železných rúd najväčší hospodársky význam má nálezisko Kremikovci (zásoby okolo 200 mln. ton) s nízkym obsahom železa v rude (medzi 20 – 30 %). Bulharsko patrí medzi európske krajiny bohaté na mangánovu rudu. Najväčší význam má v tomto smere Varnenský okres.
Základ rozvoja farebnej metalurgie štátu tvoria ložiská olovnato-zinkovej rudy v Rodopoách a medenej rudy v pohorí Sredna gora.
Nerudné nerasty.
V Bulharsku je známa široká škála nerudných nerastov: sadra (Vidinsko), kaolín (Dobrudža), kamenná soľ (Provadija) a iné.
Ekonomika.
Bulharsko je priemyselno-agrárny štát a jeho ekonomika sa nachádza v záverečnej fáze prechodného obdobia na ceste k trhovému hospodárstvu. Medzi hlavné priemyselné odvetvia patrí:
Poľnohospodárstvo.
Obhospodarované plochy v rámci Bulharska zaberajú približne 50 % z celkovej rozlohy štátu. Hlavné plodiny, ktoré sa pestujú sú:
V Bulharsku existuje tradícia pestovania ruží (ružový olej – cca 1 t./rok), levandule, mäty a iné.
Živočíšna výroba.
Živočíšna produkcia sa špecializuje na chov hovädzieho dobytka – (376 000), oviec (1 700 000), kôz (750 000), svíň (1 000 000), koní (120 000) a vtákov (16 500 000).
Cestovný ruch.
Krajina disponuje dobre rozvinutou turistickou infraštruktúrou. Známe morské letoviská sú Albena, Zlaté piesky, Slnečné pobrežie, Nesebar, Sozopol, horské rekreačné strediská Bansko, Pamporovo, Borovec a kúpeľné rekreačné strediská Sandanski, Chisarja a Bankja.
Doprava.
Doprava má veľký význam pre hospodársky rozvoj štátu. Dĺžka cestnej siete je 37 300 km vrátane diaľnic Trakia a Hemus. Železničná sieť je dlhá 6 500 km, z ktorých 65 % je elektrifikovaných.
Veľké morské prístavy sa nachádzajú v Burgase a vo Varne a na rieke Dunaj – Ruse, Lom, Vidin, Silistra.
Medzinárodné letiská Bulharska sú v Sofii, Varne a Burgase.

</doc>
<doc id="193911" url="https://sk.wikipedia.org/wiki?curid=193911" title="Karibovia">
Karibovia

Karibovia je skupina indiánskych etník žijúcich na Antilách, v karibskej oblasti, Strednej Amerike a v Južnej Amerike na sever od Amazonky (cca 200 000 osôb).
Jazyky tvoria karibskú rodinu. Sú to väčšinou roľníci, rybári a lovci. Je to spoločnosť málo hierarchizovaná. U niektorých etník bol doložený kanibalizmus (termín kanibali vznikol zo španielskeho slova "Caribales"). Na ostrovoch a pobreží väčšinou vymreli v 16. – 17. storočí. Zvyšky antilských Karibov sú na Dominike, na pevnine žijú neveľké skupiny vo Venezuele, Kolumbii a Brazílii.

</doc>
<doc id="193912" url="https://sk.wikipedia.org/wiki?curid=193912" title="Hlavná budova Slovenského národného múzea">
Hlavná budova Slovenského národného múzea

Hlavná budova Slovenského národného múzea (pôvodne budova "Zemedelského múzea") je budova na Dunajskom nábreží v Bratislave, v ktorej dnes sídli Prírodovedné múzeum Slovenského národného múzea a Generálne riaditeľstvo SNM.
Pôvodne budovu postavilo Československé zemědělské muzeum v Prahe, ktoré si v Bratislave zriadilo v roku 1924 svoju pobočku. V medzivojnovom období ju na výstavné účely využívali tri bratislavské múzeá (Zememdelské múzeum, Lesnícke a Lovecké múzeum a Slovenské vlastivedné múzeum), ktoré sa v roku 1940 zlúčili do Slovenského múzea v Bratislave. Toto múzeum sa v roku 1961 spojilo so Slovenským národným múzeom v Martine pod spoločným názvom Slovenské národné múzeum so sídlom v Bratislave. V súčasnosti tu sídli Generálne riaditeľstvo Slovenského národného múzea a Prírodovedné múzeum, ktoré je so zbierkou 2,4 mil. predmetov najväčšie svojho zamerania na Slovensku.
Architektonická súťaž.
Projekt bol realizovaný v rokoch 19251927 podľa návrhu architekta Michala Milana Harminca napriek tomu, že podľa súťažnej poroty bol uznaný za najlepší a odporučený na ďalšie spracovanie projekt Pavla Janáka. Svoju rolu tu zohrala klasicistická forma, ktorá zodpovedala názoru zachytenému v regulatívoch, ale aj miestna spoločenská situácia a osobné kontakty Harminca s iniciátormi stavby, poprednými politikmi Milanom Hodžom a Vavrom Šrobárom. Harminc dokonca sám vybral parcelu na výstavbu múzea a začiatkom roku 1924 vypracoval aj jeho architektonický návrh. Po vyhlásení výsledkov bola realizácia napriek všetkému zadaná Harmincovi. Kvôli výhradám iniciátorov stavby svoj pôvodný návrh ešte modifikoval podľa návrhov zo súťaže. Expozície slávnostne otvorili 4. mája 1930.
Architektonické riešenie.
Stavba, postavená v duchu oficiálnej monumentality, je trojpodlažnou hmotou, ktorá vyrastá z masívnej podnože. Dispozične využíva nepravidelný lichobežníkový tvar pozemku s veľkou centrálnou sálou na prízemí, okolo ktorej obieha ako konštrukčný dvojtrakt.
Hlavné čelo budovy je dôsledne symetrické. Nad vstupným portikom s predsadeným schodiskom sa tiahnu cez dve podlažia dva kanelované novodórske polostĺpy, podopierajúce mohutný tympanón. V ňom bol pôvodne umiestnený reliéf oráča s koňom. Podobné výjavy, spojené s roľníckou prácou, môžeme nájsť aj na reliéfoch medzi oknami prvého a druhého podlažia. Tvorcom umeleckej výzdoby priečelia bol František Úprka. Bočné fasády sú vertikálne členené systémom polostĺpov nesúcich mohutnú rímsu. Bosážový sokel, prebiehajúci cez zvýšené prízemie po celom obvode, je zakončený kordónovou rímsou. Tvorí pevný podstavec pre trojposchodový kubus múzea, ktorý je zviazaný antikizujúcim systémom. Členenie nábrežnej fasády s dvoma bočnými a monumentálnym rizalitom v strede harmonizuje s Rittnerovou Vládnou budovou na opačnom konci zastavaného bloku pozdĺž Dunajského nábrežia.
Hlavný vstup do budovy s dominantnými dverami s bronzovými výplňami od Stina Paukerta je zvýraznený jednoducho rezaným granitovým portálom. Vedie cez masívny plochý portikus do štvorcovej haly, ktorá obsahuje niekoľko symbolov novoantickej architektúry v rožných pseudodórskych stĺpoch v štylizovanom ornamente perlovky a vajcovky. V priestoroch zadného krídla bola pôvodne zriadená kaviareň „Múzeumka“ v úrovni dvoch podlaží. Tá sa neskôr využívala ako výstavná sieň a depozitár, v súčasnosti slúži znova pôvodnému zámeru.
Prízemie tvoria výstavné priestory, centrálna časť jeho pôdorysu obsahuje veľkú prednáškovú sálu. Druhé a tretie podlažie poskytuje v 26 sálach inštalačnú plochu pre stále expozície. Na treťom poschodí sa nachádza knižnica. V priestoroch pod sedlovou strechou so železobetónovou konštrukciou sú umiestnené depozitáre múzea.
Veľký dôraz je kladený na výzdobu interiéru – vo vstupných komunikačných priestoroch ako aj v priestore kaviarne architekt Harminc opakuje antické dekoratívne články v súlade s vonkajšou fasádou, predovšetkým stĺpy, polostĺpy, trojuholníkové štíty a pod. Systém polostĺpov a kanelovaných častí uplatnil aj v návrhoch mobiliáru.
Na tejto stavbe architekt dokonale vyjadril schopnosť umeleckej tektonickej výrazovosti. V projekte SNM sa zameral jednoznačne na stvárnenie stánku kultúry v prísnom novoantickom duchu, oprostenom od prvkov iných slohov. Budova je jedným z mála zachovaných prejavov oficiálnej architektúry dvadsiatych rokov na Slovensku.
Michal M. Harminc pracoval v roku 1938 aj na projekte adaptácie budovy na Slovenský parlament a v rokoch 1947/1948 viedol rekonštrukčné práce kvôli silnému poškodeniu pri bombardovaní Bratislavy počas druhej svetovej vojny.

</doc>
<doc id="193913" url="https://sk.wikipedia.org/wiki?curid=193913" title="Smeč">
Smeč

Smeč je tenisový úder ktorý sa hrá nad hlavou. Hrá sa silovo a väčšinou končí ako víťazný úder. Je nápadne podobný podaniu, ale na rozdiel od podania hráč nemá toľko možností skadiaľ a kam zasmečovať, pretože na smeč nahráva protihráč, ktorý to môže sťažiť, napríklad zahratím obranného úderu do bekhendovej strany. Toto hráči najčastejšie riešia obehnutím a zahratím forhendového smeču, pretože bekhendový smeč je neporovnateľne ťažšie hrateľný úder.

</doc>
<doc id="193914" url="https://sk.wikipedia.org/wiki?curid=193914" title="Sýrčania">
Sýrčania

Sýrčania (-kodifikovaný tvar; zriedkavo "Sýrania") môžu byť:

</doc>
<doc id="193915" url="https://sk.wikipedia.org/wiki?curid=193915" title="Budova SNM">
Budova SNM



</doc>
<doc id="193928" url="https://sk.wikipedia.org/wiki?curid=193928" title="Evanjelický kostol, Siófok">
Evanjelický kostol, Siófok



</doc>
<doc id="193930" url="https://sk.wikipedia.org/wiki?curid=193930" title="Umenie Bulharska">
Umenie Bulharska

Výtvarné umenie.
Osobitnú súčasť kultúry každej krajiny reprezentuje výtvarné umenie, ktoré sa v 20. storočí využívalo nielen na sprostredkovanie umeleckého zážitku, ale často aj na konkrétne spoločenské, politické a národné ciele.
Maliarstvo.
Bulharské maliarstvo 20. storočia sa na jednej strane uberalo svojou vlastnou umeleckou cestou, ale súčasne odrážalo špecifické vývinové trendy svetového maliarstva. Bulharskí umelci však využívali také moderné výrazové prostriedky, ktorými si získali medzinárodné uznanie. Druhá polovica 20. storočia bola poznačená nánosmi totalitnej ideológie komunistických režimov a smerom, ktorý sa nazýva socialistický realizmus.
Hoci sa v tomto období na scéne bulharského maliarstva objavili viaceré výrazné talenty, k najvýznamnejším umelcom, ktorých tvorba sa prelína väčšou časťou 20. storočia nesporne patria Vladimir Dimitrov-Majstora a Dečko Uzunov. 
Sochárstvo.
Umenie tvarov ponúka viaceré možnosti interpretácie. Bulharské sochárstvo 20. storočia charakterizuje neobyčajne bohatá produkcia. Začiatkom storočia sa svojou tvorbou výrazne presadili Marko Markov a profesor Ivan Lazarov. V druhej polovici storočia sa dostávajú do popredia autori svetového mena: Georgi Čapkanov-Čapa a Veždi Rašilov.
Hudobné umenie.
Bulharská hudobná produkcia 20. storočia sleduje všetky známe svetové trendy. Hoci je ovplyvnená novými hudobnými prúdmi, v jej smerovaní sú zároveň evidentné prvky bulharského folklóru, ktoré majú stále miesto v dielach väčšiny umelcov pôsobiacich v oblasti hudobného umenia. Majstrovstvo bulharských hudobných interpretov a skladateľov pozná celý svet. Folklórne motívy, ktoré sú zastúpené v bulharskej vážnej aj džezovej hudbe, robia z nej vyhľadávaný hudobný artikel kvôli exotike nepravidelného rytmu a špecifickým tóninám.
Ľudová hudba.
Bulharský folklór má niekoľko charakteristických čŕt, sú to:
V roku 1951 vznikol prvý a do dnešných čias najpopulárnejší bulharský folklórny súbor. Jeho zakladateľ a umelecký vedúci bol Filip Kutev. Súbor, ktorý dodnes nesie jeho meno, má v repertoári tance a piesne zo všetkých siedmich bulharských folklórnych regiónov.
Tradičná bulharská hudba všetkých bulharských folklórnych regiónov je založená na nepravidelných taktoch. Sú to: 5/8, 7/8, 8/8, 9/8 a 11/8 takt alebo zložené takty (5+7)/8, (15+14)/8 a (9+5)/16. Táto rytmická asymetria je typická pre hudbu takmer všetkých balkánskych národov.
Filip Kutev zakladá prvý ľudový umelecký súbor 1. mája 1951 a práve vďaka tomu sa v Bulharsku mohla etablovať a umelecky rásť celá plejáda vynikajúcich spevákov, inštrumentalistov, tanečníkov, choreografov a hudobných skladateľov. Aby získal potrebný počet umelecky nadaných členov súboru, Kutev neprestajne cestuje po bulharských dedinách, kde hľadá nové perspektívne talenty. Takýmto spôsobom každá nová speváčka obohatila repertoár súboru originálnymi ľudovými piesňami, ktoré boli charakteristické pre jej rodný kraj. Filip Kutev začína ako prvý transponovať ľudové piesne do takej podoby, aby mohli byť prezentované viachlasným zborom. Mení charakter tradičného piesňového repertoáru a na jeho základoch buduje ojedinelé zborové interpretačné umenie, ktoré sa v zahraničí často podvedome spája s bulharským folklórom.
Populárna hudba.
V Bulharsku, rovnako ako v Európe a USA, sa v 20. storočí rozvíja džezová, rocková a popová hudba. Napriek tomu, že Bulharsko doposiaľ nemá umelcov svetového mena, ktorí by sa umiestnili na popredných priečkach popových a rockových rebríčkov, bulharskí džezoví hudobníci si získali svetové scény. V druhej polovici 20. storočia aktívne tvorí klavirista Milčo Leviev, Teodosij Spasov, Jaldaz Ibrahimovova a iní.
V roku 2000 vznikol projekt "Balkánske kone", na ktorom sa podieľajú hudobníci zo všetkých balkánskych krajín. Vo svojich albumoch hľadajú spoločné korene balkánskej hudby. Sú to: Tamara Obrovacova (Chorvátsko), Vlatko Stefanovski (Severné Macedónsko), Teodosij Spasov (Bulharsko), Emil Bukurov (Rumunsko), Sanja Iličova (Juhoslávia), Kostas Teodoru (Grécko), Krasi Željazkov (Bulharsko), Stojan Jankulov (Bulharsko) a Hakan Bešer (Turecko).
Vážna hudba.
Práve 20. storočie je obdobím, počas ktorého sa začínajú formovať prvé reálne kontúry bulharskej hudobnej produkcie v oblasti vážnej hudby. Pre symfonickú hudbu je typické využívanie kompozičných prvkov s ľudovými motívmi. Najznámejšími skladateľmi a dirigentmi tohto obdobia sú Marin Goleminov, Ľubomir Pipkov, Pančo Vladigerov a Petko Stajnov.
Filmové a divadelné umenie.
Kinematografia a divadelníctvo patria k tým žánrom umeleckej produkcie, ktoré začiatkom 20. storočia nachádzajú možnosti svojho umeleckého vyjadrenia. Bulharské vizuálne umenie sa teší veľkému záujmu verejnosti nielen v Bulharsku, ale aj v zahraničí. Brány Divadelnej akadémie múzických umení v Sofii opustilo mnoho generácii hercov, ktorí vedeli zapôsobiť na divákov dokonca aj vtedy, keď nevystupovali pred domácim publikom. Témy, ktoré rezonovali v bulharskej filmovej a divadelnej tvorbe boli nielen blízke človeku, ale zároveň mali výsostne národné atribúty, čo bolo príčinou charakteristickej črty bulharského filmového a divadelného umenia, ktorou bola úzka prepojenosť námetov s každodennou realitou.
Dlhometrážny film.
Bulharská filmová tvorba do začiatku druhej svetovej vojny kráča v stopách veľkých filmových spoločností, aké pôsobili v USA, vo Veľkej Británii a Francúzsku. Keď sa v roku 1944 dostal k moci komunistický režim, bulharská filmová tvorba začala slúžiť novému zriadeniu a jeho spoločenským víziám. Koncom 70. rokov 20. storočia sa do bulharských kín dostala nová vlna filmovej tvorby, ktorá sa usiluje poukázať na negatívne stránky ľudského charakteru a prostredníctvom nich upozorniť na problémy socialistickej spoločnosti, o ktorých v tom čase nebolo možné hovoriť nahlas a otvorene. Táto tendencia je najmarkantnejšia v snímkach Teplo (po bulharsky: "Топло"), Včera (po bulharsky: "Вчера"), ako aj a vo filme pre deti a mládež Ježkovia sa rodia bez ostňov (po bulharsky: "Таралежите се раждат без бодли").
Kinematografia zároveň pokračuje v tvorbe filmov s národnou tematikou. V 80. rokoch 20. storočia je natočený celý rad historických filmov. Medzi nimi má osobitné postavenie seriál Kapitán Petko Vojvoda (po bulharsky: "Капитан Петко войвода"), ktorý umelecky stvárňuje životné osudy národného hrdinu kapitána Petka Kiriakova, a tiež film Pod jarmom (po bulharsky: "Под игото").
Animovaný film.
Animácia ponúka ešte väčšiu slobodu výrazových prostriedkov ako iné formy filmového umenia. Tento spôsob umeleckého stvárnenia sa ukázal ako osobitne vhodný výrazový prostriedok na vyjadrenie nesúhlasného a kritického postoja voči komunistickému režimu, ktorý v Bulharsku počas 20. storočia vládol celých 45 rokov.
V Bulharsku je dodnes veľmi populárny seriál Traja hlupáci (po bulharsky: "Тримата глупаци"), lebo divákom cez prizmu smiechu jednoduchým a zrozumiteľným spôsobom sprítomňuje vážne problémy doby.
Divadelné umenie.
Na prvý pohľad sa zdá, že divadelné umenie reprodukované v cudzom jazyku, by bolo nezrozumiteľné. Divadelné hry Majster a Margaréta (po bulharsky: "Майсторът и Маргарета") režiséra Tediho Moskova, Plášť (po bulharsky: "Шинел") Vasila a Niny Vasilievových a Vyhnanci (po bulharsky: "Хъшове") Alexandra Morfova majú úspech na domácich aj svetových scénach, tešia sa širokej popularite obecenstva a získavajú mnohé ocenenia.

</doc>
<doc id="193931" url="https://sk.wikipedia.org/wiki?curid=193931" title="Francúzska secesia">
Francúzska secesia

Francúzska secesia je umelecký štýl, ktorý sa objavil v Európe a v Spojených štátoch po polovici 19. storočia a trval až do začiatku 20. storočia. Francúzsky tiež nazývaný Art Nouveau.
Podmienky vzniku.
V 19. storočí zaznamenala Európa obrovský priemyselný rozmach, ktorý vznikol na podnet industrializácie, nových priemyselných a obchodných centier. Začali sa rozvíjať nové spôsoby spracovania ocele, glazovania keramiky a skla, galvanizácia a rozvoj elektrického osvetlenia, ktoré otvorili nové možnosti mladej začínajúcej generácii architekt a umelcov. Tieto zmeny mali aj za následok vytvorenie novej spoločenskej - robotníckej triedy a veľkú škálu produktov dostupných pre vyššiu vrstvu. Tieto honosné prvky neboli spočiatku veľmi využívané, pretože neboli ani považované za prvky bytového interiéru ale boli skôr chápané ako priemyselná a dopravná architektúra. Samotný termín Art Nouveau pochádza z parížskeho obchodu rovnakého mena, ktorý viedol nemecký emigrant Samuel Bing. Vo veľmi krátkej dobe však začala vyššia vrstva objavovať čaro secesných stavieb, predmetov, nábytku a prvkov všetkého druhu, a bola ochotná za jeho získanie minúť nemalé peniaze. Secesia bola prvým slohom, ktorý nemal svoj základ podložený vo svetových dejinách, resp. neviazal sa na historizujúce smery. Preto ho mnohí umelci a architekti neprijali. Hlavnými centrami sa vo Francúzsku stali centrami slohu Paríž a Nancy. Za krátko po rozšírení sa do celej Európy a dokonca aj do zámoria no New Yorku sa stala univerzálnym slohom daného obdobia. Jej nárast popularity bol doslova bleskový, žiadny iný sloh v dejinách ľudstva nevznikol a neprenikol medzi ľudí tak rýchlo ako práve secesia. No napriek svojmu krátkemu pätnásťročnému obdobiu má svoj význam. Dôležitosť dizajnu predmetov, s ktorými prichádzame denne do styku, ktorú ako prvý zdôrazňoval William Morris. Verejnosť sa zaujímala o nové módne smery a to najmä v úžitkovom umení. To sa odrazilo vo veľkom počte nových časopisov a periodík venovaných trendom. Hlavné prejavy nového slohu neboli v špeciálnych článkoch, ale v grafickej úprave publikácií samotných. Ale existovali aj časopisy ako prestížny Art et Décoration v Paríži, ktorý sa sústreďoval výlučne na úžitkové umenie a obsahoval množstvo fotografií. Mediálne propagovali sloh aj časopisy ako francúzsky De Studio. Secesia dosiahla svoj vrchol práve v 19. storočí. Ešte aj dnes ju môžeme odpozorovať v tvorbe priemyselného dizajnéra tvoriaceho výrobky, ktoré každý používa. No viazanie sa na prílišné dekorovanie, vytváranie prehnane zdobených rastlinných motívov a kvetných lupeňov, sú formy s ktorými sa človek 20. storočia dokáže už len ťažko stotožniť.
Architektúra.
Svetová výstava roku 1900 v Paríži dala tamojším architektom príležitosť naplno uplatniť svoju fantáziu. Hlavnými centrami sa stali Paríž a Nancy. Hlavným predstaviteľom francúzskej secesie bol Hector Guimard ( Lyon 10.3.1867 - New York 20.5.1942 ), ktorý inšpirovaný Antonim Gaudím a Victorom Hortom, vychádzal z učenia Eugenna Viollet le-Duca. Napriek relatívne krátkemu obdobiu v ktorom sa secesia vyskytla v dejinách architektúry, sochárstva a maliarstva, sa preslávia vo veľkej miere. Sám Guimard ju chcel povzniesť na typizovaný smer francúzska. Bol kladený dôraz na detail a organické línie, veľmi často inšpirované orientálnou architektúrou. Prevládali organické a rastlinné motívy s bohato zdobenými detailmi. Samotné objekty mali veľmi pestrú tak isto vonkajšiu fasádu ako do detailu prepracovaný interiér.
Základné výrazové a materiálové prostriedky
1. Nové konštrukčné materiály, využívajúce racionálnu linku - železo, glazované sklo, galvanizácia, a rozvoj elektrickej energie, vychádzali z inžinierskych stavieb ako sú mosty a haly , ich cieľom bola účelnosť a relatívna jednoduchosť, postupne sa menila na ornament inšpirovaný orientom a organikou
2. Línia priniesla návraty do minulosti inšpirované Orientom a ľudovým umením v asymetrickej vlnivej línii a prebujnenom dekorativizme, tvarovej a materiálovej nápaditosti.
3. Vo veľkej miere využívanie železných prvkov, dotváranie sklom, v častých prípadoch dokonca aj farebne spracovaným (vitrážou).
Sochárstvo.
Secesia v sochárstve konca 19. a začiatku 20. storočia sa stala hlavnou postavou osobnosť Francúza Augusta Rodina, ktorého je veľmi ťažké charakterizovať z hľadiska slohového zamerania. Keď sa oslobodil od klasicizmu zameral sa na čo najkvalitnejšie zachytenie daných predmetov. Jednou z ďalších charakteristických čŕt bolo pri opracúvaní kameňa tvoril spôsobom, že znejasňoval niektoré detaily. Je možnosť ho zaradiť medzi impresionistov, no jeho značná záľuba v krivkách a ornamentoch ho priradila k secesne tvoriacim umelcom konca 19. a začiatkom 20. storočia. Jeho najvýznamnejším dielom je Brána pekiel na ktorej sa inšpiroval známou Božskou komédiou od Danteho Alighieri, no na nešťastie ju nedokončil. Ďalší sochár a umelec, ktorého črty tvorby ho radia jasne k secesistom bol katalánec Lambert Escaler. Bol sochárom vysnívaných nýmf a ich vetrom rozviate vlasy mu boli zámienkou na uplatnenie dynamických kriviek. Z piemontskej skupiny treba spomenúť Medarda Rossa, ktorého diela pripomínajú kyselinou rozleptané aglomeráty hliny či hornín. Striedal symbolické námety so sociálnou tematikou.
Maliarstvo.
Zárodky secesie v maliarstve badať už v niektorých dielach neskorých pred raffaelistov, a viac zaoberali teoretizovaním ako tvorbou, chytili sa Gauginových podnetov, respektíve Bernarovej a Gauginovej pontaventskej školy na atlantickom pobreží. Samotný maliari sa predovšetkým orientovali na budúcnosť, snažili sa priniesť novu senzibilitu. Pod vplyvom ďalekého východu sa vrátili k veľkým dekoratívnym kompozíciám, ornamentálnym tvarom, ... Usilovali sa docieliť tzv. čistú maľbu, ktorej hodnota nemala závisieť od zobrazeného motívu. Za dôležité pokladali predovšetkým kompozične riešenie, usporiadanie škvŕn a plôch, ako aj paletu čistých spočiatku intenzívnych, neskôr tlmených tónov. Pierre Bonard, Maurice Denis, Edouard Vuillard. Po nich nastupujú Gustave Moreau so svojou prepiatosťou, Odilon Redon so svojim irealizmom a Puvis de Chavanes so svojim mystickým idealizmom.
Umelecké remeslá.
Práve táto časť patrí k hlavným tvorivým spôsobom secesného obdobia. Na jej vplyv malo hlavne priznanie tektoniky konštrukcií a autentickosti materiálov. Tým pádom akýsi návrat k primitivizmu, choroba dekadentnosti. Pre milovníkov umenia boli typickými motívy morskej peny, motýľov, kvetov, kotúčov dymu, či popínajúcej neurčitosti. Všetko to boli akoby prenesené motívy nostalgie, miestami až dokonca erotiky. Išlo o reakciu na gýčovitý priemyselne vyrábaný brak. Umelci tvorili doslova každú vec dennej potreby od tanierov, cez stoličky až po farebné okná, no mnohé z návrhov boli ovplyvnené s japonským a islamským dizajnom, hlavne od umelcov, ktorý študovali v zahraničí. Známy americký umelec Louis Comfort Tiffany (1848-1933) začínal ako maliar. Po študijnom pobyte v Paríži sa vrátil do New Yorku a začal ako majiteľ firmy Glass and Decorating Company kariéru umeleckého sklára a návrhára interiérov. Jeho návrhy boli poznačené japonským a islamským vplyvom. Jeho umelecká osobnosť sa naplno vykryštalizovala v osemdesiatych rokoch. Vytváral vysokohodnotné predmety z írisovaného skla. Tiffanyho vitráže ovplyvnili čiastočne aj maliarsky syntetizmus. Bol jedným z prvých, ktorí si uvedomili význam elektrickej energie pre secesný sloh. Na dvojakom aspekte umenie – rozumovom a poetickom – sa zakladali estetické koncepcie skupiny v Nancy, podporovanej Émilom Gallém, slávnym návrhárom skla, keramiky a nábytku. Jeho záujem o prírodné vedy sa prejavil v repertoári nových botanických foriem. Okrem neho si získal svetovú povesť aj Louis Majorelle. Exotický estetizmus bratov Goncourtovcov, myšlienka sociálneho umenia vyslovená Rogerom Marxom i agilný duch Mauricea Barrésa posilňovali pozíciu Émila Gallého, ktorý nakoniec dosiahol triumfálne úspechy a na Svetovej výstave v roku 1889 získal Veľkú cenu. Rok 1900 znamenal pre školu v Nancy vrchol rozkvetu. Po Gallého smrti 1904 však jej činnosť rýchlo upadla. V Paríži zohralo významnú úlohu pôsobenie obchodníka, zberateľa a vystavovateľa umeleckých diel ďalekého východu, Samuela Binga.

</doc>
<doc id="193932" url="https://sk.wikipedia.org/wiki?curid=193932" title="Raumplan">
Raumplan

Raumplan (doslova „priestorový plán“) je v architektúre pojem (pôvodne Adolfa Loosa) označujúci plán budovy berúci do úvahy aj veľkosť a svetlú výšku miestností v závislosti od ich funkcie a reprezentatívneho významu. Priestor celej stavby nie je členený do jednotlivých podlaží, kde každé podlažie je vo svojej ploche jednoúrovňové, ale do kubusov a miestností, ktoré sa prelínajú v rôznych výškových úrovniach.
Zakladateľ – tvorca.
Hlavným predstaviteľom a tvorcom Raumplanu je najväčší predstaviteľ architektúry začiatku 20. storočia vo Viedni, a zároveň jeden z najvýznamnejších predchodcov modernej architektúry, architekt Adolf Loos. Silne sa zasadil proti výzdobe v architektúre (esej "Ornament a zločin") a snaží sa architektúru priviesť späť k rýdzo čistej užitočnosti. Jeho najväčším prínosom pre architektúru je vytvorenie práve Raumplanu (priestorového plánu). Prostredníctvom neho formuluje celkom nový pohľad na vnútorný priestor a usporiadanie miestností z hľadiska jeho trojrozmernosti. Interiéry obytných domov navrhnutých viedenským architektom sú často tvorené miestnosťami, ktoré prenikajú jedna do druhej, rozčlenené do niekoľkých úrovní. Spoločne vytvárajú otvorený a plynulý priestor. Loos bol vo svojej parížskej ére veľmi zaujatý ideou trojrozmernej architektúry. Jeho rodinné domy sú navrhnuté so striedanými úrovňami jednotlivých priestorov, schodiská sú niekedy značne komplikovanými útvarmi. Vzájomná súvislosť a väzba priestorov zdôrazňuje ich priehľadnosť. 
Citáty.
„Normálny projektant robí dvojrozmerný, plošný plán. Architektúra je však trojrozmerná a aj tretí rozmer je potrebné formovať a navrhovať. Nemá sa preto robiť len Flächenplan – plošný plán, ale aj Raumplan – priestorový plán.“ 
„Naučte sa myslieť a tvoriť v troch dimenziách, a nie ako obyčajne v dvoch:“
„Každý jeden bod daného priestoru odvodiť a určiť pomocou troch súradníc podľa danej geometrickej osnovy. Bude to matematická a nie grafická tvorba architektúry. Dobrý projekt sa tak dá presne opísať a matematicky určiť. Viem si predstaviť sám seba, ako sedím v kresle a diktujem celý projekt asistentovi len v slovách a číslach. Bude na to treba vymyslieť nejaké prístroje, namiesto dnešných primitívnych trojuholníkov a príložníkov.“
„Grafika je plochá, zatiaľčo architektúra vždy trojrozmerná.“

</doc>
<doc id="193936" url="https://sk.wikipedia.org/wiki?curid=193936" title="Dom Kráter">
Dom Kráter

Dom Kráter je dom v Bratislave na ulici Vysoká 15. Postavený bol v druhej polovici 90. rokov 20.storočia.
Autor a realizácia.
Roman Hájek, spolupráca Andrej Alexy, projekt 1995, realizácia 1997, Bratislava
Filozofia budovy.
"V urbanistickej rovine vychádza z potreby vytvoriť kontinuálne mestské prostredie zodpovedajúce centrálnej polohe územia hlavného mesta a kvalite adekvátnej začiatku 21.storočia v kontexte dizajnu súčasnej doby. Odumierajúce nefunkčné štruktúry sídelného útvaru prirodzene nahradzuje nová hodnota pri rešpektovaní pôvodnej parcelácie ako odkazu na historické genius loci daného prostredia. Vnútroblokový priestor kvalitatívne preverený históriou dostáva novú formu ako odozvu živej súčasti organizmu mesta.
V rovine architektúry jednoduchosť, otvorenosť, čistota tvarov dráždia, iritujú, poburujú i vyzývajú na konverzáciu, dialóg. Architektúra, o ktorej sa nehovorí, nežije a mesto, ktoré nekomunikuje svojou architektúrou, len živorí. Preto sme komunikáciu povýšili na nosný motív celej budovy. Základným predpokladom úspešnej komunikácie je otvorenosť a pravdivosť. Za pomoci odhaľovania podstaty fungovania vecí, v priznávaní materiálov, konštrukčnej tektoniky ako aj technických zariadení a ich povýšenia na skulpturálny prvok.
V polohe interiéru ľudský až intímny rozmer v časti administratívno-privátneho prostredia s výhľadom na systém zelených striech a žijúceho tria s ich funkčným využitím plynule prechádza do expresívneho až výbušného priestoru kaviarne a nočného PUB-u. Interiér je komponovaný v systéme navzájom súvisiacich a prelínajúcich sa priestorov, ktoré sa otvárajú horizontálne a vertikálne. V tomto priestorovom usporiadaní sa návštevník stáva neoddeliteľnou súčasťou architektúry, dynamizuje ju pri zachovaní slobodnej vôle rozhodnúť sa, či bude divákom alebo exponátom."
"Hájek R., Alexy A., Projekt 03/1999"
Čo to o budove.
Kráter na jednej strane predstavuje posun v myslení vo vzťahu k historickému prostrediu, na druhej strane ukazuje ako v súčasnosti môže vyzerať interiér, súčasne vypovedá o generačných pocitoch i architektonickej diskusii. Okrem kaviarne a PUB-u určeného na diskotéky a koncerty súčasnej hudby, sa tu nachádzajú kancelárie a na najvyššom podlaží je byt. Od roku jesene 2006 slúži aj ako gay klub.
Urbanistické riešenie.
Objekt stojí v rôznorodej štruktúre bývalej mestskej periférie s reliktmi tradičnej vinohradníckej zástavby v Bratislave na Vysokej 15. Zachováva pôvodnú parceláciu (dĺžka parcely 36m, šírka čelnej fasády 8,5m a vnútrobloku 18m), forma je ale moderná a jednoduchá.
Architektonické riešenie.
Fasáda domu je členená na dve časti. Jednou je betónový skelet s veľkými funkcionalistickými oknami pripomínajúcimi výklady. Taká betónová fasáda bola v Bratislave použitá prvýkrát. Druhá časť otáčajúca sa do historickej časti ulice nadväzuje na susedný objekt a je horizontálne členená dreveným obkladom a pásovými oknami. Celá stavba sa drží pravidelnej rytmiky. Štvorcový raster na fasáde postupuje ďalej do hĺbky objektu.
Rovnaký kánon určuje tvary priestoru i interiérovej výbavy. Relatívne malá vstupná hala symbolizuje akýsi dialóg medzi exteriérom a interiérom budovy.
V dvoch podzemných podlažiach je situovaný PUB. V úrovni prízemia sa priamo z haly prechádza do Art kaviarne, v ktorej sa usporadúvajú výstavy výtvarného umenia. Priestor kaviarne je spojený s PUB-om otvorením stropu, pričom toto priestorové prepojenie prechádza plynule cez obe suterénne podlažia. Otvorením, resp. prepojením týchto priestorov vznikol ústredný motív objektu, z ktorého v prenesenom význame sa vyvodil aj názov klubu, dnes už aj celého domu - Kráter.
Cez tri podlažia prehĺbeného priestoru sa tiahne široký pás červeného náteru. V najvyššej úrovni je priestor preložený len subtílnou lávkou. Vo vnútri dominujú zábradlia z brúseného nerezu, rúry vzduchotechniky a neóny vytvárajúce modrú ilumináciu. Veľa svetlého dreva, z ktorého sú vyrobené lavice, stoly a stoličky tento chladný betónovo-železný kráter otepľujú a poľudšťujú ho.
Druhé, tretie a štvrté podlažia slúžia ako administratívne priestory, výťahom a schodiskom prístupné zo vstupnej haly. V poslednom podlaží sa nachádza mezonetový byt s terasami.
Ďalším určujúcim faktorom vplývajúcim na dispozičné a hmotové riešenie bolo zabezpečiť dostatok denného osvetlenia v husto zastavanej štruktúre. Tento problém vyriešilo vytvorenie vnútroblokového átria. Svetlotechnické požiadavky priamo vplývali na formovanie architektonického výrazu členením hmôt a priestorov do sústavy zelených terás a pavlačí v rôznych úrovniach. Vznikli tak intímne a originálne vnútroblokové priestory.
Riešenie fasády celého vnútrobloku korešponduje s ideou uličnej fasády použitím veľkých francúzskych okien a čistou plochou omietky bielej farby.
Ocenenia.
Kráter sa stal prvým laureátom ceny ARCH v r.1998

</doc>
<doc id="193938" url="https://sk.wikipedia.org/wiki?curid=193938" title="Massimiliano Fuksas">
Massimiliano Fuksas

Massimiliano Fuksas (* 9. január 1944, Rím, Taliansko) je taliansky architekt. 
Narodil sa v Ríme v rodine pochádzajúcej z Litvy. Tu v roku 1969 úspešne ukončil svoje štúdium architektúry na univerzite La Sapienza. V rokoch 1989 až 1993 pracoval ako uznávaný architekt jednotlivo v Ríme, Paríži a vo Viedni. V roku 2002 si založil nový architektonický ateliér vo Frankfurte nad Mohanom. V rokoch 1998 až 2000 pôsobil tiež ako riaditeľ siedmeho ročníka "Biennale Internazionale di Architettura" v Benátkach pod názvom „ Menej estetiky, viac etiky“. 
Životopis.
Firenze"
Ako uznávaný architekt počas tohto obdobia prednášal na viacerých univerzitách ako sú: Staatliche Akademie der Bildenden Künste v Stuttgarte, École Spéciale d'Architecture v Paríži, Institut für Entwerfen und Architektur v Hannoveri, Akademie der Bildenden Künste vo Viedni a Columbia University v New Yorku.

</doc>
<doc id="193939" url="https://sk.wikipedia.org/wiki?curid=193939" title="Wolf D. Prix">
Wolf D. Prix

Wolfgang Dieter Prix (* 12. december 1942, Viedeň, Rakúsko) je rakúsky architekt, predstaviteľ dekonštruktivizmu, v súčasnosti pôsobiaci pod spoločným názvom architektonickej kancelárie COOP Himmelb(l)au.
Život.
Študoval architektúru na Technische Universität Wien, neskôr Architectural Association School of Architecture a nakoniec na Southern California Institute of Architecture v Los Angeles.

</doc>
<doc id="193942" url="https://sk.wikipedia.org/wiki?curid=193942" title="Gemini 4">
Gemini 4

Gemini 4 (oficiálne Gemini IV) bol druhý americký pilotovaný kozmický let v rámci programu Gemini. Zároveň išlo o prvý americký let do vesmíru, ktorý riadilo Stredisko pilotovaných letov ("Manned Spacecraft Center") v Houstone. Predchádzajúce lety riadilo Stredisko riadenia vesmírnych letov ("Mission Control Center") na Cape Kennedy. Hlavným cieľom misie bolo pokúsiť sa o priblíženie a let vo formácii s druhým stupňom nosnej rakety Titan, vykonať prvý americký výstup do otvoreného vesmíru a dlhodobý let s trvaním štyri dni, počas ktorých sa mali skúmať reakcie ľudského organizmu na dlhší pobyt v beztiažovom stave. Priblíženie k druhému stupňu sa síce nepodarilo podľa plánu, ale astronaut Edward White sa počas tejto misie stal prvým Američanom (a celkovo len druhým človekom po sovietskom kozmonautovi Alexejovi Leonovovi), ktorý vystúpil do otvoreného vesmíru. Po štvordňovom lete boli astronauti unavení, ale inak v dobrej kondícii. Misia tak otvorila cestu ďalším a ešte dlhším dlhodobým letom.
Prípravy na let.
Dňa 27. júla 1964 NASA zverejnila zloženie posádky druhého pilotovaného letu programu Gemini. Veliacim pilotom misie sa stal James McDivitt a pilotom Edward White. Obaja boli nováčikmi z tzv. novej deviatky astronautov ("The New Nine") a veľmi dobre spolu vychádzali. V záložnej posádke sa začali pripravovať Frank Borman a Jim Lovell, tiež z novej deviatky. Na tlačovej konferencii, počas ktorej bola predstavená hlavná a záložná posádka misie Gemini 4, sa zástupca šéfa Gemini Project Office Ken Kleinknecht zmienil o možnosti, ktorá v predbežných plánoch figurovala od januára toho roka, že by počas letu jeden z členov posádky otvoril svoj poklop a vysunul hlavu von z lode. V tejto fáze nevyhlásených vesmírnych pretekov medzi Spojenými štátmi a Sovietskym zväzom by šlo o významné prvenstvo pre USA, ale paradoxné je, že novinári vtedy tomuto bodu nevenovali zvláštnu pozornosť.
Ohľadom výstupu do otvoreného vesmíru ("extravehicular activity", "EVA") boli v NASA v tom čase nejednoznačné názory. Všeobecne však prevládalo presvedčenie, že celá záležitosť sa musí preveriť vo vákuovej komore. Takisto dôvera v skafandre nebola vtedy ešte príliš vysoká. Skúšky posádky Gemini 3 síce preukázali, že výstup do otvoreného vesmíru v stoji ("stand-up EVA", "SEVA") je možné uskutočniť, ale s miernou modifikáciou poklopu, pretože pri skúškach vo vákuovej komore sa ho dalo uzavrieť len veľmi ťažko, a to v komore bola simulovaná výška len 12 km, nehovoriac o takmer absolútnom vákuu. Začiatkom roka 1965 začala hlavná a záložná posádka misie Gemini 4 nacvičovať činnosti potrebné na SEVA, ale ešte stále sa definitívne nerozhodlo, či bude tento bod v letovom pláne misie. Vedenie Gemini Program Office a Strediska pilotovaných letov ("Manned Spacecraft Center") sa nevedelo rozhodnúť, či predpokladané riziko za to stojí. Až 12. marca Dr. Robert R. Gilruth, riaditeľ Strediska pilotovaných letov, povolil nácviky vo vákuovej komore, s ktorými sa začalo 20. marca. Medzitým sa však odohrala udalosť, ktorá všetkých prinútila k zamysleniu a prehodnoteniu doterajších plánov misie Gemini 4. Dňa 18. marca 1965 vyštartovala zo sovietskeho kozmodrómu Bajkonur na obežnú dráhu Zeme kozmická loď Voschod 2. Kozmonaut Alexej Leonov sa pri tomto lete stal prvým človekom, ktorý vystúpil z lode do otvoreného vesmíru a vrátil sa späť. Američania však vtedy nemohli vedieť, aké problémy mal pri návrate do kabíny a že sa mu to podarilo len vďaka jeho veľmi dobrej fyzickej kondícii. Každopádne prežil a rozsah jeho výstupu značne prekonával výstup do otvoreného vesmíru v stoji, ktorý plánovala NASA.
Táto udalosť spôsobila, že NASA sa v otázke vykonania výstupu do otvoreného vesmíru konečne rozhýbala. Na 29. marca Gilruth zvolal schôdzu pracovníkov, ktorí viedli oddelenia zaoberajúce sa letovými operáciami a systémovou divíziou. Na stretnutí sa prezentovala súprava na zabezpečenie životných podmienok astronauta počas pobytu mimo loď. Keďže bola pripevnená na skafandri v oblasti hrudníka, hovorilo sa jej "chestpack". Na schôdzi bol predstavený aj prototyp ručnej manévrovacej pištole HHMU ("Hand-Held Maneuvering Unit"), ktorá mala astronautovi uľahčiť pohyb v otvorenom vesmíre. Spomínané vybavenie už bolo v pokročilej fáze vývoja a nič nebránilo tomu, aby sa počas misie Gemini 4 mohol uskutočniť plnohodnotný výstup do otvoreného vesmíru. Spočiatku bolo ťažké o tom presvedčiť vedenie NASA, ale 25. mája to vtedajší riaditeľ agentúry James Webb nakoniec odsúhlasil. Astronaut Edward White sa medzitým v relatívnej tajnosti a pri absencii publicity pripravoval na výstup. Dňa 21. mája bol vydaný press kit, čiže informačný balíček pre novinárov, ktorý obsahoval stručnú zmienku o plánovanom výstupe bez akýchkoľvek detailov s tým, že definitívne potvrdenie môže prísť až v deň štartu. V rovnaký deň, kedy Webb oficiálne schválil uskutočnenie výstupu, sa však médiá dozvedeli, že EVA je plnohodnotnou súčasťou letového plánu Gemini 4. Kozmická loď Gemini 4 bola prvou americkou loďou, ktorá nemala žiadne vlastné meno. McDivitt a White chceli svoju loď pomenovať "American Eagle" (Americký orol), ale potom, čo Gus Grissom tvrdohlavo presadil ironický názov "Molly Brown" pre loď Gemini 3, NASA do budúcna zakázala ďalšie pomenovania kozmických lodí, ktoré znovu povolila až pri misii Apollo 9. McDivitt a White tak mohli svoj patriotizmus vyjadriť aspoň tým, že si na ľavé ramená svojich skafandrov dali našiť vlajky USA. Zaujímavosťou je, že tento zvyk pretrváva až dodnes. Na Cape Kennedy sa medzitým pripravovala nosná raketa a kozmická loď pre misiu Gemini 4, aby sa stihol plánovaný deň štartu, ktorým bol 3. jún 1965. Deň pred plánovaným štartom, 2. júna, vedúci letu Christopher „Chris“ Kraft oznámil: "„Nemohlo to vyzerať lepšie“". Šéflekár oddielu astronautov Dr. Charles Berry povedal, že McDivitt a White sú v tak vysokom stave pripravenosti, v akom ešte žiadnu posádku nevidel. V ten deň bolo tiež do nosnej rakety natankované palivo. Všetko už bolo pripravené.
Priebeh letu.
Vo štvrtok 3. júna astronauti vstávali o 04:10 miestneho času. Následne sa James McDivitt a Edward White osprchovali a podstúpili krátku lekársku prehliadku. Potom si sadli k raňajkám, ku ktorým sa podával paradajkový džús, pečený steak zo sviečkovice, stratené vajcia, toast, jahodové želé a káva. Pri raňajkách im spoločnosť robili lekári D. Owens Coons a Eugene F. Tubbs, kňazi James Heiliky, McDivittov duchovný v Cocoa Beach, a Msgr. Irvine J. Nugent a ďalší hostia. Prišiel ich pozrieť aj šéfastronaut Alan Shepard. Potom McDivitt a White vyšli z Budovy pilotovaných letov ("Manned Spacecraft Operations Building") a presunuli sa na štartovaciu rampu 16, kde si v špeciálne upravenom obytnom prívese obliekli skafandre. Nasledovala jazda špeciálne upravenou dodávkou na štartovací komplex 19, odkiaľ mali vyštartovať. Prišli sem o 07:07. Astronauti spolu s niekoľkými technikmi nastúpili do výťahu, ktorý ich vyviezol do 11. poschodia obslužnej veže. Potom sa usadili na svoje miesta v kozmickej lodi Gemini 4 a čakali na štart. Spočiatku všetko prebiehalo bez väčších problémov. Štart sa plánoval na 09:00 miestneho času. Komplikácie začali v momente, kedy do vzletu zostávalo 35 minút. Erektor, pomocou ktorého sa raketa vztyčovala pre inštaláciu na rampe sa odmietal sklopiť ďalej ako 12° od vertikály. Technici vykonali rýchlu inšpekciu, v priebehu ktorej odhalili zle zapojený konektor. Problém vyriešili prepojením konektora, čo spôsobilo zdržanie 1 hodiny a 16 minút oproti plánu. McDivitt a White si medzitým v kabíne na chvíľu zdriemli. Potom už štartu nič nebránilo.
Misia Gemini 4 úspešne odštartovala 3. júna 1965 o 10:15:59,562 miestneho času (15:15:59,562 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Vzlet rakety a navedenie kozmickej lode na obežnú dráhu Zeme prebehli bez problémov až na krátky výpadok spojenia. McDivitt a White sa pustili do práce. Dvadsať sekúnd po vypnutí motora druhého stupňa White stlačením príslušného tlačidla oddelil kozmickú loď od teraz už nepotrebného nosiča a McDivitt loď od neho vzdialil krátkym zážihom trysiek orientačného systému, čím zvýšil rýchlosť Gemini o 1,5 m/s. O niekoľko sekúnd loď otočil a zabrzdil, aby sa mohol pozrieť na svoj cieľ. Druhý stupeň vtedy letel vo vzdialenosti niekoľko desiatok metrov, mierne rotoval a pomaly predbiehal Gemini. McDivitt sa v priebehu nasledujúcich desiatok minút pokúšal o priblíženie a let vo formácii s prázdnym stupňom, ale bez väčšieho úspechu. Naopak, zdalo sa mu, že stupeň sa od Gemini vzďaľuje. Na palube Gemini 4 nebol radar a McDivitt sa tak mohol orientovať len opticky. Ľudské zmysly na túto úlohu proste nestačili. Navyše, zvyšky pohonných látok tryskajúce z ventilov udeľovali druhému stupňu nepredvídateľné malé impulzy, vďaka čomu sa stupeň pohyboval voči Gemini úplne bludne. McDivitt sa musel vzdať ďalších pokusov o priblíženie. V nádržiach manévrovacieho systému kozmickej lode zostalo len 84 kg z pôvodných 146. Podľa pôvodného plánu sa White mal v priebehu svojho výstupu z kozmickej lode priblížiť k druhému stupňu a pokúsiť sa ho aspoň dotknúť, ideálne priniesť z neho kúsky laku či kovu ako vzorky, ale v terajšej situácii to už nebolo možné.
V dôsledku neúspešných pokusov o priblíženie k druhému stupňu sa prípravy na Whiteov výstup do otvoreného vesmíru začali s oneskorením. McDivitt tak požiadal riadiace stredisko o odklad výstupu o jeden oblet, čo mu vzápätí aj povolilo. Potom astronauti pripravili samých seba, svoje skafandre a loď na nasledujúcich niekoľko desiatok minút vo vákuu a vypustili vzduch z kabíny. White tak v čase 4 hodiny a 11 minút po štarte mohol uvoľniť zámok svojho poklopu, ale ten odmietal fungovať a hrozilo, že poklop sa ani nepodarí otvoriť. Astronauti mali šťastie, že McDivitt vedel, ako to opraviť, pretože keď podobný problém nastal ešte počas výcviku v podtlakovej komore (vtedy sa poklop pre istotu nechcel uzavrieť), McDivitt po skončení skúšky pozoroval technika pri oprave mechanizmu uzamknutia poklopu a získané poznatky sa mu teraz veľmi zišli. Improvizovaná oprava mechanizmu trvala asi šesť minút a potom už Whiteovmu výstupu nič nebránilo.
Kozmická loď Gemini 4 letela nad Tichým oceánom, keď sa White sa zaprel o poklop a o 19:34 UTC ho pomaly otvoril. McDivitt ho pri tom pozoroval a zároveň mu v rámci svojich možností aj pomáhal, keď sa White postavil vo svojom sedadle, aby na vonkajšok lode upevnil automatickú kameru na 16 mm farebný film a do pravej ruky si pripravil ručnú manévrovaciu pištoľ HHMU ("Hand-Held Maneuvering Unit"), ktorou si mal počas výstupu uľahčovať pohyb v priestore. O 19:46 UTC sa White pomocou krátkeho impulzu HHMU pomaly „vystrelil“ z kabíny. McDivitt vtedy ohlásil na Zem: "„Vyzerá skvele, je vonku a sám sa pohybuje.“" Pomocou pištole, ktorou si vytváral „umelú gravitáciu“, sa White prešiel po kabíne až na jej špic. V jeden okamih sa rukavicou dotkol okna na McDivittovom poklope a zanechal na ňom šmuhu. McDivitt ho zo žartu vyhrešil: "„Ušpiníš mi okienko.“" Stanici v Mexiku White oznámil, že asi 5 km nižšie vidí 100 km vzdialený druhý stupeň. Fotografoval ho spolu s inými objektmi kamerou na farebný film, upevnenou na držadle kyslíkovej pištole. V jednu chvíľu ľavou rukou zasalutoval McDivittovi. Hoci sa White snažil čo najviac šetriť s náplňou do HHMU, jej zásoby vystačili len na zhruba 20 sekúnd nepretržitého používania a aj pri krátkych impulzoch sa stlačený kyslík vyčerpal pomerne skoro. Štyri a pol minúty od prvého stlačenia spúšte bola pištoľ prázdna. Potom slúžila len ako držiak na kameru a White sa pokúšal pohybovať pomocou pozláteného lana, ktoré ho pútalo k lodi a poskytovalo mu prísun kyslíka a spojenie. Ukázalo sa, že tento spôsob pohybu je veľmi problematický. Napriek tomu White oznámil, že pohyb ani orientácia mu nerobia problémy. Svoj výstup si užíval a v jeden moment ohlásil: "„Cítim sa ako... v reklame!“" Na konci výstupu sa Whiteovi dokonca podarilo postaviť sa na povrch lode. Komunikátor (CAPCOM) Gus Grissom, ktorý udržiaval spojenie s astronautmi zo strediska v Houstone, sa medzitým márne snažil dorozumieť s posádkou. Dvakrát opakoval: "„Gemini 4, tu Houston,“" ale McDivitt a White ho nemohli počuť, pretože sa spolu veselo bavili cez interkom. Keď sa Grissom dostal k slovu, mal pre Whitea odkaz od letového riaditeľa Chrisa Krafta, ktorý mu prikazoval, aby sa okamžite vrátil späť dovnútra. Whiteovi toto nariadenie sprostredkoval McDivitt. White sa však odmietal vrátiť a veliteľovi odpovedal: "„Čo ti to napadá, toto je veľká zábava... som úplne v poriadku, ešte sa nevrátim.“" "„Ale máme ešte tri a pol dňa, kamarát,“" povedal McDivitt. Do toho sa ešte ozval Grissom: "„Okamžite sa vráť!“" Necelých 30 minút potom, ako White otvoril svoj poklop, sa neochotne začal vracať späť na svoje miesto. Na Zemi Dr. Charles Berry oznámil, že podľa údajov z prístrojov je stav astronautov vynikajúci. White medzitým povedal: "„Vraciam sa späť... a je to najsmutnejší okamih môjho života.“" Odhodil iba jednu rukavicu a protimeteorický kryt prilby. Ostatná teraz už nepotrebná záťaž (pútacie lano, prázdna kyslíková pištoľ atď.) zostala v kabíne. Po 20 minútach od opustenia kabíny, čiže o 20:06 UTC, bol White opäť na svojom sedadle. O 20:10 UTC došlo k zatvoreniu poklopu, teda po 36 minútach od jeho otvorenia, a výstup prvého Američana do otvoreného vesmíru skončil. Kozmická loď Gemini 4 v tom čase vletela nad Atlantikom do zemského tieňa. Počas výstupu sa White síce dosť spotil a zadýchal, ale zdalo sa, že pracovať v otvorenom vesmíre nebude nič zložité. O rok neskôr sa však ukázalo, že išlo len o ilúziu, pretože White nemal počas svojho výstupu za úlohu vykonávať nejakú zložitú prácu, ale v podstate sa len voľne vznášať v priestore. Medzitým sa astronauti snažili uzamknúť Whiteov poklop, ktorý ani teraz nefungoval spoľahlivo. McDivitt našťastie aj tentokrát opravil uzamykací mechanizmus, hoci kozmická loď už letela v zemskom tieni a musel pracovať poslepiačky. Poklop sa podarilo zaistiť o 20:17 UTC. Astronauti už nechceli pokúšať osud a poklop už znova neotvorili. Pôvodne ho mali otvoriť ešte raz, aby do vesmíru odhodili nepotrebné vybavenie. Do konca letu sa tak museli vyrovnávať so značným neporiadkom v kabíne. White potom po návrate do kabíny zjedol kúsky slaniny, toasty a pomarančový džús a trochu si pospal.
Ešte krátko po skončení Whiteovho výstupu astronauti vypli manévrovací systém kozmickej lode a až na výnimky aj väčšiu časť elektrického systému. Loď získavala energiu z batérií, a preto posádka chcela čo najviac šetriť elektrinou. Z rovnakého dôvodu astronauti šetrili aj palivom. Zvyšok letu sa tak loď väčšinou voľne vznášala a pomaly rotovala. Výnimkou však boli plánované manévre na zaistenie orientácie lode v priestore najmä kvôli pozorovaniu a fotografovaniu zemského povrchu a tiež zmeny parametrov dráhy, ktoré sa uskutočnili v apogeu počas druhého obletu, v apogeu 30. obletu, perigeu 30. obletu a medzi nimi. Ďalej v apogeu a perigeu 45. obletu a napokon asi 12 minút pred brzdiacim zážihom. Posledný manéver mal zabezpečiť návrat lode do atmosféry aj v prípade zlyhania brzdiacich motorov, tak ako pri predošlej misii Gemini 3.
Medzitým astronauti vykonávali rôzne experimenty. Venovali sa cvičeniu s elastickým pásom, ktoré malo pomôcť objasniť stav kardiovaskulárneho systému. Ďalším experimentom bol fonokardiogram. McDivitt a White mali na hrudi pripevnený mikrofón, ktorý snímal ozvy srdca a audio výstup sa zaznamenával na magnetickú pásku. Posledným medicínskym experimentom bolo sledovanie demineralizácie kostnej hmoty, ale denzitometria sa vykonávala iba pred letom a po ňom, počas misie nie. Medzi ďalšími experimentmi na palube lode boli protón-elektrónový spektrometer a trojosový prúdový magnetometer. Počas letu sa meral aj elektrostatický výboj na povrchu Gemini, čo bolo dôležité pre ďalšie misie, pri ktorých sa plánovalo spojenie s druhým telesom na obežnej dráhe. Statická elektrina mohla totiž pri spojení poškodiť elektroniku a hlavne pyrotechniku oboch telies. Zaujímavosťou je, že pri misii Gemini 4 boli namerané hodnoty vyššie oproti očakávaniu. Zistilo sa, že príčinou týchto vyšších hodnôt bola vlhkosť, ktorú produkoval výparník chladiaceho systému a zážihy trysiek kozmickej lode. Nakoniec sa však dospelo k záveru, že z hľadiska rizika elektrostatického výboja je spojenie dvoch telies bezpečné. Stiesnené podmienky na palube kozmickej lode a tiež nevhodne zvolený spánkový režim astronautom spôsobovali čoraz väčšiu únavu. McDivitt a White mali pôvodne spať striedavo zhruba po štyroch hodinách, čo sa ukázalo ako veľmi problematické kvôli neustálemu hluku z rádia a pohybom kolegu. Posádka tak dostala povolenie odpojiť si počas spánkovej periódy komunikačnú prípojku svojej helmy, ale ani v tomto prípade to nestačilo na osviežujúci spánok. Rušivé boli hlavne občasné zážihy trysiek a neadekvátna ventilácia skafandrov. Astronauti sa nakoniec so strediskom dohodli, že budú dodržiavať striedavé šesťhodinové spánkové periódy s možnosťou následného až dvojhodinového zdriemnutia, ak to bude možné.
Keďže misia Gemini 4 trvala až štyri dni, čo bolo na tú dobu pomerne dosť, malo riadiace stredisko po prvýkrát v histórii americkej kozmonautiky možnosť operatívne meniť letový plán v spolupráci s posádkou. McDivitt a White sa tiež stali prvými astronautmi, ktorí počas letu komunikovali so svojimi rodinnými príslušníkmi. Predtým mohli astronauti hovoriť so svojimi blízkymi cez telefón krátko pred štartom. Počas druhého dňa letu Gemini 4 prišli Patricia McDivittová a Patricia Whiteová priamo do riadiaceho strediska v Houstone. Gus Grissom ich na necelé štyri minúty pustil na svoje miesto a obe ženy sa tak mohli na chvíľu porozprávať so svojimi manželmi v kozmickej lodi. McDivitt sa vyzvedal od svojej ženy: "„Správaš sa spôsobne?“" "„Ja som vždy dobrá. A ty?“" opýtala sa ho žena. "„Nemám veľa iných možností. Dá sa tu len jesť, spať a pozerať z okna.“" Vzápätí sa ho Pat spýtala: "„Asi tam nemáš veľa miesta, čo?“" "„To nie... Ed tu narobil hrozný neporiadok.“" Grissom potom pani McDivittovej niečo pošeptal a Pat svojmu manželovi prikázala: "„Zapni počítač!“" "„Počítač zapojený, madam,“" okamžite ohlásil McDivitt. Pat McDivittovú potom vystriedala Pat Whiteová, ktorá však mala menšie problémy s ovládaním tlačidla zapínajúceho mikrofón a čas pre vzájomnú komunikáciu tak čoskoro vypršal. Astronautov tento rozhovor veľmi povzbudil. Takmer celý štvordňový let prebiehal bez väčších problémov, ale na konci misie sa objavila vážnejšia komplikácia. V čase 74 hodín a 58 minút po štarte letela kozmická loď Gemini 4 v dosahu sledovacej stanice Carnarvon v Austrálii a CAPCOM na stanici odovzdal McDivittovi pokyny, ktoré mal zadať do palubného počítača. O trištvrte hodiny neskôr, keď loď letela v dosahu stanice Guaymas v Mexiku, McDivitt dostal pokyn počítač vypnúť. Hoci tlačidlo počítača už bolo v polohe „OFF“, stále však svietila kontrolka signalizujúca, že počítač je zapnutý a navyše sa rozsvietila aj kontrolka poruchy. Odborníci nad týmto problémom rozmýšľali niekoľko hodín, pričom prebiehali aj testy v simulátoroch. Zmienili sa okrem iného aj o možnosti, že počítač je príliš chladný. Astronauti sa ho pokúsili ohriať, ale ani to nepomohlo. Na palubný počítač sa tak už nemohli spoliehať, čo ale nebolo príliš povzbudivé, pretože počítač riadil zostupovú dráhu kozmickej lode počas návratu do atmosféry. Posádke tak zostával len balistický zostup s nižšou presnosťou pristátia. McDivittovi zo Zeme ohlásili, že kvôli poruche počítača bude pristávať s preťažením 8 g. McDivitt odpovedal: "„To je príliš veľa na takého starca ako ja.“" Vzápätí sa o sebe dozvedel: "„Máš na to ramená.“"
Dňa 7. júna posádka v určený čas odhodila prístrojovú sekciu lode a v čase 97 hodín a 40 minút po štarte sa postupne zapálili štyri brzdiace motory na tuhé palivo v retrográdnej sekcii. Potom sa oddelil aj úsek s už nepotrebnými retrográdnymi motormi. McDivitt uviedol kabínu do rotácie s rýchlosťou 15 °/sec. Okolo 17:00 UTC kozmická loď preletela nad Dallasom a pod uhlom 23° vstúpila do horných vrstiev atmosféry. Posledné McDivittovo hlásenie pred prerušením rádiového spojenia znelo: "„OK.“" Kabínu vzápätí obklopil oblak horúcej plazmy. Posádka nemohla vedieť, že rýchlosť rotácie kabíny sa zvyšovala až na 64 °/sec, za čo mohla porucha jednej z trysiek manévrovacieho systému. Počas zostupu si White všimol, že ten motor páli takmer nepretržite. Na zostupovú dráhu to však nemalo vplyv. K obnoveniu spojenia s posádkou došlo vo výške 30 km. McDivitt ohlásil, že sú úplne v poriadku. Vo výške 15,2 km sa otvoril stabilizačný padák a o chvíľu astronauti nadviazali spojenie s lietadlovou loďou USS "Wasp", ktorá ich mala vyzdvihnúť. Vo výške 3,2 km sa otvoril hlavný padák. Po skúsenosti z predošlej misie Gemini 3 sa astronauti už pripravili na prevesenie padákového systému z jednobodového zavesenia na dvojbodové. Utiahli si ramenné popruhy, opreli sa o rámy okien a hlavy položili na ruky. Tentokrát astronauti vyviazli bez poškodených prilieb. McDivitt si však neodpustil poznámku: "„Pár zlomených rúk, ale inak v pohode.“"
Kozmická loď Gemini 4 v poriadku pristála 7. júna 1965 o 12:12:12 miestneho času (17:12:12 UTC) na hladine Atlantického oceánu. Miesto pristátia sa nachádzalo 310 km severovýchodne od ostrova Great Abaco, 64 km od lode USS "Wasp" a približne 80 km od určeného bodu. McDivitt spieval: "„Hurá, hurá, ideme na Wasp!“" Astronauti potom ohlásili, že zle znášajú húpanie na mori a požiadali o vyzdvihnutie vrtuľníkom. Okrem toho oznámili, že majú aj veľký hlad. Napriek veľkej odchýlke od pristávacej oblasti kozmickú loď ešte na padáku spozorovala posádka jedného zo záchranných vrtuľníkov a niekoľko minút po pristátí už potápači pracovali na zabezpečení kabíny nafukovacím golierom. McDivitt a White si medzitým uvedomili, že opätovná prítomnosť zemskej gravitácie im nespôsobuje žiadne vážne problémy. Pred misiou sa lekári totiž obávali, že srdce astronautov nebudú schopné po tak dlhom pobyte v mikrogravitácii pumpovať krv do hlavy, čo by mohlo vyústiť v mdloby alebo aj smrť. Lekári tak astronautov prinútili nacvičovať pomerne zvláštny cvik, pri ktorom mali skloniť hlavu medzi kolená. V stiesnenom priestore kabíny bol tento manéver skrátka nezmyselný a smiešny. McDivitt to neskôr okomentoval tým, že aby sa skrčili do podobnej polohy, museli by mať s Edom ešte pár kĺbov naviac. Obavy lekárov sa nenaplnili a 57 minút po pristátí už obaja kráčali po červenom koberci na palube USS "Wasp". Po štvordňovom kozmickom lete boli astronauti spočiatku unavení, ale inak v dobrej kondícii. O svojom dobrom zdravotnom stave všetkých presvedčil White deň po pristátí, kedy sa zapojil do preťahovania lanom medzi námorníkmi a mariňákmi. Whiteov tím námorníkov síce prehral, ale na tom príliš nezáležalo. Prípravy na ešte dlhšie kozmické lety mohli pokračovať.

</doc>
<doc id="193943" url="https://sk.wikipedia.org/wiki?curid=193943" title="Vila Pfeffer">
Vila Pfeffer

Vila Pfeffer (tiež "Vila Schwadron") je unikátna stavba umiestnená vo vilovej štvrti pod bratislavským Slavínom. Považuje sa za jedno z najvýznamnejších diel funkcionalisticky orientovaného architekta Fridricha Weinwurma a jeho ateliérového kolegu Ignáca Vécseia. Z hľadiska architektonických kvalít vilu Pfeffer mnohí odborníci prirovnávajú k slávnej brnianskej Vile Tugendhat od Miesa van der Rohe.
Filozofia.
 "„Vecnosť, ktorú v rámci dnešnej tvorby sledujeme, nám krok za krokom dokazuje myšlienkový pochod – vytvárať prvky &lt;br&gt;
 (či už ide o dvere, osvetľovacie telesá, podlahy, steny, nábytok alebo samotný dom), ktoré by na každého pôsobili rovnako &lt;br&gt; 
 vecne, prakticky a samozrejme aj esteticky.“" Fridrich Weinwurm, 1921
Projekt vily pre riaditeľa cukrovaru Sládkovičovo – Oskara Pfeffera vznikol v roku 1935. Weinwurm sa pri návrhu snažil o naplnenie svojej filozofie "strohej bielej krásy". Bol presvedčený o tom, že „namiesto krásy domu v malomeštiackom zmysle plnom predsudkov nastupuje teraz na dome i v ňom nový typ krásy, ktorý podmieňuje fungovanie vnútornej prevádzky“1 . 
A práve vnútornej prevádzke a dispozícii prispôsobil umiestnenie okenných otvorov, tvarovanie hmoty i pôdorysné riešenie, ktoré je voľné. Tak navonok výrazovo čistý a strohý architektonický útvar nadobúda rastlú formu a je v súlade so strmším terénom, do ktorého je osadený.
Architektonická dispozícia.
Dom je dvojpodlažný, dôsledne členený podľa „funkčných skupín do akýchsi celkov, od seba vzdialených“2 . Horné podlažie je poňaté ako hlavné a slúži prevažne bývaniu majiteľa, spodné podlažie obsahuje priestory spojené s prevádzkou domu. V pôdorysnom riešení je vnímateľný „voľný funkcionalistický pôdorys – "plynúci priestor"“2 , ktorý je kombinovaný s pravouhlými stenami, vymedzujúcimi súkromné priestory jednotlivých členov rodiny. 
Hlavné vstupné podlažie pozostáva z troch samostatne prístupných úsekov. 
V južnej časti, orientovanej do záhrady, autor situoval dennú zónu s navzájom prepojenými miestnosťami, na východ orientoval rodičovskú a detské spálne. Sever bol určený pre služobníctvo a hospodársku prevádzku. Tieto tri úseky obklopovali z troch strán malý dvor. Strešnú terasu – vybavenú sprchou – sprístupňovalo schodisko z predsiene.
Dolné podlažie obsahovalo byt domovníka, byt pre šoféra, garáž a ďalšie hospodárske priestory. Zaujímavosťou bola tmavá komora na vyvolávanie fotografií. Prepojenie medzi podlažiami sa realizovalo schodiskovým ramenom so samostatným vstupom.
Východná časť domu je na stĺpoch zdvihnutá nad terén, čím vzniká v úrovni spodného podlažia príjemná prekrytá terasa.
Vo vzťahu k ulici je dom obrátený „chrbtom“ a hlavnú fasádu s veľkými okennými otvormi obytných miestností orientoval architekt do záhrady, čím zabezpečil súkromie obyvateľov.
Konštrukčné riešenie.
Z konštrukčného hľadiska je vila kombináciou železobetónového nosného skeletu a tehlového muriva. Vertikálne nosné prvky stavby charakterizujú vnútorný priestor ako dispozičný a konštrukčný dvojtrakt. Použitý stĺpový nosný systém konštrukcie podporuje myšlienku plynúceho otvoreného priestoru. Veľké ústredné miestnosti sú navzájom prepojené a plynutie priestoru je ešte zdôraznené obrovským oknom v jedálni a pásovými oknami v centrálnom obytnom priestore.
Interiérové riešenie.
Riešením interiéru vily Pfeffer bol poverený viedenský architekt Ernst Schwadron. (odtiaľ pochádza aj alternatívne pomenovanie stavby – "Vila Schwadron"). V interiéri boli použité hodnotné materiály. Interiér nemal charakter podobný exteriérovému stvárneniu domu, nepôsobil tak stroho.
Podobne, ako aj u iných Weinwurmovych diel, aj tu je súhrn exteriérových znakov stavby (strohosť, jednoduchosť, a bezozdobná triezvosť „bielobou“3 svietiacich fasád) postavený do zásadného kontrastu so živším interiérovým prejavom (použitie exkluzívnych materiálov).
Dnešný stav.
V čase svojho vzniku patrila vila Oskara Pfeffera medzi najluxusnejšie v Bratislave. Do dnešných čias sa však v pôvodnom stave nezachovala. V sedemdesiatych rokoch minulého storočia bola táto funkcionalistická stavba prestavaná bez zreteľa na výnimočnosť jej architektonických hodnôt. Dispozičné riešenie bolo upravené pre potreby administratívy a ani vonkajší vzhľad neostal nedotknutý. Boli pozmenené viaceré dverné a okenné otvory a dnešná budova iba torzovito pripomína slávnu budovu zo starých fotografií.
Budova do svojej privatizácie v roku 2020 slúžila ministerstvu vnútra SR, bolo v nej umiestnené bratislavské Prezídium Policajného zboru pre Úrad boja proti korupcii. Dnes patrí súkromnej spoločnosti, ktorá pripravuje jej komplexnú rekonštrukciu.

</doc>
<doc id="193944" url="https://sk.wikipedia.org/wiki?curid=193944" title="Super Charge Ion Battery">
Super Charge Ion Battery

Super Charge ion Battery (SCiB, alebo SCIB) je akumulátor novej generácie. Je druhom LI-ion akumulátora s riadeným nabíjaním a vybíjaním. Do komerčného využitia bol výrobcom (Toshiba) akumulátor uvoľnený 11.12.2007.
SCiB akumulátor je založený na tzv. SCiB štandardnom module s kapacitou 4.2 Ah. Vačšie kapacity je možné zložiť sériovým a paralelným zapojením modulov.
Princíp činnosti.
Princíp činnosti, ani chemické reakcie neboli doteraz (12.2007) sprístupnené.
Aplikácie.
Firma momentálne (12.2007) ponúka dva modely zložené z desiatich článkov o celkovej kapacite 4 200 mAh a napätí (2,4 a 24 V) určené pre zariadenia v automobiloch.
Akumulátor pre pohon bicyklov, motocykle, automatizovane riadené vozidlá, elektrický vysokozdvižný vozík, nákladné vozidlá a stavebné stroje, čiže všetky zariadenia využívajúce akumulátorové batérie. SCiB je možné využiť na záložné zdroje energie (UPS), akumuláciu energie v napájacích sieťach a stabilizácii dodávky elektrického prúdu. Je plánovaná aplikácia vo vozidlách s hybridným pohonom.
Predpokladá sa aj použitie v zariadeniach spotrebnej elektroniky (notebook).
Sériová výroba má byť spustená v marci 2008

</doc>
<doc id="193945" url="https://sk.wikipedia.org/wiki?curid=193945" title="Medzinárodná rada letísk">
Medzinárodná rada letísk

Medzinárodná rada letísk (ACI) je asociácia svetových letísk. Zvykne sa označovať aj ako „hlas letísk“. Je to nezisková organizácia, ktorej hlavnou úlohou je hájiť záujmy letísk a podporovať vrcholový manažment v ich riadení. Vďaka spolupráci s väčšinou medzinárodných letísk, medzinárodnými leteckými organizáciami a s ich obchodnými partnermi významne prispela k tomu, aby sa letecká preprava stala dostupnou pre širokú verejnosť a pretransformovala sa do súčasnej podoby. Výrazným spôsobom sa podieľa aj na tom, aby sa stala bezpečnejšou, efektívnejšou a šetrnejšou ku životnému prostrediu. 
Medzinárodná rada letísk má hlavné sídlo v Janove. Jej pôsobnosť je v geografických regiónoch: Afrika, Ázia, Európa, Latinská Amerika/Karibik, Severná Amerika a Pacifik/Tichomorie. 
História.
Letiská boli od vzniku letectva neoddeliteľnou súčasťou leteckej dopravy. Spoločnostiam, ktoré obsluhovali, pomáhali rozvinúť ich ekonomický potenciál, umožňovali rozvoj obchodu a vznik nových pracovných pozícií. Postupným rozvojom tejto sféry začali spoločnosti a letiskoví operátori pociťovať potrebu organizácie, ktorá by hájila ich záujmy a ktorá by im pomáhala presadzovať aj ich podnikateľské zámery.
V roku 1991 letiskoví operátori z celého sveta vytvorili Medzinárodnú radu letísk – prvú celosvetovú asociáciu, ktorá reprezentuje ich spoločné záujmy a podporuje spoluprácu s ich partnermi v leteckej preprave. Jej prostredníctvom môže letisková komunita konať jednohlasne v kľúčových veciach, nezávisle od regionálnej rozmanitosti.
Medzinárodná rada letísk presadzuje záujmy letísk v diskusiách s medzinárodnými organizáciami. Najdôležitejší vzťah má s Medzinárodnou organizáciou pre civilné letectvo (ICAO), s ktorou rokuje o medzinárodných štandardoch pre leteckú prepravu. Medzinárodná organizácia pre civilné letectvo tieto štandardy následne schvaľuje a uvádza do platnosti. Medzinárodná rada letísk vytvára smernice na zvýšenie ich bezpečnosti a pre ochranu životného prostredia v okolí letísk. Bráni taktiež záujmy letísk pri rokovaní s leteckými spoločnosťami o letiskových poplatkoch. Súčasne tvorí akýsi medzistupeň pre umožnenie konštruktívnej spolupráce a rokovaní medzi letiskami, leteckými spoločnosťami, vládami a regulačnými úradmi. Pri kritických otázkach (liberalizácia, majetkovo-právne vzťahy, plánovanie kapacít, regulačné opatrenia a zásahy do životného prostredia) háji záujmy letísk z hľadiska ich budúceho postavenia a možnosti zachovať konkurencieschopnosť v leteckej doprave aj v budúcnosti.
Ku dňu 1.1. 2007 má Medzinárodná rada letísk 573 členov pracujúcich na 1640 letiskách v 178 krajinách a teritóriách. Za rok 2006 s jej členmi cestovalo 4,4 miliardy cestujúcich a spoločnosti previezli spolu vyše 85 miliónov ton nákladu. To tvorí vyše 95 percent celkovej svetovej leteckej dopravy.
Štruktúra.
Hlavným riadiacim orgánom Medzinárodnej rady letísk je Riadiaci výbor. Skladá sa z 29 hlasujúcich členov, ktorí sú zároveň oficiálni reprezentanti stálych členov Medzinárodnej rady letísk (ACI). Je vedený predsedom ACI a zasadá dvakrát do roka. Usmerňuje politiku Medzinárodnej rady letísk, ktorá ovplyvňuje rozhodnutia celej Rady. Taktiež menuje generálneho riaditeľa, ktorý rozhoduje o prijatí nových členov, o rozpočte organizácie a schvaľuje programové vyhlásenie a dlhodobé plány. 
Úloha.
Ako medzinárodná asociácia svetových komerčných letísk má Medzinárodná rada letísk nasledujúce úlohy, ktoré odzrkadľujú potreby a záujmy letiskovej komunity:

</doc>
<doc id="193957" url="https://sk.wikipedia.org/wiki?curid=193957" title="Združenie európskych leteckých spoločností">
Združenie európskych leteckých spoločností

Združenie európskych leteckých spoločností (skr. AEA) zahŕňa spolu 31 leteckých spoločností a je známe ako asociácia európskych leteckých spoločností už viac ako 50 rokov. Poznáme ju ako nezisková organizácia, ktorá bojuje za práva a záujmy leteckých spoločností a aktívne spolupracuje s inštitúciami Európskej Únie a snaží sa o sústavný rast európskeho leteckého priemyslu v globálnom kontexte. V tejto role je Združenie Európskych Leteckých Spoločností v očiach európskych regulačných úradov vnímaná ako dôveryhodná organizácia, ktorá napomáha ich prácu v rozhodovacích procesoch...
História.
 História Združenia európskych leteckých spoločností sa začala písať v roku 1952, keď prezidenti Air France, KLM, Sabeny a Swissairu sformovali výskumnú skupinu Air Research Bureau (Úrad pre vzdušný výskum), ktorá sa onedlho rozrástla o ďalších členov : BEA (predchodca British Airways) a SAS.
 Vo februári 1954 vzniklo nové sídlo Air Research Bureau v Brusseli a následne zmenilo svoj názov na European Airlines Research Bureau (Výskumný úrad európskych aerolínií) a v roku 1973 sa názov zmenil na AEA (Asociation of European Airlines).
 V 80-tych rokoch minulého storočia Združenie Európskych Leteckých Spoločností
získalo štatút fiškálneho a bezpečnostného poradcu Európskeho Spoločenstva a v roku 1994 získalo štatút poradcu dodávateľských funkcií.
 V roku 2002 sa prezidenti AEA dohodli, že sa Združenie Európskych Leteckých Spoločností stane organizáciou pre lobbying leteckých spoločností. Na dosiahnutie tohto cieľa sa museli prijať závažné opatrenia. Rada Prezidentov prijala záštitu nad monitoringom činnosti organizácie, kvôli prijatiu opatrení...
 Onedlho prezidenti AEA zmenili kritériá na vstup a výstup zo Zdržuženia, ktoré sa ďalej sprísnili v máji v roku 2003.
Štruktúra.
Prezidenti členských leteckých spoločností Združenia Európskych Leteckých Spoločností sa stretávajú dvakrát ročne, aby prediskutovali stav priemyslu, výhody a výzvy adresované AEA. Združenie Európskych Leteckých Spoločností vedie Predseda, ktorý je volený Radou Prezidentov členských leteckých spoločností raz ročne. 
 Sekretariát Združenia Európskych Leteckých Spoločností, vedený Hlavným Tajomníkom Ulrichom Shute- Strathausom, je v Brusseli a má dvadsaťdva členov. Je to vysoko flexibilný multi-kulturálny team. Každý z členov teamu má svoju oblasť, ktorú spravuje, ale zároveň musí plniť výzvy, ktoré sa týkajú celého leteckého priemyslu.
2007 Rada Prezidentov
Fernando Conte, Iberia – Predseda
Jean-Cyril Spinetta, Air France
William Walsh, British Airways
Ivan Misetic, Croatia Airlines
Jukka Hienonen, Finnair
Peter Hartman, KLM 
Wolfgang Mayrhuber, Lufthansa
Mats Jansson, SAS
Fernando Pinto, TAP Portugal
Steve Ridgway, Virgin Atlantic Airways
Sekretariát AEA
Ulrich Schulte-Strathaus – Generálny Tajomník 
Nathalie Mulleners –  Personálna asistentka Generálneho Tajomníka
Politický Komunikačný Team
Fabio Gamba – Námestník Generálneho Tajomníka
Le Thi Mai – Generálny manažér pre životné prostredie
Françoise Humbert – Generálny komunikačný manažér 
Vincent De Vroey – Generálny manažér pre techniku a operácie
Athar Husain Khan – Generálny manažér pre infraštruktúru
Marie-Caroline Laurent – Manažérka pre cargo a bezpečnosť
David Henderson – Manažér pre informácie
Araceli Cal Garcia-Noblejas – Manažér pre techniku a operácie
Lena Hamann – Manažérka pre politiku a komunikáciu
Ann Flynn – Staršia asistentka pre manažment
Yvonne Hopkins – Asistentka manažmentu pre výskum trhu
Sue Lockey – Generálna manažérka pre výskum trhu
Dario Spila, Manažér pre výskum a analýzu
Stefan Bruehlmann – Manažér pre stratégiu a štatistiku IT Teamu 
Mario De Smedt – IT Manažér
Anne-Marie Weirauch – Manažérka pre informačnú základňu
Didier Poriau – Manažér pre publikáciu
Finančný Team
Seya Immonen – Generálny manažér pre financie 
Jozef Swalus – Špecialista pre tlač a dopravu
Úloha.
 V záujme plnenia svojich záväzkov musí Združenie Európskych Leteckých Spoločností plniť hlavne tieto tri úlohy :
informovať členské letecké spoločnosti o dôležitom politickom vývoji v rámci Európskej Únie
koordinovať komunikáciu a lobbying členských leteckých spoločností
vykonávať prieskumy trhu a o výsledkoch informovať členské letecké spoločnosti 
 V rámci Európy vznikol jednotný trh, pre ktorý musia byť dané jednoznačné podmienky. Súťaženie v rámci jednotného trhu je monitorované s Európskou Komisiou, ktorá má za úlohu tvrdo postihovať nečestné praktiky, ktoré sa aj v súčasnosti používajú v dodávateľských súťažiach. Práve kvôli prevencii pred obvineniami zo strany konkurencie 
Združenie Európskych Leteckých Spoločností (AEA) publikovalo dokument Sprievodca Súťažným Právom, ktorým sa AEA zaväzuje, že ani Sekretariát, ani členovia Združenia Európskych Leteckých Spoločností v dodávateľských súťažiach nepoužívajú nečestné praktiky a postupujú v súlade so Sprievodcom Súťažného Práva a v súlade s ostatnými právnymi predpismi, ktoré platia pre dodávateľské súťaže.
Štatistické údaje AEA.
 Letecká doprava tvorí 8 percent z celoeurópskej HDP (Hrubej Domácej Produkcie), čo predstavuje nezanedbateľné číslo. Spolu 31 európskych leteckých dopravcov zoskupených pod Združením Európskych Leteckých Spoločností (AEA) prepraví každoročne 320 miliónov cestujúcich a 6 miliónov ton carga. K dispozícii má 2400 lietadiel, s ktorými sa môžete dopraviť do 620 destinácií v 160 krajinách. Denne uskutočnia 10720 letov, čo umožňuje vytvorenie 378 000 pracovných príležitostí a ročný obrat vyše 75 miliárd Eur...

</doc>
<doc id="193969" url="https://sk.wikipedia.org/wiki?curid=193969" title="Aleš Brichta">
Aleš Brichta

Ing. Aleš Brichta (* 9. august 1959, Praha) je český rockový spevák. Je zakladajúcim členom a bol vedúcou osobnosťou českej heavymetalovej skupiny Arakain. V súčasnosti vystupuje so svojou vlastnou skupinou "Aleš Brichta Band". Aleš Brichta je vzdialený príbuzný ruského vojnového maliara Vasilija Vasilijeviča Vereščagina (1842 – 1904).
V roku 2008 bol poslucháčmi českého Radia Beat zvolený v kategórii „Osobnosť“ do Beatovej siene slávy. K päťdesiatke Aleša Brichtu vznikla v roku 2009 nahrávka "AB 50 - A Tribute to Aleš Brichta".

</doc>
<doc id="193971" url="https://sk.wikipedia.org/wiki?curid=193971" title="United States National Library of Medicine">
United States National Library of Medicine

United States National Library of Medicine (doslova "Národná knižnica medicíny Spojených štátov") je riadená federálnou vládou Spojených štátov a je to najväčšia svetová knižnica medicíny. Zbierky Národnej knižnice medicíny zahrňujú viac ako 7 miliónov kníh, žurnálov, odborných správ, rukopisov, mikrofilmov, fotografií a obrázkov týkajúcich sa medicíny a súvisiacich vied, pričom obsahujú aj svetové najstaršie a najvzácnejšie práce. Budova knižnice sa nachádza v meste Bethesda, štát Maryland.
Od roku 1879 Národná knižnica medicíny vydáva Index Medicus. Ide o mesačného sprievodcu k článkom v približne 5 000 vybraných časopisoch.

</doc>
<doc id="193973" url="https://sk.wikipedia.org/wiki?curid=193973" title="Gottfried Böhm">
Gottfried Böhm

Gottfried Böhm (* 21. január 1920, Offenbach am Main Nemecko – † 9. jún 2021, Kolín nad Rýnom) bol nemecký architekt, nositeľ Pritzkerovej ceny za rok 1986. Bol považovaný za architekta expresionizmus ako aj post-Bauhausu.

</doc>
<doc id="193980" url="https://sk.wikipedia.org/wiki?curid=193980" title="USS Mississippi (BB-41)">
USS Mississippi (BB-41)

USS Mississippi bola druhá jednotka triedy New Mexico. Pomenovaná bola v súlade s doktrínou USA po jednom zo spolkových štátov USA, konkrétne po 22 štáte – Mississippi. Mala dve sesterské lode New Mexico a Idaho.
Stavba.
Kýl bol založený v lodeniciach Newport News Shipbuilding &amp; Dry Dock Company v Newport News v štáte Virgínia 5. apríla 1915. Na vodu bola spustená 25. januára 1917 a US Navy si ju prevzala 18. decembra 1917. Fakticky bola dokončená a prevzatá skôr ako prvá jednotka triedy "USS New Mexico".
Pohon a pancierovanie.
Pohon zabezpečovalo 9 kotlov Babcock &amp; Wilcox , ktoré poháňali 4 turbíny ktoré na rozdiel od prvej jednotky New Mexico poháňali priamo štyri lodné skrutky s výsledným výkonom 27 500 ks, ktoré premieňali na maximálnu rýchlosť lode 21 u.. 
Bočný pancierový pás bol hrubý 279 – 203 mm. Paluba bola chránená 152,5 – 76,2 mm pásom. Hlavné delostrelectvo bolo uložené vo vežiach s hrúbkou panciera 457 – 228 mm sekundárne delostrelectvo malo pancierovanie 152 – 76 mm.
Výzbroj.
Hlavná výzbroj pozostávala z dvanástich diel kalibru 365 mm (14"/50 cal.) v štyroch trojhlavňových vežiach (dve vpredu, dve vzadu). Pomocnú výzbroj tvorilo 22 diel kalibru 127 mm (5"/51) uložených v kazematách po 11 na každej strane. V priebehu krátkeho času bolo odstránených 8 diel z najnižších kazemát, pretože sa táto pomocná výzbroj ukázala ako neefektívna (použiteľná len pri pokojnom mori). V tridsiatich rokoch bolo pridaných 8 x 127 mm (5"/25 cal.). Loď niesla dva 533 mm torpédomety.
Služba.
Do diania I. svetovej vojny nestihla zasiahnuť, pretože po uvedení do služby od 22. marca 1918 prebiehali cvičenia posádky v zálive Guacanayabo, na Kube. O mesiac sa vrátila do Hampton Roads a križovala medzi Bostonom (Massachusetts) a New York City. Zúčastnila sa zimných manévrov v Karibskom mori 31. januára 1919. 19. júla 1919 bola prevelená z Atlantiku na západné pobrežie so základňou v San Pedro (Kalifornia), kde zotrvala nasledujúce štyri roky až do zimného cvičenia v Karibiku.
Počas delostreleckého cvičenia hlavného delostrelectva 12. júna 1924 sa 48 mužov po výbuchu v druhej batérii otrávilo CO2. 15. apríla 1925 vyplávala zo San Francisca (Kalifornia) na vojnové hry pri Havaji po ktorých navštívila Austráliu. Spať na západné pobrežie USA sa vrátila 26. septembra 1925 kde znova zostala nasledujúce štyri roky. Počas tohto obdobia pravidelne navštevovala Karibskú a atlantickú oblasť počas zimných mesiacov.
Rekonštrukcia a prestavba.
V lodeniciach Norfolk Navy Yard absolvovala modernizáciu od 30. marca 1931, do septembra 1933. Zväčšený námer diel na 30° (dlhší dostrel). Stožiare trúbkovej konštrukcie boli zrušené. Zosilené bolo pancierovanie a protitorpédová ochrana, nainštalované boli protilietadlové kanóny kalibru 127 mm (5"/25) (osem kusov). Bol zvýšený výkon na 32 000 koní.
Služba.
Panamským kanálom sa 24.októbra 1934, sa presunul späť do San Pedra, kde zostala nasledujúcich sedem rokov.
16. júna 1941 sa vrátila na východné pobrežie USA do Norfolku vo Virgínii, odvtedy patrolovala v severnom Atlantiku. Sprevádzala konvoje z Newportu (Rhode Island) do Hvalfjorduru na Islande. Do 28. septembra 1941 vykonávala rôzne služby na Islande a nasledujúce dva mesiace ochraňovala lode vzhľadom na zvýšenú aktivitu ponoriek nemeckej Kriegsmarine.
II. svetová vojna.
Dva dni po útoku na Pearl Harbor opustila Island a zamierila do Pacifiku, aby nahradila straty spôsobené týmto náletom. Ešte do konca roka stihla byť posilnená ďalším protilietadlovým delostrelectvom: štvorhlavňové 40 mm a dvojhlavňové 20 mm kanóny.
Dohra.
27. novembra 1945 priplávala do Norfolku, kde bola 15. februára 1946 preklasifikovaná ako tréningová a skúšobná loď a dostala označenie AG-128. Ako súčasť vývojových síl sa počas desiatich rokov zúčastnila skúšok a testovania delostrelectva, radarových prostriedkov, a ďalších nových technológií, boli na nej prevedené skúšky striel Terrier (strela zem-vzduch) ako vôbec na prvej lodi 28. januára 1953.
"USS Mississippi (BB-41)" bola deaktivovaná v Norfolku 17. septembra 1956, a predaná do šrotu Bethlehem Steel Company 28. novembra toho istého roku. Mississippi získala počas služby v II. sv. vojne osem bojových hviezd.

</doc>
<doc id="193982" url="https://sk.wikipedia.org/wiki?curid=193982" title="USS Mississippi">
USS Mississippi

USS Mississippi bol názov pre lode USA. Prvá bola pomenovaná podľa rieky, ostatné podľa štátu Mississippi: 

</doc>
<doc id="193983" url="https://sk.wikipedia.org/wiki?curid=193983" title="Socialistický realizmus v architektúre na Slovensku">
Socialistický realizmus v architektúre na Slovensku

Socialistický realizmus v architektúre na Slovensku je pomerne krátke obdobie na "začiatku 50. rokov 20. storočia", ktoré sa vyznačovalo tým, že bolo sprevádzané rôznymi názormi, pozitívnymi, negatívnymi, sprevádzané hlavne mocou, politickou ideológiou.
Toto obdobie bolo pomerne krátke, totalitné, s celou škálou emócií v rámci svojho trvania, po ňom, dnes. No zložkou kultúry, ktorá reflektuje jednu zo stránok dejín 20. storočia. 
Vznik.
V povojnovom období, v rámci materiálovej základne, ekonomických faktorov, stavby sa realizovali z tehly, dreva, zväčša tých najjednoduchších. Bol to racionálny prístup, kde išlo hlavne o úspornosť. Narastala však nespokojnosť, často sa vyčítala absencia výtvarného aspektu a kompozície. 
V apríli roku 1948 sa v Prahe konal zjazd takzvanej národnej kultúry, ktorého následné ustanovenia platili aj pre architektúru, i keď spomenutá nebola. Bolo v podstate logické, že socialistický realizmus nastúpil, politická situácia nič iné nedovoľovala. Otázky estetického vnímania začal určovať štát, ako pri všetkých totalitných režimoch. Zasiahol do teritória umelca s požiadavkami na reprezentáciu moci, odraz predstáv o reálnom svete.
Pre socialistický realizmus sa používa aj slangový výraz "sorela", kde podľa slabík so znamená socialistický, re– realizmus a la - od priezviska Lakomý. Zdeněk Lakomý bol zástancom stalinskej česko-slovenskej architektúry. Toto pomenovanie vraj vytvoril architekt Josef Havlíček.
Výrazové prostriedky.
Čo sa týka výrazu, uplatňoval sa monumentalizmus, preberali sa klasicizujúce formy, historizmus, presadzovala sa umelecká stránka architektúry. V podstate cielene vybrané formy, ktoré mali reprezentovať oficiálnu ideológiu. 
Príklady.
Medzi stavbami, ktoré sa realizovali bolo málo tých, ktoré spĺňali politické ambície. Predstavy vystihujúce ideológiu chýbali, čím sa ťažko nariadenia plnili.
Súťaže.
V rámci nich sa zvyčajne prvá cena neudeľovala. Súťaže boli prostriedkom propagandy, boli priestorom pre kritiku, hľadaním správnych prejavov pre socialistický realizmus.
Kladné stránky.
Medzi kladné stránky tohto obdobia patrí obnovenie vydávania časopisu Projekt, o architektúre, tiež časopis Výtvarný život v spolupráci s výtvarnými umelcami. V roku 1953 bola zriadená Slovenská akadémia vied, kde sa rozvíjala aj vedecká činnosť. O architektúre sa viedli diskusie, semináre o problémoch v rámci architektúry. Bola snaha vyvolať záujem o architektúru aj zo strany širokej verejnosti, aj keď v dôsledku politickej ideológie.
Koniec obdobia.
Koniec obdobia, prípadne doznievanie nastáva po takzvanej II. Všezväzovej konferencií pracovníkov vo výstavbe uskutočnené v Moskve, kde odzneli kritické vyjadrenia smerované na socialistický realizmus. Bol to však dôsledok Stalinovej smrti, ktorá znamenala obrat v spoločnosti.

</doc>
<doc id="193987" url="https://sk.wikipedia.org/wiki?curid=193987" title="Eva Jiřičná">
Eva Jiřičná

Eva Jiřičná CBE (* 3. marec 1939, Zlín) je česká architektka pôsobiaca od roku 1968 v Londýne. Je jednou z najznámejších českých architektov vo svete.
Preslávila sa najmä tvorbou interiérov pre svetoznáme módne firmy v Londýne a New Yorku. Je považovaná za jednu z najvýznamnejších členov hnutia High-tech architektúry, ktoré je založené na používaní špičkových technológií a smelých konštrukčných prvkov, pri ktorých často vyžívajú kombináciu ocele a skla.
Životopis.
Narodila sa krátko pred vypuknutím druhej svetovej vojny v Zlíne. Kvôli nedostatku liekov, prekonala detskú obrnu. Jej otec pracoval ako architekt u známeho zlínskeho podnikateľa Tomáša Baťu. V roku 1940 sa jej rodina musela presťahovať bližšie k Prahe.
Dostala sa na ruské gymnázium a potom sa podľa vzoru svojho otca prihlásila na architektúru. Vyštudovala ČVUT v Prahe a neskôr AVU, najstaršiu a najprestížnejšiu umeleckú školu v Česku, v ateliéri Jaroslava Fragnera.
Po štátniciach začala učiť cudzincov históriu architektúry. Neskôr odišla pracovať do ÚBOKu, kde sa prvýkrát viac priblížila k navrhovaniu interiérov. V roku 1963 sa vydala a v roku 1968 odišla za manželom do Londýna, neskôr sa rozviedli. V Anglicku bola Eva až do augusta 1969, ale komunistický režim zrušil jej výjazdnú doložku s tým, že jej návrat do vlasti je nežiaduci. V jej neprítomnosti ju odsúdili na tri roky väzenia za nelegálny útek z vlasti, rozsudok však nikdy nevidela. V tom čase bol zhodou okolností v Anglicku aj jej mladší, vtedy len sedemnásťročný, brat Josef, ktorý s ňou nakoniec zostal. Spolu s bratom sa museli o seba postarať. Ako mladá architektka odpisovala na všetky inzeráty a zháňala si prácu. Prvé miesto získala v "Ateliéry Louis de Soisson", kde projektovala prístav v Brightone. Keď projekt lodeníc skončil, nedarilo sa jej nájsť nové miesto, preto sa rozhodla rozširovať si svoje schopnosti. Spolupracovala s renomovaným architektom Richardom Rogersom. Na vernisáži obchodu navrhnutého ďalším nemenej známym architektom Normanom Fosterom sa zoznámila s manželkou svojho budúceho významného klienta, Josepha Ettudguiho, ktorý sa zaoberal módou. 
Titul diplomovanej architektky získala v roku 1973 a stala sa členkou "Kráľovského inštitútu britských architektov". O tri roky neskôr získala britské občianstvo. S krajanom Janom Kaplickým, ktorý bol určité obdobie aj jej životným partnerom, spolupracovala na návrhu obchodného domu Harrods. V roku 1986 si v Londýne založila vlastný ateliér Eva Jiricna Architects. Preslávili ju najmä interiéry londýnskych a newyorských módnych obchodov a butikov. Interiéry obchodov pre Huga Bossa, Josepha Joana a Davida v New Yorku, Londýne a Paríži odrážajú mohutnosť tejto integrovanej stratégie dizajnu.
Do Prahy sa Eva Jiřičná vrátila až v roku 1990, kedy prišla s BBC natočiť dokument o architektúre. Vznikla tak napríklad originálna oranžéria u Jeleního příkopu na Pražskom hrade. S Václavom Havlom spolupracovala aj na rekonštrukcii kostola Sv. Anny v Prahe. K ďalším projektom Evy Jiřičnej patria aj interiéry Tancujúceho domu, pražská kaviareň Čierna Labuť, pešia lávka v Brne alebo Hotel Josef na Rybnej Ulici v Prahe. Za svoju architektonickú prácu získala Rad britského impéria a vymenovali ju za členku niekoľkých kráľovských akadémií. Bola v mnohých medzinárodných porotách, prednášala na medzinárodných sympóziách a pôsobila na mnohých fakultách architektúry vo Veľkej Británii (Sheffield, Leicester, Oxford) a USA (Harvard, Pensylvánia). V roku 1996 bola vymenovaná za profesorku a vedie ateliér architektúry na VŠUP (Vysoká škola umělecko-průmyslová) v Prahe. V súčasnosti má architektonické štúdio v Prahe a Londýne.

</doc>
<doc id="193993" url="https://sk.wikipedia.org/wiki?curid=193993" title="Carlo Scarpa">
Carlo Scarpa

Carlo Scarpa (* 2. jún 1906, Benátky, Taliansko – † 28. november 1978, Sendai, Japonsko) bol taliansky architekt a dizajnér. 
Životopis.
Narodil sa v Benátkach ako syn učiteľa na základnej škole. Ako dvojročný sa s rodinou presťahoval do Vicenzy, kde absolvoval strednú technickú školu. Po smrti svojej matky v roku 1919 sa vrátil do Benátok, kde začal navštevovať "Accademia di Belle Arti In Venice".
Po získaní titulu v roku 1926 sa stal učiteľom architektonického kreslenia na tejto škole. Po promóciach začal pracovať v M.V.M. Cappelin, kde čoskoro vymenil Vittoria Zecchina ako umelecký vedúci. Tento smer, ktorý založil Zecchin, kde pôvodne vytváral priehľadné fúkané sklenené kúsky v základných formách, kde detailné kúsky charakterizovali ich kuželovitý základ. Scarpa neskôr navrhol sklenené kúsky vo svetlých zafarbených vitrážach alebo dekoráciu s vencami. Cappelin sa zavrel pre bankrot v roku 1932.
Priemyselný a interiérový design.
V roku 1934 sa stal výtvarný vedúci po boku Veniniho (kde zostal do roku 1947/). Tu experimentoval v širokom potenciáli skla, používajúc a inovujúc mnoho tradičných techník, s ktorými získal extrajednoduché moderné kúsky. S Veniniho sklenenými prácami v Benátkach Carlo Scarpa vytvoril mnoho návrhov. Tu začal svoju kariéru ako interierový dizajnér a primyselný dizajnér. 
Architektúra.
Po vojne sa vrátil k práci architekta a učiteľa. Zotrval ako učiteľ na Univerzite v Benátkach, ale začal získavať úlohy, ktoré by mohli byť jeho majstrovskými kúskami. Najdôležitejšie sú Canova Plaster Cast Gallery in Possagno /1955-1957/, Castelvecchio Museum in Venice /1956/ za ktoré získal národnú cenu, možno jeho najvýznamnejšie dielo, Olivetti showroom in Piazza S. Marco, Venice /1957-1958/, Querini- Stampalia Foundation in Venice /1961-1963/, Brion Cemetery in San Vito d´Altivole /1969/, Banca Popolare di Verona in Verona
Carlo Scarpa odolal postmodernistickým a neoracionálnym vplyvom sedemdesiatych rokov, preferujúc vypracovávanie dekoratívneho systému odvodzovaného z materiálov modernej architektúry používanej v tradičnom remesle. Carlo Scarpa bol neustále v spojení s jeho remeselníkmi, a jeho kresby boli revidované takmer denne aby odzrkadlovali tzv. Preindustrializovanú pozornosť k starým metódam konštrukcie. Ako mnohí renesanční architekti, Carlo Scarpa zriedka musel stavať celé budovy. 
V čase smrti bol na vrchole jeho slávy a vplyvu. Jeho budovy a projekty sú študované architektmi a študentmi na celom svete, a jeho dekoratívny štýl sa stal modelom pre architektov, ktorí si prajú oživiť remeslo a zmyselné materiály v súčasných metódach. Doteraz Carlo Scarpa zostáva záhadný charakter v histórii modernej architektúry a dizajnu. Jeho práca sa nepodrobuje ľahko vysvetleniu a analýze, navzdory pokusom mnohých architektov a historikov.

</doc>
<doc id="193995" url="https://sk.wikipedia.org/wiki?curid=193995" title="Hotel Josef">
Hotel Josef

Hotel Josef (Rybná 20, Praha, Česko) je hotel v centre Prahy navrhnutý svetoznámou architektkou českého pôvodu Evou Jiřičnou, postavený roku 2002.

</doc>
<doc id="194002" url="https://sk.wikipedia.org/wiki?curid=194002" title="Wilhelm Holzbauer">
Wilhelm Holzbauer

Wilhelm Holzbauer (* 3. september 1930, Salzburg, Rakúsko† 15. jún 2019, Viedeň) bol rakúsky architekt, ktorý sa radí medzi postmodernistov a preslávil sa po celom svete návrhom metra pre viaceré významné mestá a inými veľkými projektmi.
Životopis.
Narodil sa v Salzburgu. Po skončení 2. svetovej vojny, v roku 1945, začal v rodnom meste študovať na strednej technickej škole. Po jej ukončení pokračoval v štúdiu na stavebnej akadémii vo Viedni pod dohľadom profesora Clemensa Holzmeistera.
V roku 1957 začal vyučovať na univerzite Cambridgi v USA, o rok neskôr na univerzite v Manitobe v Kanade. O rok na to pracoval aj na Yalovej univerzite v USA.
Popritom sa venoval aj architektonickej tvorbe a tak je možné jeho diela nájsť aj na americkom kontinente. Od počiatku svojej kariéry sa pridŕžal svojich postmodernistických sklonov a zvládal rozsiahle úlohy bez toho, aby sa vzdával svojho moderného slovníka. Dokázal ho tvarovo obohacovať, vteľovať do neho aj zdanlivo heterogénne formálne inovácie, ponechávať klasicizujúce prvky, rozčleňovať do mierkových stupníc a veľmi dobre prispôsobovať okolitému prostrediu. Charakteristickým prvkom jeho tvorby sú klasicizujúce portikové steny. Najmä pri vilových stavbách, ktoré patria k najlepším dielam, dokázal vytvoriť jedinečnú rezidenčnú atmosféru. Rovnako ľahko včlenil do svojej architektonickej tvorby oceľové konštrukcie a sklo.
Žil vo Viedni, kde vyučoval na univerzite, písal odbornú literatúru a venoval sa aj architektonickej tvorbe. V poslednom období bola jeho tvorba ovplyvnená veľkými zákazkami. Či už Andromeda Tower a Gasometer D vo Viedni, alebo banka v rodnom Salzburgu, či budova Siemensu v Linzi. Bol nositeľom viacerých významných architektonických ocenení, v rodnom Rakúsku, ale aj v Amerike a Holandsku, kde taktiež pôsobil.
Venoval sa aj rozsiahlym dopravným návrhom. Z jeho rúk vyšlo 46 z celkových 52 staníc Viedenského metra. Život vdýchol taktiež metru v kanadskom Vancouveri. Pri ich návrhu veľmi obratne narábal s oceľou a sklom. Jednotlivé elementy foriem ukladal až z neuveriteľnou ľahkosťou. Jeho práce pôsobia pomerne staticky, ale sú veľmi vzdušné a hravo zvládajú funkciu presvetlenia. Jeho diela možno nájsť aj v Holandsku. Spolu s architektom Cees Doumom vytvorili radnicu a koncertnú sálu na rieke Amstel v Amsterdame. Celý objekt sa skvele vžíva do atmosféry Amsterdamu. Ale ani pri návrhoch divadelných scén po celom svete nezabudol na svoje postmodernistické sklony. A tak v jeho tvorbe môžeme nájsť aj strohé chladne pôsobiace priestory. Nestránil sa použitiu prvkov high-tech a jednoduché formy. Medzi jeho ďalšie významné diela patria vilové objekty. Najmä pri týchto realizáciách je badateľný jeho príklon k postmodernizmu. Často používal portikové steny, ktoré dodávajú týmto objektom rezidenčnú atmosféru a vytvárajú akési uzavreté átrium. Pri väčšine objektov sa ide o kvádre, z ktorých vydlabal obytné priestory. Takmer vždy ide o priestranné a vzdušné objekty, ktoré ponúkajú štýlové bývanie vnútri obyčajného kvádra. Použitie portikových stien dodáva domu akýsi pocit ochrany súkromia pred okolitým svetom. Aj v interiéri sa pridŕža svojej jednoduchosti a prevládajú pravé uhly. Aj vďaka materiálovej báze dotvára celkové pôsobenia na človeka uprostred týchto kubusov. Jeho objekty sa vyznačujú aj dokonalým vžitím sa vily so svojim okolím. Pri väčšine návrhov svojich víl využíva priestorovú zostavu štrukturálneho plánu. Tým pádom jasne definuje jednotlivé časti zostavy priestorov v rámci hierarchizovanej štruktúry.
K najznámejším prácam tohto postmodernistického viedenského architekta patrí diplomatické centrum v Donau City, ktoré bolo zrealizované v roku 1993. Je badateľné a snáď i chválitebné, ako Holzbauer usmernil svoje postmodernistické sklony a vytvoril v Donau City sympatickú modernú kancelársku budovu, ktorú doplnil o efektnú budovu v blízkosti. Je pomenovaná Tech Gate a jej názov vystihuje jej funkciu. Priechod v strede hmoty vytvára symbolický vstup do diplomatického centra v Donau City. K ďalšej známej realizácii Wilhelma Holzbauera patrí stavba "Gasometra D" na periférii Viedne. Každý zo štyroch gasometrov (plynojemov z 19. storočia) bol pridelený inému renomovanému architektovi. Zo zásobníka na plyn sa stal zásobník na ľudí.” vychvaľoval Holzbauer jedinečnosť tejto metamorfózy industriálneho monumentu. Holzbauer rozčlenil vnútorný priestor svojho Gasometra D do troch malých segmentov a do historického obalu tak zastrčil tri malé dvory. Väčšina bytov kvôli tomu nemá možnosť voľného výhľadu a tak tieto vnútorné dvory pôsobia veľmi stiesnene. 

</doc>
<doc id="194003" url="https://sk.wikipedia.org/wiki?curid=194003" title="Buganda">
Buganda

Buganda je kráľovstvo 52 klanov kmeňa Baganda; najväčšie a najvýznamnejšie z 5 tradičných kráľovstiev Ugandy. 
Poloha.
Rozkladá sa na juhu Ugandy na západnom a severnom pobreží Viktóriinho jazera, a v súčasnosti zahrnuje ugandské distrikty Kalangala, Kayunga, Kiboga, Luwero, Masaka, Mpigi, Mubende, Mukono, Nakasongola, Rakai, Sembabule a Wakiso. Pôvodne bol integrálnou súčasťou Bugandy tiež distrikt Kampala. Ten je však od obnovenia kráľovstva v roku 1993 uvedený v ugandskej ústave ako "„ugandský distrikt“", ale nie ako distrikt Bugandy. Buganda požaduje od ugandskej vlády začlenenie distriktu späť do Bugandy. Buganda na západe hraničí s kráľovstvami Ankole, Toro a Buňorom-Kitarou, na severozápade s Buňorom-Kitarou, na severovýchode s územím bývalého distriktu Lango (moderné distrikty Apac a Lira), na východe s kráľovstvom Busoga, na juhu potom s Tanzániou. Súčasťou Bugandy je aj väčšina ugandskej časti Viktóriinho jazera. S výnimkou územia distriktu Kampala je teda Buganda totožná s formálnou ugandskou Centrálnou oblasťou. Metropolou Bugandy je Kampala, ktorá však od roku 1993 nie je súčasťou obnoveného kráľovstva.
Demografia.
Ako v celej Ugande je aj tu úradným jazykom angličtina. Inak sa tu hovorí hlavne bantuskými jazykmi. Bugandu obýva predovšetkým kmeň Baganda hovoriaci jazykom luganda. Na severe Bugandy žije kmeň "Baruli", hovoriaci jazykom "ruruli".
Politika.
Tunajší kráľ má titul "kabaka (Kabaka wa Buganda)". Jeho sídlom je palác Twekobe. Tunajší parlament sa nazýva "lukiiko" a predseda vlády má označenie "katikkiro". Od obnovenia kráľovstva v roku 1993 však žiadna z bugandských inštitúcií nemá reálnu moc. Kráľovstvo Buganda usiluje o autonómiu a premenu Ugandy na federáciu.

</doc>
<doc id="194004" url="https://sk.wikipedia.org/wiki?curid=194004" title="Baganda">
Baganda



</doc>
<doc id="194005" url="https://sk.wikipedia.org/wiki?curid=194005" title="Almazán">
Almazán

Almazán je španielske mesto v autonómnom spoločenstve Kastília a León. Podľa údajov z roku 2010 má 5 965 obyvateľov.

</doc>
<doc id="194008" url="https://sk.wikipedia.org/wiki?curid=194008" title="Buňoro">
Buňoro

Buňoro () alebo Buňoro-Kitara () je jedno zo štyroch tradičných kráľovstiev na území Ugandy. Jeho hlavným mestom je Hoima.
Tunajší kráľ má titul "Omukama". Územie kráľovstva, ktoré má v súčasnosti skôr len obradnú funkciu bez výraznej autonómie, má rozlohu 21 376 km² a v súčasnosti zahrnuje ugandské distrikty Hoima, Kibale a Masindi.
V rokoch 1962 - 1967 malo kráľovstvo Buňoro-Kitara v rámci Ugandy obmedzenú autonómiu. Kráľovstvo Buňoro-Kitara má s ďalším tradičným ugandským kráľovstvom Bugandou spor o časť územia, ktorá je dnes súčasťou Bugandy.

</doc>
<doc id="194009" url="https://sk.wikipedia.org/wiki?curid=194009" title="Buňoro-Kitara">
Buňoro-Kitara



</doc>
<doc id="194011" url="https://sk.wikipedia.org/wiki?curid=194011" title="Ankole">
Ankole

Ankole alebo tiež Nkore je tradičné kráľovstvo na juhozápade Ugandy, zahrnujúce distrikty Bushenyi, Mbarara a Ntungamo, ktoré sú súčásťou formálnej Západnej oblasti. Na severe hraničí s kráľovstvom Toro, na východe s kráľovstvom Buganda, na západe s územím bývalého distriktu Kigezi, na juhu potom s Rwandou a Tanzániou; ku kráľovstvu však patrí aj časť Edwardovho jazera, kde hraničí tiež s Demokratickou republikou Kongo. Jeho metropolou je mesto Mbarara. Tunajší kráľ má titul "omugabe".
Demografia.
Ako v celej Ugande je aj tu úradným jazykom angličtina. Inak sa tu hovorí hlavne bantuskými jazykmi. Ankole obýva prevažne kmeň "Baňankole" hovoriaci jazykom "ruňankole". Medzi ďalšie kmene patrí "Bakonjo", hovoriaci jazykom "lukonja"; a "Bakiga", hovoriaci jazykom "rukiga".
Dejiny.
Kráľovstvo Ankole vzniklo roku 1901 v rámci britského protektorátu Uganda, zlúčením 11 malých kráľovstiev, ktorými boli "Nkore, Nshenyi, Rujumbura, Igara, Kajara, Obwera, Rukiga, Buzimba, Buhweju, Kitagwenda" a "Bunyaruguru", pričom tu aj naďalej vládla dynastia vládnuca v doterajšom kráľovstve Nkore. Roku 1962 vznikla nezávislá Uganda, v ktorej rámci malo kráľovstvo Ankole do roku 1967 na základe vtedajšej ugandskej federalistickej ústavy obmedzenú autonómiu a bolo súčasťou formálnej Západnej oblasti. Vo februári 1966 previedol vtedajší ugandský predseda vlády Milton Obote štátny prevrat, zrušil ústavu a prehlásil sa prezidentom. Potom vnútil ugandskému parlamentu schválenie novej centralistickej ústavy, ktorá začala platiť od 8. septembra 1967. Toho dňa bolo kráľovstvo Ankole spolu s ostatnými ugandskými kráľovstvami zrušené, premenené v obyčajný distrikt centralizovanej Ugandy a ankolský kráľ "Charles Godfrey Rutahaba Gasyonga II." odišiel do exilu. V rokoch 1972 - 1973 bol distrikt rozdelený na dva distrikty "West Ankore" a "East Ankore", premenované roku 1974 na Bushenyi a Mbarara. Roku 1976 potom bola Západná oblasť zrušená a oba distrikty sa stali súčasťou novo zriadenej Južnej provincie. Roku 1989 potom bola táto provincia zase zrušená a jej území začlenené do obnovenej Západnej oblasti.
Roku 1993 prijala Uganda novú ústavu, ktorá umožnila obnovu tradičných kráľovstiev. Skoro na to sa vrátil z exilu princ Rutashijuka Ntare VI., syn posledného ankolského kráľa, a 20. novembra 1993 bolo kráľovstvo Ankole formálne obnovené. Inštitúcia ankolskej kmeňovej monarchie však má dosť kontroverznú minulosť, a tak nebol ankolský princ dosadený na tunajší trón. Ankolský obyvatelia sú kvôli tejto minulosti rozdelený na dve skupiny, z ktorých si jedna praje dosadenie princa na trón a tým aj plnú obnovu Ankolského kráľovstva, zatiaľ čo je druhá skupina proti. V roku 1993 vznikol vyčlenením časti územia distriktov Bushenyi a Mbarara, nový distrikt Ntungamo.

</doc>
<doc id="194012" url="https://sk.wikipedia.org/wiki?curid=194012" title="Nkore">
Nkore



</doc>
<doc id="194018" url="https://sk.wikipedia.org/wiki?curid=194018" title="Kyoga">
Kyoga

Kyoga je jazero v Afrike v Ugande. Je pozostatkom obrovského jazera, ktoré zahrňovalo aj Viktóriino jazero. Má rozlohu . Je približne dlhé. Dosahuje hĺbku 3 až . Veľkosť povodia je . Leží v nadmorskej výške .
Pobrežie jazera je silno členité. Cez jazero preteká Viktóriin Níl. Pri odtoku sa nachádzajú Murchisonove vodopády. Jazero zarastá rákosím a šachorom. Na jazere je rozvinutá miestna vodná doprava, pre ktorú sú trasy udržiavané a čistené od rastlinstva. Na brehu leží mesto Soroti.

</doc>
<doc id="194042" url="https://sk.wikipedia.org/wiki?curid=194042" title="Edwardovo jazero">
Edwardovo jazero

Edwardovo jazero (skôr "Idi Amin" alebo "Idi Amin Dada", dnes tiež "Rutanzige") je jazero vo Východnej Afrike v povodí rieky Níl na hraniciach Konžskej demokratickej republiky a Ugandy. Nachádza sa vo Východoafrickej priekopovej prepadline a zaradzuje sa medzi Veľké africké jazerá(15. najväčšie v Afrike). Jeho severné pobrežie je niekoľko kilometrov od rovníka. Má rozlohu . Je dlhé a maximálne široké. Dosahuje maximálnu hĺbku . Leží v nadmorskej výške .
Jazero je napájané z riek Nyamugasani, Ishasha, Rutshuru a Rwindi. Z jazera odteká rieka Semliki, ktorá tečie do Albertovho jazera.
Fauna a flóra.
Na jazere je rozvinutý rybolov. V jazere sa nachádza množstvo druhov rýb, napr. Bagrus docmak, Sarothelodon niloticus, Sarothelodon leucostictus, Haplochromis a Schutzia eduardiana. Rybolov je tu veľmi dôležitou aktivitou. Fauna žijúca na brehoch jazera zahrnuje napr. šimpanzov, slony, krokodílov a levy, ktorým poskytuje ochranu Národný park Virunga (Konžská demokratická republika) a Národný park kráľovny Alžbety (Uganda). Žije tu tiež mnoho vtákov.
Dejiny.
Jazero objavil Henry Morton Stanley v roku 1888 a pomenoval ho po Albertovi Edwardovi, Princovi Waleskom. Neskôr bolo jazero premenované na Jazero "Idi Amin" alebo Jazero "Idi Amin Dada" po ugandskom diktátorovi Idi Aminovi, dnes je opäť známe ako Edwardovo jazero (tiež jazero "Rutanzige").

</doc>
<doc id="194044" url="https://sk.wikipedia.org/wiki?curid=194044" title="Dvojitá fasáda">
Dvojitá fasáda

Dvojitá fasáda je druh konštrukčnej fasády.
Druhá polovica 20. storočia je v oblasti fasádnej techniky občianskych budov charakterizovaná rozvojom dnes už klasických transparentných fasád, aplikovaných prevažne na vysokých budovách. Počiatky tohto rozvoja sú charakterizované transparentnými fasádami panelového typu, montovanými z kompletizovaných dielcov.
Ďalší rozvoj tejto fasádnej techniky je charakterizovaný transparentnými fasádami roštovej konštrukcie systému „stĺpik – priečľa“. Do roštu montovaného z priebežných stĺpikov a z prerušovaných priečlí sú vkladané pevné a otváravé transparentné výplne a parapetné dielce s vonkajšou plášťovou hmotou prevažne zo skleného systému. Nasledujúcou vývojovou etapou transparentných fasád roštovej konštrukcie systému „stĺpik – priečľa“ sú fasády so skrytým nosným roštom. Fasádam tohto druhu hovoríme štrukturálne transparentné fasády.
Faktory podmieňujúce vznik dvojitej transparentnej fasády.
Dvojité fasády majú svoj pôvod v klasických transparentných fasádach pri budovách situovaných v lokalitách s náročnou vonkajšou klímou a rovnako pri vysokých budovách, kde náročnosť zaťaženia vonkajšou klímou rastie s výškou budovy nad terénom. Zo všetkých meteorologických faktorov vonkajšej klímy pre konštrukčnú tvorbu detailov, prvkov a sústav fasád má rozhodujúci vplyv práve najpremenlivejší prvok prízemnej vrstvy atmosféry – vietor a jeho účinok s dažďom – vetrom hnaný dážď. Vetrom hnaný dážď je určujúcim faktorom nežiaducej penetrácie vody ich konštrukčnými detailmi či prvkami s nepriaznivým dopadom na hľadisko zachovania kvality fasády v období určenom pre exploatáciu (životnosť konštrukcie v detailoch jej stykov) budovy a ekologické nároky tvorby architektonického prostredia v nej.
Vznik dvojitého okna.
Snahy eliminovať naznačené defekty fasád v podmienkach náročnej vonkajšej klímy spočiatku viedli k novej konštrukcii dvojitého okna s predsadenou pevnou sklenou tabuľou. Medzi ňou a vlastnou transparentnou konštrukciou okna s dvoj- a viacnásobným skleným systémom vytvorený dekompresný medzipriestor eliminoval sily spôsobujúce nežiaduci pohyb až penetráciu dažďovej vody. Ďalší vývoj a skúmanie dvojitého okna ukázal, že pri charakteristických priestorových vzduchových prúdov a náraze vetra vznikne dekompresný medzipriestor aj pri otvoroch situovaných v jeho dolnej a hornej úrovni. Ak do takto koncipovaného medzipriestoru dvojitého okna situujeme aj tieniace zariadenie, transportujeme v ňom krátkovlnné solárne žiarenie na dlhovlnné tepelné žiarenie, ktoré pohybom vzduchu odvádzame do vonkajšej klímy. Tým vytvárame systém pre pasívne chladenie v lete, alebo teplovzdušné vetranie v prechodnom jarnom, jesennom a zimnom období.
Dvojitá transparentná fasádna stena.
Až v ďalšom vývoji sa princíp dekompresných medzipriestorov dvojitých okien začal aplikovať na celú dosiaľ používanú transparentnú obvodovú stenu. Týmto z klasickej transparentnej obvodovej steny vzniká dvojitá transparentná stena s medzipriestorom širokých geometrických, a rovnako aj fyzikálnych modifikácií, predovšetkým v oblasti stavebnej solárnej tepelnej techniky.
Vo vývoji dvojitej transparentnej fasády sme svedkami aj obrátenej koncepcie charakterizovanej jednoduchou sklenou doskou – konštrukciou jednoduchého otváravého okna, alebo transparentnej steny zo strany interiéru. Ak berieme do úvahy skutočnosť že okenná konštrukcia alebo transparentná stena s dvojnásobným tepelnoizolačným skleným systémom oddeľuje vonkajšiu klímu od jadra budovy, potom v koncepcii dvojitej transparentnej steny hovoríme o:
Príklady budov s transparentnými fasádami.
Na Slovensku:
Zahraničné:

</doc>
<doc id="194064" url="https://sk.wikipedia.org/wiki?curid=194064" title="Albertovo jazero">
Albertovo jazero

Albertovo jazero (skôr jazero "Mobutu Sese Seko") je jazero vo Východnej Afrike na hraniciach Konžskej demokratickej republiky a Ugandy. Nachádza sa v tektonickej prepadline v najsevernejšej časti reťazca jazier Východoafrickej priekopovej prepadliny. Je to jedno z Veľkých afrických jazier. Je siedme najväčšie v Afrike. Má rozlohu . Je dlhé a približne široké. Dosahuje maximálnu hĺbku . Leží v nadmorskej výške .
Pobrežie je slabo členité. Brehy sú prevažne zrázne. Dno je ploché. Na južnom konci jazera sa nachádza séria bažín v miestach, kde sa do jazera vlieva rieka Semliki.
Vodný režim.
Jazero je časťou systému horného Nílu. Jeho hlavným zdrojom je Viktóriin Níl, ktorý priteká z Viktóriinho jazera a rieka Semliki, ktorá priteká z Edwardovho jazera. Jeho odtok leží v najsevernejšom cípe jazera a nazýva sa Albertov Níl (po vstupe do Sudánu je známy ako Horský Níl). Priemerné ročné zrážky na hladinu činia a priemerný prítok z povodia jazera . Vyparovanie predstavuje a odtok . Teplota vody na povrchu dosahuje 30 °C.
Jazero je bohaté na ryby (približne 40 druhov, napr. Lates niloticus). Na jazere je rozvinutá miestna lodná doprava. Na brehoch leží niekoľko osídlení (prístavov), najväčšími sú Butiaba a Pakwach v Ugande a Kaseni v Konžskej demokratickej republike.
Dejiny.
V roku 1864 sa stal cestovateľ Samuel Baker prvým Európanom, ktorý objavil jazero. Pomenoval ho po práve zosnulom princovi Albertovi, manželovi kráľovny Viktórie.

</doc>
<doc id="194069" url="https://sk.wikipedia.org/wiki?curid=194069" title="Konstantin Stepanovič Meľnikov">
Konstantin Stepanovič Meľnikov

Meľnikov Konstantin Stepanovič (Ме́льников Константи́н Степа́нович) (* 3. august 1890, Moskva – † 28. november 1974, Moskva) bol sovietsky architekt, maliar a pedagóg. Jeden z popredných predstaviteľov sovietskej avantgardy. Jediný architekt, ktorý sa stal vzorom sovietskej architektúry 20. storočia na celom svete.
Život.
Meľnikov sa narodil 3. augusta 1890 v Moskve v priemernej rodine. Otec bol stavebným pracovníkom. Hoci od detstva bol obkľúčený rušným životom veľkého mesta, obdivoval život v dedine, ktorý považoval za určitý ideál. Ako osobne spomínal, bol nadchnutý prírodou, jej diagonálami, vertikálami, dokonalými líniami a tvarmi. Ešte ako malý chlapec veľmi rad kreslil a modeloval z hliny. Roku 1902 Meľnikov skončil školu a išiel pracovať pomocníkom do v tom čase veľmi známej technickej firmy "Torgovyj Dom Zalesskij a Chaplin". Tu si ho talent všimol práve Chaplin, ktorý bol nadšený z jeho kresieb. Vďaka jeho podpore začína Meľnikov roku 1905 študovať výtvarné umenie, a v roku 1914 architektúru.
Meľnikov ukončil štúdium v roku 1917, v čase veľkých zmien. Ako sám poznamenal: „Môj štúdium sa skončil...a s ním sa skončil aj život, ktorý som žil 27 rokov. Teraz, keď som dostal titul architekt, som vstúpil do architektúry, ktorá je na pokraji priepasti.“ V nasledujúcich rokoch Meľnikov pracuje na viacerých objektoch – do roku 1918 na projekte Moskovského automobilového závodu, neskôr sú to objekty spoločenského a klubového charakteru, bytové domy a veľkokapacitné garáže. Aj napriek veľkým politickým a spoločenským zmenám tej doby, Meľnikov je sebaistý a ambiciózny. Je plný odhodlania a dáva priestor experimentovaniu.
Svet spoznal Meľnikova až v roku 1925, keď postavil sovietsky pavilón pre Medzinárodnu výstavu dekoratívneho umenia v Paríži. Jeho vrcholným dielom sa ale stal jeho vlastný dom, alebo t.z. Dom Meľnikova. Bol najdôležitejším medzníkom v živote architekta. Stal sa neodlučiteľnou časťou jeho života, ktorá mu priniesla úspech na jednej, ale aj nešťastie na druhej strane. 
Tridsiate roky sú prvým kritickým momentom v jeho živote ako architekta. Čím ďalej, tým viac sa dostáva pod paľbu kritikov jeho tvorby a prístupu k architektúre. Vydanie tzv. estetického štandardu umenia v ZSSR ešte viac komplikuje situáciu. Meľnikov sa čoraz viac venuje pedagogickej činnosti: do roku 1937 na Moskovskej architektonickej univerzite, od roku 1951 na inžinersko-stavebnej univerzite, a od roku 1960 na Celoštatnej inžinersko-stavebnej univerzite.
V posledných desiatich rokoch svojho života sa dostáva do ústrania. Zostal sám. Ako poznamenál, jeho jediným spoločníkom zostal iba jeho vlastný dom. V roku 1972 Dostal Meľnikov Celoštátne vyznamenanie za architektonickú tvorbu. O dva roky na to zomiera vo veku 84 rokov. Pochovaný je na Vvedenskom cintoríne v Moskve.
Pohľad na architektúru.
Za svojho života Konstantin Meľnikov vyslovil viacero vlastných názorov na architektúru a vecí spojených s ňou. Tu sú niektoré z nich:
„Nemám v úmysle vytvárať zákonitosti – neverím v ich existenciu. Génius je ten, kto dokáže prekonať všetko to, čo bráni ostatným prekonať prekážky. Netrápi ma, či som presný pri použití termínu NOVÉ, lebo nové je to, čo žije celé storočia; osobne sa bez problému staviam k úlohe priniesť súčasností také NOVÉ, ktoré pre architektúru bude doslova vynálezom“
„Umenie je tam, kde sa prejavila tvorivosť, a skutočná krása iba to, to bolo vytvorené sa talentom“
„Krása je najvyšší stupeň praktickej užitočnosti“
„Robiť nemožné možným – v tom spočíva drzosť architekta“

</doc>
<doc id="194075" url="https://sk.wikipedia.org/wiki?curid=194075" title="We Wish You a Merry Christmas">
We Wish You a Merry Christmas

„We Wish You a Merry Christmas“, je koleda, ktorá vznikla v 16. storočí niekde na dnešnom juhozápade Anglicka. Táto koleda je jednou z tých tradičných kolied, ktoré v celom kresťanskom svete pripomínajú oslavy Vianoc a Nového roka.

</doc>
<doc id="194077" url="https://sk.wikipedia.org/wiki?curid=194077" title="Ľudovít Oelschläger">
Ľudovít Oelschläger

Ľudovít Oelschläger (resp. "Ludwig/Lajos Oelschläger", neskôr známy pod menom Lajos Őry (); (* 5. marec 1896, Košice – † 1. september 1984, Miškovec, Maďarsko) bol maďarský architekt, v medzivojnovom období žijúci na Slovensku. Narodil sa v Košiciach do rodiny obchodníka Ľudovíta a matky Etely rodenej Fiedlerovej. V Košiciach pôsobil až do roku 1938. Košice boli svojou kultúrno–spoločenskou klímou veľmi blízke Budapešti, kde Oelschläger študoval. Už v prvých fázach jeho tvorby sa spoza štylizovanej tradicionality postupne vynára puristicky jednoduché pozadie. Bolo to spôsobené jednak vplyvom budapeštianskeho štúdia, ako aj vnímaním expresívnych nemeckých podnetov. Ľudovítovi Oelschlägerovi, ako jednému z mála architektov na Slovensku, vyšla začiatkom tridsiatych rokov útla monografia venovaná jeho práci. V nemčine ju v roku 1932 vydal bratislavský vydavateľ Otto Waldes. Po roku 1945 mu ako Maďarovi zhabali majetok a bol presídlený do Maďarska. Zvyšok života prežil v Miškovci, kde v roku 1984 aj zomrel.
"Pre viac informácií o budove pozri Nová ortodoxná synagóga v Košiciach"
Tvorba.
Židovská synagóga a škola, Košice.
Vďaka zaradeniu architekta medzi štyri hlavné osobnosti projektu Košice – Európske hlavné mesto kultúry 2013 bola vydaná vedecká monografia Priatková, Adriana – Pásztor, Peter: Architekt. Építész . Architect OELSCHLÄGER – ŐRY (Cena prof. Kusého a nominácia na výročnú cenu časopisu Pamiatky a múzeá za rok 2012) a zrealizovaná úspešná rovnomenná reprezentatívna výstava, ktorá mala 12 repríz (Slovensko, Ukrajina, Maďarsko a Rumunsko), ktorá bola nominovaná na cenu časopisu Pamiatky a múzeá.
Medzi Oelschlägerovymi prácami vyniká komplex synagógy a školy v Košiciach (1926 až 1935, Puškinova 3), na ktorom vidieť reprezentačnejší a viac do histórie obrátený variant jeho členenia priečelí. Arkáda s jednoducho obrubenými piliermi tu stráca tradičný vzhľad a oveľa viac pôsobí ako abstraktný rytmus zvislých línii. Atiku lemujú členité lastovičie chvosty - motív neklamne prevzatý z východoslovenskej renesancie.
Ortodoxná synagóga spolu so školou a rituálnym kúpeľom tvorili pôvodne uzavretý areál. Napriek tomu, že projekty jednotlivých budov vznikli súčasne, synagógu postavili skôr než školu. Ešte v roku 1932, keď vyšla publikácia o architektovi Oelschlägerovi, škola nestála. Projekt nesie charakteristické znaky ranej tvorby architekta, kde sa akási rondokubistická štylizácia spája s motívmi historickej, v tomto prípade renesančnej architektúry. Synagóga je založená na pozdĺžnej symetrickej dispozícii, kde hlavný modlitebný priestor lemuje galéria. Dvojposchodové krídlo školy je jednoduchou dvojtraktovou dispozíciou, pôvodne s piatimi triedami na jednom podlaží. V devädesiatych rokoch bolo v priestoroch bývalej izraelitskej školy osemročné evanjelické gymnázium.
Práve v čase, keď Oelschläger projektoval túto budovu, bola vo výstavbe druhom okraji centra mesta pre židovských neológov synagógu (1927, Moyzesova 66). Jej autor, budapeštiansky architekt Lajos Kozma, ju navrhol vo veľkoryso jasnom a monumentálne klasicistickom duchu. Domáci Oelschläger však kompiluje, tak charakteristicky pre perifériu, zmes mnohorakých podnetov, v ktorých sa skrýva väčšia živosť i kontakt s dobovými prúdmi.
Architekt postupne opúšťa historické predlohy na ďalších dielach s menšími nárokmi na tradičný vzhľad. Zostávajú po nich už len stopy ornamentov (interiér Kina Slovan), silne ich transformuje (napríklad plečnikovsky pretvorené nahor sa rozširujúce stĺpy s hlavicami z prehnutého plátu na budove bývalej Obchodnej a priemyselnej komory, dnes VÚB, 1930, Hlavná 112), alebo opakovane formuje okenné šambrány oblého profilu, ktoré plávajú na hladkých fasádach a odkazujú na smelú rondokubistickú dekoratívnosť (Hasičská kasáreň v Košiciach, 1927, Požiarnická 4). Z podobných profilov formuje výrazné horizontálne pásy členiace plochu fasád (priečelie spomínaného Kina Slovan).
"Pre viac informácií o budove kina pozri Stará radnica (Košice)"
Kino Slovan, Košice.
Budovu kina postavili v rámci zadného dvora historického objektu na hlavnom košickom námestí. Napriek stiesnenej priestorovej situácii sa Oelschläger zhostil zadania komplexne a využil pritom aj celý diapazón svojich obľúbených architektonických článkov. Vstup do priestoru kina zvýrazňuje šestica kónicky sa dohora rozširujúcich stĺpov s lucernami namiesto hlavíc, na prvom podlaží sú to prevýšené arkádové okná a priečelie uzatvára vysoká atika s oblúčkovým ornamentom. Na koncentrovanej prehliadke motívov charakteristických pre Oelschlägera možno miestami sledovať podobnosť s dielom slovinského architekta Jože Plečnika.
Sanatórium, Tatranská Polianka.
Autorstvo tohto sanatória sa pripisuje Oelschlägerovi, ktorý budovu údajne projektoval v spolupráci s Gedeonom Majunkem. Dnešný odborný liečebný ústav respiračných chorôb a tuberkulózy nesie meno básnika Jiřiho Wolkra, ktorý sa tu za prvej ČSR liečil. Pozostáva z dvoch navzájom prepojených budov. Prvú postavili v duchu hrazdenej tatranskej architektúry pravdepodobne podľa projektu Majunkeho pre miestneho lekára Guhra. Neobvyklá je plochá strecha sčasti s cimburím. Lodžiové časti na južnej fasáde sú drevené, červené a okrové, predstavané pred murovanú konštrukciu. Východnú časť postavili v modernejšom poňatí koncom dvadsiatych rokov. Dispozícia nadväzuje na koncepciu staršej budovy. Izby sú orientované na dve strany, z prízemia je priamy priechod do jedálne medzi oboma budovami, ktorú postavili asi v čase spojenia oboch budov v roku 1934.

</doc>
<doc id="194079" url="https://sk.wikipedia.org/wiki?curid=194079" title="Organická architektúra">
Organická architektúra

Organická architektúra je všeobecne architektúra inšpirovaná účelnosťou, funkčnosťou a prirodzenosťou prírody, tzv. „živá“ architektúra.
organický/á/é - znamená ústrojný, živý, usporiadaný, ucelený; súvisiaci s rastlinným alebo živočíšnym organizmom; prirodzene vyplývajúci; účelne usporiadaný
architektúra - stavebné umenie; staviteľské diela, objekty, budovy a pod.; súbor projekčnej činnosti architekta.
Vývoj.
Organická architektúra je všeobecne architektúra inšpirovaná prírodou. Prvýkrát sa výraz „organický“ v teórii použil v roku 1841 v knihe "De l´Art et du beau (O umení a o kráse)" od francúzskeho estetika H.F.R. de Lammenaise a v roku 1843 u amerického sochára Horatia Greenougha. Ďalej tento termín používali aj Frank Lloyd Wright a Louis Sullivan. Organické tvary sa vyskytovali aj v dielach Antoni Gaudího, v expresionizme ako u Erich Mendelsohna - (potlačenie pravých uhlov) a inde. Cieľavedome rozpracoval organickú architektúru až Frank Lloyd Wright v súvislosti s jeho programovým návratom k prírode. Dom musí podľa Frank Lloyd Wrighta rásť z potrieb ľudí a z charakteru zeme ako živý organizmus. Ďalšími predstaviteľmi organickej architektúry sú: Richard Joseph Neutra, Alvar Aalto, Friedensreich Hundertwasser, Rudolf Steiner, Bruno Zevi, Gustav Stickley, Bruce Goff, Anton Alberts, Laurie Baker, Hugo Häring, a iní.
Organická architektúra je aj architektonický smer konca 60. rokov v Maďarsku, založený maďarským architektom Imre Makoveczom. Na svoje stavby používa hlavne organické materiály, ako sú drevo, trstina a je silne inšpirovaný tvarmi prírody.

</doc>
<doc id="194080" url="https://sk.wikipedia.org/wiki?curid=194080" title="Obytný dom Boria">
Obytný dom Boria

Obytný komplex Boria je polyfunkčný objekt, veľmi zaujímavý svojím architektonickým stvárnením. Nadväzuje na bratislavskú modernú architektúru – formálne súvislosti s medzivojnovým objektom Novej Doby sú celkom zrejmé nie však epigónske. 
Autori: Ing. Arch. Kalin Cakov, Ing. Arch. Emil Makara a kol. 
Lokalizácia.
Polyfunkčný komplex BORIA sa nachádza v širšom centre Bratislavy, v mestskej časti Ružinov, v blízkosti jazera Štrkovec, medzi Drieňovou a Prešovskou ulicou.
Dispozičné a funkčné riešenie.
Objekty využívajú klasicizujúci tektonický princíp podnože, tela a ukončenia, ktorý je pre bratislavskú modernu tiež charakteristický. Trojpodlažný parter objektu pri Drieňovej ulici je nápadne disproporčný. Ostatné objekty komplexu si však udržiavajú žiaducu distingvovanosť. 
Areál polyfunkčného domu nie je architektonicky výnimočný len zásluhou svojich vnútorných dispozícií a úprav alebo moderných, praktických, estetických riešení bytov, kancelárií a obchodov, ale taktiež strešnou záhradou. Tunajšie využitie plochej strechy je naozaj jedinečné.
Strecha bude zatrávnená a zarastená krovím a menšími stromami. Tento strešný park bude súčasťou mezonetových bytov ktoré sú v horných podlažiach. Teraz, keď je komplex už postavený sa tu nachádza 185 bytov najrôznejších veľkostí a dispozícií kancelárske a obchodné priestory. Boria ponúka aj parkovacie priestory v suteréne pre 125 automobilov. Aby mohol byť vybudovaný suterén, bolo nutné spevniť podložie hĺbkovým vibračným zhutnením a čiastočne aj injektovaním. 
Komplex stavieb pozostáva z dvoch hlavných objektov:
Obidva objekty sú prepojené spoločným suterénom s podzemným parkovaním. Deväťpodlažný bytový dom pre dosiahnutie optimálnych plošných výmer, s preslnením a presvetlením všetkých bytových priestorov, má pôdorysný tvar písmena E so zošikmením dvorných fasád objektu. Druhý objekt má pôdorysný tvar obdĺžnika, ktorý uzatvára vnútorný dvor z ulice Drieňovej, s orientáciou a s výhľadom južnej fasády na Štrkovecké jazero. Pôdorysný tvar objektov a ich osadenie na pozemku vytvárajú urbanisticky polouzavretý priestor vnútorného dvora s možnosťou ďalšieho rozvoja uzavretej blokovej zástavby, určený pre funkciu oddychu obyvateľov domu s lavičkami, altánkom, detskými preliezačkami a plochami zelene. 
Výrazne rušiacim momentom v okolí je predovšetkým zadná strana objektu Billa, ktorá pri troške starostlivosti mohla by prispôsobená honosnejšej architektúre mladšieho suseda.
Dispozičné riešenie vnútorných priestorov vrátane chodieb a komunikácií predstavuje jednoznačnú a ľahko čitateľnú vnútorne presvetlenú dispozíciu v duchu najlepších tradícií pre riešenie obytnej funkcie a ostatných priestorov polyfunkčných zariadení.
Náročnosť projektu spočíva aj v tom, že klienti, ktorí si byty v polyfunkčnom komplexe Boria kupujú, si sami volia dispozície svojho bytu a majú taktiež možnosť rozhodnúť o jeho vnútorných povrchových úpravách. Každý byt je teda doslova originál.
Konštrukčný systém.
Nosnú konštrukciu oboch výškových budov tvorí železobetónový skelet, ktorého vnútorné priečky sú vymurované klasickými tehlami. Dominantou komplexu je farebná kombinácia fasády, rozčlenená bielou zateplenou fasádou a šedým cetrisovým obkladom a šedými zámočnickými výrobkami ( zábradlie, kontajnerové státie, zastrešením rampy od suterénu a pod. ) Šedé tóny zvolené ako dominantné farby, doplňujú plastové okná a medziokenné stĺpiky pre zmenu v hnedej farbe, umiestnené na západnej strane budovy smerom k frekventovanej Bajkálskej ulici Okrem farebnej zaujímavosti je boria výnimočná aj svojou výškou, keď okrem blízkeho Hotela Junior nenájdeme konkurenta. 
Proces výstavby.
Stavbári sa zaviazali odovzdať dielo za 20 mesiacov, teda vo februári 2006. Objekt Boria bol skolaudovaný už na začiatku decembra 2005 – aj napriek tomu že sa na priania klientov uskutočnilo veľa zmien. Investorom moderného areálu za 480 miliónov slovenských korún je bratislavská firma Modul Invest. Riadením realizácie je poverený tým zložený so zástupcov divízie 3 Metrostavu a dcérskej spoločnosti Metrostav SK.
Spoločnosť Metrostav SK vznikla 1. októbra 2004 a už od tej doby začala realizovať stavby pod vlastnou hlavičkou, ale niektoré stále v spolupráci s materskou firmou v Prahe. Pre výstavbu komplexu Boria bol v polovici júna 2004 vytvorený projektový tým zložený z pracovníkov tretej a desiatej divízie Metrostavu a Pozemného staviteľstva Nitra. Celý projekt viedol Miroslav Zobaník z tretej divízie Metrostavu. 
Ocenenie.
V 12. ročníku súťaže Stavba roka 2006, ktorú už pravidelne vyhlasuje Združenie pre rozvoj slovenskej architektúry a stavebníctva - ABF Slovakia, získal Polyfunkčný komplex BORIA na Drieňovej ulici v Bratislave, cenu Prvej stavebnej sporiteľne, a.s. BYTOVÝ DOM ROKA 2006 vo všetkých kategóriách.
Na záver.
Toto stavebné dielo predstavuje svojim komplexným riešením, použitými tradičnými stavebnými technológiami a materiálmi vysoko progresívne riešenie v exponovanom urbanizovanom prostredí mesta, s vytvorením optimálnych podmienok pre kvalitné bývanie a polyfunkčnú vybavenosť.

</doc>
<doc id="194083" url="https://sk.wikipedia.org/wiki?curid=194083" title="Aníz (korenina)">
Aníz (korenina)

Aníz je korenina z bedrovníka anízového. Je príbuzný rasci alebo feniklu. Ako korenina sa často používa pri dochucovaní rôznych alkoholických nápojov (napríklad grécke ouzo alebo anízovka). Používa sa aj na dochutenie rybacích polievok a morských produktov. Používa sa pri výrobe zákuskov zvaných anízky.
Rozšírenie.
Pochádza zo stredného východu. Aníz sa pestuje na Balkánskom polostrove, v Španielsku, Turecku a v Mexiku.
Využitie.
Plod zelenosivej, sivožltej alebo sivohnedej farby sa používa ako korenie a na liečebné účely. Zbiera sa v auguste až septembri, plody sa nechajú dozrieť, suší sa v tenkých vrstvách. Pri zbere v prírode je možnosť zámeny s jedovatým bolehlavom. Zrelý aníz aromatický vonia a má korenistú, mierne sladkú chuť. Vôňu dodáva éterický olej, v ktorom je hlavnou zložkou antenol. Na liečebné účely sa využíva najmä nálev, menej čistý éterický olej. V prípade predávkovania olejom môže dôjsť k opuchu mozgu a pľúc. 
Aníz je výborný prostriedok na odkašliavanie. Žuvanie semien anízu zabraňuje zapáchajúcemu dychu. V tráviacom trakte pôsobí spasmolyticky. Jeho použitie je vhodné aj v pediatrii. Podporuje tvorbu materského mlieka, do ktorého sa jeho účinky tiež prenášajú. Zvyšuje tvorbu žlče, urýchľuje trávenie. Pôsobí proti tvorbe žalúdočných kŕčov.
Aníz má veľké využitie v potravinárstve. Dáva sa do pečiva, do chleba, do zaváranej repy, červenej kapusty. Hodí sa aj do jablčno-hruškového kompótu. Štipka anízu je vhodná k šampiňónom a k rybám. Je súčasťou mnohých koreniacich prísad. V indickej a čínskej kuchyni sa dáva aj do mäsitých pokrmov. Vyrábajú sa z neho likéry a čaje.

</doc>
<doc id="194084" url="https://sk.wikipedia.org/wiki?curid=194084" title="Ján Milčák">
Ján Milčák

Ján Milčák (* 9. január 1935, Levoča – † 28. máj 2024, Levoča) bol slovenský lekár a spisovateľ. Vyštudoval LF UPJŠ v Košiciach. Písal pre deti a dospelých. Žil v Levoči.
Rozhlasová tvorba.
Z rozsiahlej rozhlasovej dramatickej tvorby získali viaceré hry Jána Milčáka hlavnú cenu na Festivaloch pôvodnej slovenskej rozhlasovej hry ("Mačka", "Celestínka, ryba a pán Baltazár", "Rodinná fotografia", "Vrana Florenťanka") a vysielali ich v mnohých štátoch Európy.
Rodina.
Jeho syn Marián Milčák (* 1960) je básnik a literárny vedec a Peter Milčák (* 1966) básnik, vydavateľ, zakladateľ vydavateľstva Modrý Peter v Levoči.

</doc>
<doc id="194087" url="https://sk.wikipedia.org/wiki?curid=194087" title="Croatia Open Umag">
Croatia Open Umag

Croatia Open Umag je mužský tenisový turnaj zaradený do cyklu ATP International Series. Zápasy sa odohrávajú na kurtoch s tvrdým povrchom. Turnaj sa koná v chorvátskom meste Umag od roku 1990.

</doc>
<doc id="194092" url="https://sk.wikipedia.org/wiki?curid=194092" title="Gotický rock">
Gotický rock



</doc>
<doc id="194094" url="https://sk.wikipedia.org/wiki?curid=194094" title="Nová budova Matice slovenskej">
Nová budova Matice slovenskej

Nová budova Matice slovenskej je budova pôvodne postavená ako sídlo Matice slovenskej v Martine.
Vďaka historickému vývoju a vzhľadom na historický význam mesta Martin v kultúrnych a politických dejinách Slovenska bola postavená ako tretia budova sídla Matice slovenskej. Nová budova tvorí v meste dominantu, pričom jej umiestnenie na vyvýšenom mieste Hostihory to len umocňuje. Budova je vlastníctvom Slovenskej republiky v súčasnosti v správe Slovenskej národnej knižnice, ktorá v nej sídli od roku 2005.
Návrh a vznik.
Súťaž na ideový návrh novej budovy Matice slovenskej sa uskutočnila v rokoch 1961 až 1962. Základný kameň budovy bol položený v auguste 1963 pri príležitosti 100. výročia založenia Matice slovenskej. Bol použitý víťazný návrh Dušana Kuzmu a Antona Cimmermanna, ktorý sa začal realizovať v roku 1964. Budova sa pomerne dlho stavala a verejnosti bola odovzdaná až v roku 1975. Hmotová kompozícia vychádzala zo schémy, ktorá sa často používala v 60. rokoch – kontrast horizontálnej podnože s átriami a z podnože vychádzajúcej vertikálnej hmoty. Objekt je 42 metrov vysoký a 110 metrov dlhý, má 16 podlaží, na zastavanej ploche 5 832 m2 s úžitkovou plochou 27 000 m2.
Funkcia.
Pôvodne bola budova hlavným sídlom Matice slovenskej i sídlom väčšiny odborných pracovísk a zbierok MS. Od roku 2005, po delimitácii majetku medzi Maticou slovenskou a Slovenskou národnou knižnicou, slúži budova pre potreby Slovenskej národnej knižnice. Nachádza sa tu národná knižnica Slovenskej republiky. Slúži ako moderná vedecká, kultúrna, informačná a vzdelávacia inštitúcia určená všetkým občanom Slovenska a používateľom zo zahraničia. Knižnica zhromažďuje knižničné, literárnoarchívne a literárnomuzeálne zbierky. Zbierkový fond Slovenskej národnej knižnice obsahuje vyše 4 milióny jednotiek – na ich uloženie slúži 72 km regálov. V zbierkach Archívu literatúry a umenia je vyše 2 miliónov dokumentov.
Konštrukčný systém.
Na objekte sú použité vtedy nové konštrukčné technológie a materiály. Obklad spodnej dlhej hmoty je z ryhovaných betónových platní a vo výškovej časti je použitá nezvyčajná štruktúra slnolamov. Slnolamy nie sú len módnou záležitosťou, ale ich úlohou je chrániť uložené knižné fondy. Ďalšou konštrukčnou novinkou sú železobetónové zdvíhané stropy popri monolitickom komunikačnom jadre výškovej časti. Okná sú hliníkové. Podnož je dispozičným päťtraktom s rozmernejším reprezentačným átriom pri hlavnom vstupe a s menším átriom, ktoré má hospodársky charakter.
Dispozícia.
Po stránke architektonicko-dispozičnej ide o dvojátriovú budovu, z ktorej jedno átrium má funkciu okrasného priestoru, druhé átrium má zas charakter utilitárny. V spodnej časti, okrem átrií, sú situované aj výstavné priestory, katalógy, študovne, čitárne, prednášková sála, zasadačka, príslušenstvo, administratíva, dielne, kuchyňa. Vo výškovej časti sú sklady pre takmer 3 000 000 zväzkov kníh.
Interiér.
Interiéry sú dielom Vojtecha Vilhana a Gabriely Cimmermannovej. Prevládajú biele, oranžové a modré farby v kombinácii s antikorovým obkladom stĺpov.
Na vnútornej a vonkajšej výzdobe sa podieľali viacerí významní slovenskí výtvarníci – Jozef Kostka (socha Pochodeň pred hlavným vchodom), Fraňo Štefunko (busty významných dejateľov), Vincent Hložník so synom (nízky reliéf na priečelí budovy nad hlavným vchodom z betónových panelov), Vladimír Kompánek (päť drevených plastík v priestorovej kompozícii, ktoré vychádzajú z tradície ľudového umenia – átrium), Milan Laluha (veľká olejomaľba na stene pred vchodom do univerzálnej študovne Zlatá niť), Elena Bellušová (biely sadrový reliéf pretkávaný zlatom – sieň Zlatá niť), Václav Cígler (sklená plastika uprostred vestibulu na prízemí) a iných.

</doc>
<doc id="194095" url="https://sk.wikipedia.org/wiki?curid=194095" title="Podnikateľský barok">
Podnikateľský barok

Podnikateľský barok je pejoratívne označenie architektonického štýlu, ktorý sa prejavuje približne od 90. rokov 20. storočia. Pomenúva okázalé a prehnane vyzdobené vily zbohatlíkov. Typickými prvkami týchto stavieb sú dórske stĺpy, vežičky, výklenky, oblúky, striešky, farby, levíci, gule a balustrády.
Pôvodný barok vznikol v polovici 16. storočia v Taliansku a charakterizuje ho dynamika, pohyb, skrivené línie, sklon k monumentalite, pompéznosti a iluzívnosti.

</doc>
<doc id="194100" url="https://sk.wikipedia.org/wiki?curid=194100" title="Blob architecture">
Blob architecture

Blobitecture (zložené z blob a architecture; "kvapková architektúra"), či blobizmus sú termíny, ktoré označujú jeden zo súčasných vývojových architektonických trendov v architektúre, ktorého inšpiráciou sú prírodné organické tvary, niekedy pripomínajúce amorfné zoskupenia meňaviek (amoéb). 
Termín "blob architecture" bol používaný v polovici 90. rokov 20. storočia, skrátená verzia "blobitecture" sa objavil v stĺpčeku Wiliama Safireho s názvom "on Language" (v článku Defenestration) časopisu New York Times Magazine z roku 2002. 
Súčasná architektúra stále viac opúšťa tradičné pravouhlé konštrukcie a hľadá inšpiráciu v prírodných tvaroch. V centre svetových miest sa v posledných rokoch usadzujú nachýlené veže, na prvý pohľad ťažko identifikovateľné zhluky stien a hrán, alebo medúzovito zvlnené pulzujúce tvary.
Pohľad do minulosti.
Inšpiráciu v prírode nachádzala architektúra aj skôr, napríklad v ornamentálnom štýle secesie, ktorá nahradila umelú symetriu bohatstvom prírodného dekoru. Tvarmi prírody sa inšpiroval aj architekt Gaudí, ktorého domy mali zvlnené steny, okná pripomínali jaskyne a strechy korálové útesy. Ďalší prelom do tradičného pravouhlého sveta architektúry priniesli pädesiate roky minulého storočia. Le Corbusier použil v roku 1954 krivky ako základ pre slávnu kaplnku Ronchamp.
Výrazom nového trendu boli chaoticky vyzerajúce dekonštruktivistické stavby a postmodenistické kreácie. Na počiatku tretieho tisícročia je východiskom k pochopeniu zložitých vzťahov nášho sveta biológia a v súlade s tímto trendom sa architektura usiluje o vytvorenie komplexných organizmov, ktoré žijú vlastnou dynamikou.
Obchodný dom, Birminghan.
Takmer klasickým príkladom tzv. bublinovej architektúry (blob architecture) je obchodný dom v Selfridge v anglickom Birminghane.
Modrý kolos pripomína veľkú medúzu, ktorej telo je pokryté tisícimi prísavkami, sa rozlieva po celej ploche námestia. Zaujme aj riešenie interiéru. Budova bola realizovaná v roku 2003 podľa návrhu londýnskeho ateliéru Future systems. Jeho zakladateľ Jan Kaplický odišiel z Prahy v roku 1968, má za sebou aj ďalšie zaujímavé stavby inšpirované prírodou, napríklad mediálne centrum v londýnskom Lords Cricket Ground, obytný dom vo Walese, pripomínajúci tvarom materskú škôlku.
Architekt Jan Kaplický je presvedčený,že moderní ľudia nemôžu bývať v krabiciach ako v devätnástom storočí. Človek tiež nie je pravouhlý.
Architekti a ich realizácie.
K prírodnej inšpirácii sa v poslednej dobe obracia aj Brit Norman Foster, alebo Talian Renzo Piano, dvaja architekti, ktorí doposial tvorili prevažne v chladných pravouhlých tvaroch. Fosterova budova poisťovne Swiss Re v Londýne sa podobá jedľovej šiške. Rímsky Parco della Musica auditorium od Piana vyzerá ako skarabeus.
Nové estetické cítenie a jeho realizácia nepochybne súvisí s rozvojom počítačovej techniky, ktorá dnes umožňuje trojrozmerné animácie ľubovoľných priestorov a akékoľvek krivky.

</doc>
<doc id="194103" url="https://sk.wikipedia.org/wiki?curid=194103" title="Siegfried Theiss">
Siegfried Theiss

Siegfried Theiss (* 17. november 1882, Bratislava – † 24. január 1963, Viedeň) bol rakúsky architekt slovenského pôvodu, člen Bund Deutscher Architekten. Študoval na Technickej Univerzite vo Viedni spolu s Friedrichom Ohmannom, kde sa neskôr stal profesorom.
Prax.
Pracoval s Maxom Ferstelom.
V rokoch 1907 až 1961 bol jeho partnerom Hans Jaksch v ich architektonickej kancelárii Theiss &amp; Jaksch vo Viedni. Theiss &amp; Jaksch často vyhrávali súťaže a stali sa známymi cez veľkú škálu zákaziek pre kancelárske a sakrálne stavby ešte pred 1. svetovou vojnou. V medzivojnovom období navrhovali hlavne obytné sídla pre Viedenskú mestskú samosprávu. Koncom 20. rokov sa obrátili k modernejšiemu štýlu s výškovými budovami v prvej obytnej štvrti Viedne (Herrengasse, 1931-1933). Počas Národno sociálneho obdobia postavili niekoľko mliekární, po roku 1945 navrhli typické výklady a interiérový nábytok obchodov Palmers group.
 Strohý, súmerný jednoloďový kostol pozostáva z masívnych objemov bez akýchkoľvek ozdôb. Vrchol hrubej veže nad vstupom tvorí strmý ihlan na pilieroch. Vnútri je valená klenba s priečnymi kalenúrami. Bočnú galériu osvetľujú prevýšené hlavné okná so šikmými parapetmi, priestor pod galériou zasa menšie okná, interiér však ostáva v tlmenom prítmí. Smerom k stupňovitému oltáru podlaha mierne klesá.
 Je prvým dielom od Theiss &amp; Jaksch na Slovensku. Patrí medzi prvé diela bezozdobnej modernej architektúry na Slovensku. Komplex sa skladá zo vstupných priestorov a troch prevádzkových budov: nástrojáreň, drôtovňa a zlievareň. Pred areálom je architektonicky striedma skupina bytových domov pre robotníkov a úradníkov. V továrni sa neskôr montovali automobily.
 Jednoduché tvary sú skôr výsledkom odkazu na stredovekú architektúru, ako dôsledok prichádzajúcej modernej redukcie. Svedčí o tom aj trochu pevnostný, gotický charakter, ktorý budove dodáva veža s malými priezormi a špicatou ihlanovou strechou vsadenou do vytiahnutých múrov nároží. Jednoduchý interiér s vyrezávaným dreveným trámovým stropom s stĺpmi empory dopĺňa už moderná abstraktná geometrická výmaľba pravouhlej apsidy.

</doc>
<doc id="194108" url="https://sk.wikipedia.org/wiki?curid=194108" title="Spitzer">
Spitzer

Spitzer (Špitzer) môže byť:

</doc>
<doc id="194111" url="https://sk.wikipedia.org/wiki?curid=194111" title="S/2007 S 1">
S/2007 S 1



</doc>
<doc id="194112" url="https://sk.wikipedia.org/wiki?curid=194112" title="Tarqeq">
Tarqeq



</doc>
<doc id="194117" url="https://sk.wikipedia.org/wiki?curid=194117" title="Kontraband (film)">
Kontraband (film)

Kontraband "(angl. Knock Off)" je americká akčná komédia z roku 1998, ktorý režíroval Tsui Hark. V hlavnej úlohe sa predstavil Jean-Claude Van Damme ako Marcus Ray, obchodník s oblečením, ktorý musí zachrániť západ pred falošným značkovým tovarom. Bez vlastného pričinenia sa zapletie do medzinárodného komplotu s cieľom distribúcie miniatúrnych bômb, ukrytých v značkových hračkách a oblečení, do celého sveta.

</doc>
<doc id="194118" url="https://sk.wikipedia.org/wiki?curid=194118" title="Epsilon Lyrae">
Epsilon Lyrae

Epsilon Lyrae (ε Lyr) je dvojitá dvojhviezda čiže štvorhviezda v súhvezdí Lýra. Jej zložky jasné 4,68 a 4,5 magnitúd sú od seba vzdialené až 208 oblúkových sekúnd. Veľmi dobrým zrakom za vynikajúcich podmienok sa dajú rozlíšiť aj voľným okom, triédrom by to malo ísť bez problémov. Každá zo zložiek je zároveň tiež dvojhviezdou.
Jasnejšia zložka ε2 Lyrae pozostáva z hviezdy 5,14 mag, spektrálneho typu A3 a hviezdy 5,37 mag so spektrálnym typom A5. Tieto dve hviezdy obiehajú spoločné ťažisko a sú od seba vzdialené 153 astronomických jednotiek, na oblohe 2,3“. Druhú dvojicu, ε1, tvoria hviezdy 5,06 a 6,02 mag, ktoré sa obiehajú vo vzdialenosti 281 astronomických jednotiek, čo je 2,6“. Obe patria do spektrálnej triedy A2. Zároveň tieto dve dvojhviezdy obiehajú spoločné ťažisko s periódou 1 166 a 585 rokov. Takéto štvorhviezdy bývajú pomerne staré. Vzdialenosť celého systému od Slnka sa udáva v rozsahu 155 až 217 svetelných rokov. 

</doc>
<doc id="194125" url="https://sk.wikipedia.org/wiki?curid=194125" title="The Shepherd">
The Shepherd

The Shepherd je americký film, ktorý pôjde do kín, alebo priamo na video v roku 2008. Hlavné úlohy zahrali Jean Claude Van Damme a Scott Adkins.
Zápletka.
Texaský policajt súperí s bývalým námorníkom, ktorý sa pokúša previezť drogy z Mexika do Spojených štátov Amerických.
Van Damme vyhlásil, že týmto filmom sa vracia na veľké plátno. V súčasnosti trénuje, aby sa mu vrátila bývalá fyzická kondícia.

</doc>
<doc id="194126" url="https://sk.wikipedia.org/wiki?curid=194126" title="Malý Rozsutec">
Malý Rozsutec

Malý Rozsutec () je vrch Malej Fatry. Nachádza sa v Krivánskej časti pohoria, približne východne od Terchovej.
Poloha.
Vrch sa nachádza na severnom okraji pohoria, v geomorfologickom podcelku Krivánska Fatra a jej časti Rozsutce. Vrch leží v Žilinskom kraji, v okrese Žilina a zasahuje na katastrálne územie obce Terchová a čiastočne, východným úpätím na územie obce Zázrivá. Najbližším vrcholom je južne ležiaci Veľký Rozsutec (), západným susedom je na bočnom hrebeni situovaná Rovná hora () a severným smerom je sedlom Rovná hora oddelený Pupov ().
Opis.
Malý Rozsutec, charakteristickým skalným cimburím a strmými vápencovými stenami, tvorí so susedným Veľkým Rozsutcom nezameniteľnú siluetu severnej časti Malej Fatry. Výrazné skalnaté bralo, tvoriace vrcholovú časť prakticky zakončuje hlavný hrebeň Krivánskej Fatry. Vďaka polohe na okraji pohoria, nadmorskej výške a skalnatému vrcholu ponúka zaujímavý výhľad. Tvorí najvyšší vrch v horskom chrbte, ktorý v západo-východnom smere zakončuje pohorie a v sedle Medzirozsutce je kolmo napojený na južne smerujúci hlavný hrebeň. Okolím vedie množstvo značených chodníkov, sprístupňujúcich Rozsutce zo všetkých okolitých obcí.
Severozápadnú časť masívu odvodňuje Biely potok, juhozápadnú Hlboký potok, oba prítoky Varínky. Východné svahy odvodňuje potok Biela a severné prítoky Petrovského potoka do Zázrivky.
Počas merania pomocou systému GNSS (Globálny navigačný satelitný systém) a metódy RTK bola v roku 2017 zistená nadmorská výška vrcholu , čím bola upresnená dovtedy uvádzaná hodnota 
Výhľady.
Poloha vrchu na severnom okraji Krivánskej Fatry v blízkosti Veľkého Rozsutca naň lákajú množstvo turistov. Ponúka zaujímavý výhľad na mnohé vrchy hlavného hrebeňa Krivánskej Fatry. Nižšia nadmorská výška v porovnaní s mnohými okolitými vrchmi spôsobuje o niečo menší výhľad, napriek tomu je možné zhliadnuť mimo okolitých vrchov napríklad Tatry, Chočské vrchy, Oravské, Kysucké a Moravsko-sliezske Beskydy.
Ochrana prírody.
Vrchol je súčasťou národnej prírodnej rezervácie Rozsutec, vyhlásenej v roku 1967 s celkovou výmerou , spadajúcou do Národného parku Malá Fatra. V okolí sa nachádza vzácna vápencomilná flóra a celá lokalita vyniká svojráznosťou a bohatstvom rastlinnej pokrývky a patrí k najbohatším botanickým lokalitám na Slovensku. 

</doc>
<doc id="194130" url="https://sk.wikipedia.org/wiki?curid=194130" title="USS Idaho (BB-42)">
USS Idaho (BB-42)

USS Idaho bola tretia jednotka triedy New Mexico. Pomenovaná bola v súlade s doktrínou USA po jednom zo spolkových štátov USA, konkrétne po 43 štáte - Idaho. Mala dve sesterské lode New Mexico a Mississippi.
Stavba.
Kýl bol založený v lodeniciach New York Shipbuilding Compan v Camdene v štáte New Jersey januári 1915. Na vodu bola spustená 30. júna 1917 a US Navy si ju prevzala 24. marca 1919.
Pohon a pancierovanie.
Pohon zabezpečovalo 9 kotlov Babcock &amp; Wilcox , ktoré poháňali 4 turbíny ktoré na rozdiel od prvej jednotky New Mexico poháňali priamo štyri lodné skrutky s výsledným výkonom 27 500 ks, ktoré premieňali na maximálnu rýchlosť lode 21 u.. 
Bočný pancierový pás bol hrubý 279 – 203 mm. Paluba bola chránená 152,5 – 76,2 mm pásom. Hlavné delostrelectvo bolo uložené vo vežiach s hrúbkou panciera 457 – 228 mm sekundárne delostrelectvo malo pancierovanie 152 – 76 mm.
Výzbroj.
Hlavná výzbroj pozostávala z dvanástich diel kalibru 365 mm (14"/50 cal.) v štyroch trojhlavňových vežiach (dve vpredu, dve vzadu). Pomocnú výzbroj tvorilo 22 diel kalibru 127 mm (5"/51) uložených v kazematách po 11 na každej strane. V priebehu krátkeho času bolo odstránených 8 diel z najnižších kazemát, pretože sa táto pomocná výzbroj ukázala ako neefektívna (použiteľná len pri pokojnom mori). V tridsiatich rokoch bolo pridaných 8 x 127 mm (5"/25 cal.). Loď niesla dva 533 mm torpédomety.
Služba.
13. apríla 1919 sa uskutočnili prvé tréningové plavby v zálive Guantanamo odtiaľ sa presunul k New Yorku, kde nalodil Prezidenta Brazílie Epitácio Pessoau na jeho ceste do Rio de Janeiro 6. júla. 17. júla sa už vrátila späť. Nato prešiel cez Panamský kanál do Monterey v Kalifornii a následne v septembri bola jednotka presunutá do stavu Pacifickej flotily. Zúčastnila sa cvičení a prehliadok včítane prehliadky flotily Prezidentom Woodrowom Wilsonom 13. septembra 1919. V roku 1920 viezol štátnych sekretárov (námorníctva a vnútra) Josephusa Danielsa a Franklina K. Lanea (Johna B. Paynea) na ich inšpekcii po Aliaške.
Po návrate z Aljašky 22. júla 1920 časť flotily manévrovala v oblasti Kalifornie a ďalej na juh pri Čile. Takéto intenzívne trénovanie pokračoval až do roku 1925 s krátkymi prestávkami. Napríklad v Seattly pozdravila Prezidenta Warrena Hardinga, krátko pred jeho smrťou v roku 1923.
Bojová loď sa od 15. apríla 1925 do 1. júla zúčastnila vojnových hier pri Havaji, načo navštívila Samou, Austráliu, a Nový Zéland. Z ciest sa vrátila 24. septembra 1925 a zakotila v San Franciscu v Kalifornii. Pričom na spiatočnej ceste stihla nalodiť Johna Rodgersa a jeho hydroplán po jeho pokuse preletu z USA na Havaj.
Nasledujúcich šesť rokov operovala "Idaho" zo základne San Pedro (Kalifornia), počas ktorých cvičila vpri pobreží Kalifornia a v Karibskom mori. 7. septembra 1931 vyplávala zo San Pedra a presunula sa na východné pobrežie USA.
Rekonštrukcia a prestavba.
30. septembra 1931 do 9. októbra 1934 podstúpila jednotka rozsiahlu (generálnu) prestavbu v lodeniciach Norfolk Navy Yard v Norfolku. Úpravy sa týkali pridania lepšieho pancieru, zosilnené boli aj podhladinové časti, kde boli pridané protitorpédové oddiely, lepšie strojné zariadenia, odstránené valcovité stožiare a prestavané nadstavby. To malo za následok zvýšenie výtlaku o 10 000 BRT a mierne rozšírenie plavidla. Po dokončení 9. októbra podstúpila konštrukčné skúšky v Karibiku, aby sa následne 17. apríla vrátila "Idaho" na svoju domovskú základňu San Pedro.
Služba.
Po príchode do San Pedra sa venovala naďalej v cvičeniach a streľbách až do vypuknutia II. svetovej vojny v Európe načo sa presunula na Havaj ako časť bojovej flotily (1. jún 1940). Vzápätí však bola 6. júna prevelená na východné pobrežie do Atlantiku ako súčasť patrol USA. V septembri chránil Americkú predsunutú základňu na Islande s domovským prístavom vo fjorde Hvalfjordur. Až do 7. decembra 1941.
Dohra.
27. augusta 1945 bola súčasťou okupačných síl v Tokijskom zálive a 2. septembra bola pri podpise kapitulácie Japonska O štyri dni neskôr sa presunula Panamským kanálom na východné pobrežie do Norfolku, kde dorazila 19. októbra. Dňa 3. júla 1946 bola deaktivovaná a presunutá do zálohy. 24. novembra 1947 bola predaná do šrotu firme Lipsett, Incorporated, z New York City.
"Idaho" obdržala počas II. sv. vojny sedem hviezd za službu.

</doc>
<doc id="194131" url="https://sk.wikipedia.org/wiki?curid=194131" title="Prebudená smrť (film)">
Prebudená smrť (film)

Prebudená smrť "(angl. Wake of Death)" je americký akčný film francúzskeho režiséra Philippa Martineza. Pôvodne mal film režírovať Ringo Lam, ale po pár týždňoch odišiel od projektu, počas filmovania v Kanade.
Zápletka.
Ben Archer (Van Damme), bývalý gangster, sa presťahuje z Marseille do Los Angeles a rozhodne sa žiť v súlade so zákonom a viac času tráviť so svojou manželkou Cynthiu a synom Nicholasom. Cynthia je agentkou INS a jej úlohou je zabraňovať prílivu čínskych imigrantov do USA. Počas akcie objaví Kim, mladé dievča na lodi plnej imigrantov a vezme ju domov. Ukáže sa, že to bola osudová chyba, pretože Kimin otec je Sun Quan - vodca čínskej Triády. Sun Quan vypátra, kde je jeho dcéra a pritom zabíja každého, kto je v jej okolí.
Ben objaví svoju manželku zavraždenú, pričom jeho syn Nicholas a Kim sú stratení. Pokúša sa zachrániť deti a pomstiť smrť svojej manželky.
Ben pri svojom konaní nie je sám. S pomocou Maxa (taliansky gangster), Raymonda (Maxov osobný strážca) a Tonyho (Benov brat) nájdu Nicholasa a Kim. Ben sa potom rozhodne vypátrať Andyho Wanga, ktorého videl odchádzať z miesta činu vraždy jeho manželky. Je úspešný a jeho vyšetrovanie pokračuje. Zistí, že Mac Hoggins - Cynthiin partner v INS - nebol čistý. Ben a jeho banda ho chytia a mučia v garáži, aby z neho dostali odpovede. Benovi zavolá policajt, ktorý mu dal tip na Hogginsa a dohodli sa, že sa stretnú v márnici. Hoggins sa priznáva, že Sun Quanovi povedal, že Kim je u Cynthie. Zároveň ich informuje o Sun Quanových aktivitách s heroínom v Spojených štátoch, ako aj o tom, kde sa nachádza. Potom, čo im všetko prezradí, ho zabijú.
Keď Ben dorazí do márnice, nájde tam všetkých mŕtvych. Po motocyklovej naháňačke sa Ben zbaví oboch vrahov a vráti sa do Maxovho domu. Ako prichádza, vidí odchádzať dve čierne autá a Tony, ktorý bol s ním vyskočí z auta a beží do domu, zatiaľčo sa Ben pustí za tými autami. Triáda uniesla Nicholasa a Kim. Ben je jediný, kto ich môže zachrániť.
Ben sa vracia do Maxovho domu, kde zistí, že Maxa a Raymonda zavraždili. S Tonym sa rozhodnú ísť po Sun Quanovi s použitím informácie od Hogginsa. Idú do Pier 19, kde je jeho loď, "Tha Catrina", ktorú Sun Quan používa na svoje operácie s heroínom. Strieľajú po sebe a vtom príde polícia. Ben je zasiahnutý do ramena, ale Sun Quan je zranený smrteľne.
Kritika.
Hoci šiel film v USA priamo na video (niektorých krajinách mal v kinách úspech), fanúšikovia i kritici ho chválili pre drastický ráz, surové násilie a prekvapujúco dobrú ukážku herectva Jeana Claudea Van Dammea ako Bena Archera. Niektorí tvrdia, že je to jeho najlepší film.

</doc>
<doc id="194134" url="https://sk.wikipedia.org/wiki?curid=194134" title="Mikrofón">
Mikrofón

Mikrofón je zariadenie pre premenu akustického signálu na signál elektrický. Prvý mikrofón vynašiel tvorca gramofónu Emile Berliner 4. marca 1877.
Dynamický mikrofón.
Membrána mikrofónu sa pohybuje v závislosti na akustickom tlaku. Toto zároveň spôsobuje aj pohyb cievky, ktorá je spojená s membránou. V cievke, ktorá sa takto pohybuje v magnetickom poli, sa vytvára elektrický signál. Výstupné napätie sa mení v závislosti na pohybe membrány a cievky. U tohto mikrofónu pohybuje membrána cievkou v magnetickom poli permanentného magnetu, čím sa vytvára striedavé napätie respektíve prúd (ide o opačný proces ako sa odohráva v klasických reproduktoroch). Dynamické mikrofóny sú menej citlivé ako kondenzátorové mikrofóny, lepšie preto spracúvajú hlasitý spev pri živých vystúpeniach atď. Nevyžadujú napájanie a sú veľmi odolné voči mechanickému poškodeniu. (Príkladom žijúcej legendy je napríklad mikrofón Shure SM58, ktorý sa veľmi často používa pri verejných vystúpeniach). Smerová charakteristika je srdcová.
Páskový mikrofón.
Tento mikrofón pracuje na rovnakom princípe ako dynamický mikrofón. Rozdiel je v tom, že membrána je nahradená tenkým alumíniovým pásikom, ktorý sa v závislosti na akustickom tlaku pohybuje v magnetickom poli. Dynamický mikrofón páskový (tzv. Ribbon). Tu je „membránou“ zvlnený pásik z veľmi tenkej hliníkovej fólie(opäť niekoľko mikrónov), umiestnený v permanentnom poli magnetov. Na prevod z veľmi malej impedancie sa používa transformátor, ktorý je kľúčovou zložkou týchto mikrofónov, podobne ako sila magnetov (dnes väčšinou neodýmové) a kvalita napnutia a zvlnenia hliníkovej fólie. Konštrukcia je jednoduchá ale je veľmi citlivý na mechanické poškodenie a nemôže sa skladovať blízko magneticky citlivých médií, pretože môže dôjsť k ich zmagnetizovaniu. Dnes prežívajú páskové mikrofóny „comeback“, napriek veľmi nízkej citlivosti, a frekvenčnému rozsahu do približne 15 kHz. Ich veľkým kladom je príjemný „teplý zvuk“. Dlhodobo sa takéto mikróny musia skladovať v zvislej polohe. Špecifické sú osmičkovou charakteristikou. 
Kondenzátorový mikrofón.
Tento druh mikrofónu obsahuje dve tenké kovové doštičky, ktoré navzájom tvoria kondenzátor. Napájací obvod vytvára v kondenzátore elektrický náboj. Jedna z týchto doštičiek je pevne uchytená a druhá je pohyblivá a má funkciu akustickej membrány. Vzájomné približovanie a odďaľovanie týchto doštičiek spôsobuje zmenu kapacity a tým aj zmenu výstupného napätia. Hrúbka membrány je niekoľko mikrónov a je na nej nanesená vrstva vzácneho kovu, najčastejšie zlata, podobnou metódou ako sa vyrábajú tranzistory. Zmena kapacity sa premieňa na elektrický signál buď pomocou napájania z mäkkého zdroja alebo predzosilňovača s veľmi veľkou vstupnou impednaciou (na toto sú veľmi vhodné elektrónky, ktoré sa používali v prvých mikrofónoch. Dnes je jednoduchšie riešiť taký mikrofón pomocou integrovaného obvodu, resp, tranzistorov). Niekedy je mikrofón súčasť oscilátora rozlaďovaného zmenou kapacity a v nasledujúcich obvodoch je zmena demodulovaná na nízkofrekvenčný signál. Je nutné aby vzdialenosť medzi membránou a predzosilňovačom bola čo najmenšia. Priemer membrány je zvyčajne jeden palec (čiže ). Kondenzátorové mikrofóny vyžadujú napájanie. Pri vhodnej konštrukcii mikrofónnovej vložky je možné polarizačným napätím meniť smerovú charakteristiku mikrofónu, čo sa využíva pri štúdiových mikrofónoch. Kondenzátorové mikrofóny sa používajú hlavne pre profesionálny štúdiový záznam a na účely merania. Pri živých vystúpeniach sa dnes používajú hlavne dynamické mikrofóny. Kondenzátorový mikrofón patrí medzi akusticky najvierohodnejšie a najcitlivejšie spomedzi rôznych princípov mikrofónov.
Elektretový mikrofón.
Elektretový mikrofón je typom kondenzátorového mikrofónu, u ktorého je elektrické pole potrebné pre funkciu, vytvárané elektretom čiže nevodivou hmotou, ktorá je permanentne nabitá. V rytme pohybu membrány sa mení kapacita kondenzátora a tým aj napätie medzi doskami. Zmeny napätia musia byť spracované predzosilovačom s vysokou vstupnou impedanciou, (zvyčajne zabudovaný FET tranzistor, priamo v telese mikrofónu), tým pádom potrebujú aj napájanie. Vyrábajú sa pre náročné meracie účely, pre štúdiá, ale takisto aj pre nenáročné použitie napríklad v počítačoch, telefónoch, spotrebnej elektronike atď. Samotné teleso mikrofónu nie je zvyčajne v priemere väčšie ako 1 cm.
Uhlíkový mikrofón.
Tento typ nie je ani dynamickým ani kondenzátorovým mikrofónom. Mikrofón bol používaný v starých telefónnych prístrojoch, a vďaka odolnosti proti otrasom aj v armádnych vysielačkách a telefónoch. Princíp je založený na stláčaní uhlíkových granulí. Ak sú tieto stlačené ich odpor klesá a výstupné napätie rastie. Na princípe uhlíkového mikrofónu boli skonštruované aj prvé akustické zosilňovače pre telefónne ústredne. Takéto zosilňovače mali vysoké skreslenie a malý frekvenčný rozsah. V mikrofónoch tejto konštrukcie sa pri mechanických (aj veľmi jemných) úderoch objavuje chraštenie spôsobené trením uhlíkových zrniek o seba. V začiatkoch rozhlasového vysielania prechádzal uhlíkovým mikrofónom signál vysielača s vysokým výkonom, mikrofóny preto vyžadovali chladenie. Boli umiestňované do ťažkých statívov a do sústav pružín čo eliminovalo mechanické rázy. Nemajú žiadnu smerovú charakteristiku. 
Piezoelektrický (piezo)mikrofón.
Mikrofón je založený na piezoelektrickom jave. Kryštálová substancia pri svojej deformácii generuje polarizované elektrické napätie. Na tomto princípe je založený piezoelektrický mikrofón, ktorý sa používa hlavne na snímanie zvuku akustických nástrojov (kontrabas, gitara, husle), pretože sa plochý snímací prvok dá s výhodou upevniť na rezonančnú dosku hudobného nástroja. Vibrácie dosky sa preniesli na snímací kryštál, čo generovalo napätie ekvivalentné vibráciám. Piezoelektrický mikrofón sa používal hlavne v druhej polovici 20. storočia. Nízke náklady na jeho výrobu ho predurčili ako doplnok k páskovým magnetofónom. 
Charakteristika mikrofónu.
Smerová charakteristika.
Smerová charakteristika je priestorová citlivosť mikrofónu. V závislosti od konštrukcie a typu mikrofónu môže tento prijímať zvuk z rôznych smerov v rôznej intenzite. Mikrofóny sa navrhujú so smerovými charakteristikami podľa ich predpokladaného použitia. Smerová charakteristika je frekvenčne závislá – prejavuje sa spravidla pri vysokých tónoch, zatiaľ čo hlboké ostávajú nepoznamenané.
Frekvenčná charakteristika.
Frekvenčná charakteristika mikrofónu je závislosť citlivosti od frekvencie. Vyjadruje sa graficky. Fyzikálnym ideálom by bol mikrofón, ktorý by akustický podnet premenil vždy na ekvivalentný elektrický signál bez ohľadu na jeho frekvenciu. Tak tomu však nie je. Dosiahnutie vyrovnanej charakteristiky aspoň vo počuteľné oblasti vyžaduje nákladné opatrenia, napríklad veľmi malé rozmery mikrofónu. Z nedostatku sa však časom stala cnosť a frekvenčné nevyrovnanosti jednotlivých výrobkov začali byť využívané tak, aby pomohli zvýrazniť alebo potlačiť niektoré charakteristické zvukové odtiene snímaných objektov. Napr. všetky mikrofóny okrem všesmerových pracujú ako prevodníky gradientu tlaku, s približovaním k zdroju signálu zosiľnujú hlboké frekvencie – tzv." 'proximity efekt"'. Toho využívajú niektorí speváci na dosiahnutie teplej farby zvuku v niektorých pasážach spevu približovaním a odďaľovaním mikrofónu. 
Pre špeciálne účely sa vyrábajú mikrofóny s potlačenou časťou frekvenčnej charakteristiky (napr. pre reportážne snímanie reči alebo pre komunikačné zariadenia pracujúce v hlučnom prostredí), v niektorých prípadoch sú vybavené aj prepínateľnými korekciami priamo vo vlastnom telese mikrofónu, alebo majú zdôrazniť určitú časť spektra potrebnú ku snímaniu zvuku špecifických hudobných nástrojov.

</doc>
<doc id="194135" url="https://sk.wikipedia.org/wiki?curid=194135" title="Tibor Kočík">
Tibor Kočík

Dr. Tibor Kočík (* 5. december 1952, Košice) je básnik, esejista, publicista a editor.
Životopis.
Od narodenia žije a pôsobí v Košiciach. Vyštudoval všeobecnú pedagogiku a etopédiu na Pedagogickej fakulte UPJŠ, resp. Prešovskej univerzity v Prešove, taktiež žurnalistiku na Filozofickej fakulte UK v Bratislave. Pôsobil ako vydavateľský redaktor, novinár, tajomník "Zväzu slovenských výtvarných umelcov," po roku 1989 "Slovenskej výtvarnej únie". Od roku 1991 sa venoval psychosociálne narušeným jedincom. Jeho dlhodobým, takmer tri desaťročia trvajúcim pôsobiskom bolo Liečebno-výchovné sanatórium v Košiciach - Barci, ktoré nedlho po otvorení  na jeseň roku 1992 spoluvytváral a profiloval v pozícii zástupcu riaditeľa viac ako dve desiatky rokov. Od roku 2021 žije v ústraní v malom sídliskovom byte na okraji Košíc, kde sa popri permanentnej starostlivosti o svojho invalidného syna, trvajúcej  už od roku 2003, kedy ovdovel, naďalej venuje literárnej a publicistickej tvorbe.
Tvorba.
Jeho literárne začiatky siahajú do čias stredoškolských a vysokoškolských štúdií. Publikovať začal krátko po nástupe normalizácie v samizdatových časopisoch "Smetisko" (1973 – 1976) a "Denníkové záznamy" (1978 – 1979), začiatkom 80. rokov v "Novom slove mladých", "Romboide", "Smene na nedeľu" a iných časopisoch, rovnako aj v literárnych zborníkoch a Slovenskom rozhlase. Bol členom košického "Klubu mladých autorov" spolu s budúcimi literátmi ako Peter Juščák, Blažej Krasnovský, Karol Pém, Jozef Urban a ďalší. V knižnom debute "Vnútrozemie" (1995), "ako jednej z mála zbierok podobného typu u nás, zachytil výbušnú atmosféru v každodennom živote" (Dalimír Hajko). Ani v nasledujúcich šiestich zbierkach neponúkal ilúzie - nič neprizdoboval, či už spomienkovým optimizmom, alebo žiarivo potešujúcou nádejou. Po zbierke "Byť namiesto mať" z roku 2004 prišlo na rad ôsme básnické dielo "Zóna" (2007), ktoré literárny kritik Igor Hochel na zadnej strane knižnej obálky charakterizoval týmito slovami: "Texty tejto knihy vnímam ako moderné básnické skladby, prinášajúce reflexívnu lyriku, celistvo zakotvenú v prítomnosti. Odzrkadľujú rozporuplnosť (postindustriálnej, postmodernej či posttotalitnej) doby, v ktorej žijeme, základné problémy spoločnosti, ktorej je každý z nás – či chce, či nechce – súčasťou. Objavujú sa tu motívy drogovej závislosti, odcudzenosti, citovej vyprahnutosti, nehostinnosti betónového priestoru, tlaku na presadenie konzumného životného štýlu, masmediálnej manipulácie, medzigeneračných rozporov, zneužívania politickej moci, tupej pornografie atď. Dôležité je, že ich spracovanie autor dobre zvládol z hľadiska objavnosti výrazových prostriedkov: jeho jazyk je obrazný, metaforicky nasýtený." V krátkej charakteristike básnickej knihy "Rok zasvätenca" (2017) prof. Ján Gbúr napísal: "Tibor Kočík je veľmi dobrý pozorovateľ každodennosti. Vie pomenovať jej krízové javy, jej slabosti i hodnotovo silné miesta, na ktoré sa oplatí vkročiť ako diskutér, prípadne len ako poslucháč či hľadač súcitu, empatie alebo porozumenia." Okrem poézie sa venuje literárnej a výtvarnej publicistike. Výtvarnokritické postoje publikoval v zbierke esejí "Fragmenty z medzičasu" (2000). Inicioval medzinárodnú konferenciu k 50. výročiu okupácie Československa v roku 1968 a vydanie zborníka konferenčných referátov, ktorý vyšiel v roku 2021 pod názvom "Okupácia Košíc a východného Slovenska - august 1968. Pri jeho vydaní" participoval ako autor, editor a zostavovateľ. Dielo získalo v roku 2022 titul "Najkrajšia kniha Slovenska 2021" v kategórii vedecká a odborná literatúra. V roku 2021 dokončil súbor rozprávaní, literárnych portrétov, rozhovorov a štúdií pod názvom "Letmé premietanie" (projekt bol podporený v roku 2020 z verejných zdrojov poskytnutých Fondom na podporu umenia) a v roku 2023 monografickú štúdiu o predstaviteľovi neoficiálnej výtvarnej scény Košíc Igorovi Ďurišinovi (1947 - 2021) pod názvom "Solitér undergroundového razenia" (projekt bol podporený v roku 2022 z verejných zdrojov poskytnutých Fondom na podporu umenia) . Na sklonku jesene roku 2023 vyšla po takmer troch desaťročiach reedícia básnikovej prvotiny pod rovnomenným názvom "Vnútrozemie". Dobová kritika charakterizovala autora debutu ako básnika, ktorý: "Hľadá odraz civilizačných problémov vo vzťahoch medzi ľuďmi, píše o neschopnosti jednotlivca absorbovať do svojho myslenia a zakomponovať do svojich postojov nové problémy doby. Akoby otázky techniky a jej vplyvu na človeka prestávali trápiť básnikov, ktorí sa radšej dávajú na mystiku. Za clonou technickej civilizácie cítime hľadanie ľudského dotyku – veľké sústo aj pre renomovaného tvorcu." 
Dielo.
Štúdie.
Štúdie interdisciplinárneho charakteru a umeleckej komunikácie.

</doc>
<doc id="194136" url="https://sk.wikipedia.org/wiki?curid=194136" title="Peter Juščák">
Peter Juščák

Peter Juščák (* 1953, Prešov-Solivar) je slovenský prozaik, publicista a autor dokumentárnych diel.
Životopis.
Po skončení Vysokej školy dopravnej v Žiline, pracoval ako stavbyvedúci na viacerých stavbách v Čechách a na Slovensku. V Československom rozhlase v Košiciach začal pôsobiť v roku 1986. Po roku 1990 pracoval v Literárnom týždenníku a v denníkoch Smena, po politických zásahoch bol jedným zo spoluzakladateľov denníka Sme. Od roku 1994 pôsobil v Nemecku a na Slovensku v investičnej spoločnosti. V roku 2000 navštívil viackrát Kosovo, odkiaľ prispieval do Kultúrneho života. V rokoch 2000 – 2003 pracoval v literárnej redakcii Slovenského rozhlasu v Košiciach. Členom Rozhlasovej rady bol v rokoch 2004 – 2010. V Ústave pamäti národa (ÚPN) pôsobil v rokoch 2016 – 2017 ako hovorca a šéfredaktor časopisu Pamäť národa.
Dielo.
Knižne debutoval v roku 1986 zbierkou poviedok "Komu ujde vlak", za ktorú dostal Cenu Ivana Krasku. O tri roky neskôr vydal román "V očiach soľ", po ktorom nasledovala opäť poviedková kniha "Milovanie so sochou Miriam" (1995). Príbeh novinára a udalostí po roku 1989 spracoval aj s dávkou humoru v próze "Som Ťukot" (1999).
Ako autor literatúry faktu sa prezentoval publikáciu "Odvlečení" (2001), v ktorej sa zaoberal osudmi ľudí odvlečených v závere 2. svetovej vojny zo Slovenska do sovietskych gulagov.
Po knihe krátkych próz rôznych žánrov "Návod na použitie zvyšnej časti života" (2005) sa k téme odvlečených vrátil v románe "...a nezabudni na labute!" (2014), vďaka ktorému sa v roku 2015 dostal medzi finalistov súťaže Anasoft litera.
Zážitky z ciest po Kosove tesne po ukončení krvavého vojnového konfliktu na Balkáne opísal v románe "Balkan blues" (2018). Je aj autorom knižnej eseje o prvom prezidentovi Slovenskej republiky pod názvom "Michal Kováč a jeho bremeno" (2003).
V roku 2023 vydal knihu desiatich pozoruhodných príbehov zo sovietskych pracovných táborov "Desaťkrát GULAG".
Okrem ceny Ivana Krasku za debut je Juščák držiteľ Prémie SC P.E.N. za rok 2001 za knihu "Odvlečení" a hlavnej ceny Asociácie organizácií spisovateľov Slovenska (2014) za román "...a nezabudni na labute!"

</doc>
<doc id="194137" url="https://sk.wikipedia.org/wiki?curid=194137" title="Čergov (pohorie)">
Čergov (pohorie)

Čergov (staršie Čerchov) je pohorie a geomorfologický celok, ktorý sa rozkladá v severnej časti Slovenska.
Polohopis.
Na východe susedí s Ondavskou vrchovinou, na juhu s Beskydským predhorím, na západe so Spišsko-šarišským medzihorím a na severe okrem Ľubovnianskej vrchoviny tvorí menšia časť štátnu hranicu s Poľskom.
Charakteristika.
Horský celok Čergov je tvorený na flyšovom podklade a je orientovaný od severu na juhovýchod. Najvyššími vrcholmi sú Minčol (), Veľká Javorina (), Hýrová (), Lysá (), Dvoriská (), Solisko (), Malý Minčol () a Čergov ().
Svahy Čergova sú zarastené zmiešanými lesmi s prevahou listnatých stromov. Z nich sa najviac vyskytuje buk, javor, hrab, v menšej miere tiež dub a breza. Z ihličnanov tu rastie najviac smrek.
Na východných svahoch Čergova pramení rieka Topľa a jej mnohé prítoky, potoky a riečky zo západnej strany tvoria prítoky rieky Torysa. Miestne podnebie radí Čergov medzi chladné oblasti s priemernými teplotami v zimných mesiacoch -3 až -6 °C, v letnom období 14 až 16 °C, počet dní so snehovou pokrývkou je 120 až 160 a počet letných dní sa pohybuje medzi 10 až 30.
Vrcholy.
Vrcholy pohoria Čergov nad :
Sedlá.
Sedlá pohoria Čergov:
Hrady.
Zrúcaniny hradov v pohorí Čergov:
Drevené kostoly.
Drevené kostoly v pohorí Čergov:
Chránené územia.
Čergovské pohorie nepatrí síce medzi chránené krajinné oblasti, ale početné pozoruhodnosti a prírodné zvláštnosti sú sústredené do mnohých prírodných rezervácií. K najkrajším a najhodnotnejším sa radí "Čergovský Minčol", "Livovská jelšina", "Fintické svahy" a "Hradová hora". Na území týchto prírodných rezervácií, ale aj mimo nich, sa nachádzajú početné chránené prírodne výtvory a náučné chodníky. Nachádzajú sa tu vzácne chránené druhy stromov, pôvodná drobnejšia vegetácia aj niektoré chránené druhy živočíchov.

</doc>
<doc id="194139" url="https://sk.wikipedia.org/wiki?curid=194139" title="Klientelizmus">
Klientelizmus

Klientelizmus (alebo klientský systém, v Spojenom kráľovstve "old school tie", "old boys club", "old boys network", alebo príbuzne anglicky cronyism) je konflikt záujmov zväčša u verejných činiteľov, ktorý vzniká uprednostňovaním ponúk a záväzkov zo strany priateľov, kamarátov, kolegov či rodinných príslušníkov, kedy súčasne odmietajú dohody so vzťahovo neutrálnymi osobami, ktorých ponúkaný produkt je ale rovnako kvalitný alebo ešte aj kvalitnejší. Pri klientelizme je zameranosť na budovanie osobných záväzkov, vzťahov, konexií a známostí tak výrazná, že funguje na úkor kvality a ekonomickej úspornosti odvádzanej práce. Klientelizmus je negatívny jav v každej modernej a demokratickej spoločnosti.
Pri klientelizme sa rozdeľovanie funkcií, pracovných pozícií, tovarov, služieb alebo grantov neuskutočňuje podľa neutrálnych a neosobných pravidiel (napríklad právo trhu, rozhodovanie sa podľa skutočnej a objektívnej kvality produktu a pod.), ale na základe priateľských alebo iných osobných vzťahov. Zvyčajne ide o uprednostňovanie a zvýhodňovanie tých, voči ktorým sa niekto cíti byť zaviazaný, alebo ide o uprednostňovanie a zvýhodňovanie niekoho s cieľom zaviazať si ho dobudúcna. Tieto vzťahy môžu vytvárať ucelenú sieť, ktorá ak je dostatočne široká a silná, môže brzdiť ekonomický a kultúrny rozvoj celej spoločnosti. 
Účastníci klientelistického konania vytvárajú medzi sebou klientelistické vzťahy. Klientelistický vzťah môže nadobudnúť formu pevného a starostlivo pestovaného vzťahu naplneného vzájomnou oddanosťou (napríklad mafiánska skupina, či súdržná rodina). Sprievodným znakom klientelistického vzťahu bývajú rôzne zvyky a rituály v správaní jeho členov. Ich sociálnou úlohou je okrem iného zoceľovať klientelistický vzťah a skupinu voči možným pokusom o ich rozbitie. 
Formy klientelizmu.
Jednou z najbežnejších foriem klientelizmu je rodinkárstvo – tzv. nepotizmus. V straníckej politike je klientelizmus častý kvôli udeľovaniu funkcií na základe politickej príslušnosti. Klientelistický charakter môže mať aktivita manželských párov (napríklad manžel je ústavný činiteľ a manželka prepiera špinavé peniaze, ktoré manžel získal vďaka svojej politickej moci). Podobne funguje aj vzťah medzi rodičmi a ich deťmi. Klientelistické konanie je bežné v organizovanom zločine. Z hľadiska štruktúry klientelistických vzťahov mafie možno badať rozlíšenie na najlojálnejšie jadro – tzv. rodina – a na širšiu oblasť sekundárnych vzťahov. Tieto mafia vytvára svojou aktivitou buď násilne, alebo na podnet občanov, ktorí majú záujem spolupracovať s mafiou. Jednou z foriem klientelizmu je aj protekcia. Častá je u už spomínaného rodinkárstva. V protekcii ide v podstate o vzťah medzi nerovnako silnými partnermi, kde silnejší ochraňuje slabšieho. Ak ide naopak o dvoch rovnocenných partnerov – za normálnych okolností vzájomne si konkurujúcich subjektov – klientelizmus môže viesť k vzniku kartelových dohôd a syndikátov.
Klientelizmus a korupcia.
Klientelistický vzťah je deformácia a východisko pre ďalšiu deformáciu – pre korupciu. Klientelizmus stimuluje korupčný biznis a umožňuje získať značné zdroje na ďalšie korumpovanie. Keďže klientelizmus má na korupciu veľmi úzke prepojenie, zvykne sa s ňou stotožňovať. Klientelizmus je prakticky variantom korupcie. Je to konanie očakávajúce od druhej strany protislužbu, ktorá môže ale zároveň aj nemusí mať peňažný (ako pri korupcii) charakter. Klientelizmus rovnako ako aj korupcia počíta s peňažným prospechom. Klientelizmus však o niečo viac vníma potrebu udržiavať klientelistický vzťah, pretože ho chápe ako cennú investíciu, ktorá zabezpečuje trvalý profit. Klientelizmus sa menej orientuje na okamžitý výber zisku a viac sa sústreďuje na upevnenie klientelistického vzťahu dohody. Klientelizmus sa vie uspokojiť aj s menšími výnosmi, tie sú ale vďaka pevnému vzťahu zabezpečené lepšie a na dlhú dobu.
Klientelizmus môže byť zhubnejší ako uplácanie.
Klientelizmus je oproti peňažnej korupcii zhubnejší pre spoločnosť v tom, že ho možno ľahšie utajovať. Peňažné úplatky priamej finančnej korupcie možno stopovať, vecne preukazovať a tým pádom aj trestnoprávne ošetrovať efektívnejšie, ako nepeňažné dohody, výmeny, či priateľstvá. Klientelistický vzťah sa dá úspešne maskovať napodobňovaním normálneho medziľudského vzťahu a tým pádom aj zlo, ktoré je klientelizmom páchané, ľahšie unikne pred zákonom. Klientelizmus môže byť aj ťažšie odstrániteľný, pretože chorobné a nečestné vzťahy – rovnako ako aj iné vzťahy – majú potenciál zakoreniť sa v psychike jednotlivca hlbšie, než zvyklosť priameho peňažného uplácania.
Klientelizmus a uplácanie ako mediálna téma.
Peňažný úplatok môže byť oproti klientelizmu pútavejšou a vďačnejšou témou aj pre novinárov. Reč čísel o množstve peňazí použitých na nekalú činnosť je čitateľovi a divákovi často zrozumiteľnejšia, než reč opisovania často zložitej a neprehľadnej siete mocenských vzťahov vybudovaných na klientelizme. Čitateľ má totižto vždy konkrétny vzťah a skúsenosť s peniazmi vo vlastnom živote, ale nemá vždy kontakt a skúsenosť s danou klientelistickou skupinou. Keďže čitateľ alebo divák nemôže mať na klientelistickú skupinu vždy dosah, nemôže tak vždy porozumieť špecifickej konštelácii (a teda aj miere zla), ktoré klientelistická skupina pácha. Naopak – vždy rozumie reči, či sile peňazí uvedených pod konkrétnym číslom. Uprednostní konzum mediálnych káuz, kde sú známe konkrétne sumy peňazí, pretože si vie vždy konkrétne predstaviť, aký rozdiel by daná suma peňazí mohla znamenať pre jeho vlastný život. Z hľadiska žurnalistickej investigatívy môže byť analýza klientelistických vzťahov náročnejšia na čas, mentálnu vybavenosť žurnalistu, ale aj riskantnejšia pre jeho zdravie.
Kombinovanie klientelizmu a uplácania.
Klientelizmus je často komplikovanejší a náročnejší na svoje uskutočňovanie než priame peňažné uplácanie. Budovanie klientelistických vzťahových sietí je psychologicky a časovo náročná úloha. Ľudia však svoju klientelistickú transakciu môžu zjednodušiť kombináciou s peňažným úplatkom. Cesta peňažného úplatku sa použije vtedy, ak sú náklady na budovanie vzťahov a súdružnosti s cieľom získať nečestnú výhodu vyššie, ako sú náklady na bezprostrednú peňažnú kúpu nekalej výhody. Peniazmi sa dá nekalá výhoda kúpiť okamžite. A tak do značnej miery zbavujú korupčných partnerov nutnosti rituálnej náklonnosti, udržiavania vzťahov a súdružnosti. Priame peňažné ponuky však nemusia byť vždy tolerované. Ak bude spoločnosť nastavená konzervatívne na klientelizmus, tak budú klientelizmus a s ním spojená kultúra a správanie sa očakávané aj v prípade, ak je peňažný úplatok na získanie nečestnej výhody samozrejmou a vopred istou súčasťou celej transakcie.
Uzatvorenosť klientelistických skupín.
Vstup na korupčný trh je však niekedy paradoxne sťažený a to kvôli súdržnosti klientelistických skupín. Elitná, či monopolná pozícia im môže vyhovovať viac, ako "vstupné" od možného kandidáta. S novým členom by sa totiž nutne delili o svoj zisk. Príliš veľký počet členov v skupine by viedol aj ku vnútornému konkurenčnému boju a tak by sa u starých členov skupiny mohol vytratiť pocit stáleho a zaručeného "ryžovania". Členovia skupiny sa tak radšej uspokoja s nižším a stabilným ziskom, ako by mali zariskovať tým, že by prijali nového člena. Ten by síce mohol "rozhýbať starý podnik". Ale vďaka priebojnosti by mohol zároveň ohroziť aj funkcie a pozície starších členov skupiny.
Klientelizmus preto podnecuje elitaristické zmýšľanie a monopolné usporiadanie. Túžba po výsadnom postavení môže vystupovať nezávisle od peňažných záujmov. Každý, kto sa raz dostane do istej elitnej pozície, môže chcieť, aby už skupina nových členov prijímať prestala. A to bez ohľadu na to, či by kandidát prostriedky na "kúpenie si členského" mal alebo nemal. Kandidát na členstvo v klientelistickej skupine tak ostane odstavený mimo hry. A to aj v prípade, keby mal relatívne lepšie finančné zázemie ako pôvodní členovia skupiny. 
Zapojenie sa do klientelistickej siete potom nebude závisieť od výšky ponúkaného úplatku, ale hlavne od záruky spolupatričnosti a dôveryhodnosti prisľúbenej do budúcna. Takáto obozretnosť pri "nábore" nových členov zaručuje stabilitu klientelistickej skupiny. Príkladom je ak niekto dostane štátnu dotáciu len vďaka svojej známosti. Nebude k tomu musieť ponúkať žiaden úplatok - a tak riskovať odhalenie, pretože spolučlenstvo v exkluzívnom vzťahu bude prinášať obom partnerom automatický a dobre maskovateľný profit. 
Klientelizmus vo feudalizme verzus korupcia v kapitalizme.
Vzájomný vzťah klientelizmu a korupcie možno dobre analyzovať na základe rozdielov v sobášoch uzatváraných vo feudalizme a kapitalizme. Sobáše sa v minulosti uzatvárali častejšie z ekonomických dôvodov. Keďže vo feudalizme sa bohatstvo sa viazalo takmer výhradne na šľachtický stav, sobáš s iným šľachticom zabezpečil automaticky aj bohatého partnera. Posun nastáva s príchodom kapitalizmu. V kapitalizme smie bohatstvo a ním kúpené privilégiá a status získať prakticky každý a nielen príslušník úzkej šľachty. Klientelistická sieť v kapitalizme tak nie je viazaná výhradne na príslušníkov šľachtického stavu, ale prístupná je teoreticky každému, kto disponuje peniazmi.
Klientelistická spoločnosť.
Ak je do siete klientov zapojená osoba reprezentujúca verejný záujem, vyvoláva to deformáciu verejného sektora. Hlavne v politickej sfére je klientelizmus prostriedkom na osobné obohatenie sa či získavanie financií pre ďalšie uskutočňovanie vlastnej politiky. Deje sa to prostredníctvom politickej strany samotnej alebo prostredníctvom spriaznených firiem, napríklad výmenou za zvýhodnený prístup k moci. Živnou pôdou pre vznik klientelizmu býva často štátna ale aj podniková byrokracia. Prepojenia siete klientov môžu byť silné až do takej miery, že môžu spochybňovať viaceré piliere demokratického zriadenia – právo zákona, rovnosť pred zákonom a rovnosť príležitosti. Typickým znakom vyhroteného klientelizmu je, keď sa spoločnosť polarizuje na stíhateľných a nestíhateľných. Pri klientelizme je voči záujmovo a ekonomicky silným skupinám veľmi ťažké zasiahnuť, pretože majú rozvetvenú a pevnú sieť komplicov. Ich etika a morálka im dovoľuje, aby si svojich protihráčov "kúpili" či zastrašili. Používajú na to aj oficiálne ustanovené štátne orgány. Ak sa podarí vytvoriť silnú klientelistickú skupinu, zakročiť voči nej môže byť aj zdraviu nebezpečné. Kto sa pokúša ohroziť záujmy a zisky silných klientelistických sietí alebo kto bojuje proti nim a ich nekalému sebazvýhodňovaniu, môže očakávať silný odpor. 
Získavanie kompromitujúcich informácií a usvedčujúcich dôkazov hovoriacich o niektorej klientelistickej skupine často slúži ako nástroj na vymáhanie ďalších záväzkov, resp. na vydieranie. Tak sa môže vytvoriť dobre prosperujúci trh s citlivými informáciami. Do takéhoto kolotoča bývajú nezriedka zapojené aj štátne spravodajské služby.
Klientelizmus a politický lobing.
Klientelistické siete tradične vznikajú vďaka podpore politických strán, pretože práve politické strany majú silný dosah na jednotlivé zložky právnej a ekonomickej moci štátu. Záujmové skupiny často podporujú viac politických strán a to aj vtedy, keď sú si navzájom súpermi alebo keď zastávajú opačnú stranu politického spektra. Záujmové skupiny tak konajú preto, aby si zaistili svoje záujmy pri rôznych teoreticky možných kombináciách vládnucej koalície. Klientelistický kolotoč je zložitý v tom, že hráči politických strán sú často vystavení záujmom a lobingu viacerých protichodných skupín.
Klientelizmus a deformácia ekonomického prostredia.
Klientelizmus vnáša do ekonomických vzťahov nespravodlivosť a nerovnosť. O tom, kto sa k obmedzeným zdrojom, tovarom alebo službám dostane, nerozhoduje ani prijateľná cena, ani vysoká kvalita výrobku a ani skutočný talent či usilovná práca. Skôr rozhoduje to, kto k akej sieti alebo skupine patrí. V tradičných spoločnostiach tvoria klientelistické vzťahy kostru ich sociálneho systému, ale v modernej vyspelej spoločnosti sa stávajú chorobným javom a príznakom zaostalosti. Porušujú princíp dvoch druhov rovnosti – rovnosť príležitosti a princíp rovnakého prístupu k výmenným trhovým vzťahom. Ak sú tieto dva princípy v moderných spoločenských systémoch nefunkčné, dochádza k spoločenskúmu úpadku skôr, než by to bolo v prípade, keby sa klientelizmus vyskytol v primitívnejšom spoločenskom usporiadaní.
Klientelizmus a úpadok ekonomickej morálky.
Klientelizmus je vážnou prekážkou kultúrneho a ekonomického života vtedy, keď sa stane široko tolerovanou zvyklosťou. Ak sa podnikateľská vrstva a aj ostatné obyvateľstvo prikláňa ku klientelizmu, vyvoláva to deformáciu ekonomických vzťahov a ekonomika zaostáva alebo upadá. Tým, že ľudia nemajú šancu preniknúť do vyššie situovaných spoločenských skupín, tým v nich slabne nádej na úspešnú osobnú kariéru či spravodlivosť ako takú. Ak sú naopak členom vyššej spoločenskej skupiny, "zatvárajú dvere" pred inými. V zaistenej funkcii nemajú záujem o podporovanie konkurenčného správania sa. Tým, že odstránia konkurenciu, tým prestávajú byť zdravo súťaživí a lenivejú. Klientelizmus podporuje motiváciu typu "rent seeking" na úkor motivácie typu "profit seeking". To znamená, že namiesto vytvárania bohatstva alebo iných hodnôt sa člen klientelistického kolotoča sústreďuje skôr na kontrolu už jestvujúceho "balíka" peňazí či majetku. Vytráca sa zodpovednosť za tvorbu resp. zveľaďovanie bohatstva. Ľudia sa miesto toho orientujú na jeho rozdeľovanie, či jednoducho povedané "rozkrádanie". Tento parazitický postoj sa môže preniesť do celej spoločnosti. Nižšie vrstvy tak budú robiť preto, lebo nemajú nádej na úspešnú kariéru založenú na usilovnej práci alebo talentovanosti. Tí, ktorí sú naopak elitou, tí tak budú robiť preto, lebo väčšinu svojej energie musia vynakladať na udržanie si svojej funkcie. Spoločnosť okrádajú tým, že namiesto toho aby pracovali, všetko svoje úsilie venujú iba na udržiavanie svojej moci a profitovanie z nej.
Postoj "byť s každým zadobre".
Pri klientelizme treba hrať a taktizovať na viaceré strany omnoho častejšie než v zdravom demokratickom usporiadaní. Typickým vyjadrením tejto tendencie je fráza "byť s každým zadobre". Snaha "byť s každým zadobre" je v prirodzených medziľudských vzťahoch pozitívnym javom. V klientelizme však ide často len o predstieranie úprimného vzťahu voči druhej osobe. Snaha byť zadobre so všetkými je úplne podriadená cieľu na zisk a moc. Takáto stratégia konania sa často mení na vžitú zvyklosť, ktorá potom trvalo deformuje život jednotlivca aj spoločnosti. Degenerácia začína tak, že jedinec začne svoj ekonomický záujem spájať s predstavou o nutnosti budovať a udržiavať s ekonomickými partnermi nadštandardné medziosobné vzťahy. Keď je táto predstava dostatočne vžitá, jedinec očakáva klientelistickú ponuku zo strany klientelistických skupín automaticky. Klientelizmom posadnuté myslenie akceptuje nakoniec len kontrakt sprevádzaný ritálmi náklonnosti. Aj bez ohľadu na to, že existujú aj iné subjekty, ktoré klientelisti taktiež oslovia so svojou ponukou. Klientelistickej osobe prestáva záležať na kvalite a ekonomickej racionálnosti daného projektu a nedokáže už ani rozlíšiť medzi svojim súkromným a pracovným životom. V klientelisticky ladenej spoločnosti je účastník ekonomickej výmeny nútený sprevádzať svoj ekonomický záujem predstieraním lásky či priateľstva. A naopak – ak obyvateľ klientelistickej spoločnosti prežíva vo svojom živote skutočnú lásku a priateľské vzťahy – nútený je prispôsobovať túto stránku svojho života vonkajšiemu tlaku, ktorý ho chce urobiť závislým od klientelistického myslenia. Do svojich vzťahov je nútený vnášať klientelistický záujem, pretože ani jeho sociálne okolie nedokáže akceptovať medziľudský vzťah očistený od korupčnej vypočítavosti. 
Vnášanie postoja "byť s každým zadobre" do pracovného zamerania zbavuje prácu jej ekonomického zmyslu a v konečnom dôsledku to znižuje jej produktivitu. Človek si totiž nevyberá len podľa zásady slobodného rozhodnutia pre lepší produkt, ale prijíma aj horší produkt, pretože je k tomu nútený písanou či nepísanou dohodou o zachovaní dobrého a nekonfliktného vzťahu so svojím klientelistickým partnerom. Otroctvo takéhoto konania môže účastníka klientského systému psychicky vyčerpávať a po dlhodobej únave spôsobovať pocit odporu až nepriateľstva voči obchodnému partnerovi. Účastník sa však otvorene prejaviť nemôže a proti svojej srsti je naďalej povinný predstierať priateľstvo. Jednou z najdegradovanejších a rozšírených foriem predstierania dobrého vzťahu sa potom stáva podlízavosť.
"Známy" v klientelizme.
Psychologické riziko klientelizmu nespočíva v ekonomickom konaní indivídua. Riziko spočíva v nesprávnom kombinovaní ekonomickej aktivity a aktivity v oblasti medziľudských vzťahov. Nevydareným kombinovaním týchto dvoch rozličných oblastí života môžu vznikať "polovzťahy", ktoré síce majú masku dobrej kvality, ale sú povrchné, nejednoznačné, dvojtvárne a frustrujúce. Terminologickým symbolom klientelistického vzťahu je slovo "známy". Označuje vlažný a neosobný vzťah, ktorý je navyše aj nezdravý z hľadiska psychohygieny. Primárnym účelom vzťahu vybudovaného na mašinérii klientelizmu je nájsť kanál uplatnenia pre vlastné ekonomické ciele. Slovo "známy" v prípade klientelizmu postráda význam konkrétneho medziľudského vzťahu. Skôr odkazuje na príslušnosť k istej "kaste" či skupine ľudí z "klientely". Slovo "známy" je potom často používané len na označenie osoby, ktorú plánujeme vmestnať do nášho plánu vytvoriť si klientelistický vzťah. Známy sa potom často vníma len ako anonymný a neosobný objekt, s ktorým nedošlo k nadviazaniu plnohodnotne úprimného vzťahu. Snaha získať "známeho" má za cieľ hlavne ekonomický profit. Chýba vnímanie partnera ako ľudskej bytoti zasluhujúcej si osobitú pozornosť a lásku.
Súhrnné riziká a dôsledky.
Dôsledkom životného štýlu založeného na klientelizme je zakrpatenie schopnosti rozlíšiť a oddeliť potrebu lásky od potreby ekonomickej aktivity. Klientelistický spôsob zmiešavania potreby lásky a ekonomického záujmu môže viesť k strate uvedomenia si vlastného osobnostného základu, k strate vlastnej identity a vo vyhrotených prípadoch aj k narušeniu psychiky. Snaha budovať si zároveň kvalitné medziľudské vzťahy a zároveň vyvíjať ekonomicky prosperitnú činnosť je práve prostredníctvom klientelistickom prístupu odsúdená na neúspech. Klientelizmus je zdrojom polovičatosti a pocitu osobnej nenaplnenosti v oboch spomenutých stránkach ľudskej existencie. Výsledkom bude jednak slabo rozvinutá sieť skutočných a plnohodnotných medziľudských vzťahov ako aj objektívne nízka efektívnosť vlastného ekonomického konania. Týmto postihnutí jedinci prispievajú k hospodárskemu úpadku štátu a v celkovom dôsledku majú znížený osobný pocit šťastia zo života.

</doc>
<doc id="194140" url="https://sk.wikipedia.org/wiki?curid=194140" title="Arábia">
Arábia

Arábia môže byť:

</doc>
<doc id="194141" url="https://sk.wikipedia.org/wiki?curid=194141" title="Národný dom (Martin)">
Národný dom (Martin)

Národný dom je budova v Martine. Stojí na rohu Divadelnej ulice a ulice Andreja Kmeťa a v súčasnosti v nej sídli Slovenské komorné divadlo. 
Pôvodne to bola polyfunkčná budova, v ktorej sídlili divadlo, múzeum, kasíno, hotel a reštaurácia. Bola postavená na základe architektonického návrhu Blažeja Bullu, základný kameň bol položený 30. apríla 1888 a kompletne zrekonštruovaná v rokoch 1952-53. Pri príležitosti 110. výročia otvorenia Národného domu bol 30. augusta 2000 usporiadaný odborný seminár pod názvom "Význam Národného domu v kultúrno-spoločenských dejinách Slovenska".
Vznik.
Po zrušení Matice slovenskej sa stále častejšie objavovali myšlienky o potrebe postaviť v Martine inštitúciu, ktorá by bola dôstojným priestorom pre slovenské divadlo a knižnicu. Po skonfiškovaní matičných zbierok ostali Slováci bez ústrednej inštitúcie, ktorá by sa okrem iného zaoberala aj zbieraním a opatrovaním národných literárnych pamiatok. A tak sa na podnet podpredsedu, režiséra a herca Slovenského spevokolu Andreja Sokolíka, ktorý vystúpil na zasadnutí Slovenského spevokolu 9. mája 1885, začalo uvažovať o postavení novej budovy. Správny výbor pre výstavbu Národného domu sa v Martine ustanovil 20. marca 1887, pod vedením advokáta a politika Matúša Dulu. Výbor požiadal slovenskú verejnosť o finančnú pomoc. Národné noviny uverejnili výzvu na získanie finančných prostriedkov formou spoluvlastníckych podielov vo výške 50 zlatých. Martinskí advokáti zostavili projekt stavby ako súkromno-podnikateľskú vec. Znamenalo to, že v prípade zákazu spolku sa nemohol jeho majetok (budova) zhabať, ako sa to stalo s prvou matičnou budovou.
Architektonická forma.
Architektonický návrh vypracoval architekt - staviteľ Blažej Bulla (projekt je jeho vrcholné dielo) a bol schválený Spolkom pražských architektov. Vonkajšok budovy s priečelím zdobeným korintskými stĺpmi riešil v novorenesančnom štýle, neskrývajúc pritom inšpiráciu napoleonským Parížom. Do stavby na poschodí umiestnil zimnú záhradu v ruskom slohu, s zasklenou kupolou v kruhovom tvare a s bohatým využitím zelene. V divadelnej sále, Národnej dvorane, boli dve proscéniové lóže, parter, tri galérie a veľký priestor na státie. Zmestilo sa do nej okolo 1000 divákov. Priestory Turčianskeho kasína i klubových miestností stvárnil v štýle ľudovej architektúry.
Rekonštrukcia.
Viac ako storočie existencie sa na Národnom dome výrazne prejavilo, čo dospelo na začiatku tretieho tisícročia až do jeho stavebného, bezpečnostného a technického havarijného stavu. Revízia javiska po ukončení divadelnej sezóny 2000/2001 nepovažovala ďalšiu prevádzku za bezpečnú. Slovenské komorné divadlo Martin (vtedy Divadlo SNP) otvorilo ďalšiu sezónu už len v priestoroch Štúdia, ktoré bolo k Národnému domu pristavané v rokoch 1987/93. „Záchrana" budovy Národného domu sa začala realizovať roku 2001, s cieľom zrekonštruovať pôvodné architektonické výnimočnosti interiérov, ktoré boli prestavbami v päťdesiatych rokoch 20. storočia do značnej miery zdevastované. Prinavrátiť objekt do pôvodnej podoby, ako ho navrhol jeho hlavný architekt Blažej Bulla a obnoviť súčasnú funkciu budovy ako sídla profesionálneho divadla s najmodernejšou divadelnou technológiou. 

</doc>
<doc id="194145" url="https://sk.wikipedia.org/wiki?curid=194145" title="Alexander Kotlán">
Alexander Kotlán

Alexander Kotlán (* 14. júl 1887, Smolenice – † 22. december 1967, Budapešť) bol jeden z najvýznamnejších parazitológov. Narodil sa v Smoleniciach, neskôr študoval na gymnáziu v Trnave. Bol profesorom parazitológie na Univerzite veterinárnych vied v Budapešti.

</doc>
<doc id="194147" url="https://sk.wikipedia.org/wiki?curid=194147" title="Budova Chirana – Dental">
Budova Chirana – Dental

Budova DIPLOMAT DENTAL leží v zmiešanej zóne na okraji Piešťan. V okolí sú rôzne výrobné objekty, ale sú tu aj obytné domy. Tesne vedľa stojí charakteristický Ružový mlyn. Počiatky firmy siahajú do polovice 20. storočia – vznikla roku 1958. Autorom rekonštrukcie bol Ing. Arch. Branislav Somora.
Pred rekonštrukciou.
Areál Chirany bol postavený v neskorých päťdesiatych rokoch na základe projektov Pražského projektového ústavu na dobrej úrovni. Administratívna budova tvorila tradične s vrátnicou vstupný objekt, bola päťpodlažná, nepodpivničená, s plochou strechou. Mala jedno dvojramenné schodisko s výťahom, ktorého monolitické steny šachty spolu so štítovými stenami tvorili zavetrovací statický prvok objektu. Každé podlažie bolo vytvorené radením bunkových kancelárií pozdĺž stredovej chodby. Na šiestom podlaží bola umiestnená strešná nadstavba strojovne výťahu a ateliér firemného dizajnéra.
Po rekonštrukcii.
Z pôvodného objektu bol zachovaný iba železobetónový skelet so schodiskom. Kompozične je budova zložená z troch navzájom prelínajúcich sa hmôt, a to pôvodného hranola v pôvodných proporciách, nového vloženého polvalca a novej vloženej trojuholníkovej hmoty. Trojuholníková hmota je konzolovito predsadená oceľová konštrukcia pred pôvodnou fasádou. Tak sa dosiahla možnosť ľahkého osadenia celozasklenneho plášťa.
Spája sa tradícia hmotného sokla s progresivitou a dynamikou hornej trojuholníkovej zasklenej hmoty. Ako humanizačný prvok tu pôsobí zeleň relaxačnej záhrady umiestnenej na strešnej terase.
Ústredná budova je spojená s hlavnými halami krytým zaskleným mostíkom a sú v nej hlavné administratívne pracoviská, na najvyššom poschodí s riaditeľom, ktorý má výhľad na terasu so zeleňou, je tu ďalej ekonomický, obchodný a školiaci úsek a skúšobne, kde sa už pracuje nielen s dokumentmi, ale aj s konkrétnymi výrobkami.
Architekt Branislav Somora premenil niekdajšiu nenápadnú hranolovú stavbu s ľahkou závesovou stenou zo šesťdesiatych rokov na tvarovo výraznejší objekt. Nadsadený klin, hoci sa zdá, nezdvojuje fasádu. Tento ústupok má však podstatnú výhodu – vo vnútri je objekt rozľahleší. Priestory, ktoré architekt zásadne uvoľnoval, získali tak ešte viac voľnosti.
Šikmé plochy zvyknú vytvárať hluché miesta, ktoré sa len veľmi ťažko dajú funkčne využiť. Usporiadanie vnútorných priestorov tam, kde sa vnútri prejavuje dolná šikmá hrana klinu je harmonické. Čo je však pri budove podstatnejšie ako kompozičné jemnosti, je pozoruhodné spojenie architektonického výkonu s charakterom inštitúcie.

</doc>
<doc id="194152" url="https://sk.wikipedia.org/wiki?curid=194152" title="Kresťanský kríž">
Kresťanský kríž

Kresťanský kríž alebo kríž je hlavný symbol v kresťanstve. Vychádza z Kristovho kríža, teda kríža, na ktorý bol podľa Biblie pribitý Ježiš Kristus.

</doc>
<doc id="194153" url="https://sk.wikipedia.org/wiki?curid=194153" title="Hornonitrianska kotlina">
Hornonitrianska kotlina

Hornonitrianska kotlina je územie v povodí horného toku rieky Nitra. 
Vymedzenie.
Na severe susedí so Žiarom, Malou Fatrou a Strážovskými vrchmi, ktoré kotlinu ohraničujú i zo západu. Podunajská pahorkatina a Tribeč nadväzujú na juhozápade a južným smerom leží pohorie Vtáčnik. Východným smerom ležia Kremnické vrchy.
Charakteristika.
Hornonitriansku kotlinu môžeme rozdeliť na dve časti. Pozdĺž rieky Nitra sa tiahne časť rovinatá, od rieky Nitry smerom severným a západným sa ráz krajiny mení v pahorkatinu. Najvyššími vrchmi v okolí sú Suchý vrch (1 028 m), Nemcovo (832 m) a Vyšehrad (829 m).
Väčšina územia je zalesnená zmiešanými lesmi, z listnatých stromov sa najviac vyskytuje dub a buk, z ihličnanov sú to smreky. V lesoch žijú vo väčšom množstve jelene, srnce a divé prasatá.
Jedinými významnými tokmi v tejto oblasti sú rieka Nitra, ktorá tu aj pramení a jej prítoky ako Handlovka. Podnebie Hornonitrianskej kotliny je teplé. V zimných mesiacoch sa teploty pohybujú od -2 do –4 °C a počet dní so snehovou pokrývkou je cca 50 – 70. V letnom období vystupujú priemerné teploty na 17 – 19 °C a počet letných dní býva cca 50 – 70.
Chránené územia.
Hornonitrianska kotlina nepatrí medzi veľkoplošne chránené územia, napriek tomu sa aj tu vyskytuje množstvo prírodných zaujímavostí a vzácností, pre ktorých ochranu boli niektoré časti vyhlásené štátnymi prírodnými rezerváciami. V tomto kraji sa nachádzajú aj niektoré chránené prírodné výtvory – Prepoštská jaskyňa, alebo chránené prírodné pamiatky – Hradisko.
Zaujímavé miesta, pamiatky.
Hornonitrianska kotlina je oblasť pomerne malá, ale napriek tomu aj tu nájdeme niektoré prírodne zvláštnosti a tiež historické a kultúrne pamiatky.
O osídľovaní tejto oblasti vypovedajú nálezy z početných archeologických nálezísk. Známe je [[archeologická lokalita] [[Hradisko (prírodná pamiatka)|Hradisko]], ktoré je chránenou prírodnou pamiatkou. K najvzácnejším nálezom patria objavy z [[Bojnická jaskyňa|Bojnickej jaskyne]]. Najstaršie historické správy o osídľovaní sú spojené s oblasťou okolo [[rieka|rieky]] [[Nitra (rieka)|Nitra]]. Tu sa po starých [[Slovania|Slovanoch]] zachovala celá rada hradísk a opevnených obydlí. Okrem Bojnickej jaskyne sa tu ešte nachádza [[Prepoštská jaskyňa]], ktorá bola vyhlásená [[národná prírodná pamiatka|národnou prírodnou pamiatkou]].
Atraktivitu tejto oblasti dodávajú vyvierajúce liečivé [[termálny prameň|termálne pramene]]. Boli využité k vybudovaniu kúpeľov [[Bojnice]] a [[Chalmová]], kde sa liečia pacienti s poruchami pohybového ústrojenstva.
Externé odkazy.
[[Kategória:Hornonitrianska kotlina| ]]
[[Kategória:Kotliny na Slovensku]]
[[Kategória:Geomorfologické celky na Slovensku]]

</doc>
<doc id="194157" url="https://sk.wikipedia.org/wiki?curid=194157" title="Naruto Shippuuden">
Naruto Shippuuden



</doc>
<doc id="194161" url="https://sk.wikipedia.org/wiki?curid=194161" title="Juhoslovenská kotlina">
Juhoslovenská kotlina

Juhoslovenská kotlina je geomorfologický celok na Slovensku. 
Polohopis.
Na východe susedí s Bodvianskou pahorkatinou a Slovenským krasom, severným smerom leží Revúcka vrchovina, Ostrôžky a Krupinská planina. Na západe sa krátkym úsekom dotýka Podunajská pahorkatina a južný okraj vymedzuje štátna hranica s Maďarskom, okrem strednej časti, kde sa nachádza Cerová vrchovina.
Členenie.
Juhoslovenská kotlina sa delí na 3 podcelky, ktoré zahŕňajú 10 časti:
V členení Poliaka J. Kondrackého zahŕňa na slovenskom území aj Krupinskú planinu (ktorá uňho zahŕňa aj južnú časť Štiavnických vrchov a južnú časť Ostrôžok) a okrem toho na maďarskom území Borsodi-medence.
Charakteristika (územia vymedzeného podľa slovenského geomorfol. členenia).
Juhoslovenská kotlina je úzke pretiahnuté územie okolo toku rieky Ipeľ a dolných tokov jej prítokov, smerujúce od východu k západu. Povrch je členitý, pozdĺž toku Ipľa sa rozkladajú nížiny, nad nimi riečne terasy a ďalej pahorkatiny. Najvyššími vrcholmi sú Bukovina (525 m), Bučina (409 m) a Kamenná hora (359 m).
Oblasť je zalesnená listnatými lesmi s prevažným zastúpením drevín dub a hrab, v nížinách okolo Ipľa rastú lužné lesy. Hlavným vodným tokom je rieka Ipeľ, ktorá tvorí prirodzenú hranicu medzi Slovenskom a Maďarskom. Po celej dĺžke má mnoho menších aj väčších prítokov a ešte na slovenskom území sa vlieva do Dunaja. Malú časť územia na východe odvodňuje rieka Rimava a jej prítoky.
Juhoslovenská kotlina patrí klimaticky medzi teplé oblasti. V zimných mesiacoch sa teploty pohybujú v rozmedzí od -1 do –3 °C, v letných mesiacoch medzi 18 – 20 °C. Počet dní so snehovou pokrývkou je menší než 50, počet letných dní je 60 - 70.
Chránené územia.
Na územie Juhoslovenskej kotliny nezasahuje žiadna chránená krajinná oblasť ani národný park. Napriek tomu sa aj tu nachádza mnoho zaujímavých prírodných úkazov. K ich zachovaniu a ochrane tu bola už v roku 1988 zriadená štátna prírodná rezervácia Šípka v Plášťovciach. Z chránených prírodných výtvorov sú najznámejšie Drienčanská jaskyňa, Dudinské travertíny, Jazierko a Zlepencová terasa. Mnoho zaujímavostí skrývajú aj chránené náleziská Svetlianska cerina a Vereš a chránená študijná plocha Malá obora.

</doc>
<doc id="194163" url="https://sk.wikipedia.org/wiki?curid=194163" title="Šíp (vrch)">
Šíp (vrch)

Šíp () je masívny rozložitý skalnatý vrch, vypínajúci sa nad sútokom riek Orava a Váh v pohorí Veľká Fatra v okrese Ružomberok. Nachádza sa v rovnomennej národnej prírodnej rezervácií Šíp a pomenúva geomorfologický podcelok Šípska Fatra.
Šíp vytvára významnú krajinnú dominantu celého okolia sútoku oboch riek. Masív Šípu má tri vrcholy. Z hlavného (východného) vrcholu je takmer kruhový rozhľad. Na nižšom (západnom) vrchole Zadného šípu, s nadmorskou výškou , je podľa povesti už od dôb svätého Cyrila a Metoda veľký drevený kríž. Tento kríž bol naposledy obnovený v roku 2005 po jeho zničení letnou veternou smršťou. Najnižší, súvisle zalesnený, je vrchol Žaškovského Šípu ().
Východne od hlavného vrcholu Šípu, priamo na hrebeni, sa nachádza výrazná kryha vápencov, tzv. Okrúhla skala (tiež Jánošíkov stôl). Na južnej strane tohto brala je menšia jaskyňa s prameňom (Abri v Okrúhlej skale).
Už od roku 1980 je celé územie Šípu s rozlohou 302 ha chránené ako národná prírodná rezervácia. Hlavným dôvodom pre vyhlásenie bol výskyt vzácnych rastlinných a živočíšnych spoločenstiev viazaných na vápencové a dolomitické skaly.
Prístup.
Turistická trasa značky, medzi osadou Podšíp a vrcholom Zadného Šípu, prekonávala veľmi strmý úsek, ktorý bol v roku 2009 nahradený ľahšou trasou cez „Lazy“.
Síce bez oficiálnej turistickej značky, ale po lesných cestách je možné sa dostať na Žaškovský Šíp ako aj samotný vrchol Šípu z obce Žaškov.

</doc>
<doc id="194167" url="https://sk.wikipedia.org/wiki?curid=194167" title="Renfe">
Renfe

Renfe Operadora (špan.: "Red Nacional de los Ferrocarriles Españoles") je Španielskym kráľovstvom vlastnená spoločnosť prevádzkujúca nákladnú a osobnú železničnú dopravu na sieti "Ibérijského rozchodu" a tzv. normálneho rozchodu španielskej národnej železničnej spoločnosti prevádzkujúcej trate ADIF (Administrador de Infraestructuras Ferroviarias). 
RENFE vznikli 24. januára 1941, keď boli železnice v Španielsku znárodnené. V zmysle nariadenia EU 91/440, boli RENFE rozčlenené na Renfe Operadora (prevádzka) a ADIF (infraštruktúra) 1. januára 2005. Dovtedajšie logo RENFE z roku 1971 bolo nahradené tmavofialovým.
Spoločnosť prevádzkuje cca železničných tratí, väčšina je "Ibérijského rozchodu" , rovnakého ako v Portugalsku ale širšieho ako a normálneho rozchodu , ktorý je štandardom vo Francúzsku a väčšej časti Európy. Sieť vysokorýchlostných tratí (LAV – Línea de Alta Velocidad) využívaných najmä vlakmi skupiny AVE, je už budovaná na normálnom rozchode so zámerom spojenia so železničnou sieťou ostatnej Európy cca od roku 2009, kedy je predpokladané sprejazdnenie trate tunelom Perthus pod Pyrenejským pohorím pri jeho východnom okraji. Preto je v Španielsku rozchod všeobecne nazývaný "Európsky rozchod".

</doc>
<doc id="194168" url="https://sk.wikipedia.org/wiki?curid=194168" title="Šíp (národná prírodná rezervácia)">
Šíp (národná prírodná rezervácia)

Šíp je národná prírodná rezervácia, nachádza sa v pohorí Veľká Fatra v podcelku Šípska Fatra v okolí vrchu Šíp v katastrálnom území obcí Stankovany v okrese Ružomberok a Žaškov v okrese Dolný Kubín.
Výmera chráneného územia je . Rezervácia bola zriadená Úpravou Ministerstva kultúry SSR č. 3483/1980-32 z 31. mája 1980. Predmetom ochrany je výrazná krajinná dominanta so zriedkavou vápnomilnou flórou, významnou vegetačnou stupňovitosťou a živočíšnymi spoločenstvami na vedecko-výskumné, náučné a kultúrno-výchovné ciele.

</doc>
<doc id="194171" url="https://sk.wikipedia.org/wiki?curid=194171" title="Dusičnan">
Dusičnan

Dusičnan (nesystematický názov liadok) je soľ kyseliny dusičnej HNO3, pričom sa skladá z aniónu NO3-1 a katiónu, často kovu, prípadne amónneho katiónu NH4+. Dusičnany sú vo všeobecnosti veľmi dobre rozpustné vo vode. 
Najznámejšie sú:

</doc>
<doc id="194174" url="https://sk.wikipedia.org/wiki?curid=194174" title="Space Shuttle Columbia">
Space Shuttle Columbia



</doc>
<doc id="194175" url="https://sk.wikipedia.org/wiki?curid=194175" title="Team X">
Team X

Team X (alebo Team 10) bola skupina architektov a ďalších pozvaných spoluúčastníkov, ktorí sa zhromaždili v júli 1953 na deviatom kongrese C.I.A.M.. Prvé stretnutie, ktoré sa formálne začalo pod menom Team 10, sa konalo v Bagnols-sur-Cèze v roku 1960, posledné iba so 4 účastníkmi bolo v Lisabone v 1981. Počiatočný účastníci, uvedený dole, pozostávali z 10-tich osobností, a uvádzali o sebe, že sú mala rodinná skupina architektov, ktorí vyhľadali jeden druhého , pretože každý našiel pomoc u druhých potrebnú k vývoju a pochopeniu k ich vlastnej individuálnej tvorbe.
Vplyv.
V roku 1953, niektorí mladší členovia CIAM predvídali iné cesty zvažujúce úlohu budovy v rámci kontextu urbánneho dizajnu. Uznali sa ako Team 10, ale teraz nezávislý od CIAM a s novým programom. Tím 10 obhajoval oživenie architektúry ako celku, obzvlášť v rámci spoločenského života miest v svetle deštruktívnych vojnových rokoch, a monumentálnu úlohu prebudovať Európske mestá.
Členovia Teamu 10, ďalší architekti a odborníci z rôznych odborov z celého sveta, zdieľali víziu architektúry a mesta ktorú artikulovali cez dizajn, publikácie, a výučbu. Rozprava o Modernistickej architektúre sa posunula, jeden by bol povedal, že sa objavil novy vzor.
Kritickým aspektom tejto rozpravy bolo zistenie že architektúra a urbanizmus sú tímové úlohy; že architektovým základným klientom, dokonca aj v realizácii individuálneho projektu, nakoniec to bola samotná spoločnosť. Architektonická prax bola znovu uvážená a kolegovia so špeciálnymi vedomosťami vyzvaní.

</doc>
<doc id="194178" url="https://sk.wikipedia.org/wiki?curid=194178" title="Kysucká vrchovina">
Kysucká vrchovina

Kysucká vrchovina je pohorie a geomorfologický celok Stredných Beskýd na Slovensku. 
Vymedzenie.
Hraničí na severe s Oravskými a Kysuckými Beskydmi, na severozápade krátkym úsekom s Turzovskou vrchovinou a na západe s pohorím Javorníky. Na juhu územie klesá do Žilinskej kotliny a nasleduje pásmo hôr v poradí Malá Fatra, Oravská vrchovina, Oravská Magura a Podbeskydská vrchovina.
Delenie.
Kysucká vrchovina sa delí na 4 podcelky, ktoré zahŕňajú aj 2 časti:
Charakteristika.
Kysucká vrchovina je rozľahlý vrchovinný masív, kde sa striedajú kopce s hlbokými údoliami. Nadmorská výška dosahuje maximum vrchom Pupov () pri Terchovej, turisticky významné sú aj Ľadonhora () a Straník (). Oblasť Kysuckej vrchoviny je viac než z polovice zarastená prevažne ihličnatými lesmi, z listnatých porastov je vo väčšej miere zastúpený iba buk.
Hlavným vodným tokom tejto oblasti je rieka Kysuca a jej ľavostranné prítoky s dominantnou Bystricou, v juhovýchodnej časti je to Varínka. Podnebie radí Kysuckú vrchovinu medzi chladné oblasti s priemernými teplotami v zimnom období -3 až -7 °C, v letných mesiacoch 12 až 16 °C, počet dní so snehovou pokrývkou je 120 – 160 a počet letných dní 10 – 30.
Chránené územia.
V tejto oblasti sa nachádzajú početné druhy chránených rastlín, živočíchov aj prírodných útvarov a nálezísk. Aj preto viac ako polovica rozlohy územia patrí do Chránenej krajinnej oblasti Kysuce. Tá bola vyhlásená v roku 1984 a má celkovú rozlohu . Jej súčasťou sú početné prírodné rezervácie a chránené prírodné výtvory, medzi ktoré patrí napríklad Kysucká brána, Veľké Ostré či Ľadonhora.

</doc>
<doc id="194180" url="https://sk.wikipedia.org/wiki?curid=194180" title="This Is My Truth Tell Me Yours">
This Is My Truth Tell Me Yours

This Is My Truth Tell Me Yours je štúdiový album waleskej skupiny Manic Street Preachers vydaný v septembri 1998. V Spojenom kráľovstve ho vydávalo Epic Records a v USA o ďalší rok Virgin Records. 
Názov "This Is My Truth Tell Me Yours" () je výrokom waleského labouristického politika Aneurina Bevana. Album je v porovnaní s predošlými orientovaný viac na akustické nástroje a obsahuje menej rockových skladieb. 

</doc>
<doc id="194182" url="https://sk.wikipedia.org/wiki?curid=194182" title="Aneurin Bevan">
Aneurin Bevan

Aneurin Bevan (* 15. november 1897, Tredegar, Spojené kráľovstvo - † 6. júl 1960, Londýn) bol waleský labouristický politik a socialista. Bol dôležitou osobnosťou waleskej ľavicovej politiky počas polovice 20. storočia a tiež ministrom zdravotníctva, ktorý založil NHS (Národnú zdravotnú starostlivosť).

</doc>
<doc id="194183" url="https://sk.wikipedia.org/wiki?curid=194183" title="Kondenzátor">
Kondenzátor

Kondenzátor môže byť:

</doc>
<doc id="194184" url="https://sk.wikipedia.org/wiki?curid=194184" title="Guľatina">
Guľatina

Guľatina je kmeň celého spíleného stromu v pôvodnom tvare, zbavený konárov. V tejto forme predávajú najčastejšie lesníci drevný materiál pre ďalšie spracovanie (píly, celulózky a iné).
Guľatina má po svojej dĺžke rozdielne kvalitatívne vlastnosti. 
Vrcholky stromov, ktoré majú najhoršiu kvalitu sa využívajú na kúrenie (triesky, brikety, atď.)

</doc>
<doc id="194188" url="https://sk.wikipedia.org/wiki?curid=194188" title="Otto Wagner">
Otto Wagner

Otto Wagner (* 13. júl 1841, Penzing, Rakúske cisárstvo – † 11. apríl 1918, Viedeň, Rakúsko-Uhorsko) bol rakúsky architekt, urbanista a teoretik architektúry, predstaviteľ secesie.
Život.
Otto Wagner svoje štúdium s technickým zameraním začal na "Technische Hochschule" vo Viedni, pokračoval na Bauakademie v Berlíne a štúdium dokončil v rokoch 1861-1863 na akadémii vo Viedni. Svoje prvé tvorivé obdobie sa nieslo v robustnom a triezvom klasicistickom štýle a postupne plynulo prešiel k secesii. Patril k jedným z najvýznamnejších a najuznávanejších architektov vo Viedni, preto dostal veľa verejných a akademických zákaziek.
1896 manifest "Moderne Architektur", kde Wagner vyzdvihuje potrebu a dôležitosť nového prístupu k architektúre, kde princípy sú tvorené na základe účelnosti. Takýto prístup je citeľný hlavne v budove viedenskej poštovej sporiteľni. Pozdvihuje nový spôsob chápania umeleckej tvorby, kedy je potrebné pochopiť a uvažovať nad pojmom štýl. Wagner ho chápe ako prirodzený výsledok moderného pokroku a je spojený so stavebnou formou. Teda ide o odmietanie renesančnej a barokovej výzdoby, zároveň podpora čitateľnosti.
Neskôr sa stal profesorom viedenskej akadémie kde vyučoval žiakov, ktorí pokračovali v ceste modernej architektúry. V roku 1897 bolo vo Viedni skupinou umelcov založené hnutie Viedenská secesia, ku ktorému patrili Joseph Maria Olbrich, či Josef Hoffmann a Otto Wagner. Cieľom hnutia bolo postaviť sa proti tradičnému modernému umeniu a snaha o architektúru a umenie podporujúcu rozvoj modernej spoločnosti. Smerovanie ku kontrole bohatosti a organizácie výzdoby v prospech kockových tvarov blokov a v geometrickom ornamente.
Aj keď na sklonku života sa stretol s nepochopením zo strany viedenskej spoločnosti, Wagner svojimi návrhmi a spismi ovplyvnil obrovskú časť európskej architektonickej avantgardy.
Tvorba (Vybrané diela).
Išlo o činžiakový dom, ktorý ako prvý nadobudol práva pre dôstojné bývanie pre obyčajných ľudí. Zaujímavý je aj okrem iného svojou farebnou fasádou zdobenom v secesnom štýle. Ide o keramickú dlažbu s ornamentálnymi kvetovými motívmi. Každý byt je rozlohou rovnako veľký a zároveň sa v rovnakej miere podieľa na výzdobe fasády. Na tomto Wagnerovom dome môžeme zreteľne vidieť zladenie výzdoby s architektúrou.
Uzatvorená kompozícia, symetria a strohé využitie výzdoby. Ide o stavbu, ktorá svojou hmotnou vyváženosťou vytvára „klasicistické dielo“. Svojou jednoduchosťou vytvára kontrast s bohato zdobenou Wagnerovou vilou I. Na fasáde sú viditeľné výraznejšie tvary kockových blokov, ktoré sú doplnené modrým geometrickým ornamentom a kovovými doštičkami.
Malý kostol v psychiatrickom ústave je modelovaný podobne ako Pavilón secesie (Joseph Maria Olbrich). Priečelie je v tvare štvorca a nad ním sa vypína veľká kupola, ktorú dopĺňajú vežičky. Dekoratívne formy sú triezvejšieho a usmerneného charakteru. Objekt je obložený mramorovými doskami.
Pôdorys je v tvare písmena V. popri pravouhlým a racionálnym tvarom je budova poznačená silným secesným dekorom. Zaujímavý je aj interiér, kde hlavná hala je prestropená s jemnou konštrukciou z kovu a skla v tvare polovičného oválu. Interiér je bez výrazných ozdôb.

</doc>
<doc id="194189" url="https://sk.wikipedia.org/wiki?curid=194189" title="Wagner Otto">
Wagner Otto



</doc>
<doc id="194192" url="https://sk.wikipedia.org/wiki?curid=194192" title="De Stijl">
De Stijl

De Stijl je jedna z avantgardných skupín, ktorá výrazne ovplyvnila vývoj modernej architektúry v Európe. 
V roku 1917 sa okolo časopisu "De Stijl", ktorý založil architekt Theo van Doesburg v Holandsku, sústreďovali stúpenci konštruktivizmu ako Jacobus Johannes Pieter Oud, Piet Mondrian, Gerrit Rietveld a Bart van der Leck. Tento časopis bol orgánom kolektívneho štýlu a prvými dielami boli Mondrianove "„Kompozície s farebnými plochami“", na ktorých sa pravouholníky v základných farbách odrážajú od bieleho pozadia. Čoskoro nato vytvorili van Doesburg a van der Leck podobné diela. Manifest De Stijl obsahoval osem bodov a bol publikovaný v druhom čísle časopisu De Stijl. Manifest vyzýval k novej rovnováhe medzi individuálnym a univerzálnym, oslobodenie tvorby od tradície, a individuálnosti.
Názov skupina prebrala pravdepodobne zo spisu Gotfrieda Sempera Der Stil in den technischen und tektonischen Künsten oder Praktische Ästhetik z roku 1860.
Pojem neoplasticizmu sa spájal s Schoenmaekerom a jeho ťažením "nieuwe beelding"- obmedzenie farebnej palety na tri základné farby: žltá - pohyb lúča (vertikálne), modrá - kontrastná farba k žltej (horizontálna obloha), červená - spojenie modrej a žltej. Stadiaľto taktiež pochádza teória horizontálnych a vertikálnych línií.
Umenie De Stijlu sa spravovalo zásadami: úplnou abstrakciou a obmedzením výtvarného slovníka na priamku, pravý uhol a tri základné farby: modrú, červenú, žltú, s troma achromatickými farbami- bielou, sivou a čiernou. Základný cieľ hnutia bol silno ovplyvnený kubizmom. Majstrovské ovládanie geometrických výrazových prostriedkov umožnilo umelcom De Stijlu vyhnúť sa odkazom na vnímanú realitu a vo svojich dielach predstavovať číru podstatu skutočnosti. Títo umelci sa snažili vyjadriť univerzálnosť. 
Mondrian definoval tento cieľ takto: "„Ak jediným čistým výrazom umenia je skutočne adekvátne vypracovanie vyjadrovacích prostriedkov a ich použitie (teda kompozícia), potom sa musia výrazové prostriedky úplne zhodovať s tým, čo majú vyjadrovať“". Toto stanovisko sa stalo základom De Stijlu, pre ktoré Mondrian vymyslel názov "neoplasticizmus". Vytvoril sa triezvy geometrický jazyk, schopný vyjadriť podstatu reality. Postupne snaha o spájanie línie s farbou, práca s vertikálou a horizontálou, zjednotenie farby a bieleho pozadia, ktoré sa tak stalo súčasťou tej istej vizuálnej roviny. Dosiahla sa tým rovnováha medzi tvarom a farbou – univerzálna harmónia. 
Úsilie skupiny De Stijl čerpá podnety z matematiky a hudby. V diele skupiny De Stijl krása spočíva v čistote. 
Mladí sochári, Antoine Pevsner a Naum Gabo, uverejnili v roku 1920 "Konštruktivistický manifest", kde sa umelcova tvorivá práca porovnáva s tvorivosťou vesmíru a činnosťou inžiniera. Gabo a Pevsner tvrdili, že aj príroda tvorí ako zvrchovaný inžinier.
Známe je aj Rietveldovo červenomodré kreslo, z 1917, bolo prvým príkladom neoplastickej estetiky v trojrozmernom predmete.
V roku 1920 Valter Gropius pozval na Baushaus Van Doesburga. Táto návšteva spôsobila na škole zmätok, nakoľko študenti a aj celá škola ostala výrazne ovplyvnená van Doesburgovím krátkym pobytom.
Jedna z prvých uverejnených stavieb z tohto štýlu je Oudov návrh radových domov na prímorskej hlavnej triede v Scheveningene v roku 1917. Ide o kompozíciu pravouhlých hranolov rôznych výšok zrezaných do jedného priečelia. Projekt, ktorý bol publikovaný v prvom čísle časopisu De Stijl. Najznámejšou dokončenou stavbou je dom "Schröder", na konci radových domov, na periférii Utrechtu. Ide o hranol zložený z plôch, ktoré sa pravouhlo pretínajú.
Na výstave "„De Stijl“" 1923 v Paríži bol vystavený návrh protistavby neobyčajného domu ("Theo van Doesburg"). A práve Dosburg tu predstavil "„protistavbu“", čo je analytická metóda, ktorá má za úlohu predviesť architektonickú konštrukciu prostredníctvom rozkladu a následného znovuzoskupenia plôch a priestorov ich prenikaním a vzájomným rezaním do pravého uhla. Táto výstava zahrňovala aj projekt Rosenbergovej vily, štúdiu interiéru univerzitnej haly a projekt "domu pre umelca".
Známe je aj Rietveldovo červenomodré kreslo, z 1917, bolo prvým príkladom neoplastickej estetiky v trojrozmernom predmete.
V roku 1920 Valter Gropius pozval na Baushaus Van Doesburga. Táto návšteva spôsobila na škole zmätok, nakoľko študenti a aj celá škola ostala výrazne ovplyvnená van Doesburgovím krátkym pobytom.
Rietveld v roku 1924 postavil rodinný Dom Rietvelda a Schröderovej v Utrechte. Tento dom splňoval Doesburgov program "Tot een beeldende architectuur" (Šestnásť bodov výtvarnej architektúry). Bol elementárny, ekonomický a funkčný, nemonumentálny a dynamiský, antikubistický a antidekoratívny. Horné podlažie má otvorený meniteľný pôdorys.
V roku 1928 navrhol van Doesburg Caffe LʼAubette v Štrassburgu. Obsahovala sled dvoch veľkých verejných priestorov, a ďalších pomocných priestorov. Kaviareň vznikla v spolupráci s Hansom Arpom a Sophiou Tauber-Arpovou. Všetky miestnosti boli modulované plytkými nástennými reliéfmi. 
Táto kaviareň bola posledným neoplastickým dielom, ktoré malo nejaký význam. Začiatkom 30. rokov bol ideál neoplasticizmu opustený a navrátil sa ku svojim počiatkom v abstraktnej maľbe.
Manifest.
1/ Existuje staré a nové vedomie doby. Staré smeruje k individálnemu, nové smeruje k univerzálnemu. Konflikt medzi individuálnym a univerzálnym sa dnes odráža rovnako vo svetovej vojne ako aj v umení.&lt;br&gt;
2/ Vojna ničí starý svet so všetkým, čo obsahuje: prednostné postavenie individua vo všetkých oblastiach.&lt;br&gt;
3/ Nové umenie odhalilo podstatu nového vedomia doby: rovnováhu medzi univerzálnym a individuálnym.&lt;br&gt;
4/ Nové vedomie je pripravené realizovať sa vo všetkom, vrátane každodenných vecí života.&lt;br&gt;
5/ Tradícia, dogma a prednostné postavenie individua (prirodzene) stojí tomuto uskutočňovaniu v ceste.&lt;br&gt;
6/ Zakladatelia neoplasticizmu preto vyzývajú všetkých, ktorí veria v reformu umenia a kultúry, aby zničili všetko, čo narušuje ďalší vývoj rovnako ako nové výtvarné umenie, tým, že sa zbaví obmedzenia prírodnými formami, a vylúči všetko, čo stojí v ceste výrazu čistého umenia, extrémnemu dôsledku každého konceptu umenia.

</doc>
<doc id="194193" url="https://sk.wikipedia.org/wiki?curid=194193" title="Síran">
Síran

Síran (sulfát) je soľ odvodená od kyseliny sírovej, ktorá vznikla náhradou oboch jej vodíkových atómov. V prípade, že by bol nahradený iba jeden atóm vodíka, vzniká hydrogensíran ("hydrogensulfát"). Všeobecný vzorec síranu sa skladá z katiónu kovu, príp. väčšej skupiny, ako je amónny katión a síranového aniónu SO.
Vlastnosti.
Síran je kryštalická látka, ktorá je v bezvodnom stave ("anhydrid") bezfarebný či biely, ale hydrát môže mať iné farby, napr: síran meďnatý , síran železnatý , síran bárnatý , síran nikelnatý a iné. Síran je spravidla dobre rozpustný vo vode, výnimkou sú síran vápenatý , síran strontnatý , síran bárnatý , síran ortutnatý , síran olovnatý a síran strieborný .
Výroba.
Výroba síranov z "neušľachtilých" kovov je veľmi jednoduchá, stačí jednoducho rozpúšťať daný kov v kyseline sírovej. Najmä alkalické kovy sú veľmi reaktívne, a táto reakcia by bola vysoko exotermická, preto sa používajú hydroxidy týchto kovov, vznikajúce ich reakciou s vodou.
&lt;chem&gt;2Na + 2H2O -&gt; 2NaOH + H2&lt;/chem&gt;
&lt;chem&gt;2NaOH + H2SO4 -&gt; Na2SO4 + 2H2O&lt;/chem&gt;
Laboratórne môžu použiť aj iné zlúčeniny, napríklad uhličitany a použiť kyselinu sírovú.
&lt;chem&gt;Na2CO3 + H2SO4 -&gt; Na2SO4 + H2O + CO2&lt;/chem&gt;
Výroba síranov z "ušľachtilých" kovov je o veľa zložitejšia, pretože najmä meď nereaguje s kyselinou sírovou.
Laboratórne možno použiť peroxid vodíka alebo kyselinu dusičnú zmiešané s kyselinou sírovou, čo umožní vznik síranov.
Reakcia pri použití peroxidu vodíka :
&lt;chem&gt;H2O2 + H2SO4 -&gt; SO4^2- + 2H2O&lt;/chem&gt;
&lt;chem&gt;SO4^2- + Cu -&gt; CuSO4&lt;/chem&gt;
Reakcia pri použití kyseliny dusičnej :
&lt;chem&gt;Cu + 2HNO3 -&gt; Cu^2+ + 2H2O + 2 NO2&lt;/chem&gt;
&lt;chem&gt;Cu^2+ + H2SO4 -&gt; CuSO4 + 2H+&lt;/chem&gt;
Priemyselne sa však využíva elektrolýzy, kde elektrolytom je kyselina sírová a elektródy sú z medi. U kladnej elektródy vzniká síran meďnatý a u zápornej vodík. Vzniknutý síran meďnatý klesá ku dnu, avšak pri vysokej koncentrácii, keď už v roztoku nie je veľa kyseliny sírovej dochádza k elektrolýze síranu meďnatého, takže na zápornej elektróde už nevzniká vodík, ale meď.
Ak použijeme však koncentrovanú kyselinu sírovú (98%), reakcia s meďou bude prebiehať sama podľa rovnice:
&lt;chem&gt;Cu + 2H2SO4 -&gt; CuSO4 + 2H2O + SO2&lt;/chem&gt;
K reakcii dôjde, pretože sa každá druhá molekula kyseliny sírovej rozpadne, podobne ako kyselina dusičná, meď premení na kladne nabitý ión, a molekula kyseliny sírovej s týmto iónom zreaguje.
Výskyt.
Sírany sa vyskytujú v niektorých nerastoch, napríklad už spomínaný sadrovec, anhydrit a baryt, ale aj napríklad v Kamenci. Kamence sú taktiež sírany, avšak majú 2 rôzne katióny. Vznikajú spoločnú kryštalizáciou daných dvoch síranov, napríklad síran draselný a síran hlinitý vytvorí kamenec (chemicky ho stále môžeme nazývať síranom) draselno-hlinitý. Kamence spravidla bývajú hydráty, teda do svojej molekuly rady viažu aj molekuly vody. Tu sú príklady jednotlivých Kamencov:

</doc>
<doc id="194195" url="https://sk.wikipedia.org/wiki?curid=194195" title="Komor Marcell">
Komor Marcell



</doc>
<doc id="194196" url="https://sk.wikipedia.org/wiki?curid=194196" title="Mikrofón (počítač)">
Mikrofón (počítač)



</doc>
<doc id="194199" url="https://sk.wikipedia.org/wiki?curid=194199" title="Sanatórium Dr. Szontágha">
Sanatórium Dr. Szontágha



</doc>
<doc id="194200" url="https://sk.wikipedia.org/wiki?curid=194200" title="Polyglot">
Polyglot

Polyglot (z gréckeho "polys", mnohý a "glótta", jazyk) je človek ovládajúci viacero jazykov.

</doc>
<doc id="194201" url="https://sk.wikipedia.org/wiki?curid=194201" title="James Marsters">
James Marsters

James Marsters (* 20. august 1962, Greenville, Kalifornia, USA) je americký herec a spevák. V rokoch 2002 – 2004 účinkoval ako spevák v skupine Ghost of the Robot, momentálne je sólový spevák. V roku 2005 vydal album "Civilized Man," v roku 2007 ďalší z názvom "Like a Waterfall". V detstve bol v skupine The Vandals. 
Životopis.
James Marsters sa narodil v kalifornskom meste Greenville, ale vyrastal v Modeste, momentálne žije v Los Angeles. Preslávila ho rola Spikea v populárnom americkom seriáli "Buffy, premožiteľka upírov" a účinkovanie v seriáli "Angel". Zahral si i v mnohých ďalších filmoch a seriáloch. Z filmov stoja za zmienku "Spletité cesty osudu" (orig. "Winding Roads)," kde si zahral Billa Johnsona, ďalej horor "Dom hrôzy" (orig. "House on Haunted Hill") kde síce nemal veľkú rolu, no bolo ho možné vidieť na začiatku filmu ako kameramana. Hral i vo filme "The Enforcers," kde sa predstavil ako Sullivan McManus a vo filme "Chance," ktorý režírovala Amber Bensonová (Tara v Buffy). Známy je film "Senzi prachy" (orig. "Cool Money)," kde si zahral hlavnú úlohu ako Bobby Comfort. K jeho najnovším filmom patria horor "Shadow Puppets," kde sa predstavil ako Jack, "" (orig. "P.S.: I love you)" kde hrá Johna McCarthyho, "Chasing the Devil" a (orig. "Dragonball Evolution)". Účinkoval aj v seriáli "Smallville", kde stvárnil Brainiaca/prof. Miltona Finea. 
James Marsters hrá aj v divadle a to už od svojich deviatich rokov. Jeho obľúbená hra je McBeth. 
Je rozvedený, jeho bývalá manželka sa volá Lianne Davidsonová a majú syna Sullivana (* 1996).

</doc>
<doc id="194205" url="https://sk.wikipedia.org/wiki?curid=194205" title="Mimobežnosť">
Mimobežnosť

Dve priamky sú mimobežné, keď neležia v spoločnej rovine a nemajú spoločný bod (priesečník).
Dve osové telesá v priestore sú mimobežné, keď ich osi nemajú spoločný žiaden bod (nemajú priesečník) a zároveň ich osi neležia v jednej rovine - nie sú rovnobežné.

</doc>
<doc id="194206" url="https://sk.wikipedia.org/wiki?curid=194206" title="Rôznobežnosť">
Rôznobežnosť

Dve priamky sú navzájom rôznobežné ak ležia v jednej rovine a majú spoločný práve jeden bod, čiže majú priesečník.
Priamka je s rovinou rôznobežná ak s ňou má spoločný práve jeden bod.
Dve roviny sú navzájom rôznobežné ak majú spoločnú práve jednu priamku.
Dve osové telesá v priestore sú rôznobežné, keď ich osi v priestore majú spoločný práve jeden bod - ich priesečník.

</doc>
<doc id="194207" url="https://sk.wikipedia.org/wiki?curid=194207" title="Rovnobežnosť">
Rovnobežnosť

Dve priamky sú navzájom rovnobežné, ak ležia v jednej rovine a nemajú spoločný bod.
Priamka je s rovinou rovnobežná, ak s ňou nemá spoločný žiaden bod.
Dve roviny sú navzájom rovnobežné, ak nemajú spoločný žiaden bod.
Dve osové telesá v priestore sú navzájom rovnobežné, keď ich osi ležia v jednej rovine a nemajú žiaden spoločný bod (nemajú priesečník).

</doc>
<doc id="194208" url="https://sk.wikipedia.org/wiki?curid=194208" title="Kolmosť">
Kolmosť

Kolmosť je spoločná vlastnosť nasledujúcich geometrických útvarov:

</doc>
<doc id="194209" url="https://sk.wikipedia.org/wiki?curid=194209" title="Koleno">
Koleno

Koleno môže byť:

</doc>
<doc id="194210" url="https://sk.wikipedia.org/wiki?curid=194210" title="†">
†



</doc>
<doc id="194217" url="https://sk.wikipedia.org/wiki?curid=194217" title="Budova Detskej psychiatrickej liečebne, n.o. Hraň">
Budova Detskej psychiatrickej liečebne, n.o. Hraň

Budova Detskej psychiatrickej liečebne, n.o. Hraň alebo Kaštieľ Hraň alebo Vila Hraň je kaštieľ, samostatný objekt v blízkosti lesa v obci Hraň. Pôvodný kaštieľ dala postaviť rodina Almášiovcov, ktorá Hraň vlastnila od konca 18. storočia. Budovu navrhol architekt Ludvig Baumann v roku 1903. 
Architektúra.
Kaštieľ je pozoruhodná eklektická stavba na spôsob rozložitých anglických vidieckých sídel. Ústredným priestorom dispozície bola hala, z ktorej viedlo na poschodie voľné schodisko. Hoci je objekt pomerne veľký, pestré rozčlenenie túto veľkosť stiera. Medzi rozmanitými oknami sú aj veľké zasklené plochy s hustým rastrom zasklenia, veľké okná či kruhové okienko v bývalej kaplnke s gotizujúcimi prvkami. Nechýbajú vysoké tehlové komíny, kamenná podmúrovka, hrazdené časti horných poschodí a vikierov či verandy s toskánskymi stĺpmi.
Súčasné využitie.
Kaštieľ vraj posledný gróf prehral v kartách. Cez druhú svetovú vojnu v nej bol internačný tábor a od začiatku 50. rokov je tu detská psychiatrická liečebňa s kapacitou 160 lôžok. Objekt obnovili koncom 90. rokov.

</doc>
<doc id="194218" url="https://sk.wikipedia.org/wiki?curid=194218" title="Byblos">
Byblos

Byblos (; ; ) je staroveké prístavné fenické mesto na východnom pobreží Stredozemného mora. Leží severne od Bejrútu na území dnešného štátu Libanon.
Dejiny.
Najstaršie sídliskové vrstvy pochádzajú z 5. tisícročia pred Kr., v 3. tisícročí sa zmenil na významné prístavné mesto, ktoré ťažilo z obchodu s cédrovým drevom, ktoré sa vyvážalo do Egypta. Okolo roku 2800 pred Kr. boli okolo mesta vybudované mohutné hradby. Obchod s Egyptom spôsoboval v prechodných obdobiach určitú závislosť na Egypte, inak sa vytvorila v Byble oligarchická vláda predstaviteľov významných obchodných rodín. Byblos súperil o obchodné postavenie s mestom Ugarit (Ras Šamra), ktoré ležalo na severe dnešnej Sýrie. Okolo roku 1200 pred Kr. bolo mesto zničené, ale čoskoro bolo opäť obnovené. Od 9. storočia pred Kr. sa mesto dostalo pod vplyv asýrskych vládcov, kráľ Šepatbaal platil dane asýrskemu kráľovi Tiglat-pilesarovi III.
V 7. a 6. storočí pred Kr. sa mesto dostalo pod vplyv Babylonskej a Perzskej ríše, ale udržiavalo si postavenie významného obchodného mesta, ktoré sa spolu s ďalšími fenickými mestami podieľalo na kolonizácii severného pobrežia Afriky.
Alexander Veľký si mesto podmanil s ostatnými fenickými mestami, po jeho smrti sa Byblos dostal do záujmovej sféry ríše Seleukovcov. Po dobytí Sýrie sa Byblos stal súčasťou Rímskej ríše. Bolo prebudované podľa rímskeho vzoru, zachovali sa mnohé mozaiky, stĺporadia, divadlo, nymfeum, luxusné súkromné domy.
V stredoveku sa Byblos dostal pod arabskú nadvládu, v čase križiackych vojen sa pod názvom Gibelet (alebo Giblet) stal sídlom biskupa a významným sídlom križiakov, ktorí tu vybudovali mohutný hrad. V roku 1187 mesto dobyl Saladin, potom ho znovu dobyli križiaci a v roku 1266 Baibars. Od roku 1516 sa dostal Byblos pod osmanskú nadvládu.
Archeológia.
Významnými stavebnými pamiatkami mesta je Chrám s obeliskami (asi 1900 – 1600 pred Kr.), v ktorom sa našli mnohé bronzové obetné sošky, mnohé vylúpené hrobky vládcov mesta (okolo 1800 pred Kr.), Ahiramova hrobka s jeho zdobeným sarkofágom, a rímske divadlo.
V roku 1985 bolo mesto zapísané na zoznam svetového dedičstva UNESCO.

</doc>
<doc id="194219" url="https://sk.wikipedia.org/wiki?curid=194219" title="Gedeon Majunke">
Gedeon Majunke

Gedeon Wilhelm Majunke (* 9. máj 1854, Spišská Sobota, Slovensko – † 10. apríl 1921) bol slovenský architekt a predstaviteľ architektúry na prelome 19. a 20. storočia s prevahou neoklasicismu, neorenesancie a secesie.
Životopis.
Štúdium.
Po predkoch pochádzal z Talianska, celý jeho život je spojený s Vysokými Tatrami Jeho otec Áron bol obchodníkom. Bol jediným synom. Po absolvovaní základnej školy v Spišskej Sobote sa v rokoch 1866–1873 ďalej vzdelával na Štátnej hlavnej reálnej škole v Košiciach. V rokoch 1873–1881 absolvoval štúdium vo Viedni nielen na Vysokej škole technickej, ale aj na Hansenovej majstrovskej umeleckej škole, kde sa dostalo uznania už jeho študentskému projektu ,ideálneho múzea“. Napriek tomu, že mu vo Viedni ponúkali miesto pedagóga, vrátil sa domov. 
Rodina.
Usadil sa v Spišskej Sobote a založil si rodinu. Za manželku si Majunke vzal Alicu zo zámožnej nemeckej protestantskej rodiny Hergesselovej (ženích bol katolík), ktorá sa okrem starostlivostí o ich troch synov a dcéru duševne venovala humanitárnej činnosti. Pracovala v Červenom kríži, ktorému na zriadenie nemocnice poskytla dom s dvorom. Ministerstvo zdravotníctva ocenilo jej nezištnosť udelením Zlatého kríža za zásluhy. Majunkeovský dom na námestí v Spišskej Sobote aj po mnohé desaťročiach zostal sídlom Červeného kríža.
Tvorba.
Pre Dolný Smokovec projektoval hrazdené a zrubové stavby. V štýle neoklasicizmu kombinovaného s neorenesanciou a secesiou projektoval administratívne a školské budovy, vily a rodinné domy pre spišské mestá. Reštauroval niektoré tamojšie kaštiele, je autorom niekoľkých náhrobkov na spišských cintorínoch, podľa jeho návrhov vznikli záhrady a parky. V rodnom meste zastával síce aj tradičnú funkciu veliteľa dobrovoľného hasičského zboru, viac sa však usiloval o jeho modernizáciu. Veľmi mu záležalo na tom, aby v Spišskej Sobote zaviedli elektrický prúd, vďaka nemu tu pracovala jedna z prvých parných píl u nás. Najväčšiu časť svojej životnej energie však venoval Vysokým Tatrám, kde sa po otvorení Košicko–bohumínskej železnice začínalo s rozsiahlou výstavbou. Poznatky z alpských turistických centier uplatnil pri riešení letovísk, chát, kúpeľných, spoločensko – pohostinských zariadení aj romanticky pôsobiacich kostolíkov. Vždy vychádzal z konkrétneho prostredia, stavby doň komponoval ohľaduplne, nerušivo. Preferoval prírodné materiály odolné voči možným klimatickým vplyvom. Jedine tak sa mohol pustiť aj do stavania Téryho chaty.
Vplyv na neskoršiu tvorbu.
Začiatkom 20. storočia mali už o Tatry záujem aj zahraniční investori s predstavami veľkokapacitných hotelov. Aspoň niektorí z nových projektantov pochopili prostredie zhodne s Majunkem a snažili sa pokračovať v jeho duchu. V lete roku 1900 horolezec Július Dóry podnikol z Téryho chaty prvovýstup na blízku Priečnu vežu. Navrhol Uhorskému karpatskému spolku, aby ju pomenoval Majunkeho vežou. 
Tento názov sa však ujal len v nemeckom a maďarskom názvosloví.] Gedeon Majunke je pochovaný na spišskosobotskom cintoríne spolu s manželkou a jej rodičmi.

</doc>
<doc id="194221" url="https://sk.wikipedia.org/wiki?curid=194221" title="Vila Dr. Sázela">
Vila Dr. Sázela

Vila Dr. Sázela bola moderná vila Trenčíne, ktorú navrhol zlínsky architekt František Lydie Gahura (1891-1958) v rokoch 1929-1930 pre lekára MUDr. Jozefa Sázela a jeho manželku MUDr. Stanislavu Kovářovú – Sázelovú na bývanie a výkon lekárskej praxe.
Architektúra.
Exteriér.
Architektonickému riešeniu vonkajšiemu vzhľadu vily dominovala charakteristická lecorbusierová škatuľovitosť – do základného objemu akoby boli vrezané ustupujúce časti: lodžie alebo odľahčené prízemie na pilieroch. Záhradná fasáda stojí na stĺpoch, lodžia je jednoducho kubicky vykrojená a nad časťou strechy je charakteristické kulisové atikové prekrytie. Medziokenné pilieriky sú z neomietanej tehly – možno ako odkaz na povrchy zlínskych stavieb. 
Interiér.
Baťov architekt Gahura ovládal zásady moderného obytného priestoru a aj pri špecifikácii funkcií siahol po tradinčných európskych pojmoch – názvy "budoir" a "hall" vo výkresoch sú toho dôkazom. Koncepciu vily postavil na kontraste veľkorysého voľného obytného priestoru, rozloženého do dvoch podlaží a uzavretej dispozície ostatných miestností - spálni a príslušenstva. Obytný priestor sa skladá z troch miestností oddelených posuvnými dverami: jedálne, haly a izby, ktorú autor v pôvodných výkresoch označil po francúzsky "budoir". Pôsobyvím vnútorným priestorom je hala s galériou a krbom. Hala prechádza cez dve podlažia. Hore boli spálne a hosťovská izba. Nechýbala zimná záhrada a veľká terasa.
Koncept.
Tematickým prvkom architektonického konceptu bola nová rytmizácia priestorových vnemových zážitkov. Autor projektu vytvoril halu s galériou vo výške dvoch poschodí. Utváral vzájomné priestorové vzťahy s úmyslom, aby uvoľnil pevnú priestorovú ohraničenosť a dosiahol kontrastný priestorový celok obytných izieb.

</doc>
<doc id="194224" url="https://sk.wikipedia.org/wiki?curid=194224" title="Hydrocentrála a vodné dielo Dolné Kočkovce – Ladce – Tunežice">
Hydrocentrála a vodné dielo Dolné Kočkovce – Ladce – Tunežice

Vodné dielo Ladce sa nachádza na Kočkovskom kanáli (pôvodne stupeň Púchov—Dolné Kočkovce—Ladce—Tunežice). Samotná vodná elektráreň a jej technické časti, vrátane hrádze a vzdúvadla, sa nachádza v obci Beluša, miestna časť Hloža. Komplex bol zrealizovaný v rokoch 1932 – 1936 na základe projektu vypracovanom v spolupráci s architektom Jindřichom Mergancom (1889 – 1974).
Technické parametre.
Vodné dielo Ladce bolo vybudované ako prvý stupeň energetického využitia rieky Váh. Na úseku využíva vrátane vzdutia hate spád 15 metrov a má výkon 2 x 7,5 MW. 
S prihliadnutím na veľkú štrkonosnosť rieky až za rok bolo zvolené derivačné riešenie. Pozostáva z hate, dlhého prívodného kanála, z vodnej elektrárne a dlhého odpadového kanála.
Architektúra.
Návrh.
Stavba hydroelektrárne na Váhu predstavovala v medzivojnovom Česko-Slovensku jednu z najvážnejšísh stavebno–priemyselných úloh. A práve tu po prvýkrát v našom prostredí prizvali k spolupráci na technickom diele aj architekta Jindřicha Merganca, ktorý pôsobil v širšom rozsahu na vidieku, hoci žil v Bratislave. V jeho tvorbe sa vzťah k tradičným hodnotám viac alebo menej skryte udržiaval, aj keď tvoril v moderne funkcionalistickom duchu. Dokázal organicky spojiť technicko inžiniersky základ s kultivovanosťou architektonickej formy. Je pravdepodobné, že práve jeho pôsobením je elektráreň zaujímavá aj z architektonického hľadiska. Vyzdvihnúť môžeme konštruktivistické veže oboch hatí, ako aj budovu strojovne a priľahlého distribučného bloku v Ladcoch. Jednoduchá, funkcii zariadenia podriadená architektúra sa vyznačuje, napriek svojmu utilitárnemu určeniu, jedinečnou poetikou technického diela. Kanálová vodná elektráreň má dve Kaplánové turbíny a jej uzavretie trvá asi 4 minuty. Dnes je technickou pamiatkou, pretože patrí medzi najstaršie elektrárne na Váhu.
Výstavba.
Príprava a postup.
Výstavba bola začatá v auguste 1932 a elektráreň bola uvedená do prevádzky na jar v roku 1936. Na pravej strane sa najskôr postavila ochranná hrádza chrániaca Streženice a na ľavej strane Horné Kočkovce. Súčasťou výstavby hate bola aj úprava riečiska Váhu nad a pod haťou. Riečisko aj hať boli posunuté doľava od pôvodného koryta. To preto lebo aktívny zosun niekoľko sto metrov pod haťou hrozil zavalením koryta. Na práce bol nasadený lopatový bager. Regulácia sa robila podľa výsledku modelového výskumu v laboratóriu na Technike v Brne tak aby nánosy nad haťou boli obmedzené na minimum. Práce na samotnej hati sa začali ručným výkopom. Tri polia hate a regulačné zakladania v toku do kanála sa baranili zo štitovníc parným baranidlom z pomocnej drevenej lávky. Štítovnice sa baranili spojené do párov. Boli dlhé , úkol bol za zmenu. Na ochranu pred obrusovaním spôsobeným riekou posúvanými štrkami boli haťový prah aj piliere obložené žulovými kvádrami. 
Žulové boli aj rozrážače na závernom prahu, slúžia na lepšie tlmenie energie pretekajúcej vody. Ich umistnenie a funkciu navrhol i vyskúšal Ing. Smrček v laboratóriu brnianskej techniky. Keď stavba pilierov pokročila až k búdkam pre zdvíhacie zariadenia stavidiel, začali sa montáže manipulačnej lávky a hradiacich stavidiel, ako aj zdvíhacích mechanizmov. Po dokončení montáže bola zrušená ohrádzka hate, kým vtokové zariadenie kanála zostalo ešte ohradené. To umožnilo preloženie Váhu do nového riečiska už zväčša vykopaného. Kanál sa kopal korčekovým bagrom z vody a parným bagrom sa kopal štrk z odvodnených častí. Odvoz materiálu zabezpečovala poľná dráha. Hrádze sa sypali vo vrstvách hrubých. Po vysypaní súpravy musela byť vrstva zrovnaná a koľaj posunutá. Nakoľko účninné hutniace prostriedky okrem pojazdu vlakmi a polievania vodou neboli, nechali sa hrádze cez zimu sadnúť.
Hrádze kanála boli po prezimovaní obložené hrubým tesnením z betónu vyrobeným na mieste. Pokladal sa pás široký bez prerušenia. Povrch tesnenia sa poprášil s cementom, navlhčil sa a vyhladil rotačnými taniermi. Tesnenie v strednej časti bolo tvarované, ako rigol k odvádzaniu presakovanej spodnej vody počas prác. Doska dna bola delená na dilatačné polia 12 x . V trase pod horizontom podzemnej vody boli v dne aj v rigole osadené odľahčovacie vztlakové otvory, aby sa zabránilo nadvihnutiu či prelomeniu tesnenia vztlakom vody. Gumoasfaltom sa zalievali dilatačné škáry. V novembri v roku 1935 bol kanál dokončený uzavretím odpadu z rigola oceľovou liatinovou doskou. Začalo sa plnenie kanála.
Elektráreň.
Stavba elektrárne bola zadaná firme LANNA a práce sa začali až v roku 1934. Najskôr boli vybetónované krídla zaviazania hrádzi kanála na objekt elektrárne. Vybudovaný bol tiež tokový objekt, rozvodňa a cestný most, potom sa betonovali základy generátorov. Na urýchlenie stavebných prác boli nasadené dva volfové žeriavy. Vybudovaná bola tiež plťová komora.
Zúčastnené firmy, ústavy a laboratóriá.
Dodávatelia, stavebné a montážne firmy:

</doc>
<doc id="194226" url="https://sk.wikipedia.org/wiki?curid=194226" title="Rozpad Kyjevskej Rusi">
Rozpad Kyjevskej Rusi

V 12. storočí sa Kyjevská Rus rozpadla na 13 menších nezávislých kniežatstiev. V ruských dejinách sa toto obdobie zvykne označovať ako doba ruských kniežatstiev alebo doba feudálnej rozdrobenosti. Za hranicu rozpadu sa pokladá rok 1132, kedy umrelo posledné kyjevské knieža Mstislav Veľký. Výsledkom rozpadu Staroruského štátu bol vznik nových politických zoskupení na jeho území a formácia niektorých súčasných národov východnej Európy – Rusov, Ukrajincov a Bielorusov.
Príčiny rozpadu.
Základné príčiny.
Ako vo väčšine európskych štátov v období raného stredoveku, tak aj v Kyjevskej Rusi príčinou rozpadu bol nárast nezhôd medzi mocou, ktorá smerovala k vojenskej demokracii a ekonomicko-sociálnym rozvojom samostatných kniežatstiev bývalej Kyjevskej Rusi.
So vzrastom blahobytu štátu a posilnením miestnej ekonomiky výhoda Kyjeva, ktorý bol v tom čase rezidenciou veľkokniežaťa a tiež hlavným zdrojom príjmov štátu, stále klesala.
Začala sa riešiť otázka federatívnych vzťahov, ktorá v niektorých prípadoch zasahovala až za hranice vnútorných záležitostí dynastie, a to ešte v časoch prvých kniežat, nakoľko v kniežatstvách Kyjevskej Rusi bola silná inteligencia, politicky a ekonomicky zainteresovaná do oddelenia Kyjeva od Staroruského kniežatstva. Jej spojenie s Rurikovcami si vyžadovalo rotáciu kniežat medzi mestami, proti tomuto však boli bojari.
Po Ľubečskom zjazde nastala decentralizácia moci v Kyjevskej Rusi, ktorá sa stala dynastickou federáciou. Jej subjektami sa stali kniežatské mestá, ktorých rýchly rozvoj podnecovalo prírodné poľnohospodárstvo a miestny obchod a remeslá.
Vonkajšie príčiny.
Okrem vnútorných príčin (ekonomické a politické oslabenie postavenia Kyjeva) existovali aj vonkajšie príčiny rozpadu Kyjevskej Rusi. Začiatkom vojny Byzantíncov so seldžukmi, obzvlášť po porážke v bitke pri Manazkerte úloha obchodnej cesty „zo Škandinávie do Grécka“ začala upadať na úkor rozvoja baltských obchodných ciest vedúcich cez strednú Európu. Úpadkom obchodnej cesty sa príjmy kievských kniežat z obchodu zmenšovali.

</doc>
<doc id="194228" url="https://sk.wikipedia.org/wiki?curid=194228" title="Ľubečský zjazd">
Ľubečský zjazd

Ľubečský zjazd sa konal v roku 1097 v meste Ľubeč ležiacom na Dnepri. Jeho cieľom bolo uzatvorenie zmluvy o skončení bojov medzi kniežatami, ktoré bojovali o zisk vplyvu v jednotlivých udelných kniežatstvách. Účastníci zjazdu - ruské kniežatá - sa sústredili aj na boj proti Polovcom, ktorí na ruské územie úzočili z juhu. Zjazd však negarantoval splnenie týchto cieľov, pretože ihneď po jeho skončení oslepením Vasiľka Rostislaviča boje medzi panovníkmi jednotlivých kniežatstiev pokračovali. 
Na zjazde sa stanovil princíp dedenia následníctva trónu. Synovia kniežat mali právo na trón po smrti svojho otca. Takéto riešenie vyprovokovalo vznik veľkého feudálneho pozemkového vlastníctva.

</doc>
<doc id="194233" url="https://sk.wikipedia.org/wiki?curid=194233" title="Zoznam palácov v Prahe">
Zoznam palácov v Prahe

Toto je zoznam niektorých palácov v Prahe:

</doc>
<doc id="194237" url="https://sk.wikipedia.org/wiki?curid=194237" title="Charles Albert Gobat">
Charles Albert Gobat

Charles Albert Gobat (* 21. máj 1843 – † 16. marec 1914) bol švajčiarsky právnik, školský správca a politik, ktorý získal v roku 1902 Nobelovu cenu za mier (spolu s É. Ducommunom) za ich vedúce postavenie v "Bureau international de la paix" (Medzinárodný mierový úrad).

</doc>
<doc id="194243" url="https://sk.wikipedia.org/wiki?curid=194243" title="Spoločnosť ľubomúdrych">
Spoločnosť ľubomúdrych



</doc>
<doc id="194245" url="https://sk.wikipedia.org/wiki?curid=194245" title="Mokudžó">
Mokudžó

Mokudžó (Utorok) je bazaltovo-andezitová podmorská kaldera, nachádzajúca sa v Tichom oceáne 920 m pod hladinou mora. Rozmery kaldery sú 3 × 2,3 km, výška stien je asi 450 m. V kaldere sa nachádza 180 m vysoký lávový dóm. Od roku 1990 je kaldera preklasifikovaná na aktívnu vďaka pozorovanej fumarolickej aktivite.

</doc>
<doc id="194247" url="https://sk.wikipedia.org/wiki?curid=194247" title="Dávid (biblická postava)">
Dávid (biblická postava)

Dávid, syn Izaiho (* 2729 – † 2799 (židovského kalendára) / * 1040 pred Kr. – † 970 pred Kr.) bol druhý kráľ zjednoteného Izraela. Nastúpil po Iš-bošetovi, jednom zo synov kráľa Saula, ktorý bol z trónu zosadený pre svoje správanie a neposlušnosť voči Bohu. Je predstavovaný ako spravodlivý, nie však dokonalý panovník; rovnako tiež ako uznávaný bojovník, básnik a hudobník (je považovaný za autora mnohých žalmov). Jeho život a vláda je v Biblii zaznamenaná v Prvej a Druhej knihe Samuelovej a v Prvej knihe kráľov.
Biblia o Dávidovi.
„"Boh zanevrel na kráľa Saula, kvôli jeho neposlušnosti a vyslal proroka Samuela k Izaimu, aby medzi jeho synmi našiel nového kráľa. Voľba padla na Dávida, Izaiho najmladšieho syna, ktorý pásol ovce svojho otca. Pretože sa Bohu zaľúbil, nariadil Samuelovi, aby Dávida pomazal ako ďalšieho kráľa Izraela."“
„"Saul sa veľmi trápil. Jeho služobníci mu odporučili poslať pre Dávida, nadaného hráča na lýru. A tak Dávid vstúpil do Saulových služieb a kedykoľvek Saula posadlo trápenie zoslané od Boha, Dávid ho obveselil hrou na lýru."“
Počas Saulovej vlády hrozil Izraelu znovu vojenský konflikt s Filištíncami. 
Dávid nosieval jedlo svojim starším bratom, ktorí spoločne so Saulom počúvali posmešné reči filištínskeho hrdinu, obra Goliáša. Nikto z Izraelitov sa mu neodvažoval postaviť, a preto keď Dávid vyhlásil, že pôjde bojovať s Goliášom, Saul ho spočiatku odhováral. Nakoniec však súhlasil a obliekol Dávida do svojho vlastného panciera. Ale Dávid sa v ňom necítil dobre, vyzliekol Saulovu pancierovú zbroj a povedal, že pôjde bez nej. Dávid trafil Goliáša kameňom z praku presne do čela, pribehol k nemu a jeho vlastným mečom mu odsekol hlavu. Keď Filištínci videli, že ich najsilnejší hrdina je mŕtvy, zutekali z boja. Dávid týmto súbojom zaistil Izraelu víťazstvo.
Kráľ Saul z vďačnosti menoval Dávida veliteľom svojej armády a dal mu za ženu svoju mladšiu dcéru Míchal. Dávid zvíťazil v mnohých vojnách a jeho popularita medzi ľuďmi rástla až do tej miery, že Saul začal žiarliť a pokúšal sa ho zabiť. Saulov syn Jonatán ho na kráľovu nevraživosť upozornil, a tak Dávid uteká do divočiny.
Saul i jeho traja synovia Jonatán, Abinadáb a Malkišua padli v boji s Filištíncami. Po tejto udalosti sa v Hebrone zišli starší Izraela, aby Dávida s konečnou platnosťou vo veku 30 rokov potvrdili na tróne.
Dávid kraľoval vyše 40 rokov, z toho 7 rokov a 6 mesiacov v Hebrone a 33 rokov v Jeruzaleme. Mal 8 manželiek a viac než 18 detí, tiež mal 80 konkubín, dožil sa 70 rokov a bol pochovaný v Jeruzaleme – meste Dávidovom. Po jeho smrti sa stal kráľom Judska a Izraela jeho syn Šalamún.
Dávid sa v Novom zákone uvádza aj v rodokmeni Ježiša Krista.
Uvádza sa ako patrón hudobníkov, spevákov, básnikov a baníkov.
Gréckokatolícka a pravoslávna cirkev si ho pripomínajú v nedeľu po Kristovom narodení.

</doc>
<doc id="194248" url="https://sk.wikipedia.org/wiki?curid=194248" title="Dojó">
Dojó

Dojó (, ) je bazaltovo-andezitová podmorská kaldera, nachádzajúca sa v Tichom oceáne 860 m pod hladinou mora, so základňou v hĺbke až 2 340 m. Rozmery kaldery sú 3 × 10 km. Od roku 1990 je kaldera preklasifikovaná na aktívnu vďaka pozorovanej fumarolickej a hydrotermálnej aktivite.

</doc>
<doc id="194252" url="https://sk.wikipedia.org/wiki?curid=194252" title="William Randal Cremer">
William Randal Cremer

Sir William Randal Cremer (* 18. marec 1828, Fareham, Wiltshire, Anglicko – † 22. júl 1908, Londýn, Spojené kráľovstvo) známy svojím stredným menom "Randal", bol anglický člen parlamentu, odborár a pacifista.
V roku 1903 získal Nobelovu cenu za mier, za svoju obhajobu medzinárodnej arbitráže. V roku 1907 bol povýšený do rytierskeho stavu. Zomrel vo veku 80 rokov na zápal pľúc.

</doc>
<doc id="194256" url="https://sk.wikipedia.org/wiki?curid=194256" title="Vladimir Dimitrov-Majstora">
Vladimir Dimitrov-Majstora

Vladimir Dimitrov-Majstora (* 1. február 1882, Floroš, Bulharsko - † 24. september 1960, Sofia) bol bulharský maliar.
Narodil sa v rodine utečencov z Macedónska. Jeho rodina sa v roku 1889 presťahovala do Kiustendilu. Vďaka dobrovoľnej finančnej zbierke spoluobčanov odišiel do Sofie, kde študoval na Umelecko-priemyselnej škole (dnes Umelecká akadémia) u skúsených bulharských umelcov. V prvej etape tvorby maľoval najmä portréty známych Bulharov a krajinky. Balkánskych vojen a prvej svetovej vojny sa zúčastnil ako člen Rilskej divízie Bulharskej armády, pričom v celej sérii obrazov priblížil účasť Bulharov v týchto vojnách, ako aj život na fronte.
V povojnových rokoch sa profiloval ako umelec odmietajúci akademickosť vo výtvarnom umení. Roku 1922 vystavuje obrazy z cyklu "Žatva". Rok 1923 strávil v Taliansku. V rokoch 1924 – 1951 sa natrvalo usadil v kiustendilskej dedine Šiškovec, otvoril vlastné expozície, zúčastňoval sa výstav nielen v Sofii, ale aj v iných bulharských mestách. Počas tohto obdobia sa jeho tvorba tematicky viaže predovšetkým na umelecké stvárnenie ľudí a prírody v kiustendilskom kraji. 
Zomrel v roku 1960 v Sofii.

</doc>
<doc id="194257" url="https://sk.wikipedia.org/wiki?curid=194257" title="Dečko Uzunov">
Dečko Uzunov

Dečko Uzunov (*22. február 1899 – † 26. apríl 1986) bol bulharský maliar. Narodil sa v roku 1899 v meste Kazanlak. Študoval na Mníchovskej akadémii u profesora Karla von Maara. Štúdium ukončil roku 1924 v Sofii u profesora Stefana Ivanova. Neskôr, po menovaní za profesora Umeleckej akadémie v Sofii, zastával celý rad vedúcich, odborných a spoločenských funkcií – bol rektorom umeleckej akadémie, riaditeľom Bulharskej národnej galérie, pracoval na poste predsedu Zväzu bulharských umelcov, bol členom Európskej akadémie pre vedu, umenie a literatúru. Vystavoval v Bulharsku aj v zahraničí. Medzinárodná organizácia UNESCO ho vyhlásila za osobnosť roku 1999. Dečko Uzunov zomrel v roku 1986.
Umelecké smerovanie Dečka Uzunova zasiahlo oblasť monumentálnej, ako aj aplikovanej tvorby, venoval sa ilustrátorstvu, priestorovým kompozíciám a iným smerom. Je autorom mnohých súborov obrazov, ktoré stvárnil prostredníctvom malieb a grafík rôznymi čistými aj kombinovanými technikami, medzi ktorými sú zastúpené akvarely, kresby ceruzou a fixkou, perokresby, pastely atď. Sú to rôzne kompozície, náčrty obrazov, scény z každodenného života, krajinky, skice portrétov. V Uzunovovej tvorbe zaujímajú osobitné a charakteristické postavenie farebné kresby realizované technikou akvarelu. Aj prostredníctvom nich sa mu podarilo vo svojich dielach sprítomniť bulharský folklór, ako aj rozmanitosť a farebnú krásu bulharských ľudových krojov.

</doc>
<doc id="194258" url="https://sk.wikipedia.org/wiki?curid=194258" title="Marko Markov (sochár)">
Marko Markov (sochár)

Marko Markov (* 1889 – † 1966) bol bulharský sochár a profesor. 
Patrí k zakladateľom realistického portrétu v bulharskom sochárstve. Jeho monumentálne diela majú pečať hlbokého vnútorného napätia a drsný plastický výraz. Za najznámejšie dielo Marka Markova sa pokladá Pamätník patriarchu Evtimija v Sofii, ktorý vytvoril v roku 1937.

</doc>
<doc id="194259" url="https://sk.wikipedia.org/wiki?curid=194259" title="Ivan Lazarov">
Ivan Lazarov

Ivan Stefanov Lazarov (* 2. október 1889, Karlovo, Bulharsko - † 4. november 1952, Sofia) bol bulharský sochár, profesor a akademik (1941). 
V jeho tvorbe sa prelína prísna logika súčasných priestorových vyjadrení so špecifickým, po stáročia formovaným nánosom národného (ľudového) sentimentalizmu. Pre Lazarovove kamenné figurálne kompozície a portréty sú typické invenčné tvary a expresívny náboj, napríklad Tri dedinčanky, Súboj na nože, Oddych.
Je autorom dekoratívno-monumentálnej plastiky, ktorá je inštalovaná ako náhrobný pomník básnika Peja Krača Javorova, jeho dielo Matka je náhrobným pomníkom Dimča Debeľanova a pod.

</doc>
<doc id="194260" url="https://sk.wikipedia.org/wiki?curid=194260" title="Ivan Stefanov Lazarov">
Ivan Stefanov Lazarov



</doc>
<doc id="194262" url="https://sk.wikipedia.org/wiki?curid=194262" title="Georgi Čapkanov">
Georgi Čapkanov

Georgi Todorov Čapkanov, prezývaný Čapa, (* 24. január 1943, Valči Dol, Bulharsko) je bulharský sochár, ilustrátor a scénograf. 
Narodil sa vo Valči Dole vo Varnenskej oblasti. Odbor sochárstvo absolvoval na Umeleckej akadémii v Sofii, bol na špecializácii v Paríži. Pôsobil ako profesor a vedúci Katedry umeleckého spracovania kovov na sofijskej Umeleckej akadémii. Je spoluautorom štátneho znaku Bulharskej republiky (1997), autor pamätníka "Svätá Sofia" (2000) v bulharskom hlavnom meste, umelecky stvárnil taktiež mnohé mince a medaily. Významnú časť jeho tvorby predstavujú portréty najznámejších bulharských osobností.
Jeho diela boli vystavované nielen v hlavnom meste Bulharska, ale aj v petrohradskej Ermitáži, v Puškinovom múzeu v Moskve, v budove Medzinárodného olympijského výboru v Lausanne a pod. Získal mnoho ocenení, napríklad v roku 1993 v Taliansku ocenenie "Sulmona" (cenu udeľuje taliansky prezident) za portrét režiséra Federica Felliniho.

</doc>
<doc id="194263" url="https://sk.wikipedia.org/wiki?curid=194263" title="Veždi Rašilov">
Veždi Rašilov

Veždi Rašilov sa narodil v roku 1951 v Dimitrovgrade. Jeho matka tragicky zahynula ako tridsaťdvaročná bola známa interpretka tureckých a bulharských piesní, ktoré sa zachovali na mnohých nahrávkach a gramofónových platniach. Veždi Rašilov v roku 1978 absolvoval štúdium Na Umeleckej akadémii v Sofii. Jeho tvorba bola prezentovaná na výstavách v mnohých mestách po celom svete. Je členom Parížskeho jesenného salónu a tiež Európskej akadémie umení v Paríži. Je držiteľom viacerých prestížnych medzinárodných ocenení.

</doc>
<doc id="194264" url="https://sk.wikipedia.org/wiki?curid=194264" title="Milčo Leviev">
Milčo Leviev

Milčo Leviev (* 19. december 1937, Plovdiv, Bulharsko – 12. október 2019) bol americký džezový hudobník, skladateľ, klavirista a pedagóg bulharského pôvodu.
Žije a pracuje v Los Angeles. Jeho hudobný štýl má charakter improvizácie, v ktorom sa navzájom prelínajú melódie typické pre improvizačný štýl s harmóniou bulharských nepravidelných taktov a melódií.

</doc>
<doc id="194265" url="https://sk.wikipedia.org/wiki?curid=194265" title="Teodosij Spasov">
Teodosij Spasov

Teodosij Spasov (* 4. marec 1961, Isperich, Bulharsko) je bulharský džezový flautista a skladateľ filmovej hudby.
Hru na kavale (druh píšťaly) študoval na Hudobnej škole v meste Kotel, tento odbor absolvoval aj na Akadémii hudobného a tanečného umenia v Plovdive. Rozpracúva svoj osobitý štýl a hru na kavale, ktorý patrí k typickým bulharským ľudovým dychovým nástrojom. Jeho vystúpenia sú neobyčajným spojením tradičného folklóru, džezu a vážnej hudby. V posledných rokoch píše hudbu pre kaval a symfonický orchester.

</doc>
<doc id="194267" url="https://sk.wikipedia.org/wiki?curid=194267" title="Marin Goleminov">
Marin Goleminov

Marin Goleminov (1908 – 2000) patril k najvýznamnejším bulharským hudobným skladateľom. Je autor výnimočných diel rozličných hudobných žánrov, v ktorých sa inšpiroval bulharskou ľudovou hudbou.

</doc>
<doc id="194268" url="https://sk.wikipedia.org/wiki?curid=194268" title="Ľubomir Pipkov">
Ľubomir Pipkov

Ľubomir Panajotov Pipkov (; * 6. september 1904, Loveč, Bulharsko – † 9. máj 1974, Sofia) bol bulharský skladateľ. 
V rokoch 1932 – 1934 písal operu "Deväť Janiných bratov" (po bulharsky: "Янините девет братя"), prvú bulharskú národnú hudobnú drámu, inšpirovanú starou legendou z obdobia osmanskej nadvlády, v ktorej dramaticky opisuje osud bulharského národa.

</doc>
<doc id="194269" url="https://sk.wikipedia.org/wiki?curid=194269" title="Pančo Vladigerov">
Pančo Vladigerov

Pančo Vladigerov (1899 – 1978) bol bulharský skladateľ, hudobník, dirigent, pedagóg a kultúrny dejateľ. K jeho najznámejším dielam patrí rapsódia Vardar, ktorej východiskom bola pieseň Dobriho Christova Nech jediné počuť zvolanie (po bulharsky: "Едничък чуй се вик"), miniatúry Šumen a Akvarely.

</doc>
<doc id="194270" url="https://sk.wikipedia.org/wiki?curid=194270" title="Petko Stajnov">
Petko Stajnov

Petko Stajnov (* 19. november 1896, Kazanlak, Bulharsko – † 25. jún 1977, Sofia) bol bulharský skladateľ. 
Komponoval predovšetkým symfonické a vokálne diela. Skladateľ v oboch žánroch abstrahoval niektoré tendencie bulharskej hudby a určoval tak novú etapu v jej rozvoji. Európsku hudobnú tradíciu prispôsobil bulharskému svetonázoru, respektíve bulharskému životnému štýlu a filozofii, ako aj možnostiam interpretov a poslucháčov a taktiež prirodzenému rozvoju národnej (ľudovej) hudby.

</doc>
<doc id="194271" url="https://sk.wikipedia.org/wiki?curid=194271" title="Teplo (film)">
Teplo (film)

Teplo () je bulharský film z roku 1978, réžia Vladimir Jančev, scenár Vladimir Jančev.
Obsah.
Obyvatelia jedného družstevného domu si chcú dať zaviesť ústredné kúrenie. Zmluvu podpíšu s tromi majstrami a vopred im zaplatia. Majstri urobia do stien, podláh a stropov diery a zmiznú. Poškodení občania ich nájdu vo väzení. Tajne sa dohodnú s riaditeľom väznice, nech majstrov pustí na slobodu, aby mohli dokončiť prácu s tým, že obyvatelia domu sa budú namiesto nich striedať v celách. Práca je hotová, ale riaditeľ väznice aj tí, ktorí si chceli zabezpečiť „teplo“ počas zimy, sa ocitnú na lavici obžalovaných. Všetkým sa uľaví, keď súd dá obyvateľom domu za pravdu, vezmúc do úvahy nezištnosť ich pohnútok. A navyše niektorí členovia súdu tiež prejavia záujem o ústredné kúrenie.

</doc>
<doc id="194272" url="https://sk.wikipedia.org/wiki?curid=194272" title="Včera">
Včera

Včera (), 1987, režia Ivan Andonov, scenár Vlado Daverov.
Obsah.
Koniec 60. rokov 20. storočia, obdobie skupiny Beatles, sexuálna revolúcia a mládežnícke nepokoje... Tieto udalosti sprostredkovane prenikajú medzi steny gymnázia s vyučovacím jazykom anglickým. Žiaci sú konfrontovaní s konformizmom a predsudkami, priateľstvom a udavačstvom, so smrťou najbližšieho priateľa, teda so situáciami, ktoré formovali generáciu dnešných štyridsiatnikov.
Film ponúka nostalgický a realistický pohľad do života elitných jazykových škôl v rokoch budovania socializmu. Pôsobivé výkony mladých hereckých hviezd, zaprisahané priateľstvo hrdinov a filmové hity urobili pre mladých divákov z tejto snímky kultový film.

</doc>
<doc id="194273" url="https://sk.wikipedia.org/wiki?curid=194273" title="Ježkovia sa rodia bez ostňov">
Ježkovia sa rodia bez ostňov

Ježkovia sa rodia bez ostňov () je bulharský film z roku 1971 od réžiséra Dimitara Petrova. Scenár napísali bratia Mormarevovci.
Obsah.
V polovici školského roka prichádza do štvrtej triedy jednej školy nový žiak zo zahraničia – Mitko. Ukáže sa, že nevie hrať morský šach, telefón, ani akúkoľvek inú hru na hodine spevu. Mitko však ohuruje svojich spolužiakov tým, že vie kývať ušami. Kývanie ušami sa stane obľúbenou činnosťou všetkých žiakov a zároveň začne spôsobovať vážne problémy riaditeľstvu školy.
Tento film pre deti skrýva v sebe alegorický odkaz pre všetkých divákov. Na jednej strane poukazuje na zraniteľnosť detí, akokoľvek veselý a zábavný sa zdá ich svet hier a fantázie (ježkovia bez ostňov). Názov filmu na druhej strane poukazuje na problém spoločnosti, ktorá núti mládež k uniformite a pokore, lebo podľa svojej predstavy ju chce takú mať.

</doc>
<doc id="194274" url="https://sk.wikipedia.org/wiki?curid=194274" title="Pod jarmom (bulharský film)">
Pod jarmom (bulharský film)

Pod jarmom () je film z roku 1987. Režíroval ho Janko Jankov, autor scenára je Janko Jankov.
Obsah.
Ide o televíznu verziu rovnomenného diela Ivana Vazova, v ktorom sa scenárista Janko Jankov pokúša obohatiť atmosféru a postavy zo známeho literárneho diela tým, že doň zaraďuje ešte päť dejových línií z opusu tohto významného predstaviteľa bulharskej literatúry – Hadži Achil (po bulharsky: "Хаджи Ахил"), Strýkovia (po bulharsky: "Чичовци"), Nová zem (po bulharsky: "Нова земля"), Nedávno (po bulharsky: "Неотдавна") a Epopeja zabudnutých (po bulharsky: "Епопея на забравените").

</doc>
<doc id="194275" url="https://sk.wikipedia.org/wiki?curid=194275" title="Traja hlupáci">
Traja hlupáci

Traja hlupáci (po bulharsky: "Тримата глупаци") je bulharský kreslený seriál, vysielaný v rokoch 1970 – 1990 a režírovaný Donjo Donevom.
Obsah.
Farebný kreslený seriál Traja hlupáci hľadá animačný ekvivalent pojmu „hlúposť“. Hrdinovia sa vo svojich aktivitách dostávajú na hranicu absolútnej absurdity, hoci každú svoju činnosť vykonávajú s najlepším úmyslom. Komické situácie vyvolávajú výbuchy smiechu, ale v niektorých častiach majú zreteľný sociálny podtext.

</doc>
<doc id="194276" url="https://sk.wikipedia.org/wiki?curid=194276" title="Vyhnanci (divadelná hra)">
Vyhnanci (divadelná hra)

Vyhnanci (po bulharsky: "Хъшове") je divadelná hra na motívy románu Ivana Vazova Nemilí-nedrahí (po bulharsky: "Немили-недраги"). Dramaturgia a produkcia: Alexandar Morfov; Scéna a kostýmy: Elena Ivanova; Hrajú: Valeri Jordanov, Petar Popjordanov, Rusi Čanev, Valentin Ganev, Christo Mutavčiev, Zachari Bacharov, Plamen Peev, Teodor Elmazov, Evgeni Budinov, Dejan Angelov, Darin Angelov, Daniel Angelov, Dimitar Račkov, Elisaveta Gospodinova, Vladimir Karamazov.
Obsah.
Hoci nevítaní, ale nie zúfalci, tuláci, ani otrhanci, ale hrdí a slobodymilovní ľudia, pre malomeštiakov povaľači, hrdinovia utláčaných a ponižovaných. Na scéne cudzieho mesta vyhnanci nadšene hrajú svoje ochotnícke predstavenie – je to generálka predstavenia, ktoré bude nasledovať. Divadelné predstavenie, v ktorom nájdu svoju smrť a spolu so slobodou pre spoluobčanov si vybojujú slobodné nezávislé územie aj pre donedávna čierne duše – pre ziskuchtivcov. Bude to nový svet, v ktorom zocelení jarmom vyhnanstva budú opäť nevítaní.

</doc>
<doc id="194277" url="https://sk.wikipedia.org/wiki?curid=194277" title="Alexandăr Morfov">
Alexandăr Morfov

Alexandăr Morfov (po bulharsky: "Александър Морфов") je herec a divadelný režisér. Narodil sa v roku 1960 v meste Jambol. V roku 1990 vyštudoval Akadémiu hereckého umenia Krasťa Sarafova v Sofii. Od roku 1994 pracuje a hrá v Národnom divadle Ivana Vazova, kde realizoval množstvo mimoriadne populárnych inscenácií. Jeho posledná hra Vyhnanci (po bulharsky: "Хъшове") mala na scéne národného divadla nebývalý úspech. Alexandar Morfov je nositeľom radu prestížnych domácich aj zahraničných ocenení.

</doc>
<doc id="194279" url="https://sk.wikipedia.org/wiki?curid=194279" title="Vyhnanci">
Vyhnanci

Vyhnanci môže byť:

</doc>
<doc id="194280" url="https://sk.wikipedia.org/wiki?curid=194280" title="Prieluka">
Prieluka

Prieluka je:
Architektonické hľadisko.
Pojem prieluka označuje otvorený voľný priestor medzi dvomi elementmi budovy alebo prázdny priestor medzi dvomi alebo viacerými samostatnými objektmi bez vzájomnej súvislosti. Znamená teda nezastavané miesto v už stojacej súvislej zástavbe, ktorý je určený na zastavanie (taktiež vrátane nezastavaného nárožia). Z architektonického hľadiska ide o zámerné alebo náhodné prerušenie súvislého sledu objektov a ich fasád v uličnej zástavbe. V prípade dodatočného zastavania sa zastavuje prevažne netypickými stavbami.
Urbanistické hľadisko.
Prieluka označuje voľný pozemok medzi budovami v zastavanom území. Priestor môže byť nezastavaný úmyselne – vzhľadom na architektonický a urbanistický koncept územia alebo ide o pozemok určený na zastavanie (prípadne bez určenia využitia, to sa neskôr určí v územnom pláne). Keďže ide často o nevyužitý priestor, problém nastáva v prípade, ak je pozemok zanedbaný či znehodnotený náletovou zeleňou, a tak pôsobí pre okolie rušivo.
Zastavanie prieluky.
Ak nevznikol voľný priestor v zástavbe zámerne, existuje predpoklad jeho budúceho stavebného využitia. Neskoršie využitie pozemku na stavebné účely musí byť v súlade s podmienkami územného plánu zóny či mesta.
Zastavovacie podmienky na umiestnenie stavieb na jednotlivých pozemkoch určujú: zásady a regulatívy priestorového usporiadania; podmienky začlenenia stavby do urbánneho priestoru, pamiatkovej rezervácie alebo pamiatkovej zóny; prípustnosť a neprípustnosť zastavania (vzhľadom na druh stavby a plánované využitie) ako aj intenzitu zastavania a podiel zachovanej zelene na pozemku.

</doc>
<doc id="194282" url="https://sk.wikipedia.org/wiki?curid=194282" title="Dávid">
Dávid

Dávid môže byť:

</doc>
<doc id="194284" url="https://sk.wikipedia.org/wiki?curid=194284" title="Kráľ Dávid">
Kráľ Dávid



</doc>
<doc id="194285" url="https://sk.wikipedia.org/wiki?curid=194285" title="Eva">
Eva

Eva môže byť:
EVA môže byť:

</doc>
<doc id="194286" url="https://sk.wikipedia.org/wiki?curid=194286" title="Economic value added">
Economic value added



</doc>
<doc id="194287" url="https://sk.wikipedia.org/wiki?curid=194287" title="Generácia">
Generácia

Generácia alebo pokolenie môže byť:
Generácia môže byť:
Pokolenie je skupina biologicky alebo etnologicky príbuzných jednotlivcov, plemeno, rod.

</doc>
<doc id="194289" url="https://sk.wikipedia.org/wiki?curid=194289" title="Náboženstvá Ruska">
Náboženstvá Ruska

V dejinách Ruska bolo od 10. storočia náboženstvo spojené so štátnou mocou.
V roku 1411 ruská pravoslávna cirkev neprijala možnosť spojiť sa so západnou, ktorej centrom sa stal Rím a východnou cirkvou s centrom v Byzancii. Rusko sa po páde Konštantinopolu v roku 1453 považovalo za nástupcu Byzantskej ríše a pokračovateľa byzantskej pravoslávnej tradície. Dlhé roky sa Ruské cárstvo považovalo za ochrancu pravoslávnych kresťanov na Balkáne, Kaukaze i na Blízkom východe.
17. storočie.
Začiatkom 17. storočia Moskva zakázala latinskému duchovenstvu vstup do krajiny, ale latinskej delegácii sa aj napriek zákazu podarilo v Moskve otvoriť niekoľko jezuitských škôl. Ich existenciu potvrdil cár Peter I., ktorý ich svojim príkazom z roku 1721 podriadil Synode.
18. storočie.
Od 18. storočia tohto času bola cirkev zrovnoprávnená so štátnymi inštitúciami a cirkevní predstavitelia (metropoliti a od roku 1589 patriarchovia) boli vždy súčasťou blízkeho okruhu ruského cára. Pravoslávie bolo uznané za štátne náboženstvo v Ruskom impériu.
19. storočie.
Rozvoj katolicizmu v Rusku nastal začiatkom 19. storočia po pripojení poľských a bieloruských území k Rusku. V roku 1801 vznikla v Petrohrade Rímskotolícka duchovná škola a Dom jezuitského rádu. Na území Moskvy právo vykonávať svoju činnosť dostali ľudia iba po uznaní manifestu zo 17. októbra 1905, keď sa v Petrohrade začal stavať rímskokatolícky katedrálny chrám a po vzniku 12 diecéz na území západných gubernii Ruska.
K Rusku sa obracali najmä zraky nábožensky utláčaných pravoslávnych Slovanov na Balkáne (Bulhari, Srbi), ale aj kresťanských národov na Kaukaze (Arméni, Gruzínci). Iba vďaka včasnej pomoci mohli prežiť na Kaukaze kresťanskí Arméni a Gruzínci, ktorým hrozil v Osmanskej ríši a v Perzskej ríši zánik. Veľkú pomoc poskytli Rusi aj Grékom, keď povstali v 20. rokoch 19. storočia proti tureckému jarmu.
Obdobie 1917 - 1940.
Až do roku 1917 bola Ruská pravoslávna cirkev štátnou cirkvou Ruského impéria. Po páde monarchie sa pre ruskú pravoslávnu cirkev začalo obdobie skúšok. Po nástupe boľševikov v marci roku 1917 Dočasná vláda boľševikov oslabila štátnu kontrolu nad pravoslávnou cirkvou. Avšak už v novembri 1917 boľševici zaviedli tzv. politiku násilného prijatia ateizmu. V januári roku 1918 po vydaní dekrétu o odluky cirkvi od štátu a školy od cirkvi sa začali veľké represálie a vylúčenia z cirkevných organizácii sprevádzané znárodňovaním cirkevných majetkov, obzvlášť v roku 1921 v roku tzv. Veľkého hladu. Tieto činnosti pretrvávali do 50. rokov 20. storočia. Výsledkom činnosti Zväzu bojujúcich bezbožníkov existujúceho v rokoch 1925 - 1947 bolo ničenie mnohých chrámov (do roku 1930 bola zničená asi polovica chrámov na vtedajšom území Ruskej federácie), prenasledovanie mníchov a ich vysťahovanie z kláštorov. Od apríla roku 1929 bolo zakázané právo veriacich združovať sa na námestiach a uliciach miest a o rok neskôr (1930) na 75 % znížili podporu v štátnom rozpočte pre pravoslávnu cirkev.
V roku 1937 po sčítaní obyvateľstva sa k pravoláviu z 98 400 000 obyvateľov hlásilo okolo 42 200 000.
Obdobie 1941 - 1949.
Tlak štátu na cirkev sa v roku 1941 oslabil. Príčinou bol neúspech v rade vojen sovietskej armády proti Nemecku. Veľká vlastenecká vojna v rokoch 1941 - 1945 spojila veriacich a neveriacich v boji proti nemeckej armáde. Ako pomoc zozbierala pravoslávna cirkev peniaze na výrobu 150 tankov, z časti ktorých sa sformoval i tankový pluk Dmitrija Donského. Od roku 1943 sa vzťah k pravoslávnej cirkvi a sovietskej moci vyvíjal novým smerom. Sovietska moc sa snažila využiť patriotický duch veriacich. Počas vojny a v období po nej počet chrámov na území Ruského impéria vzrástol 1,5 krát. Otvorených bolo vyše 100 kláštorov.
Už v roku 1949 sa vzťah štátu k cirkvi znova zmenil. Sovietsky parlament prijal zákon o slobode vierovyznania. V Najvyššom Soviete vznikla Komisia pre slobodu svedomia a vierovyznania. Pravoslávie sa v tomto období prijímalo ako náboženstvo šíriace pesimizmus.
Obdobie 1989 -.
V roku 1989 po stretnutí Michaila Gorbačova a pápeža Jána Pavla II. sa obnovili diplomatické vzťahy Sovietskeho zväzu s Vatikánom a legalizoval sa vznik niekoľkých diecéz.
Po rozpade Sovietskeho zväzu v roku 1991 sa ruská pravoslávna cirkev stala najdôležitejšou spoločenskou silou, ktorá konsolidovala a chránila práva ruských rodákov v nových štátoch, ktoré boli členmi Spoločenstva nezávislých štátov.
V januári 2003 bolo podľa štatistiky na území Ruskej federácie 268 katolíckych organizácii, na čele 90% z nich stáli kňazi.
Hoci je v Rusku okolo 7 % rímskokatolíkov, rímskokatolícke náboženstvo nikdy nebolo štátnym náboženstvom na území Ruskej federácie.

</doc>
<doc id="194290" url="https://sk.wikipedia.org/wiki?curid=194290" title="Rodina (rozlišovacia stránka)">
Rodina (rozlišovacia stránka)

Rodina môže byť:

</doc>
<doc id="194291" url="https://sk.wikipedia.org/wiki?curid=194291" title="Pokolenie">
Pokolenie



</doc>
<doc id="194292" url="https://sk.wikipedia.org/wiki?curid=194292" title="Východoslovenská nížina">
Východoslovenská nížina

Východoslovenská nížina je nížina, geomorfologická oblasť subprovincie Veľká dunajská kotlina. Leží v južnej časti východného Slovenska. Delí sa na Východoslovenskú pahorkatinu a Východoslovenskú rovinu.
Južný okraj tvorí štátnu hranicu s Maďarskom, na východe ju ohraničuje štátna hranica s Ukrajinou, na západe prechádza do pohoria Slanské vrchy a na severe susedí s Beskydským predhorím a Vihorlatskými vrchmi.
Charakteristika.
Východoslovenská nížina je rozsiahla rovinatá oblasť, ktorej nadmorská výška sa pohybuje okolo 150 – 200 metrov. Len ojedinele sa nad touto rovinou týčia vyššie kopce – napr. Tarbucka () a Veľký vrch (). Výnimkou je vrchol neďaleko štátnej hranice s Maďarskom – Rozhľadňa, ktorý meria . Len o niečo málo južnejšie, pri obci Streda nad Bodrogom, sa nachádza najnižšie položené miesto Východoslovenskej nížiny a súčasne aj celého Slovenska, ktoré má nadmorskú výšku len .
Východoslovenská nížina má vďaka nadmorskej výške a z nej vyplývajúcemu podnebiu ideálne podmienky pre poľnohospodárstvo, ovocinárstvo a vinohradníctvo. Veľmi známou je tokajská vinohradnícka oblasť, ktorá má bohatú historickú minulosť a produkuje vynikajúce vína najvyššej kvality. Prevažnú časť územia pokrývajú úrodné lány, ovocné sady a záhrady. V povodí riek sa rozkladajú lužné lesy, z listnatých stromov tu prevláda dub.
Východoslovenská nížina je pretkaná množstvom riek. K najvýznamnejším patrí Ondava, Topľa, Laborec a Latorica, ktoré sa neďaleko hranice s Maďarskom zlievajú do rieky Bodrog. Podnebne sa radí Východoslovenská nížina medzi teplé oblasti. V zimných mesiacoch sa teploty pohybujú medzi −2 až −4 °C, v letných mesiacoch dosahujú priemerne 17 až 20 °C. Počet dní so snehovou pokrývkou je 50 až 70, počet letných dní sa pohybuje okolo 50 až 70.
Chránené územia.
Východoslovenská nížina nepatrí medzi chránené krajinné oblasti, ale aj napriek tomu sa môže pochváliť, hlavne jej najjužnejšia časť, celou radou chránených prírodných lokalít. Patria k nim prírodné rezervácie Kašvár, Latorický luh, Tajba, Veľké jazero, Zemplínska jelšina alebo Zatínsky luh. Na jednom z mŕtvych ramien rieky Bodrog bola vytvorená prírodná rezervácia Boľské rašelinisko. Je to rašelinisko so vzácnymi stromami a krovinami. Močiare sú obľúbenými hniezdiskami vzácnych vodných vtákov, vyskytujú sa tu tiež chránené druhy žiab. Pre vedecké účely slúži aj niekoľko chránených areálov a prírodných pamiatok. O niečo severnejšie leží veľmi známa národná prírodná rezervácia Senné rybníky. Bola vybudovaná v roku 1955 a rozšírená v roku 1974. Je to rozľahlá umelá vodná plocha nachádzajúca sa na migračnej ceste ťahov sťahovavých vtákov. Pre mnohé z nich je len miestom odpočinku na dlhej ceste, niektorí vtáci tu však majú svoje hniezdiská. Je taktiež zhromaždiskom divých husí a kačíc. Táto prírodná rezervácia patrí k medzinárodne evidovaným ornitologickým lokalitám. V dolnom toku riek Latorica a Laborec bola vyhlásená nová chránená krajinná oblasť Latorica. Zahrnuje sústavu mŕtvych ramien týchto riek s priľahlými lužnými lesmi a lúkami, ktoré poskytujú útočisko teplomilným obojživelníkom a plazom. K najvzácnejším patrí korytnačka močiarna.

</doc>
<doc id="194293" url="https://sk.wikipedia.org/wiki?curid=194293" title="Václav Hollar">
Václav Hollar

Václav Hollar, v Anglicku známy ako Wenceslaus Hollar (* 13. júl 1607, Praha, Česko – † 25. marec 1677, Londýn, Anglicko) bol český maliar a rytec.
Životopis.
Pochádzal z významnej a majetnej pražskej rodiny, nie je úplne isté akého náboženského vyznania. Obdobie jeho mladosti spadá na začiatok tridsaťročnej vojny. Otec Jan Hollar bol úradníkom na Pražskom hrade a od roku 1600 mohol z rozhodnutia Rudolfa II. používať erb a predikát "Hollarové z Práchně" (von Prachenberg). Jeho matka Markéta bola rodom z nemeckej rytierskej rodiny z "Löwengrünu a Bareytu."
S prvými umeleckými pokusmi začínal Hollar už skôr, ale rytiu sa začal venovať až vo svojich osemnástich rokoch pod vedením Aegidia Sadelera, v Bruseli narodeného grafika, ktorý sa do Prahy dostal v čase rozkvetu Rudolfovho dvora. Otec jeho umelecké snaženie nepodporoval a chcel, aby sa syn stal právnikom.
Od roku 1627 pôsobil vo Frankfurte nad Mohanom, v Štrasburgu, Kolíne nad Rýnom a v Antverpách. V roku 1636 sa zoznámil s Thomasom Howardom z Arundelu, anglickým diplomatom. Arundel bol okrem iného zberateľ umenia a Hollara si všimol pri nákupe diel od Abrahama Hogenberga. Spoločne navštívili Frankfurt nad Mohanom, Prahu, Viedeň a postupne precestovali celú strednú Európu. Ešte v tomto roku pri návšteve dvora cisára Ferdinanda II. bol s pomocou Arundela Hollarovi vylepšený erb a predikát po jeho matke, takže si mohol hovoriť „Hollar Prachenberger von Löwengrün und Bareyt“. 
Keď sa jeho mecenáš v roku 1637 vrátil do Londýna, Hollar ho nasledoval a nakoniec tam strávil väčšiu časť svojho života. Neskôr sa v Anglicku aj oženil, ale nikdy nezabudol na svoju rodnú krajinu a podpisoval sa ako "Wenceslaus Hollar Bohemus" (Václav Hollar Český).
Tvorba.
Za svojho života vytvoril množstvo diel, z ktorých sa uchovalo asi 3000 grafických listov a 500 kresieb. Zobrazujú veľmi širokú škálu tém, od korunovácií po popravy, panorámy a architektúru. Zrejme najdôležitejšia Hollarova práca je obraz Londýna, nie len pre svoju veľkosť, ale hlavne pre to, že nám dáva možnosť vidieť Londýn pred Veľkým požiarom v roku 1666. V jeho rodnej krajine je uznávaný pre panorámy Prahy, v ktorých zachytával zmeny mesta. Jeho metóda zachytávania prostredia je zaujímavá – niekedy kreslil to isté miesto, ale z iného uhlu pohľadu. Jedna z najväčších zbierok Hollarových prác je v Národnej galérií v Prahe. Významnú zbierku jeho prác má aj kráľovná Alžbeta II.

</doc>
<doc id="194294" url="https://sk.wikipedia.org/wiki?curid=194294" title="Petr Bezruč">
Petr Bezruč

Petr Bezruč je literárny pseudonym Vladimíra Vašeka (* 15. september 1867, Opava – † 12. február 1958, Olomouc), českého básnika, ktorý uverejnil svoju jedinú básnickú zbierku Slezské písně na začiatku 20. storočia. Úplne výnimočné verše, ktoré svojím útočným prihováraním sa za sociálne a národné záujmy českých ľudí v Sliezsku nemajú v českej literatúre obdobu ani svojím vznikom, ani štýlom a ani ďalším osudom. Literárni historici radia Bezruča do generácie tzv. anarchistických buričov. Jeho dielo je ovplyvnené symbolizmom a Českou modernou.
Život.
Rodičia.
Narodil sa v rodine Antonína Vašeka a Marie Vašekovej (rod. Brožkovej). Jeho otec Antonín Vašek bol učiteľ, filológ a sliezsky buditeľ. Od roku 1860 vydával prvý český časopis v Sliezsku Opavský besedník. Ako jeden z prvých odmietol uznať pravosť rukopisov Královodvorského a Zelenohorského a obvinil Václava Hanku z ich sfalšovania. Jeho matka Marie pochádzala zo zámožnej rodiny z Týnca nad Labem.
V roku 1873 bol otec za svoje pročeské aktivity (v takmer nemeckej Opave) nútený sa presťahovať do Brna. Každé leto trávil malý Vladimír Vašek v Háji u Opavy, kam chodieval jeho otec kvôli svojej záľube – lovu. Detstvo Vladimíra Vaška je však poznamenané nezhodami medzi jeho rodičmi a tiež bezohľadnými útokmi proti otcovi za jeho filozofickú prácu o Královodvorskom a Zelenohorskom rukopise. V roku 1880 jeho otec zomiera na tuberkulózu. Matka tak zostala so 6 deťmi sama v zložitej finančnej situácii.
Detstvo.
V roku 1881 začal navštevovať brnianske gymnázium. Najhorší prospech mal z nemčiny, matematiky a spevu. Sám básnik neskoršie priznal, že hudbe nikdy nerozumel. Ešte na meštianke jeho učiteľ spevu ho posmešne prezýval Anton (ein ton = jeden tón), pretože všetky piesne spieval v jedinom tóne. Naopak darí sa mu v štúdiu gréčtiny. V priebehu štúdia na gymnáziu už píše prvé verše, ktoré sa však nezachovali. Väčšinou sú to ironické veršovačky namierené proti profesorom. Je ovplyvnený čítaním Vrchlického, Svatopluka Čecha, Jana Nerudu, Friedricha Hölderlina a Edgara Allana Poea. Už ako štrnásťročný vie po rusky a číta v origináli Puškina a Lermontova.
Na gymnáziu sa mu prospech trvale zhoršuje a po jeho ukončení uvažuje o tom, že vstúpi do kláštora. Nakoniec sa však rozhodne pre štúdium klasickej filológie v Prahe.
Pražské štúdiá.
Tri roky (1885 – 1888) študoval v Prahe. Štúdium však nedokončil. Tu sa začal intenzívne venovať záľube v antike a v etymológii. Nie je bez zaujímavosti, že medzi jeho učiteľov patrili T. G. Masaryk, Josef Durdík, Jaroslav Goll, Otakar Hostinský. V tomto období väčšinu svojho času trávi v pražských krčmách a kaviarňach. Viacej ako štúdiu sa venuje kartám a pitkám so spolužiakmi. Stretáva sa tu prvýkrát s Janom Herbenom a tiež s Vilémom Mrštíkom, s ktorými diskutuje o literatúre. Stále častejšie však podlieha melanchólii a uzatvára sa do seba. Nezúčastňuje sa na žiadnych politických a vlasteneckých aktivitách. Aj sám neskoršie priznáva, že nenavštívil ani len Národní divadlo, ani katedrálu sv. Víta.
Návrat do Brna.
V roku 1888, kedy sa Vladimír vracia z Prahy do Brna, je situácia v jeho rodine kritická. Jeho matka sa musela zadlžiť, aby uživila jeho piatich súrodencov. Vašek si preto hľadá nejaké zamestnanie, ale nejaví žiadnu snahu, aby aspoň trocha pomohol matke. Len vďaka matkinmu prihovoreniu sa za neho, zamestnal sa ako pisár zemského výboru. Rodine však vôbec nepomáha i napriek tomu, že by mohol. Žije v akejsi apatii, z ktorej ho dokáže dostať len alkohol, cigarety a prvé príležitostné výlety do okolia Brna. Objavujú s prvé príznaky pľúcnej choroby. V tejto dobe sa pokúša písať prozaické črty. Z tohto obdobia pochádzajú tiež drobné prózy, ktoré v roku 1889 uverejňuje pod názvom Štúdia z Café Lustig v časopise Švanda dudák pod pseudonymom Ratibor Suk. V tom istom roku začína pracovať na pošte. Ale až v roku 1891 skladá úradnícku skúšku, ktoré mu zaručuje platový postup. Po jej zložení je ihneď pridelený na poštu v Místku.
Pobyt v Místku.
Vaškov pobyt v Místku v rokoch 1891 – 1893 je pre vznik Slezských piesní veľmi významný. V malom moravskom mestečku Místek bol Vašek ako poštový úradník automaticky zaradený medzi miestnu honoráciu. Naďalej pokračoval v neviazanom živote, ale začína si všímať veľkú ľudskú biedu tohto kraja. Najprv býva v osade Koloredov u Místku, neskôr sa presťahuje na Ostravskú ulicu v Místku k mäsiarovi Lyskovi. Začiatkom roka 1892 sa Vašek zoznamuje v hostinci manželov Sagonovcov s Ondřejom Boleslavom Petrom a tak vzniká osudové priateľstvo, ktoré Vaška veľmi poznamenalo. O. B. Petr bol učiteľom, divadelníkom a vlastencom, ktorého život akoby sa premietal v mnohých básňach a viedlo tiež k teóriám o možnom spoluautorstve. V každom prípade sa však zrodilo veľké priateľstvo. Obaja písali verše, vyrážali spolu na túry po kraji kde Petr zoznamoval Vašeka s históriou a problémami okolitých dedín. Bol to práve vášnivý sliezsky vlastenec O. B. Petr, ktorý obrátil jeho pozornosť na sociálnu a národnú otázku Sliezska. O. B. Petr zoznámil ho tiež s Maryčkou Sagonovou, svojou nešťastnou láskou. Vašek sa naprv zamiloval do Maryčky Sagonovej a neskôr do Dody Bezručovej. V tomto období jeho najbližšími priateľmi sú Petr a Bezručová. Neskôr to dokazuje i Vašekov pseudonym – Petr Bezruč.
Práve v Místku začína prerod z apatického Vašeka na vášnivého zástancu sliezskych ľudí. Však nie je žiadne svedectvo o tom, že "jadro Sliezskych piesní" vzniklo práva za jeho pobytu v Místku. Mnohé básne v Sliezskych piesňach však reáliami odkazujú do doby pred rokom 1891 (!). A naopak, mnohé básne museli byť napísané neskoršie, pretože opisujú udalosti neskorších rokov.
V roku 1893 jeho najlepší priateľ O. B. Petr spáchal samovraždu a Vladimír Vašek si podal žiadosť o preloženie do Brna. Jeho žiadosti bolo vyhovené a ešte v tom istom roku nastupuje na staničnej pošte v Brne. V roku 1894 zomiera jeho matka. Vašek sa začína starať o mladšieho brata Antonína. Tiež chodí za svojim bratom Ladislavom do Kostelca na Hanej. Z tejto doby sa datuje i jeho vzťah k Hanej.
Rok 1899.
V januári 1899 začína Vladimír Vašek posielať svoje básne pod pseudonymom Petr Bezruč Jánovi Herbenovi do časopisu Čas. Súčasne sa mu začína zhoršovať jeho zdravotný stav a objavuje sa chŕlenie krvi ohlasujúce tuberkulózu. 
Herben inhneď spoznal kvalitu básní a vydáva ich v beletristickej prílohe časopisu Čas. Z prvej Vašekovej zásielky vydáva tri básne: Den Palackého, Škaredý zjev a Jen jedenkrát (niekedy je nazývaná tiež Zkazka – tu je ešte však bez názvu). Toto číslo časopisu Čas je však zhabané rakúskou políciou a cenzúra potom dovoľuje uverejňovať len intímnu lyrickú báseň Jen jedenkrát.
Od vydania Slezských písní po proces.
Od roku 1904 potom Vašek posiela celkom 74 básní v 39 zásielkách. Básne majú veľký ohlas, ktorý bol prevažne kladný. V roku 1903 vydáva Herben prvé číslo Besed Času s podtitulom "Slezské číslo". Potom za mesiac vychádza zbierka knižne v náklade 3000 výtlačkov.
V roku 1904 vychádzajú Bezručove básne prvýkrát pod názvom Slezské písně v grafickej úprave Vojtěcha Preissiga, ktoré boli vydané Spolkom českých bibliografov.
V roku 1910 bola na verejnej prednáške Adojfa Kubisa prezradená pravá identita Petra Bezruča.
V roku 1911 vychádzajú dve knižné vydania Slezských písní.
V roku 1915 vychádzajú v zahraničnom odbojovom časopise L'Indépendance Tchéque básne oslavujúce ruské vojská a ruského cára ako osloboditeľov. Básne sú podpísané iniciálami P. B., ktoré sú verejnosťou okamžite pripísané Petrovi Bezručovi. Ale autorom týchto básní je Jan Grmela, ostravský rodák a neúspešný básnik žijúci v tej dobe v Paríži. Keď sa tieto básne objavia v Čechách, je na Vladimíra Vašeka vydaný zatykač pre velezradu a hrozí mu za to trest smrti. Je zatknutý, vypočúvaný a ešte v roku 1915 je odvezený do posádkového väzenia v Hernalsergürteli vo Viedni, kde čaká na svoj proces na vojenskom súde.
Z protokolu vypočúvania Vladimíra Vašeka:
"„Politické presvedčenie, ktoré sa odráža v mojich básňach, sa rovná najčistejšiemu demokratizmu. Moje básne boli predovšetkým napísané pre robotníctvo. Toto celé zameranie je v rozpore s oslavovaním cára, ktorého robotníctvo a demokrati nenávidia práve tak dnes, ako i predvojnou. Preto báseň s touto tendenciou, uverejnená v akomsi francúzskom časopise, nie je odo mňa.“"
a ďalej
"„Nikdy som sa nezaoberal politikou, vždy som sa zaujímal len o literatúru.“"
Polícii sa nepodarilo zaistiť žiadne dôkazy svedčiace proti Vladimírovi Vašekovi. Súd si nechal vypracovať posudok od dvoch literárnych vedcov (nemeckého a českého) a nakoniec rozhodol o Vašekovej nevinne.
V roku 1916 bol prevezený do brnianskej väznice na Cejli. Na slobodu však nebol prepustený. Ďalej bol vypočúvaný a väznený, tentoraz za najútočnejšie básne v Slezských písních. V tomto roku vyšiel kvalitný nemecký preklad Slezských písní (Die schlesischen Lieder des Petr Bezruč) v Lipsku s predslovom Franza Werfela. Vytlačené boli aj najútočnejšie básne a zároveň bolo Bezručovi priznané dôležité miesto v českej literatúre. Ešte v tomto roku bol prepustený, ale najrôznejšie súdy a spory (tentoraz so zamestnávateľom) pokračovali až do októbra 1918.
V roku 1917 prišli českí spisovatelia s Manifestom, ktorý však Vašek nepodpísal.
1918 – 1958.
Slezské písně vychádzali stále častejšie a Bezruč sa stal „národným“ básnikom. Vašek sa však čoraz viac uzavrel pred svetom. Utekal pred verejnosťou a pred akýmikoľvek ováciami. Rád podnikal túry (sám tomu hovorí „výplazy“) po Beskydách. Bol v dobrej kondícii, ktorú si udržoval otužovaním (rád sa kúpal v riekach nahý) a výletmi. Záver svojho života prežíval v meste Kostelec na Hané. Zomrel v olomouckej nemocnici 12. februára 1958 vo vysokom veku – 90 rokov.
V roku 1945 získal titul národný umelec.
Tvorba.
Poézia Petra Bezruča je v kontexte českej literatúry vonkoncom ojedinelá. Jeho originalita netkvie len v (jedinom) prudkom básnickom výboji, ktorý sa zaoberá sociálnymi a národnostnými problémami v Sliezsku na konci 19. storočia ale tiež i v jeho zvláštnom vzťahu k vlastnému "jedinému" dielu, v ktorom sa dal tak prudko na stranu chudobných a utláčaných. A to len jedenkrát za svoj život. Pre tieto aspekty býva zaraďovaný medzi sociálnych, buričských autorov. Literárny teoretici prichádzali s najrôznejšími teóriami, ktoré mali vysvetliť mnoho nejasností ohľadne života a diela Petra Bezruča. Tieto teórie nie sú však dodnes uspokojivo vysvetlené.
Stavba jeho básní je dramaticky vzdorovitá a útočná. Keďže vo svojich básňach používa výhražné pokriky, hyperboly, kontrasty, štipľavý sarkazmus, zámerné prerušovanie rytmu, nárečové prvky, metafory, zvukomaľbu, ktoré nútia čitateľa zamýšľať sa nad témami jeho básní.
Slezské písně.
1909, ide o básne veľmi často s národnou a sociálnou tématikou, ale sú tam však napr. i ľúbostné básne. Toto dielo bolo pôvodne vydané pod názvom "Slezské číslo" a až po rozšírení získalo svoj známy názov "Slezské písně".
Niektoré básne zo "Slezských písní".

</doc>
<doc id="194297" url="https://sk.wikipedia.org/wiki?curid=194297" title="Nox">
Nox

Nox môže byť:
NOx je súhrnné označenie pre oxidy dusíka
NOX je architektonické štúdio, pozri NOX (architektonické štúdio)

</doc>
<doc id="194298" url="https://sk.wikipedia.org/wiki?curid=194298" title="Klientsky systém">
Klientsky systém



</doc>
<doc id="194299" url="https://sk.wikipedia.org/wiki?curid=194299" title="NOX">
NOX



</doc>
<doc id="194300" url="https://sk.wikipedia.org/wiki?curid=194300" title="Karpina">
Karpina

Karpina je slovenská hudobná skupina. Kapela vznikla v roku 1989 z bývalých členov skupín Zóna A a Mladé rozlety. 
Svoj prvý koncert odohrala o dva roky neskôr, ako predkapela punkovej skupiny Zóna A. Skupina sa viackrát prezentovala politicky zameranými skladbami, čo v roku 1993 viedlo k cenzúre vo vysielaní hudobného programu verejnoprávnej televízie. Okrem iného tvoria paródie na známe pesničky („Prievidza“, „Doktor Fico“, „Flinstonovci“). Pozornosť si vyslúžili viacerými textami pesničiek, no najmä kontroverznou titulkou albumu "Prievidza".
Súčasná zostava.
V súčasnosti kapela pozostáva z:

</doc>
<doc id="194301" url="https://sk.wikipedia.org/wiki?curid=194301" title="Anders Zorn">
Anders Zorn

Anders Zorn (* 18. február 1860, Mora, Švédsko – † 22. august 1920, tamže) bol švédsky maliar a grafik.
Jeho silný záujem o maliarstvo ho nakoniec priviedol k štúdiu na "Akadémii umenia" v Štokholme, kde študoval v rokoch 1875 - 1880. Zorn sa stal v pomerne krátkom čase jedným z najuznávanejších portrétistov svojej éry vo Švédsku.
Jeho dielo zahrnuje niekoľko desiatok pôsobivých portrétov slávnych osobností, ako aj prostých ľudí z ulíc či obchodov, ale tiež scén z najrôznejších miest. Zorn dokázal vo svojich dielach neuveriteľne skutočne zobraziť ľudskú tvár, čo jej dodáva živosť. Podobné je to aj pri jeho živom zobrazovaní vody.
Počas života vyučil niekoľko žiakov. Vo svojich dielach skvele ovládal hru s tieňmi. Väčšina jeho diel je vystavená v Nationalmuseum (národnom múzeu výtvarných umení) v Štokholme vo Švédsku, kde patrí medzi najlepšie vystavované dielo od Zorna "Tanec letného slnovratu", z roku 1897, ktorý zobrazuje niekoľko tanečníkov vo večernom svetle letnej predvečernej oslavy. Jeho diela sú však vystavené aj v Musée d’Orsay v Paríži alebo v Metropolitnom múzeu umenia v New Yorku.
V roku 1939 bolo otvorené Zornove múzeum "Ragnar östberg" v More, kde je vystavená pomerne veľká časť jeho diela.

</doc>
<doc id="194303" url="https://sk.wikipedia.org/wiki?curid=194303" title="Violončelový koncert č. 1 (Šostakovič)">
Violončelový koncert č. 1 (Šostakovič)

Violončelový koncert č. 1 Es dur, Op. 107 je dielo ruského skladateľa Dmitrija Šostakoviča. 
Koncert patrí medzi neskoršie Šostakovičove diela - skladateľ ho zložil v roku 1959 v priebehu jedného mesiaca. Bolo to v dobe kedy už patril vo svetovom meradle medzi najuznávanejších skladateľov. Éra ťaživého stalinizmu už pominula,na skladateľovi však zanechala nezmazateľné stopy. Ťaživé skúsenosti sa preniesli aj do tohto diela - neľútostného, miestami kypiaceho vnútorným hnevom až agresiou, a i v lyrických pasážiach plného nezdolnosti. Sugestívne dielo skladateľ vybavil nezvyčajne zastúpeným orchestrom - s čelestou a lesným rohom ako jediným predstaviteľom sekcie plechových dychových nástrojov. O to doležitejšia je však jeho úloha v celom koncerte, Šostakovič tu využil prvok "vedľajšieho sólového nástroja", podobne ako to pred ním urobili už Brahms alebo Nielsen. Koncert bol od začiatku zamýšľaný pre najvýznamenjšieho ruského violončelistu Mstislava Rostropoviča, ktorý dielo uviedol na premiére 4. októbra s Leningradskou filharmóniou pod taktovkou Jevgenija Mravinského. 
Koncert tvoria štyri vety, pričom posledné tri sa hrajú bez prestávky ako jeden celok. Prvá rozsiahla veta začína priamo hlavnou témou sólového violončela. Tá je vystavaná na štvortónovom motíve, ktorý doplňujú drevené dychové nástroje rytmickou frázou. Krátky motív pozostávajúci zo štyroch tónov sa stáva ústredným hudobným prvkom celej skladby a objavuje sa v jej priebehu nespočetne veľakrát. Prvá veta je dynamická, s rýchlými figuráciami violončela, ktoré tvorí s orchestrom prevažne organický celok. Druhá veta je pomalá, s rozľahlou melodickou linkou bohatého výrazu. Ako tretiu vetu Šostakovič netradične zvolil dlhú kadenciu sólového violončela, ktorá svojou nahotou umocňuje zážitok z reflexívneho diela. Štvrtá veta v rondovej forme opäť ovplýva virtuóznými behmi sólového nástroja exponujúceho svoje limity. Vo vete je nenápadne zakomponovaná citácia Stalinovej obľúbenej piesne Suliko ako výsmech jeho kultu. Dielo ozatvára prudká kóda vychádzajúca z hlavnej témy prvej vety, čím je len podčiarknutá prepojenosť všetkých častí a integrita diela.

</doc>
<doc id="194304" url="https://sk.wikipedia.org/wiki?curid=194304" title="Galikanizmus">
Galikanizmus

Galikanizmus označuje vzťah pápeža ku cirkvi vo Francúzskom kráľovstve. Pápež mal menší vplyv na vnútorné pomery cirkvi vo Francúzsku ako v iných krajinách. Galikanizmus bol konštatovaný v zvláštnej bule Bonifáca VIII. z roku 1302. Dokončil sa tým tzv. boj o investitúru.

</doc>
<doc id="194305" url="https://sk.wikipedia.org/wiki?curid=194305" title="Vojtěch Šebor">
Vojtěch Šebor

Vojtěch Šebor (* 29. marec 1890, Poděbrady – † 27. apríl 1968), bol český architekt pôsobiaci na Slovensku.
Život.
Jeho otec Eduard Šebor, (1858 – 1915) bol úradníkom, jeho matka bola Anna, rodená Buřičová (1858 – 1934). Mal dvoch bratov a jednu sestru. S manželkou Máriou, rodenou Prochádzkovou, mal dve dcéry a syna.
V rokoch 1902 – 1908 študoval na štátnom reálnom gymnáziu v Prahe, v rokoch 1908 – 1915 študoval architektúru na Českom vysokom učení technickom v Prahe, u prof. Jozefa Fantu, Jana Koulu, Adolfa Liebschera a J. Balšínka. Počas 1.sv. vojny bojoval v Dalmácii. Ako architekt pôsobil v Bratislave a Poděbradoch. Jeho projekty boli realizované v rôznych krajoch Slovenska. Orientoval sa na všetky druhy stavieb. Jeho prvé práce boli poznačené historizmom, neskôr sa preorientoval na moderný architektonický prejav.
Okrem mnohých návrhov na interiéry, nábytok, divadelné dekorácie, úsporné stavby obytných domov, regulačné plány, boli jeho najvýznamnejšie stavby: školy v Martine, Michalovciach, Ružomberku, radnica v Trenčíne, okresný dom v Trebišove, rozhlasová stanica v Banskej Bystrici, zotavovňa pre mládež pri Počúvadle pod Sitnom, obytné domy v Banskej Bystrici, Košiciach, Prešove a v Bratislave, a slobodáreň v Bratislave.
Tvorba.
Obytné domy.
Bratislava, Vajnorská 2 – 8, Trnavská 1 – 13, realizované v rokoch 1923 – 1924
Rozsiahly objekt obsahuje 12 sekcií bytových domov a tvorí nárožie Vajnorskej a Trnavskej ulice. Kompaktná hmota bytových domov je členená v duchu tradičných princípov na masívny parter, telo lemované výrazným rámom a ukončenie v podobe valbovej strechy, v súčasnosti s vikiermi. Objekt má veľmi charakteristickú farebnosť rondokubistickej architektúry, ktorá sleduje lapidárne článkovanie priečelia.
Štátna ľudová škola J. A. Komenského.
Bratislava, Gorazdova 20, realizované v roku 1928
Jubilejnú školu postavili na svahu bratislavského Horského parku v rámci rozvíjajúcej sa vilovej zástavby. Stavbu tvoria na troch terasách svahu uložené funkčné celky, ktoré architekt stvárnil ako samostatné objemy. Kompozícii dominuje najväčšia hmota učební s konštruktivistickým portikom vstupu. K nej zboku pristupuje vila riaditeľa. Odhliadnuc od tradičných valbových striech sa architektúra ľudovej školy hlási k aktuálnym myšlienkam funkcionalizmu. V súčasnosti je v budove tanečné konzervatórium.
Robotnícka slobodáreň.
Bratislava, Železničiarska 13, realizované v roku 1933
Na Slovensku sa dobovým myšlienkam o kolektívnom bývaní pravdepodobne najviac priblížilo niekoľko koncepcií bývania pre slobodných jednotlivcov-slobodární. Medzi nimi úspornosťou dispozície a pôsobivosťou výtvarného riešenia vyniká slobodáreň od Vojtěcha Šebora. Jeho návrh zvíťazil z užšej súťaže v roku 1929. Prevádzka dvoch krídel (mužskej a ženskej časti) slobodárne bola založená na výhodnom dispozičnom trojtrakte s centrálne umiestneným komunikačným jadrom. Striedma asymetrická kompozícia vrcholí vo výraznom oblúkovom nároží. V deväťdesiatych rokoch slobodáreň prestavali na administratívnu budovu.
Vysielač T. G. Masaryka.
Banská Bystrica, Laskomer č.16, realizované v rokoch 1934 – 1936
Rádiostanica s priľahlým obytným domom sa nachádza na vrchu Laskomer nad Banskou Bystricou. Budova vysielača je napriek symetrickej kompozícii zreteľne funkcionalistickou architektúrou. Železobetónový skelet umožnil situovať v centre dispozície strannú vysielaciu sálu, ku ktorej sa priliehajú ostatné pracoviská. Okrem masívnej kamennej podmurovky bola budova pôvodne celá obložená keramickým obkladom, ktorý pravdepodobne pochádzal z trnavskej tehelne D. Jurkoviča. Dnes ostalo z obkladu len torzo na ustupujúcej strednej časti hlavného objemu.
Mestský dom.
Trenčín, Mierové námestie 2, realizované v rokoch 1933 – 1934
Budovu mestského úradu, predtým mestského domu, navrhoval Šebor do prostredia historického jadra mesta, na najvýznamnejšie mestské námestie. V rámci železobetónového skeletu rozvinul jednoduchý dispozičný trojtrakt. Vstupné priestory tvorí štylizované modernistické podlubie, z ktorého sa vstupuje do širokej vstupnej chodby a schodiskovej haly. Na prvom poschodí úradu sa nad vstupnými priestormi nachádza zasadacia sieň s prevýšenými francúzskymi oknami orientovanými do námestia. Vonkajšie pôsobenie mestského úradu je založené na klasicizujúcej symetrickej kompozícii.
Zotavovňa pre mládež pri Počúvadle pod Sitnom.
Mestská časť Banskej Štiavnice - Počúvadlianske jazero, realizované v 30. rokoch 20. storočia
Drevená chata, ktorá bola známa aj ako Kállayová ozdravovňa/zotavovňa, neskôr slúžila ako škola v prírode. Vyhorela v 2014. 

</doc>
<doc id="194308" url="https://sk.wikipedia.org/wiki?curid=194308" title="NFPA 704">
NFPA 704

NFPA 704 je technická norma "Národnej americkej protipožiarnej organizácie". Ustanovila "požiarny diamant" používaný pohotovostným personálom na rýchle a ľahké identifikovanie rizík okolitých nebezpečných materiálov. Toto je nevyhnutné na pomoc, ak treba, aké špeciálne vybavenie by malo byť použité, aký postup by mal byť dodržaný alebo opatrenia použité na začiatku pohotovostnej záchrany.
Symbolika.
Štyri časti požiarneho diamantu sú príznačne farebne odlíšené: modrá označuje stupeň ohrozenia zdravia, červená horľavosť, žltá (chemickú) reaktivitu a biele políčko obsahuje špeciálne označenia pre jednotlivé riziká. Políčka zdravie, horľavosť a reaktivita sú hodnotené podľa stupnice od 0 (žiadne riziko) až po 4 (veľké riziko).
Biela – Ostatné.
Biele políčko môže obsahovať takéto symboly:
"Poznámka: Iba W a OX/OXY sú oficiálnou súčasťou normy NFPA 704, ale ostatné vysvetľovacie symboly sú ojedinele používané v neoficiálnom štýle. Použitie symbolov alebo textu mimo normy musí byť dovolené, vyžadované alebo zamietnuté autoritou s právomocou (napr.: hasičským zborom)."

</doc>
<doc id="194309" url="https://sk.wikipedia.org/wiki?curid=194309" title="Konvoj (organizovaná skupina vozidiel)">
Konvoj (organizovaná skupina vozidiel)

Konvoj je skupina navzájom spolupracujúcich vozidiel alebo lodí cestujúcich po rovnakej trase na vzájomnú podporu. Vlastne ide o modernú verziu karavány. Často býva organizovaný ako vojenský konvoj, ktorý sprevádza ozbrojená eskorta.
Zmyslom konvoja je zabezpečiť jeho jednotlivým vozidlám alebo lodiam vyšší stupeň bezpečnosti a ochrany, než akého by mohli dosiahnuť samostatným cestovaním, kedy by sa museli uspokojiť buď s nulovou alebo len veľmi slabou ochranou. Zhromaždenie civilných áut alebo lodí (respektíve áut či lodí vojenských, či neurčených k priamemu boju) do konvoja naproti tomu umožní prideliť im silnú vojenskú eskortu, ktorej prekonanie je mimo možnosti väčšiny potencionálnych útočníkov.
Ďalším významným prvkom konvoja je jeho horšia zachytiteľnosť. Vozidlá alebo lode sa v danom priestore vyskytujú krátku dobu, na mori sa navyše konvoj vyskytuje aj na relatívne malom priestore. Tým sa znižuje pravdepodobnosť vypátrania proti oproti samostatnému rozptýlenému pohybu lodí či vozidiel.
Prvé pozemné konvoje pôvodne vznikli ako karavány - išlo o spolčenie kupcov putujúcich po rovnakých trasách s drahým tovarom oblasťami, kde často organizovane pôsobili lupiči. Zmyslom bolo, že dohromady boli kupci schopný zaplatiť tak silnú eskortu, že pre väčšinu malých a stredne veľkých lupičských bánd sa stal ich tovar (a životy) nedostupné.

</doc>
<doc id="194310" url="https://sk.wikipedia.org/wiki?curid=194310" title="Lénny prímus">
Lénny prímus

Lénny prímus bol nárok šľachty na uvoľnené léna. Panovník nemohol uvoľnené léno pričleniť k vlastným pozemkom, ale musel ho do 1 roka, 6 týždňov a 3 dní (hovorí sa "do roka a do dňa") prideliť inému vazalovi.

</doc>
<doc id="194311" url="https://sk.wikipedia.org/wiki?curid=194311" title="Loft (byt)">
Loft (byt)

Loft (z angl. "loft" = loft, podkrovie, povala, podkrovný senník a pod.) je byt, ktorý vznikol prestavbou alebo dostavbou nevyužitých priemyselných alebo skladovacích priestorov (alebo jedného ich poschodia).
Charakteristika.
Ide vlastne o veľkopriestorové jednotky určené na bývanie vo voľnom štýle s čo najstrohejším vertikálnym členením. Vyznačuje sa nezvyčajnou svetlou výškou. Minimálne je to 14 stôp – 4,26 m. V loftových bytoch sú neomietnuté tehlové múry a priznaný konštrukčný systém. Poväčšine ich tvorí jednoliaty priestor, ktorý má spálňu vo vrchnej časti voľne uloženú, prístupnú najčastejšie kovovým schodiskom s hrubými zvarmi. Kuchyňa a obývacia izba sú spravidla nečlenené žiadnymi vertikálnymi konštrukciami a tvoria tak súvislú miestnosť. Pôvodné "hard lofty" majú jediný nečlenený priestor a separované sú len toalety a kúpeľňa.
Dejiny.
Po druhej svetovej vojne začali v New Yorku, Londýne či Paríži a daľších veľkých mestách krachovať menšie firmy, ktoré tu fungovali v 19. storočí. V päťdesiatych rokoch minulého storočia sa do opustených budov na Manhattane nasťahovali chudobní bohémski umelci. Hlavnou príčinou vzniku loftového bývania bolo nízke alebo žiadne nájomné, čo umelcom dovoľovalo zriadiť si tam svoje ateliéry alebo umelecké galérie. Do tých sa pomocou nákladných výťahov, ktoré boli v takýchto objektoch samozrejmosťou, mohli do bytu dostať hoci aj na motorke.
Tento štýl bývania sa najčastejšie vyskytuje v prestavbách alebo dostavbách bývalých priemyselných objektov. V tom čase nastal problém s rastúcimi centrami miest, kde pôvodné priemyselné objekty zaberali atraktívne lokality. Prestavba na bytové jednotky pomáhala stavbe opäť nadobudnúť hodnotu a začleniť bývalý priemyselný park do centra spoločnosti.
Tento spôsob bývania je aj dnes vyhľadávaný bohémskymi umelcami na zušľachťovanie nevyužitých priestorov. Pomaly sa z továrenských hál stáva nedostatkový tovar, čím sa bývanie a zriaďovanie loftových bytov stáva komerčne zaujímavou záležitosťou.
Manhattan Loft.
Je to prvotriedny priestranný priestor v kedysi priemyselnej časti New Yorku na Manhattane v budovách bývalého mäsokombinátu. Ako taký musí spĺňať newyorský zákon o loftoch, ktorý tieto priestory predurčuje výhradne na pracovné využitie umelcami.
Za umelcami do týchto končín prišli hlavne ľudia z reklamy, potom záujemcovia túžiaci po netradičnom bývaní i susedoch - mená ako Andy Warhol, ktorý sa nasťahoval v roku 1960 na 47. východnú ulicu Manhattanu, či Yoko Ono sa dodnes v spojitosti s loftami skloňujú vo všetkých pádoch.

</doc>
<doc id="194312" url="https://sk.wikipedia.org/wiki?curid=194312" title="Dominikál">
Dominikál

Dominikál je pôda vo vlastníctve aj držbe lénneho pána (na rozdiel od rustikálu). Spravidla na nej robotovali poddaní.

</doc>
<doc id="194313" url="https://sk.wikipedia.org/wiki?curid=194313" title="Rustikál">
Rustikál

Rustikál je pôda vo vlastníctve lénneho pána, ktorá je prenajatá poddanému do držby. Tí mu musia platiť dane a robotovať (na dominikále).

</doc>
<doc id="194314" url="https://sk.wikipedia.org/wiki?curid=194314" title="Cézaropapizmus">
Cézaropapizmus

Cézaropapizmus alebo štátne cirkevníctvo je vzťah cirkvi a štátu, pri ktorom je panovník súčasne hlavou cirkvi.
Pôvodne sa vyskytoval v Byzantskej ríši, neskôr napríklad aj v pravosláví (cárske Rusko), od 16. storočia v Anglicku a niektorých protestantských (európskych) krajinách.
V Starom zákone Biblia dôsledne požadovala oddelenie štátnej a cirkevnej moci (a prorockého úradu). V Novom zákone je čitateľná rovnaká myšlienka – cirkevní vodcovia nebudú svetskými panovníkmi. "„On však spoznal ich pokrytectvo a odpovedal im: Prečo ma pokúšate? Prineste mi denár, aby som ho videl! Keď mu ho priniesli, spýtal sa ich: Čí je to obraz a nápis? Odpovedali: Cisárov! A Ježiš im povedal: Čo je cisárovo, dajte cisárovi, a čo je Božie, Bohu! Veľmi sa tomu čudovali.“" "(Mar 12,15-17)" Jedinou osobou, v ktorej sa môžu úrady spojiť v jednej osobe je osoba Boha.

</doc>
<doc id="194317" url="https://sk.wikipedia.org/wiki?curid=194317" title="Kolónia Svojdomov">
Kolónia Svojdomov

Mestská štvrť Svojdomov je štvrť rodinných domov bytového stavebného družstva Svojdomov v Žiline nachádzajúca sa na uliciach – Stárkova, Na Šefranici a Daniela Krmana, postavená v rokoch 1931 – 1932. Družstvo Svojdomov založil v roku 1930 Š. Mellner, ktorý bol aj predsedom družstva.
Celoštatna súťaž na kolóniu Svojdomov bola vyhlásená v roku 1930. Do užšej súťaži boli oslovený architekti Michal Maximilián Scheer, J. Stein a Ž. Wertheimer. Stavebne boli realizované projekty od architektov M. M. Scheera a J. Steina. Bola tu projektovaná štvrť pre 145 rodinných domov. V rokoch 1931 – 1939 sa z plánovaných 68 domov postavilo 48 rodinných domov, ktoré stáli samostatne alebo ako dvojdomy. Jednotlivé domy boli projektované s možnosťou variability ich využitia v ďalších rokoch. Uplatnené tu boli myšlienky moderného bývania zo Stuttgartskej výstavy z roku 1927 funkcionalizmu – rovná strecha, strešné pochôdzne terasy, obytné balkóny, vystupujúce schodištia, loggie, zimné záhrady.
Členom družstva boli ponúkané projekty na rôzne typy domov: 1-izbový, 2-izbový s manzardou, dva 2-izbové byty v jednom dome, 3 izby s manzardou a 4-izbový dom. Po druhej svetovej vojne sa už pokračovalo vo výstavbe viacpodlažných budov, čím sa narušila urbanistická koncepcia doposiaľ vybudovaných rodinných domov. Priestorové riešenie domov družstva Svojdomov predstavuje jedinečnú pamiatku modernej architektúry na Slovensku, porovnateľnú s ostatnými dobovými realizáciami. Predstavuje vysoký štandard bývania a výrazne ovplyvnila vývoj bývania v meste aj v ďalších rokoch.

</doc>
<doc id="194320" url="https://sk.wikipedia.org/wiki?curid=194320" title="Möbius House">
Möbius House

Möbius House alebo Moebius House je rodinný dom z roku 1993 v Het Gooi, v Holandsku. Bol navrhnutý architektonickým štúdiom UN Studio.
Základné údaje.
Projekt rodinného domu vznikol roku 1993, postavený bol do roku 1998. Navrhlo ho architektonické štúdio UN Studio z Holandska, ktorého hlavnými predstaviteľmi sú Ben van Berkel a Caroline Bos. Podlažná plocha objektu je s objemom . Pozemok má veľkosť .
Filozofia.
Möbiov dom spája pracovný plán, kolobeh a štruktúru bez konkrétnych hraníc. Dom, ako súkromný priestor, premiešava a prepletá rozličné aktivity do jedného objektu; práca, spoločenský život, rodinný život a voľný čas, to všetko si nájde miesto v tejto kompozícii záhybu. Dynamika záhybu sleduje charakter a režim aktívneho dňa. Möbiov pásik tu nie je použitý s matematickou prísnosťou, ale je namiesto toho interpretovaný ako diagram kde si architektonické zložky ako svetlo, priestor, materiály, čas a pohyb nájdu miesto v usporiadanej štruktúre.
Použitie Möbiovho pásika v tomto návrhu transformuje bývanie v dome na prechádzku v krajine. Pásik nedelí priestor tradičným spôsobom na interiér a exteriér, ale umožňuje plynulý prechod medzi interiérom stavby a exteriérom pozemku. Berkel a Bos rozdelili pozemok do štyroch rôznych charakteristických častí. Dom je orientovaný tak by prechádzal všetkými týmito časťami rozdelenej krajiny. Zo záhybov budovy sa vytvárajú štyri charakteristické výhľady, kde sa pribúdajúcimi záhybmi vytvárajú stále nové možnosti vnímania okolitej krajiny a posunov v budove.
Priestory v dome.
Funkčný diagram spracovaný novou aktualizáciou upresňuje funkcie priestorov, bývanie sa štruktúruje na obývačku, kuchyňu, verandu a strešnú záhradu, práca sa delí na dve zložky, odpočinok obsahuje dve spálne a hosťovskú izbu so sociálnymi zariadeniami. Ostatné priestory Berkel nazval cirkulácie, kde sú umiestnené všetky schodiská v budove. Nie sú to však len chodby prepájajúce jednotlivé záhyby naplnené funkciami, ale aj miesta kde sa formuje hlavný ohyb Möbiovho pásu. Dom má dva takéto body ohnutia, v ktorých sa obracia celá štruktúra zvnútra von a z vonku dovnútra. Takisto sa v týchto bodoch menia materiály a tiež vertikálne steny na horizontále a opačne. Tiež sa tu intímne, resp. súkromné priestory menia na spoločenské miesta a opačne.
Materiály.
Štruktúry pohybov v budove sú vyjadrené v rozvrhnutí dvoch hlavných materiálov – sklo a betón. Tieto dva materiály sa súbežne pohybujú a vymieňajú si miesta. Betónová konštrukcia sa stáva nábytkom a fasádne zasklenie sa mení na deliacu priečku.

</doc>
<doc id="194321" url="https://sk.wikipedia.org/wiki?curid=194321" title="Krajinná architektúra">
Krajinná architektúra

Krajinná architektúra je v širšom zmysle praktické umenie a veda o adaptácii krajiny pre ľudí – na jej využívanie a pôžitok; vytvára v celku aj v detaile prírodné prostredie modelovaním terénu, určovaním komunikácií, výsadbou zelene, využívaním vegetácie a vodných plôch; oživuje vonkajšie prostredie tzv. malou architektúrou (besiedky, pavilóny, fontány, exteriérové umelecké diela, lavičky a podobne). V užšom zmysle je krajinná architektúra záhradná architektúra. 
Krajinná architektúra má za účel nájsť rovnováhu medzi urbanizovaným a prírodným priestorom. Dnes si vyžaduje viacodborový prístup, ktorý zahŕňa ekológiu, prírodné vedy, umenie, a spoluprácu so stavebným inžinierstvom, architekúrou, krajinným inžinierstvom, arboristikou a mnohými ďalšími profesiami. Výsledkom sú projekty s významným dopadom na zdravotnú, estetickú a funkčnú kvalitu prostredia. Krajinní architekti sa podieľajú na verejných, komerčných aj súkromných projektoch ako dizajnéri alebo aj ako plánovači, manažéri. Môžu to byť školské a univerzitné areáli, obchodné a podnikové vonkajšie priestory, verejné parky a arboréta, historické záhrady a obnova parkov, hotelové a rekreačné projekty vrátane golfových ihrísk, interiérové a vnútroblokové krajiny a inštalácie, vegetačné steny a strechy, plánovanie krajiny a podieľanie sa na posudzovaní vplyvov rozvoja na ekologickú a vizuálnu kvalitu krajiny, krajinárske umenie a umelecké modelovanie zeme, monumenty, revitalizácia a rehabilitácia pôdy a krajiny, projekty obytných zón, bezpečnostný dizajn, verejné prestory miest a obcí, terapeutické záhrady a parky, kúpeľné vonkajšie priestory a parky, zelené koridory popri cestných komunikácii, vodné toky a mokrade a ich revitalizácia, námestia a predmestké štvrte okrem mnohých iných možných oblastí. Súkromné záhrady sú dnes skôr špecializáciou záhradných dizajnérov/architektov ako aj krajinných architektov. Oba odbory sa študujú na špecializovaných kurzoch samostatne alebo spolu pre získanie oprávnenia na výkon profesie, ktorej udelenie sa líši v jednotlivých krajinách, kde sa praktizuje. 
Obraz krajiny nemá byť hodnotený len estetickými kritériami, ale má vyjadrovať aj harmóniu všetkých prírodných a civilizačných prvkov ovplyvňujúcich krajinu. Tieto vzťahy krajiny a jej zložiek sledujeme v celom priebehu vývoja krajiny. Rôzne historické obdobia sa rôzne snažili o uplatnenie prírodných prvkov vo výstavbe miest. Dôležitým činiteľom boli geografické, hospodárske, klimatické a kultúrne podmienky. V každom období bola však snaha o ovládnutie prírody, o jej podriadenie a umelecké stvárnenie.
Krajinná architektúra 20. storočia.
Architekti a urbanisti videli nezdravý stav rozkladu mesta a jeho prírodného prostredia už od polovice 19. storočia. Vznikali nové rôzne projekty a úvahy o novom meste v dôsledku zhoršovania životného prostredia a likvidácii zelene v okolitej prímestskej zóne. 
V 20. storočí sa z najvýznamnejších prínosov stalo sprírodnenie celého prostredia mesta, spojenie obytnej zóny s krajinnými prvkami, nové výtvarné hľadiská pri riešení uvoľnených priestorov, organizácia vybavenosti sídla, jeho parkov a sadov.
Väčšina všetkých projektov nových miest však zostala iba na úrovni teoretickej schémy, pretože životné, ekonomické, sociálne a technické podmienky sa rýchlo menili a nedovolili postupnú prestavbu miest a ich novú výstavbu. Prínos nových teórií však spočíva jednoznačne v tom, že upozornili na neoddeliteľnosť architektonickej a urbanistickej tvorby od tvorby krajiny a parkov a záhradného umenia.
Secesia a moderna 1888–1945.
Pôvodné idey záhradného mesta prechádzajú dodnes zložitým vývojom. Prvé úvahy smerovali ku spojeniu bývania s krajinou. Boli to skôr pokusy o organizovanie menších jednotiek, súborov obytných domov a skupín nízkej individuálnej zástavby v záhradách a parkoch pri uvoľnenej uličnej sieti. Najvýznamnejšiu štúdiu spracoval v Anglicku E. Howard v roku 1898
V Nemecku sa formovalo reformné hnutie, ktoré sa ako podobné prúdy v Anglicku, obrátili proti historizujúcej umeleckej tvorbe. V krajinnej architektúre sa začalo stále viac spochybňovať učenie "Lenné-Mayerovej krajinárskej školy", pretože sa podľa nich mali i v najmenších záhradách tvoriť miniatúrne krajinárske záhrady. Čerpali z myšlienok reformátorov v Anglicku. Ich snahou bolo oživiť pravidelnú záhradu, ktorá by mohla prevziať prvky architektúry domu a ďalej ich rozvíjať. Architekti uprednostňovali vysádzanie domácich rastlín, dokonca až regionálnych a mali sa zaobísť bez exotických drobností. Takúto modernú záhradu vytvoril architekt Peter Behrens vo svojej vzorovej záhrade na výstave v Dusseldorfe 1904.
Významní architekti tohto obdobia: Hermann Muthesius (1861-1927), Josef Hoffmann (1870-1956) a Joseph Maria Olbrich (1867-1908).
Prevaha architektúry nad zeleňou.
Založil ho v roku 1919 Walter Gropius. Bauhaus sa venoval návrhu životného prostredia ako komplexného umeleckého diela. Aj keď sa venovali záhradnej architektúre a krajinárskym úpravám, nevyučovali sa ako samostatný odbor. Z ideologických dôvodov, zástupcovia Bauhausu odmietali pravidelnú a symetrickú úpravu. Do svojich návrhov vnášali asymetrické prvky inšpirované kubistickou maľbou. Hľadali skôr kontrast medzi kubistickými tvarmi budov s prirodzenou krajinou. Vnímali krajinu, ktorú nepovažovali za životný priestor, ako protiklad k architektúre vytvorenej človekom (Ludwig Mies van der Rohe). Príroda ale získala symbolický slobodný charakter.
U neho ešte viac dominuje architektúra nad záhradami ako u architektov Bauhausu. Aby krajina dostala svoju vážnosť, musí byť obmedzená a musí dostať svoj rozmer: pohľad do diaľky je ukončený múrmi a povoľuje výhľad len v niekoľkých priehľadoch, ktoré sú strategickými bodmi. Tiež stavbu vyzdvihol vysoko nad krajinu, len strešný priestor bol spojený s krajinou (Habitat v Marseilles)
50. a 60. roky: Medzi mešťanstvom a avantgardou.
Pri obnove miest po druhej svetovej vojne bola nutná rýchla výstavba bytových domov vo veľkom počte. Mesto sa prispôsobovalo automobilom a bola zničená veľká časť mestskej prírody, ktorá už nebola obnovená. Výstavba nových obytných oblastí sa presunula na periférie miest. Vznikali satelitné mestá, ktoré boli samostatné a izolované od okolitého sveta. Zeleň sa tu však obmedzila len na detské ihriská a voľné plochy s kvetináčmi pred nákupnými strediskami. Takže sa mestská zeleň sústredila len do súkromných záhrad. S tzv. hospodárskym zázrakom prišla technika a multifunkčnosť sveta vecí. Vznikali záhrady, ktoré neboli ani okrasné ani hospodárske, ale obytné. Záujem meštiackej triedy o záhrady podnietil vznik záhradných výstav, ktoré sa konajú dodnes. 
Architekti: Otto Valentien (1897-1987), Roland Weber (1909-1997). Na záhradnú architektúru pôsobilo škandinávske umenie hlavne prostrednícvom Alvara Aalta (1898-1976). Jednoduchosť a geometria úprav od Carla Theodora Sorensena (1893-1979) predurčili formy krajinnej tvorby ako je land art.
Land art je umelecký smer 60. rokov, ktorý vznikol v USA. V užšom zmysle slova nepatrí k záhradnému umeniu, ale v súčasnej krajinnej architektúre sú dodnes používané prvky land artu. Hlavne tam, kde sa používajú skulptúry a objekty z organických a anorganických materiálov. Umelci tohto smeru sa obrátili proti komerčnému umeniu a mali záporný postoj k výrobe umenia, ktoré je v galériách a múzeách. Namiesto toho tvorili umelecké diela na prírodných miestach, ktoré sú ťažko dostupné a nepretvorené zásahom človeka. Pracovali s jednoduchými formami. Diela Land artu pôsobia svojou monumentalitou. Využívajú intenzitu vnímania a prírodné skúsenosti pozorovateľov s efektami vznešenosti v prírode. 
Umelci: Michael Heizer, Robert Smithon. Európski umelci, napr. David Nash, Andy Goldsworthy, Mihael Singer, mali od začiatku subtílnejší prístup k prírode. Pokúšali sa svojimi dielami krajinu akcentovať a pracovať s prírodnými materiálmi ako sú pôda, kameň, drevo, voda alebo ľad.
70. a 80. roky: Ekologická záhrada.
Koncom 60. rokov sa mládež v Nemecku začala búriť proti materializmu generácie hospodárskeho zázraku. So sloganom „make love not war“ sa obracali proti vláde a propagovali obmedzenie konzumného spôsobu života a návrat do prírody. Dôležitou témou sa stáva ochrana životného prostredia. Vzniká ekologické hnutie ako reakcia na ničenie prírodných zdrojov. Príroda začína byť chápaná ako pozitívna. Znovu sa objavuje prírodná záhrada, ktorá sa objavila už v 20. rokoch. Hlavným predstaviteľom bol holandský maliar a záhradný architekt Louis Guillaum Le Roy. Bol odporcom jednotvárnej mestskej zelene. Z úlomkov rôznych materiálov a zo zbúranísk vytváral záhradné krajiny, kde príroda má prednosť a môže to umelé, ktoré vytvorila ľudská ruka, prerásť a zmeniť.
L´art pour L´art: záhrady postmoderny a novej moderny.
V 80. rokoch sa krajinná architektúra určovala hlavne podľa estetických hľadísk. Nové hnutie presadzované Petrom Walkerom a Marthou Schwartzovou, je zamerané na pragmatickú mestskú zeleň. Vnímajú záhradu bezúčelne a prichádza tak nový štýl – postmoderna. Bola vyvolaná ako protipól klasickej moderny, pretože jej jasné, geometrické štruktúry boli pokladané za bezduché a ornamenty za mizantropické. Bola znovu žiadaná štýlová rozmanitosť, ktorá mala však znamenať viac ako historizmus 19. storočia. Vedome sa odchyľovali od pravidiel klasickej architektúry, napríklad neobvyklosťou miesta alebo zmenou veľkosti. Prezentovali formu prísne hravú až po prísne klasicistickú, ironicky ladenú až pestro infantilnú.
Postmoderný neoklasicizmus prezentuje monumentálne stvárnenie záhradnej architektúry. Napr. 3 km dlhá Axe majeur na periférii Paríža od izraelského sochára a záhradného umelca Daniho Karavana. Má strohý a prísny vzhľad. Úzky a symetrický areál vznikol ako promenáda na spôsob barokovej záhrady. Za enfant terrible je označovaná americká záhradná architektka Martha Schwartzová. Vytvárala záhrady z umelých materiálov, ktoré sú netypické pre záhradu. Charakteristické pre postmodernu sú tiež nápisy tvorené veľkými písmenami. Záhrady 90. rokov poukazujú na prepojenie postmoderny a novej moderny v poslednom desaťročí 20. storočia. Vznikli záhradné plochy, kde sa môžeme kochať krásou.
V poslednom storočí záhradní architekti vytvorili nový vzor pre profesiu dizajnu a životného prostredia. V 21. storočí by sa malo pokračovať v budovaní nových paradigiem, v ktorých ekonomická prosperita a posilnenie idú ruka v ruke, v ktorých schopnosť žiť a kvalita života sú primárne závažné veci a v ktorom krása a vývoj sú na tej istej strane. Je potrebné porozumieť, že vytváranie nových archetypov nie je len ukážkou kadiaľ ísť, ale je dôležité ukazovať cestu. Ak by sme sa podujali analyzovať projekty záhradnej architektúry dneška, charakteristiky projektov akosi odzrkadľujú projekty, v ktorých dnes žijeme, veľmi ľahko by sme zistili, že záhradná architektúra je rozmanitá ako svet okolo nás, naša kultúra a žiadny z trendov nie je dominantným.

</doc>
<doc id="194322" url="https://sk.wikipedia.org/wiki?curid=194322" title="Ieoh Ming Pei">
Ieoh Ming Pei

Ieoh Ming Pei (po čínsky "Pej Jü-ming", pchin-jin: "Bèi Yùmíng"; 26. apríl 1917, Kanton, Čína† 16. máj 2019, New York, New York, USA) bol čínsko-americký architekt, ktorý pôsobil v New Yorku, popredný predstaviteľ modernej architektúry. Je nositeľom Pritzkerovej ceny. Známy je aj svojími iniciálkami I. M. Pei.
Životopis.
Doslovný preklad mena Jü-ming z čínštiny znie „Zreteľne vrytý“. Pri jeho udelení preukázali architektovi rodičia značnú dávku vešteckého nadania. Za posledných päťdesiat rokov Ieoh Ming Pei navrhol viac ako 50 budov po celom svete od priemyslových mrakodrapov a významných múzeí až po ubytovne pre obyvateľov s nízkym príjmom.
Pei vyrastal v Šanghaji, ale v roku 1935 sa presťahoval do Spojených štátov, aby tu študoval architektúru na Massachusetts Institute of Technology a potom na Harvard University. V roku 1948 bol architektonickým riaditeľom v developerskej firme Webb and Knapp. Vlastnú firmu založil v roku 1958.
I. M. Pei zvyčajne používal veľké, abstraktné formy a ostré, geometrické tvary. Ním navrhnuté do skla zahalené štruktúry pramenia z hi-tech modernistického smeru. Pei sa jednako len omnoho viac zaujíma o funkčnosť než o teóriu.
Počas svojej kariéry, Pei a jeho firma, vyhrali veľa architektonických cien. Prestížnu Pritzkerovu cenu dostal on sám v roku 1983.
"„Myslím si, že architektúra je pragmatickým umením. Aby sa stala umením skutočným, musí byť postavená na potrebných základoch.“ 

</doc>
<doc id="194323" url="https://sk.wikipedia.org/wiki?curid=194323" title="Pyramide du Louvre">
Pyramide du Louvre

Pyramide du Louvre (dosl. "pyramída v Louvri") je veľká sklenená pyramída, ktorá slúži ako hlavný vchod do múzea Louvre a stala sa jedným zo symbolov Paríža a príkladom kvalitnej modernej architektúry. Na objednávku francúzskeho prezidenta Mitterranda ju naprojektoval v roku 1989 architekt Ieoh Ming Pei z New Yorku.
Architektúra.
Stavba je postavená kompletne zo sklenených prvkov, dosahuje výšku 20,6 metrov a jej štvorcová podstava má dĺžku 35 metrov. Skladá sa z 603 kosoštvorcových a 70 trojuholníkových častí.
Pyramída a podzemné námestie pod ňou boli vytvorené z dôvodu viacerých problémov, ktorými trpel pôvodný hlavný vchod, ktorý už ďalej nezvládal enormné množstvo každodenných návštevníkov. Pyramída sa nachádza v centrálnom priestore átria, ktoré je tvorené štyrmi loďami samotného múzea. Kontrahujúca moderná architektúra a jej centrálne umiestnenie zdôrazňujú jej dôležitosť a nadradenosť, ktorá je potrebná pre čitateľnosť hlavného vstupu. Tvar pyramídy takisto nie je z hľadiska kompozície náhodný, jej hrany smerujú ako uhlopriečky do rohov átria a vrchol symbolizuje presný stred. Teraz návštevníci zostúpia pyramídou do priestranného námestia, ktoré teraz prepája všetky lode Louvru, a potom znovu vystúpia do hlavných budov. Niekoľko ďalších múzeí odkopírovalo tento koncept, medzi inými napríklad Múzeum vedy a priemyslu v Chicagu.
Nie je veľmi známe, že baroková pyramída bola navrhnutá k oslavám storočného výročia francúzskej revolúcie. Ale je možné, že architekt Pei o týchto návrhoch vedel a zámerne pyramídu vybral k oslavám dvestoročného výročia.
Vlastná pyramída je najväčšia z niekoľkých sklenených pyramíd, ktoré boli vybudované v blízkosti múzea. Známa je tiež dolu otočená „Opačná pyramída“, ktorá slúži ako svetlík v podzemnom obchodnom dome pred múzeom. Počas navrhovania bola vznesená požiadavka, aby vršok pyramídy zakončoval hrot, ktorý by tak uľahčoval umývanie okien. Túto požiadavku zamietol I. M. Pei.
Kritika.
Stavba pyramídy bola značne kontroverzná, pretože veľa ľudí sa domnievalo (a stále domnieva), že jej futuristický vzhľad nemá čo robiť medzi klasickou architektúrou budov Louvru. Niektorí kritici hovoria o faraónskom komplexe prezidenta Mitterranda. Druhí naopak oceňujú kontrapozíciu architektonických štýlov ako úspešné zlúčenie nového a starého, klasického a ultramoderného. Laická verejnosť nevníma, ani nemá možnosť vnímať kvality tejto stavby. Mierka nepresahuje historickú budovu, takže z ulice vôbec nedochádza k narušeniu celistvosti architektúry. Z vnútorného pohľadu si práve vďaka kvalite architektúry a funkcie určenia hlavného vstupu, môže tento kontrast dovoliť, dokonca si ho priam aj vyžaduje.
Zaujímavosti.
Často sa tvrdí, že počet sklenených tabuliek v pyramíde sa presne rovná číslu 666, čo je takzvané „diabolské číslo“. Priaznivci konšpiračných teórií v tom videli hlbší, zlovestný význam. Napríklad Dominique Stezepfandts vo svojej knihe François Mitterrand, Grand Architecte de l'Univers tvrdí, že pyramída je venovaná sile opisovanej ako Príšera z „Knihy odhalení“. Celá štruktúra pyramídy je postavená na čísle 6.
Príbeh 666 sklíčok začal v 80. rokoch, kedy oficiálna brožúra vydaná počas výstavby skutočne citovala toto číslo (dokonca dvakrát, aj keď hneď na začiatku tejto brožúry je uvedený počet 672). Číslo 666 sa potom objavilo v množstve denníkov. Múzeum potom oznámilo, že po dokončení má pyramída 673 tabuliek (603 kosoštvorcov a 70 trojuholníkov). Ešte vyššie číslo (689) potom uvádzal David Shugarts. Rôzne ďalšie šetrenia priniesli aj rôzne ďalšie počty, ktoré ale vždy spoľahlivo prekročili 666.
Mýtus znovu oživil Dan Brown v roku 2003 ako súčasť bestselleru Da Vinciho kód. Hlavný hrdina v nej uvádza, že “pyramída bola na výslovné prezidentovo želanie zostavená presne zo 666 tabuliek", čo bola značne bizarná požiadavka a dala vzniknúť radu konšpiračných blufov, ktoré vidia v čísle 666 zosobnenie Satana. Ďalej David Shugarts uvádza, že tlačová hovorkyňa architekta Peia trvá na tom, že francúzsky prezident nikdy nevyslovil žiadne špecifické želanie o počte tabuliek. Keď si všimla, ako obľúbená je téma 666 sklíčok vo francúzskych denníkoch v 80. rokov, situáciu ďalej komentovala “Celému príbehu o 666 častiach môžete veriť iba, ak vychádzate z mylných starých údajov a neoveríte si všetko v rýchlosti na faktoch.”

</doc>
<doc id="194324" url="https://sk.wikipedia.org/wiki?curid=194324" title="Louvre Pyramid">
Louvre Pyramid



</doc>
<doc id="194325" url="https://sk.wikipedia.org/wiki?curid=194325" title="Pyramída v Louvri">
Pyramída v Louvri



</doc>
<doc id="194332" url="https://sk.wikipedia.org/wiki?curid=194332" title="Möbiova páska">
Möbiova páska



</doc>
<doc id="194333" url="https://sk.wikipedia.org/wiki?curid=194333" title="Kráľovské národné divadlo">
Kráľovské národné divadlo



</doc>
<doc id="194335" url="https://sk.wikipedia.org/wiki?curid=194335" title="Obytný dom na Hviezdoslavovom námestí 7">
Obytný dom na Hviezdoslavovom námestí 7

Obytný dom na Hviezdoslavovom námestí 7 navrhol v roku 1935 brniansky architekt Bohuslav Fuchs pre pani Rosenthalovú ako svoj jediný objekt v Bratislave. Dom sa vyznačuje ľahkosťou, tak charakteristickou pre architekta Fuchsa.
adresa: Bratislava, Hviezdoslavovo námestie 7, Paulínyho 8
architekt: Bohuslav Fuchs
projekt: 1935
realizácia: 1935
Situovanie.
Nájomný dom stojí v úzkej prieluke v centrálnej časti Bratislavy. Stavebná parcela jednou stranou prilieha k parkovo upravenému Hviezdoslavovmu námestiu a druhá strana ústi do Paulínyho ulice. Fuchs sa s problémom stavania na úzkej parcele už ľahko vyrovnal v starších projektoch. 
Prevedenie.
Stavba pozostáva z dvoch samostatných objektov o rozdielnej výške. Vyšší šesťposchodový dom je orientovaný do Hviezdoslavovho námestia a menší trojposchodový do Paulínyho ulice. Domy sa vyznačujú starostlivo koncipovanými bytmi, vysokým štandardom vybavenosti a maximálne racionálnou dispozíciou bytov. Na každom poschodí vyššieho objektu orientovaného k námestiu sú dva trojizbové byty. V objekte do ulice sú dva dvojizbové a jeden jednoizbový byt. Oba objekty sú riešené symetricky so schodiskom v osi symetrie.
Z architektonického hľadiska je zaujímavejšie priečelie domu orientované do námestia. Fuchs siahol k zložitejšiemu komponovaniu fasády. Namiesto jednoduchých pásových okien, aké sú použité na hoteli Avion už v roku 1927, navrhol pílovito zalomenú fasádu s veľkými samostatnými horizontálnymi oknami, ktoré sa šachovnicovo striedajú s balkónmi. Dosiahol tak dynamizáciu priečelia.
Dobový názor na stavbu.
Dobový názor prezentuje kritická recenzia stavby v časopise "Slovenský staviteľ" od autora píšuceho pod značkou Ingrad. Autor kritizoval funkčné využitie domu. Podľa neho sú byty na exponovanom pozemku nevhodné a vyjadruje názor, že vhodnejšou voľbou by boli skôr kancelárie. Domu vyčíta nevhodnú orientáciu na svetové strany. Kritizuje aj kubus arkiera, ktorý pôsobí príliš ťažkým dojmom na priečelí objektu do Paulínyho ulice. Ani priečelie z Hviezdoslavovho námestia sa nevyhlo jeho kritike. Podľa recenzie nie je dobré, je až priveľmi poprelamované.
„Vznikajú uličné vzhľady rázu akéhosi kubického romantizmu odporujúce zásadám moderného urbanizmu.“
Autor však vyzdvihuje dobré dispozičné riešenie bytov a ich vysoký štandard a kvalitu realizácie. 
Obytný dom na Hviezdoslavovom námestí nezmenil svoje pôvodné poslanie, zostal celý čas funkčný. Fuchsovo realizované dielo sa názorovo radí k brilantnej modernej funkcionálnej architektúre, ktorá je osobitným prúdom a v takej vyspelej podobe nemá na Slovensku veľa reprezentantov. 

</doc>
<doc id="194336" url="https://sk.wikipedia.org/wiki?curid=194336" title="Möbiov pás">
Möbiov pás



</doc>
<doc id="194339" url="https://sk.wikipedia.org/wiki?curid=194339" title="Rovinný uhol">
Rovinný uhol



</doc>
<doc id="194340" url="https://sk.wikipedia.org/wiki?curid=194340" title="Loft">
Loft

Loft môže byť:
LOFT môže byť:

</doc>
<doc id="194341" url="https://sk.wikipedia.org/wiki?curid=194341" title="Hotel Excelsior a Hotel Eden">
Hotel Excelsior a Hotel Eden

Hotel Excelsior a Hotel Eden (Hotel Excelsior je dnes liečebný dom Jalta) sú dva hotely v Piešťanoch od rovnakých architektov, ktoré hoci sú navzájom prevádzkovo nezávislé, pôsobia dojmom jedného celku. Sú postavené v štýle funkcionalizmu.
Hotel Excelsior a hotel Eden vznikli v medzivojnovom období (1929 – 1930) podľa návrhu architektov – piešťanského rodáka Pavla Weisza a Ľudovíta Weissa. Architekti v rovnakom časovom období obdržali od dvoch navzájom nezávislých investorov objednávku na návrh objektov hotelového typu.
Objekty sa nachádzajú na adrese Winterova ulica 58 a 60 v Piešťanoch. Stavbu realizovala firma "Pittel &amp; Brusewetter". Návrh pre Excelsior bol dokončený v roku 1928 a Eden v rokoch 1928–1929. Excelsior sa realizoval v termínoch jar 1929 až jeseň 1929 a Eden 26. jún 1929 až 23. máj 1930.
Opis.
Objekty majú 6 nadzemných a 1 podzemné podlažie, ukončené sú plochými strechami. Napriek tomu, že sú navzájom prevádzkovo nezávislé, pôsobia dojmom jedného celku. Rekonštrukcia objektov priniesla zmenu prvkov interiéru, exteriér zostal až na niektoré detaily zachovaný v pôvodnom stave.
Hotel Eden.
Je to hotel kategórie *** (trojhviezdičkový), lokalizovaný na konci Winterovej ulice v historickej časti mesta Piešťany. Pôvodne to bol liečebný ústav patriaci MUDr. Neuwirthovi.
Okrem priestorov na stravovanie, diagnostikovanie a liečenie hosti bolo 1. nadzemné podlažie vybavené obchodmi. Na každom typickom podlaží bolo možné ubytovanie dvadsiatich hostí v sedemnástich izbách. Objekt je doplnený strešnou terasou, orientovanou na západ. Hospodárske a komunikačné priestory sú orientované do dvora. Zaoblené, výškovo akcentované nárožie pripomína diela nemeckých expresionistov. Fasáda nárožia je doplnená vertikálne usporiadanými okrúhlymi tzv. lodnými oknami.
Hotel Excelsior.
V súčasnosti liečebný dom Jalta je postavený na susednej parcele. Základná pôdorysná osnova je v tvare písmena L. Priestory jednotlivých podlaží sú riešené ako dispozičný trojtrakt. Pri pôvodnej funkcii hotela mal dnešný liečebný dom kapacitu 100 hosťovských jednoposteľových izieb s balkónom. Po prestavbe budovy na liečebný dom, došlo k modernizácii lôžkového traktu. Izby boli vybavené vlastnými hygienickými bunkami a počet sa ustálil na 103 lôžok. Fasáda je po dvoch podlažiach stupňovite ustupujúca, doplnená balkónmi s horizontálnym zábradlím.
Konštrukcia.
Na týchto budovách bola použitá železobetónová nosná konštrukcia – monolitický skelet a výplňové murivo zo špeciálnych dutých tvárnic PARCUS, čím objekty dosiahli svoj medzivojnový vrchol aj použitým konštrukčným riešením.
Hotel Eden a hotel Excelsior sú od roku 1991 zaradené medzi objekty mestskej pamiatkovej zóny a bol im udelený štatút kultúrnej pamiatky celoštátneho významu.

</doc>
<doc id="194342" url="https://sk.wikipedia.org/wiki?curid=194342" title="Prímus">
Prímus

Prímus alebo donucovacie právo môže byť:
Prímus môže byť zastarano: 

</doc>
<doc id="194343" url="https://sk.wikipedia.org/wiki?curid=194343" title="Donucovacie právo">
Donucovacie právo



</doc>
<doc id="194345" url="https://sk.wikipedia.org/wiki?curid=194345" title="Konvoj">
Konvoj

Konvoj môže byť:

</doc>
<doc id="194346" url="https://sk.wikipedia.org/wiki?curid=194346" title="Budova Slovenského národného múzea">
Budova Slovenského národného múzea

Budova Slovenského národného múzea môže byť:

</doc>
<doc id="194349" url="https://sk.wikipedia.org/wiki?curid=194349" title="Vila Hraň">
Vila Hraň



</doc>
<doc id="194350" url="https://sk.wikipedia.org/wiki?curid=194350" title="Kaštieľ Hraň">
Kaštieľ Hraň



</doc>
<doc id="194352" url="https://sk.wikipedia.org/wiki?curid=194352" title="Bauhaus">
Bauhaus

Bauhaus môže byť:

</doc>
<doc id="194356" url="https://sk.wikipedia.org/wiki?curid=194356" title="Správny orgán">
Správny orgán

Správny orgán je vo všeobecnosti pomerne samostatná, organizačne vyčlenená zložka správnej organizácie verejnej správy, vybavená príslušnou právomocou a pôsobnosťou. Na Slovensku je správny orgán definovaný v § 1 zákona č. 71/1967 Zb. o správnom konaní ako "štátny orgán, orgán územnej samosprávy, orgán záujmovej samosprávy, fyzická osoba alebo právnická osoba, ktorej zákon zveril rozhodovanie o právach, právom chránených záujmoch alebo povinnostiach fyzických osôb a právnických osôb v oblasti verejnej správy." 
Konanie, v ktorom v oblasti verejnej správy správne orgány rozhodujú o právach, právom chránených záujmoch alebo povinnostiach fyzických osôb a právnických osôb, ak osobitný zákon neustanovuje inak, nazývame správne konanie.
Ďalšie podrobnosti sú uvedené v citovanom zákone.

</doc>
<doc id="194358" url="https://sk.wikipedia.org/wiki?curid=194358" title="Shinigami">
Shinigami



</doc>
<doc id="194362" url="https://sk.wikipedia.org/wiki?curid=194362" title="Štátny znak Ruska">
Štátny znak Ruska

Štátny znak Ruska je spolu so štátnou hymnou Ruskej federácie a vlajkou Ruskej federácie jedným z troch štátnych symbolov Ruskej federácie. Štátny znak bol schválený federálnym ústavným zákonom "O štátnom znaku Ruskej federácie" dňa 8. decembra 2000. Zákon pripúšťa aj vyobrazenie jedného orla s erbom jazdca na bielom koni v jednej farbe – červenej.
Štátny znak tvorí červený štvorec (štít) dole na oboch stranách zaokrúhlený a v strede zostrený s vyobrazeným dvojhlavým zlatým orlom s rozprestrenými krídlami držiacim v nohách kráľovské insígnie – žezlo a kráľovské jablko.
V strede znaku (na hrudi orla) sa nachádza Svätý Juraj v modrom plášti, ktorý sedí na striebornom koni a striebornou kopijou poráža čierneho draka. Vo vrchnej časti znaku sa nachádzajú (jedna veľká v strede a dve malé po stranách) zlaté koruny vzájomne spojené so stuhou.
História štátneho znaku.
Dvojhlavý orol sa v erbe Moskovského štátu prvýkrát objavil na pečati Ivana III. v roku 1497 po jeho svadbe s princeznou Sofiou, kedy sa vyobrazenie dvojhlavého orla (prebratého zo štátneho znaku Byzantskej ríše) spojilo s moskovským erbom čoho výsledkom bolo, že na polovici štátneho znaku Ruskej federácie bol orol a na druhej medený jazdec porážajúci draka.
Neskôr sa štátny znak Ruskej federácie trocha menil. Na pečati Ivana IV. Hrozného sa na hruď orla začalio umiestňovať vyobrazenie Juraja Drakobijca – symbol moskovských kniežat. Od roku 1625 za vlády Michaila III. sa nad hlavou orla objavili tri koruny. Peter I. na štátny znak pridal reťaz so znakom rádu Adreja Prvorodeného a panovník Pavol I. maltézsky kríž.
Veľkú reformu štátneho znaku Ruskej federácie uskutočnil Alexander I. V roku 1825 pridal orlovi okrem heraldickej formy aj ľubovoľnú formu. Orol mal rozpustené krídla a držal stuhami spojené šípy a fakľu v pravej nohe a veniec v ľavej. Reťaz rádu Andreja Prvorodeného bola zo štátneho znaku odstránená. Na hrudi orla bol vyobrazený netradičný erb Moskvy v tvare srdca, ale panovník Mikuláš I. sa už v roku 1830 vrátil k pôvodnej verzii erbu Moskvy, ktorú doplnil o erby cárstiev, ktoré boli súčasťou Ruského impéria. Štíty týchto erbov sa nachádzali na rozpätých krídla orla.
Za vlády Alexandra II. bol ruský štátny znak koncipovaný v súlade s vtedajšími medzinárodnými pravidlami heraldiky podľa ktorej v roku 1882 na znak pribudli veľký stredný a malý erb Ruského impéria. Štátny znak v tejto podobe sa zachoval do roku 1917, kedy boli po februárovej revolúcii odstránené tri korunky vo vrchnej časti znaku.
Dňa 5. novembra 1990 vznikla vládna komisia, ktorá mala za úlohu určiť štátny znak a vlajku Ruskej federácie. Zákon o štátnom znaku Ruskej federácie bol podpísaný Brisom Jeľcinom dňa 30. novembra 1993.
Súčasný zákon o štátnom znaku Ruskej federácie je v platnosti od 27. decembra 2000.

</doc>
<doc id="194368" url="https://sk.wikipedia.org/wiki?curid=194368" title="Lokus (genetika)">
Lokus (genetika)

Lokus alebo génový lokus alebo génové miesto je úsek molekuly DNA (chromozómu) obsahujúci jeden gén. Forma génu na lokuse predstavuje alelu. Na základe toho môžu byť jedinci s rovnakými alelami (homozygoti recesívni alebo dominantní) alebo s rozdielnymi (heterozygoti). Na jednom lokuse sa môže nachádzať jedna alebo viac alel. Lokus na chromozóme sa zapisuje v tvare: 6p21.3 (kde 6 – číslo chromozómu, p – krátke ramienko, 21 – číslo prúžku, 3 – konkretná pozícia v prúžku).

</doc>
<doc id="194371" url="https://sk.wikipedia.org/wiki?curid=194371" title="Kemi">
Kemi

Kemi je obec ležiaca na rovnomennej rieke vo fínskej provincii Laponsko.
Na území obce žije 23 424 obyvateľov. Obec leží na území s veľkosťou 91,96 km², z čoho 1,25 km² sú vodné plochy. Hustota zaľudnenia je 256,2 obyvateľov na km².

</doc>
<doc id="194376" url="https://sk.wikipedia.org/wiki?curid=194376" title="Architektonická kompozícia">
Architektonická kompozícia

"Tento článok je o architektonickej kompozícií."
Pojem "kompotizacia" je širokoobsahový a jeho interpretácia je odlišná nielen v rámci jednotlivých umení, ale aj u jednotlivých autorov. Pojem architektonická kompozícia je obsahovo užší. Definície samotného pojmu kompozície zaznamenali podstatný vývoj nielen v celom historickom priereze teórie architektúry, ale i v ostatných desaťročiach.
Vytvárať architektonickú kompozíciu znamená teda v našom chápaní, vytvárať priestorovú kompozíciu, ktorej kvalita je o to vyššia, čím viac sa podarí spojiť jej materiálne časti a aspekty zjednocujúcou silou nosnej myšlienky, v ktorej sú vzájomne sprostredkované obsah, funkcia, konštrukcia a forma. Je to proces „hľadania, objaveného narábania s priestorom a materiálom. Je to hra plná fantázie so svetlom, proporciou, rytmom, harmóniou.“
Pojem „kompozícia“ je úzko spätý s pojmom „forma“. Obidva tieto pojmy sú tak blízke, že ich môžeme oddeliť iba teoreticky. K základným vizuálnym vlastnostiam formy patria: tvar, veľkosť, farba, textúra, poloha, orientácia a vizuálna inercia. K základným elementom formy v priestore sú: bod, línia, plocha, objem.
Kompozícia je predstavovaná "súborom kategórií" – vlastností elementov formy, nástrojov a mier ich zmien ako rytmus, eurytmia, symetria, asymetria, zhoda, nuansa, kontrast a pod.

</doc>
<doc id="194378" url="https://sk.wikipedia.org/wiki?curid=194378" title="Institut de droit international">
Institut de droit international

Institut de droit international (IDI) ("Ústav medzinárodného práva") je organizácia, ktorá sa venuje štúdiu a výskumu medzinárodného práva. Jeho členovia sú všeobecne považovaný za popredných medzinárodných právnikov.
Každý polrok sa organizuje kongres na ktorom organizácia študuje aktuálne medzinárodné právo a predkladá mu môžné riešenia.
Zatiaľ čo odporúčania ústavu zastrešujú medzinárodné právo v jeho viacerých formách, veľa jeho riešení sa týka hlavne ľudských práv a mierových diskusií. To je dôvod, prečo organizácia získala v roku 1904 Nobelovu cenu za mier.
Ústav založili Gustave Moynier a Gustave Rolin-Jaequemyns, spolu s deviatimi ďalšími renomovanými medzinárodnými právnikmi 8. septembra 1873 v "Salle de l'Arsenal" v Gentskej radnici v Belgicku.
Zakladateľmi z roku 1873 sú:

</doc>
<doc id="194381" url="https://sk.wikipedia.org/wiki?curid=194381" title="Milan Šavlík">
Milan Šavlík

Milan Rastislav Šavlík (* 1. november 1928, Šenkvice – † 31. júl 2003) bol slovenský architekt. Zúčastnil sa mnohých architektonických súťaží a publikoval v odbornej praxi.
SAS.
Na Slovensku iniciátormi založenia Bloku (komory architektov) boli Eugen Kramár, Štefan Svetko, Štefan Šlachta a Marián Marcinka. K nim sa 22.apríla 1991 pripojili architekti Jaroslav Žbirka, Ivan Kočan, Lubomír Mrňa, Eva Vršanská, Milan Šavlík, Matúš Dulla, Peter Havaš a inžinier Teodor Bílek v zasadacej miestnosti Spolku architektov Slovenska na Panskej ulici schválili Programové vyhlásenie Bloku a písomne požiadali Spolok architektov Slovenska o zaregistrovanie v súlade s jeho stanovami ako organizačná zložka, združenie, skupina.

</doc>
<doc id="194384" url="https://sk.wikipedia.org/wiki?curid=194384" title="Moebius House">
Moebius House



</doc>
<doc id="194385" url="https://sk.wikipedia.org/wiki?curid=194385" title="Eiður Guðjohnsen">
Eiður Guðjohnsen

Eiður Smári Guðjohnsen (* 15. september 1978, Reykjavík, Island), známy ako Eidur Gudjohnsen, je bývalý islandský futbalista, ktorý hrával na poste útočníka. 
Pôsobil v FC Barcelona, anglickej Premiership najmä za Chelsea, po tom čo si spravil meno s Bolton Wanderers FC vo Football League Championship. Bol kapitánom islandskej reprezentácie a často považovaný za najlepšieho islandského futbalistu v histórii. Je synom Arnóra Guðjohnsena, bývalého profesionálneho futbalistu.
Úspechy.
Chelsea
Barcelona

</doc>
<doc id="194386" url="https://sk.wikipedia.org/wiki?curid=194386" title="Eidur Gudjohnsen">
Eidur Gudjohnsen



</doc>
<doc id="194394" url="https://sk.wikipedia.org/wiki?curid=194394" title="Nemocnica s poliklinikou v Trebišove">
Nemocnica s poliklinikou v Trebišove

Nemocnica s poliklinikou v Trebišove je budova, ktorej projekt bol zhotovený v rokoch 1960-1966 a realizácia v rokoch 1967-1977.
Investor.
Nemocničný komplex polikliniky bol vybudovaný v 70. rokoch Zdravoprojektom Bratislava, projektovo – inžinierskou organizáciou pre zdravotnícku výstavbu pod vedením zodpovedného projektanta Ing. Arch. Milana Šavlíka.
Dispozícia.
V tomto období sa nemocničné stavby prestali stavať ako rozptýlené pavilóny, výhodnejšie boli koncentrované zložité celky.&lt;br&gt;
Architekt sústredil na pôdoryse tvaru písmena H nemocničné prevádzky a do rôzne vysokých hlavných blokov umiestnil hlavnú časť pre dospelých - osempodlažný blok lôžkových oddelení s uvoľneným prízemím, detskú časť- štvorpodlažný blok, ktorý rovnobežne nadväzuje na hospodársku časť splu s spoločnými komplementmi (biochemické a hematologické laboratóriá, rádiológia, fyziatricko - rehabilitačné oddelenie) a infekčný pavilón - oddelený od celej hmoty. V oblúkovom prečniku písmena H je poliklinika a centrálny vstup. Vpravo od vstupného námestia s fontánou je administratívna časť riaditeľstva a vľavo zvláštna figúra vstupu do detskej časti riaditeľstva, ktorý je prekrytý trojuholníkovou strechou. Komplex patrí medzi tie veľké nemocnice, kde sa podarilo oživiť obvykle neprehľadne fádny celok osobitne tvarovými časťami. je to systém monobloku, mimo infekčného, TBC a interného oddelenia ll, spojený systémom podzemnej prevádzky. 
Výstavba.
Nemocnica s poliklinikou sa mala stavať v dvoch etapách. V prvej etape sa mali vybudovať 4 základné oddelenia a to: "interné", "chirurgické", "žensko-pôrodnícke" a "detské". Spolu to malo byť 372 postelí. Mimo toho ako samostatný pavilón malo byt "infekčné odd." o 60 posteliach a samostatný pavilón "odd. TBC a respir. chorôb" s 58 posteľami. Spolu mali mať 118 postelí a celkove nemocnica mala mať tak 490 postelí v l. etape. 
V 11. etape do roku 1980 malo byt vybudované "odd. interné II." so 150 posteľami. Tak kapacita nemocnice mala mat spolu 640 postelí. Je nutné dodať že išlo o tzv. rozšírený typ I. Nemocnice s poliklinikou, aj s centrálnym príjmom bez postelí. Neskôr pokračovala dostavba "kožného oddlenia", "oddelenia patológie a psychiatrie", preto na začiatku roku 1980 pred dokončením dostavby zahrňoval neúplný nemocničný komplex tieto oddelenia: "chirurgické", "interné", "neurologické", "rehabilitačné", "očné", "krčné", "gynekologicko – pôrodnícke", "pľúcne" a "detské". Neskôr pribudlo aj "kožné", "psychiatrické", "patologické oddelenie" a ďalšie viaceré špecializované pracoviská.
Nemocnica bola odovzdaná do užívania 3. decembra 1977. Vzniklo tak architektonické dielo spájajúce najnovšie funkčné požiadavky s estetickým riešením priestorov v spolupráci s ostatnými výtvarnými druhmi.
Exteriér.
Na hlavnom priečelí dominuje monumentálna sklená mozaika od akademického maliara J. Nemca s námetom mierového života. Exteriér komplexu dopĺňa pôsobivo riešená fontána od akademického sochára M. Ksandra a akademickej sochárky M. Tomečkovej. 
Interiér.
Art protis akademického maliara E. Castiglione a tapiséria akademického maliarky M. Rudavskej zdobia interiéry administratívnych priestorov nemocnice. Akademickí maliari L. Vychlopen, T. Gáll, J. Hegyesy, L. Schurman vytvorili dekoratívne, mozaikové a keramické steny pre interiéry jednotlivých pavilónov.

</doc>
<doc id="194399" url="https://sk.wikipedia.org/wiki?curid=194399" title="Camillo Benso">
Camillo Benso

Camillo Benso alebo Camillo Benso, gróf z Cavouru (po taliansky "Camillo Benso, conte di Cavour"; * 10. august 1810, Turín , Taliansko - † 6. jún 1861, Turín) bol v rokoch 1852–1861 (s prestávkou) predseda vlády Sardínsko-piemonstského kráľovstva a v roku 1861 krátko prvý predseda vlády Talianska. Bojoval za zjednotenie Talianska na diplomatickom poli, je architektom talianskej ústavy. Ako politik a podnikateľ podporoval rozvoj priemyslu,výstavbu železníc a prístavov. Sám založil továreň na umelé hnojivá a snažil sa o modernizáciu poľnohospodárstva.

</doc>
<doc id="194407" url="https://sk.wikipedia.org/wiki?curid=194407" title="All Nippon Airways Company">
All Nippon Airways Company

All Nippon Airways Company, Limited (skratka: ANA; ; doslova: "Všejaponská letecká dopravná akciová spoločnosť") je japonská letecká spoločnosť so sídlom v Tokiu a zároveň dcérska spoločnosť ANA Holdings. Spoločnosť má hlavné základne na tokijských medzinárodných letiskách Narita a Haneda. Sekundárne základne má na medzinárodných letiskách Kansai a Itami v Osake. Medzi ďalšie základne spoločnosti patrí Medzinárodné letisko Čúbu v Nagoji, Letisko Naha na ostrove Okinava a Nové letisko Čitose neďaleko mesta Sapporo. Dcérskymi spoločnosťami All Nippon Airways sú regionálna ANA Wings, charterová Air Japan, nízkonákladová Vanilla Air a spoločnosť Pan Am International Flight Academy, ktorá je jedinou zostávajúcou divíziou kedysi známej americkej leteckej spoločnosti Pan American World Airways.
Za dátum založenia spoločnosti All Nippon Airways možno de facto považovať 27. december 1952, kedy vznikla "Japan Helicopter &amp; Aeroplane Transports Co., Ltd." (), ktorá bola v decembri 1957 premenovaná na "All Nippon Airways Co., Ltd." (skratka: "ANA"). V októbri 1999 sa All Nippon Airways stali členom aliancie leteckých spoločností Star Alliance. V roku 2013 došlo k transformácii ANA na holdingovú spoločnosť ANA Holdings, v rámci ktorej od apríla 2013 funguje ako dcérska spoločnosť "All Nippon Airways Co., Ltd.", založená 2. apríla 2012.
Destinácie.
All Nippon Airways v súčasnosti lietajú do 97 pravidelných a sezónnych destinácií v Ázii, Austrálii, Európe a Severnej Amerike.
Codeshare.
All Nippon Airways majú tzv. codeshare dohodu a v súčasnosti prevádzkujú spoločné lety so spoločnosťami: 
Flotila.
Súčasná flotila.
Flotila All Nippon Airways pozostávala v máji 2019 z nasledujúcich lietadiel:

</doc>
<doc id="194408" url="https://sk.wikipedia.org/wiki?curid=194408" title="Spoločenský dom (Dunajská Streda)">
Spoločenský dom (Dunajská Streda)

Spoločenský dom v Dunajskej Strede patrí medzi najvýraznejšie stavby tohto mesta. Nachádza sa na Korze Bélu Bartóka 788|1, v centrálnej časti Dunajskej Stredy.
Charakteristika.
Vznikol v rokoch 1974 – 1977 podľa projektu J.Slíža, E. Grébertovej a A. Braxatorisa,(známe realizácie: gymnázium na Tomašíkovej ulici v Bratislave, zotavovňa ROH na Donovaloch, 22- triedna škola v Petržalke, sídlisko Barónka- Rača v Bratislave, kultúrne domy v Mútnom, v Tešedíkove a iné.) v rámci celkovej prestavby okresného mesta a 4. novembra 1977 bol odovzdaný do užívania ako nový Dom kultúry. Dnes Mks- Mestské kultúrne stredisko.
Konštrukčný systém vychádza z modulovej osnovy 6+6 3+6 a z technológie monolitického železobetónu,ktorá umožnila variabilné dispozičné riešenie interiérov. Pre architektúru exteriéru je typické hmotové členenie 3. poschodia s vysunutými terasami a kontrast plných a zasklených plôch. Štruktúra obkladu je z bielych betónových, kanelovaných panelov. Budova je situovaná hlavným vstupom do námestia s parkom a fontánou a svojou hmotou tvorí dominantu celého námestia. Na severnej bočnej fasáde sa nachádza figurálny reliéf od J. Jankoviča.
Nástup z námestia vytvára vstupný vestibul cez dve podlažia, kde sa ešte aj v súčasnosti nachádzajú pôvodné výtvarné diela- drevené reliéfy F. Hubla , kamenná mozaika L. Bergera a figurálna kompozícia Š. Kubíka. Obsahovú náplň tvoria: divadelná sála, kinosála, Žitnoostrovská knižnica, kancelárie, reštaurácia s kuchyňou, klubovne, technicko- hospodárske priestory, vzduchotechnika atď. Prevádzkové vzťahy sú riešené s ohľadom na variabilitu priestorov, ktorú zabezpečujú zasúvacie a padacie steny pri divadelnej sále. Variabilitu celkovej hmoty zabezpečuje aj konštrukcia zo železobetónu, nebola obmedzená záväzným použitím montovaného skeletu.
Objekt sa zaraďuje do obdobia neskorej moderny s brutalistickou prímesou a stretol sa s veľmi pozitívnym ohlasom. V roku 1978 získal Spoločenský dom Cenu Zväzu slovenských architektov - dnešná cena Dušana Jurkoviča. V 90. tych rokoch sa začala k bočným stenám pristavovať dobová architektúra, ktorá narušila celkový harmonický vzhľad budovy. V súčasnosti je objekt v čiastočnej rekonštrukcii.

</doc>
<doc id="194410" url="https://sk.wikipedia.org/wiki?curid=194410" title="Spoločenský dom v Dunajskej Strede">
Spoločenský dom v Dunajskej Strede



</doc>
<doc id="194413" url="https://sk.wikipedia.org/wiki?curid=194413" title="Spoločenský dom">
Spoločenský dom

Spoločenský dom môže byť:

</doc>
<doc id="194416" url="https://sk.wikipedia.org/wiki?curid=194416" title="Pásové okno">
Pásové okno

Pásové okno je výrazový architektonický prvok presklievajúci fasádu v priebežných pásoch. 
Malo veľký prínos pre architektúru hlavne po aplikovaní nových konštrukčných systémov za použitia železobetónu alebo oceľových skeletov, čím bolo možné po prvýkrát oslobodiť dispozíciu jednotlivých podlaží, tak aby bola navzájom nezávislá. Vďaka tomu sa otvoril priestor pre voľné usporiadanie priečelí a ich výrazné horizontálne členenie.
Pásové okno patrí k hlavným výrazovým prostriedkom funkcionalizmu, pričom samotný Le Corbusier ho uvádza v jednom zo svojich piatich bodov novej architektúry. Tento prvok je výrazný predovšetkým na polyfunkčných a administratívnych budovách z tohto obdobia.

</doc>
<doc id="194421" url="https://sk.wikipedia.org/wiki?curid=194421" title="Camillo Cavour">
Camillo Cavour



</doc>
<doc id="194424" url="https://sk.wikipedia.org/wiki?curid=194424" title="Camillo Benso, gróf z Cavouru">
Camillo Benso, gróf z Cavouru



</doc>
<doc id="194425" url="https://sk.wikipedia.org/wiki?curid=194425" title="CBT">
CBT

CBT môže byť:

</doc>
<doc id="194426" url="https://sk.wikipedia.org/wiki?curid=194426" title="Lokus">
Lokus

Lokus môže byť:

</doc>
<doc id="194428" url="https://sk.wikipedia.org/wiki?curid=194428" title="Génový lokus">
Génový lokus



</doc>
<doc id="194429" url="https://sk.wikipedia.org/wiki?curid=194429" title="Génové miesto">
Génové miesto



</doc>
<doc id="194430" url="https://sk.wikipedia.org/wiki?curid=194430" title="Znak Ruskej federácie">
Znak Ruskej federácie



</doc>
<doc id="194431" url="https://sk.wikipedia.org/wiki?curid=194431" title="Segnerova kúria">
Segnerova kúria

Segnerova kúria je budova v Bratislave v Starom Meste na Michalskej 7.
Dal si ju postaviť významný prešporský mešťan Andreas Segner, čo bol bohatý obchodník so šľachtickým titulom. Narodil sa tu Ján Andrej Segner (syn Andreasa), ktorý sa preslávil vynálezom tzv. Segnerovho kolesa z roku 1750, ktoré používa reakciu vodného kolesa. Bol známy aj ako lekár, fyzik, profesor prírodných vied, matematiky a člen niektorých vedeckých spoločností.

</doc>
<doc id="194435" url="https://sk.wikipedia.org/wiki?curid=194435" title="Zoznam najvyšších stavieb na Slovensku">
Zoznam najvyšších stavieb na Slovensku

Toto je zoznam najvyšších stavieb na Slovensku. Zoznam obsahuje všetky stavby, ktoré sú klasifikované do dvoch hlavných typov – budovy (B) a inžinierske stavby (IS).
Zoznam nie je úplný. 

</doc>
<doc id="194436" url="https://sk.wikipedia.org/wiki?curid=194436" title="Obytný dom Glória">
Obytný dom Glória



</doc>
<doc id="194437" url="https://sk.wikipedia.org/wiki?curid=194437" title="Zoznam najvyšších budov na Slovensku">
Zoznam najvyšších budov na Slovensku

Toto je zoznam najvyšších budov na Slovensku. Obsahuje budovy podľa opatrenia Štatistického úradu SR č. 128/2000 Z. z., ktorým sa vyhlásila klasifikácia stavieb. Patria sem bytové a nebytové budovy, priemyselné haly, budovy pre vzdelávanie, šport, budovy na vykonávanie náboženských aktivít a iné. Táto klasifikácia nezahŕňa inžinierske stavby ako komíny, dopravné stavby, priehrady a pod.
Najvyššia stavba na Slovensku, vysielač Dubník, má 318 metrov. Najvyššou slovenskou budovou je Eurovea Tower s výškou 168 metrov. Zároveň je to prvý a doposiaľ jediný mrakodrap na Slovensku.
Najviac výškových budov sa až na výnimky nachádza v Bratislave. Prakticky všetky nové navrhované výškové budovy sú v Bratislave. 

</doc>
<doc id="194440" url="https://sk.wikipedia.org/wiki?curid=194440" title="Heinkel He 111">
Heinkel He 111

Heinkel He 111 bol nemecký bombardér, navrhnutý bratmi Siegfriedom a Walterom Günterovcami začiatkom tridsiatych rokov 20. storočia, v rozpore s Versaillskou zmluvou. Často prezývaný ako „vlk v ovčej koži“, pretože tento stroj bol falošne vyvíjaný ako dopravné lietadlo, no v skutočnosti mal byť rýchlym stredným bombardérom pre Luftwaffe.
Svojho času najľahšie rozpoznateľný nemecký bombardér, vďaka sklenenej kabíne neskorších verzií, bolo toto lietadlo najpočetnejším stredným bombardérom Luftwaffe počas prvej fázy druhej svetovej vojny. Počínal si dobre až do začiatku bitky o Britániu, kde sa jeho slabá obranná výzbroj, malá rýchlosť a nedostatočná obratnosť ukázali naplno. Napriek tomu sa ukázal byť veľmi odolný, vydržal aj ťažké poškodenie a stále bol schopný pokračovať v lete. Ako vojna pokračovala, He 111 bol nasadzovaný do rôznych úloh na každom fronte na európskom dejisku bojov. Počas bitky o Britániu bol nasadený ako strategický bombardér, v priebehu bitky o Atlantik ako torpédový bombardér a na západnom, východnom, stredomorskom a severoafrickom fronte ako stredný bombardér a dopravné lietadlo.
Napriek neprestajnému vylepšovaniu bol Heinkel He 111 v druhej polovici vojny zastaraný. V Luftwaffe mal byť nahradený projektom Bomber B, no časové sklzy a aj nakoniec zrušenie projektu donútili nemecké letectvo používať He 111 aj naďalej, až do konca vojny. Výroba sa zastavila v roku 1944, keď bola produkcia všetkých bombardérov zastavená v prospech stíhačiek. Po odstavení bombardovacieho letectva sa He 111 uplatnil v úlohe dopravného a zásobovacieho lietadla.
Dizajn Heinkelu He 111 prežil aj po vojne v stroji CASA 2.111. Táto verzia bola vyrábaná v Španielsku v licencii firmou Construcciones Aeronáuticas SA. Jediný výraznejší rozdiel bol v použitých motoroch. Pokračovateľ Heinkelu He 111 ostal v službe až do roku 1973, kedy bol vyradený. 
Vznik a vývoj.
Začiatkom tridsiatych rokov 20. storočia sa Ernst Heinkel rozhodol postaviť najrýchlejšie dopravné lietadlo na svete, čo sa však stretlo so skepticizmom nemeckého leteckého priemyslu a politického vedenia. Heinkel zveril vývoj do rúk bratom Siegfriedovi a Walterovi Günterovcom, ktorí boli v priemysle a firme ešte nováčikmi. V júni 1933 navštívil Heinkelovu kanceláriu Albert Kesselring, vtedajší šéf administratívnej kancelárie Luftwaffe. V tom čase Nemecko nemalo ministerstvo letectva ale len letecký komisariát – "Luftfahrtkommissariat". Kesselring dúfal, že sa mu podarí založiť nové vzdušné sily, ktoré by sa sformovali z existujúceho leteckého zboru Reichswehru a presvedčil Heinkela, aby presunul svoju továreň z Warnemunde do Rostocku a zaviesť sériovú výrobu He 111, s ktorou by pomáhalo 3 000 zamestnancov. Heinkelnov nový návrh bol reakciou na nové americké stroje, ktoré sa začali na trhu objavovať – šlo o stroje Lockheed 12, Boeing 247 a Douglas DC-2. 
Prvý nový jednomotorový Heinkel He 70 Blitz zišiel z výrobnej linky v roku 1932 a okamžite zlomil niekoľko rekordov. V svojej normálnej konfigurácii, so 4 pasažiermi na palube, dosiahol rýchlosť /h, pričom ho poháňal motor BMW VI, s výkonom 447 kW. Eliptické krídlo, ktoré bratia Güntherovci použili už pri stavbe športového lietadla Bäumer Sausewind, sa stalo jedným z charakteristických rysov nielen He 111, ale aj iných lietadiel ktoré počas kariéry u Heinkela navrhli. Luftwaffe tento návrh okamžite zaujal, pretože hľadala stroj, ktorý by mohol byť použitý v úlohách bombardéra a dopravného lietadla. 
Heinkel He 111 bol dvojmotorovou verziou He 70, pričom si zachoval charakteristické krídla a chvostové plochy a taktiež motory BMW, takže nový stroj bol často prezývaný "„Doppel Blitz“" (dvojitý blesk). Keď Dornier Do 17 nahradil He 70, Heinkel potreboval dvojmotorový stroj, aby mohol konkurovať svojim protivníkom. Na návrhu tohoto stroja strávil 200 000 hodín. Trup bol predĺžený z 11,7 na a rozpätie z 14,6 na . 
Stroje boli poháňané motormi DB 600, ale keďže tieto boli použité primárne pre stroje Bf 109 a Bf 110 ďalšie verzie od verzie E dostali motory Jumo 210 a Jumo 211. Ďalšia verzia F mala upravené krídlo, ktoré malo jednoduchšiu výrobu. Veľkými úpravami prešla verzia P, ktorá mala nové motory Daimler-Benz DB 601, celkom nový typ zasklenej aerodynamickej kabíny. Vďaka týmto úpravám dosahoval stroj vo výške rýchlosť /h a jeho cestovná rýchlosť vzrástla na /h. Čoskoro sa však ukázalo, že s dodávkami výkonných motorov Daimler-Benz budú problémy a preto sa začalo opäť laborovať s motormi Junkers Jumo 211. Po ich inštalácii do draku verzie P vznikla najrozšírenejšia verzia H. Bola vyrábaná od roku 1940 do roku 1944. Bolo vyrobených mnoho variánt tejto verzie, zaujímavý bol napr. He 111H-22, ktorý mohol niesť podvesenú jednu strelu V-1. Zaujímavosťou bola verzia aj He 111Z, ktorá sa skladala z 2 spojených He 111, ktoré mali v mieste spoja na krídlach ďalší motor. Tieto stroje boli používané na vlečenie ťažkých klzákov Messerschmitt Me 321 alebo dvoch Gotha Go 242. Napriek tomu, že Heinkely 111 boli od roku 1942 evidentne zastarané aj na východnom fronte, boli Nemci, kvôli nedostatku iných ťažších bombardérov, nútení vyrábať tieto lietadlá až do roku 1944.
Prvý let.
Prvý prototyp He 111 vzlietol 24. februára 1935, pilotovaný hlavným testovacím pilotom Gerhardom Nitschke, ktorému bolo prikázané nepristávať na firemnom letisku továrne Heinkel v Rostocku-Marienhe, pretože pristávacia dráha bola príliš krátka, a namiesto toho pristáť v Rechline. Ale pilot rozkaz ignoroval a pristál v Marienhe. Okrem iného skonštatoval, že tento stroj je dobrý pri manévrovaní v malej rýchlosti a tak nehrozilo riziko, že by preletel pristávaciu dráhu. Nitschke si taktiež pochvaľoval na tú dobu dosť vysokú letovú rýchlosť a dobré letové a pristávacie vlastnosti, stabilitu počas letu, postupného klesania, a pri lete s jedným motorom, pričom netrpel predným náklonom pri vysunutí podvozku. Ale počas druhého testovacieho letu Nitschke odhalil, že stroj trpí pozdĺžnou nestabilitou pri stúpaní a lete v plnej rýchlosti a taktiež, že krídelká nemajú požadovaný účinok.
Koncom roka 1935 boli vyrobené prototypy V2 a V4, pod civilným označením "D-ALIX" a "D-ALES" a "D-AHAO". D-ALES sa stal prvým prototypom verzie He 111A-1. Dňa 10. januára 1936 bol uznaný najrýchleším lietadlom na svete, pričom jeho rýchlosť dosahovala /h. To však nebola pravda, pretože najrýchlejším lietadlom v tom čase bolo Macchi M.C.72, ktoré získalo toto prvenstvo už v roku 1934. He 111 by bol dosiahol ešte väčšiu rýchlosť, ak by boli inštalované motory DB 600, s výkonom 746 kW (1 000 hp). Ale nemecký letecký priemysel nedisponoval motormi s väčším výkonom než 447 kW (600 hp) a tak bol Heinkel nútený použiť motor BMW VI.
Výroba.
Kvôli uspokojeniu dopytu po Heinkeli He 111 bola postavená továreň v Oranienburgu. Stavba začala 4. mája 1936 a presne o rok neskôr zišiel z výrobnej linky prvý He 111. Úrad manažmentu RLM Ernstovi Heinkelovi navrhol, aby továreň niesla jeho meno. Firma "Ernst Heinkel GmbH" bola založená s podielovým kapitálom 5 000 000 RM, pričom Heinkelov podiel bol 150 000 RM. Továreň bola postavená a vlastnená Nemeckým štátom. Z tejto továrne zišlo z výrobnej linky v prvý rok vojny 452 ks He 111 a 69 ks Junkersu Ju 88.
Nemecká výroba pre Luftwaffe bola 808 strojov He 111,do septembra 1939. Podľa Heinkelových memoárov bolo v roku 1939 postavených ďalších 452 ks He 111, čím sa celkový vyrobený počet zastavil na 1260 vyrobených strojoch. No stroje vyrobené v roku 1940 utrpeli v Bitke o Britániu obrovské straty, keď bolo zostrelených 756 bombardérov. Medzitým sa výroba Junkersu Ju 88, hlavného konkurenta He 111, zvýšila na 1 816 ks, čo bolo 26-krát viac než predošlý rok. Straty v predošlom roku boli značné taktiež na Balkánskom a Východnom fronte. Kvôli kompenzácii bola výroba He 111 zvýšená na 950 ks v roku 1941, a v roku 1942 sa ešte zvýšila na 1 337 ks. Počet vyrobených Ju 88 bol však ešte vyšší, pričom bolo vyrobených viac než 3 000 strojov v roku 1942, z čoho 2 270 bolo v bombardovacej verzii. V roku 1943 sa výroba He 111 opäť zvýšila a to na 1 405 ks. Napriek tomu ho Ju 88 stále prevyšoval v počte vyrobených kusov, aj keď výroba He 111 dosiahla 2 160 ks v roku 1943. 
Spojenecká bombardovacia ofenzíva a konkrétne „"Veľký týždeň"“ zlyhal v poškodení výroby v továrni Heinkelu. Od toho času, až do posledného štvrťroka 1944, bolo vyrobených 765 Heinkelov He 111. V tom istom čase vyrobil Junkers 3 013 ks Ju 88, z čoho bolo 600 bombardérov. Počas rokov 1939 – 1944 bolo spolu vyrobených 5 656 Heinkelov He 111, v porovnaní s 9 122 ks Ju 88. V tom čase sa Luftwaffe dostala do strategickej defenzívy a tak bola výroba bombardérov a s ňou aj He 111 pozastavená. Výroba v septembri, poslednom výrobnom mesiaci roka 1944, zahŕňala 118 bombardérov. Z toho bolo vyrobených 21 ks Junkersu Ju 87, 74 ks Junkersu Ju 188, 3 ks Junkersu Ju 388 a 18 ks Arada Ar 234. Z Heinkelových typov bolo vyrobených len 2 ks Heinkelu He 111 a žiaden He 177.
Bojové nasadenie.
Heinkel He 111 bol jedným z najpočetnejších nemeckých bombardérov druhej svetovej vojny. Bol navrhnutý v polovici tridsiatych rokov 20. storočia a v službe vydržal až do roku 1945, pričom jeho španielska kópia CASA 2.111 ostala v službe až do roku 1973.
Čína.
Prvou bombardovacou verziou Heinkelu He 111, ktorá sa dostala do výroby bol He 111A-0, z ktorej bolo 10 predsériových strojov dodaných na testovanie, na konci roka 1935. Výkon týchto strojov, poháňaných 2 motormi BMW VI, bol sklamaním a lietadlo Luftwaffe odmietla. Ale čínska vláda Kantonu bola menej prieberčivá a zakúpila 6 lietadiel He 111A-0, ktoré prevzala v polovici roka 1936 a zaradila do služby v Nacionalistických Čínskych vzdušných silách v novembri–decembri 1936.
Číňania použili svoje He 111 v druhej Čínsko-japonskej vojne, ktorá sa začala 7. júla 1937, pričom operačné nasadenie bolo pozdržané nedostatkom vhodných bômb. Na svojej prvej misii, nálete vykonávanom piatimi He 111 a šiestimi Martin 139, proti japonským silám pri Šanghaji, nechali neskúsené posádky otvorené zaťahovateľné trupové gondoly. To spôsobilo, že Heinkely neudržali krok s bombardérmi Martin a tri z piatich strojov bolo zostrelených japonskými stíhačkami Jeden He 111 bol vytiahnutý z depozitu v decembri 1943, osadený hviezdicovými motormi Wright Cyclone a prekonvertovaný na dopravné lietadlo.
Španielska občianska vojna.
Počiatočná bombardovacia sila Légie Kondor, nemeckej dobrovoľníckej podpornej sile podporujúcej Francov režim, pozostávala z dopravných/bombardovacích lietadiel Junkers Ju 52/3m. Tieto sa však ukázali byť zraniteľné stíhačkami Polikarpov I-15 a I-16, pričom Nemci utrpeli ťažké straty. Preto bolo rozhodnuté vyslať jedny z najmodernejších nemeckých bombardérov do Španielska. Jednak to bolo kvôli zhodnoteniu nového stroja v bojových podmienkach a taktiež na použitie účinnej sily proti republikánom. Vo februári 1937 dorazili do Španielska štyri He 111B, spolu so štyrmi Dorniermi Do 17 a štyrmi Junkersami Ju 86, vytvoriac tak letku jednotky "Kampfgruppe 88".
Svoju bojovú premiéru mali He 111 dňa 9. marca 1937, keď zaútočili na republikánske letiská v snahe podporiť bitku o Guadalajaru. Ukázalo sa, že He 111 je lepší než ostatné dva typy nemeckých stredných bombardérov, pričom bol rýchlejší a mal väčšiu nosnosť. Počiatočné straty boli malé a ďalšie dodávky z Nemecka umožnili koncom októbra 1937 celkové prezbrojenie Kampfgruppe 88 na stroje He 111. Nasledujúce dodávky vylepšenej verzie He 111E, umožnili odovzdanie starších typov He 111B španielskym nacionalistom, ktorí v auguste 1938 sformovali Gruppo 10-G-25. Na konci Španielskej občianskej vojny, 1. apríla 1939, bolo stratených v boji len 21 lietadiel, 15 pri nehodách a jeden pri sabotáži. Zvyšných 58 Heinkelov tvorilo základ nového Španielskeho štátu.
Poľské ťaženie.
Na nemeckú inváziu do Poľska bolo nasadených 5 jednotiek vybavených He 111. Týmito jednotkami boli Kampfgeschwader 1 (KG 1), Kampfgeschwader 4 (KG 4), Kampfgeschwader 26 (KG 26), Kampfgeschwader 27 (KG 27) a Kampfgeschwader 53 (KG 53). Všetky tieto jednotky, s výnimkou KG 4, boli zaradené do leteckej armády "Luftflotte 1", pod velením generála- poľného maršala Alberta Kesselringa. Jednotka KG 4 operovala pod velením Luftflotte 4. Heinkel He 111 podnikal prieniky v stredných výškach a podporoval pozemné vojská nemeckej armády. Zúčastnil sa aj bitky o Bzuru, kde bola poľská armáda Poznań a armáda Pomorze prakticky vyhladené leteckým útokom. Taktiež sa rozsiahlo zúčastnil obliehania Varšavy. V priebehu ťaženia sa Luftwaffe domnievala, že jej bombardéry sa budú schopné primerane brániť, no ak sa zastaraná hornoplošná poľská stíhačka PZL P.11 dostala do boja s He 111, bola schopná aj napriek svojej obmedzenej palebnej sile a aerodynamickým nedostatkom spôsobiť bombardéra značné poškodenie.
Čudná vojna.
V čase čudnej vojny bol He 111 poverený strategickým bombardovaním nad Severným morom a bombardovaním námorných základní v Spojenom kráľovstve, ako spôsobu útoku na Kráľovské námorníctvo. Dňa 9. novembra vydal Adolf Hitler direktívu č. 9, ktorá určovala ako cieľ najväčšej dôležitosti britské námorníctvo. Vedomý si zničujúcej blokády, ktorá zničila nemecké snahy počas prvej svetovej vojny, direktíva určovala ako primárne ciele bombardovania britské sklady obilia a oleja, zamínovanie britských morských trás a priame útoky na britské obchodné loďstvo. V októbri 1939 bolo podniknutých viacero bombardovacích náletov na Domácu flotilu, zakotvenú v Scapa Flow a Firth of Forth. Konkrétnym cieľom bol krížnik HMS Hood. Záchtyné stíhanie bolo vykonávané squadronami RAF, vybavenými lietadlami Supermarine Spitfire a Hawker Hurricane, ktoré utrpeli len občasné straty. Jeden z významnejších incidentov sa odohral 22. februára 1940. Kampfgeschwader 26 bola poverená útokmi na rybárske lode v regióne Dogger Bank. Kriegsmarine podozrievala tieto lode z toho, že sú používané ako lode včasnej výstrahy, zisťujúce pohyby nemeckých vojnových lodí v Severnom mori, ktoré v tom čase podnikali výpravy na zničenie spojeneckého obchodného loďstva. V tom istom čase bola nemecká námorná flotila " Zerstörerflottille 1 " vyslaná do tejto oblasti, v snahe poškodiť spojenecké obchodné loďstvo. Medzi nemeckými loďami a otvoreným morom sa nachádzalo obrovské mínové pole, ktoré malo zabrániť Kráľovskému námorníctvu dostať sa k Heligolandskej úžine. V tomto poli ležala široká medzera, ktorou sa Nemci mali prešmyknúť. No spojenie medzi Luftwaffe a Kriegsmarine sa prerušilo. Preto jednotka Kampfgeschwader 26 nebola oboznámená s prítomnosťou nemeckých torpédoborcov v tejto oblasti. Útočiac z výšky , Heinkely He 111 potopili lode Lebrecht Maas a Max Schultz, pričom 600 nemeckých námorníkov prišlo o život.
Nórske ťaženie.
Pri operácii Weserübung, invázii do Nórska a Dánska, tvoril He 111 základ bombardovacieho letectva. Nasadené boli jednotky KG 4, KG 26 a KGr 100. Okupácia Dánska bolo ukončená za 24 hodín a s minimálnymi obeťami a žiadnymi stratami vo vzduchu. Prvou všeobecnou úlohou He 111 spolu s Luftwaffe, bolo kompenzovať nadradenosť britského námorníctva v Severnom mori. Na podporu nemeckej útočnej skupiny smerujúcej do Osla, zloženej z ťažkých krížnikov Blücher a Lützow, ľahkého krížnika Emden, troch ponoriek a ôsmich mínoloviek s 2 000 mužmi na palube, boli určené He 111 jednotky KG 26. Heinkely He 111 neboli schopné zabrániť potopeniu Blüchera a bitke o Drøbak Sound, vedenej z pevnosti Oscarsborg. Kampfgeschwader 26 sa zamerala na Drøbak z toho dôvodu, že ostatné opevnené body už boli dobyté, no po bombardovaní bombami SC 250, sa Nóri vzdali. Dňa 9. apríla 1940 Heinkely He 111 jednotky KG 26 pomohli Junkersom Ju 88 jednotky KG 30 poškodiť vojnovú lod HMS Rodney a potopiť loď HMS Gurkha. Po zabezpečení zvyšku Nórska sa He 111 zúčastnil bitky o Narvik a protilodným misiám proti spojeneckým posilám, dopraveným do Nórska po mori v máji a júni 1940. 
Francúzske ťaženie.
Francúzske ťaženie sa začalo 10. mája 1940. Jednotky vybavené He 111 sa stretli len so slabým a nekoordinovaným spojeneckým stíhacím odporom nad Belgickom a Holandskom. Dňa 14. mája 1940 sa He 111 jednotky KG 54 zúčastnili bombardovania Rotterdamu, pričom boli zničené veľké časti mesta po tom, čo He 111 zhodili 91 – 100 ton bômb. Holanďania sa vzdali skoro ráno nasledujúceho dňa, ukončiac tak bitku o Holandsko. Väčšina jednotiek utrpela počas prvej fázy ľahké až mierne straty. Výnimkou bola jednotka KG 27, ktorá utrpela najťažšie straty z jednotiek vybavených He 111 nad francúzskym sektorom. Koncom prvého dňa bolo stratených sedem He 111, dva boli odpísané a päť poškodených. He 111 pomohol pri prielome k Anglickému kanálu a porážke francúzskych síl pri Sedane, spojeneckej protiofenzíve v bitke o Arras a asistoval nemeckým obkľučujúcim silám počas bitky o Dunkerque.
Počas prielomu pri Sedane bolo nemeckými jednotkami bombardérov odlietaných 3 940 misií proti francúzskym pozíciám, z ktorých väčšina bola vybavená He 111. Výsledkom bol francúzsky kolaps, ktorý umožnil vytvoriť kliešte, navrhnuté v pláne operácie Fall Gelb. He 111 so svojou väčšou nosnosťou, bol taktiež poverený zničením francúzskej železničnej siete v regióne Reims a Amiens. Tieto útoky boli kľúčové z hľadiska zabránania prísunu francúzskych posíl a sťahovaniu ich vojsk. V dôsledku toho bol akýkoľvek francúzsky protiútok proti nemeckému ľavému krídlu nemožný. Po ukončení operácie Fall Gelb, jednotky He 111 sa začali pripravovať na operáciu Fall Rot. Operácie Paula sa zúčastnilo okolo 600 He 111 a Do 17, ktorej úlohou bolo konečné zničenie Francúzskych vzdušných síl v Paríži a okolí. Ale nasledujúce súboje a bombardovanie zlyhalo v zničení toho, čo z Armée de l'Air zostalo. Okrem malých výnimiek boli straty He 111 ľahké. He 111 si počínal dobre, napriek tomu, že straty boli vyššie než v akomkoľvek predošlom ťažení, čo bolo spôsobené ľahkou defenzívnou výzbrojou. Tá sa mala naplno prejaviť počas bitky o Britániu, prvou veľkou skúškou slabosti obrannej výzbroje He 111.
Bitka o Britániu.
Na ťaženie proti Británii Luftflotte 2 a Luftflotte 3 nasadili 34 skupín, z ktorých bolo 15 vybavených Heinkelmi He 111. Zvyšok tvorili jednotky vybavené strojmi Do 17 a Ju 88. Výkony Ju 88 a He 111 boli zhodné, až na rýchlosť, kde bol Ju 88 rýchlejší. Rýchlejším bol aj Do 17, no tomu chýbala nosnosť bômb, ktorú mali Ju 88 a He 111. Počas Bitky o Britániu sa He 111 darilo lepšie než Ju 88, vynikla tam aj dôležitá vlastnosť He 111 vydržať ťažké poškodenie v boji. Napriek tomu sa však prejavila potreba inštalácie ťažšej výzbroje a taktiež potreba sprievodných stíhačiek Bf 109 a Bf 110, ak sa mali straty udržať na prijateľnej úrovni. Taktiež sústredenie celej posádky do presklenej kabíny robilo He 111 zraniteľným pri koncentrovanej paľbe pri čelnom útoku.
Pokroky dosiahnuté v júli a auguste 1940 boli stratené pri zmene stratégie bombardovania, zameranej od 7. septembra 1940 na bombardovanie britských miest. Od tej chvíle sa od He 111 požadovalo strategické bombardovanie, niečo na čo nebol skonštruovaný. Napriek tomu He 111 mal dosť veľký potenciál na spôsobenie veľkých škôd pri ničení strategických cieľov, jedným z príkladov bolo zničenie továrne na výrobu lietadiel De Havilland Mosquito pri Bristole, vykonané jednotkou Kampfgeschwader 55, 30. augusta 1940. O mesiac neskôr, 26. septembra, Kampfgeschwader 55 zničila svojimi He 111 továreň vo Woolstone na výrobu stíhačiek Supermarine Spitfire. Tento útok spôsobil zatvorenie továrne a rozdelenie výroby, napriek tomu prerušenie výroby však nebolo také vážne ako počas júla a augusta 1940.
Počas Blitzu boli He 111 osadené navigačným systémom Knickebein. Tento systém mal za úlohu zvýšiť navigačné schopnosti He 111. Viacero strojov osadených týmto systémom bolo zbytočne riskantne nasadených pri rušivých náletoch na Londýn, počas zimy 1939 – 40. Neskôr bol Knickebein nahradený systémom X-Gerät, od ktorého sa očakávalo zvýšenie presnosti pri bombardovaní do takej miery, že by bol schopný útočiť na jednotlivé budovy. Zanedlho bol zavedený systém Y-Gerät.
Dňa 3. novembra 1940, sa RAF naskytla príležitosť otestovať He 111 aj so svojim vybavením. Bombardér núdzovo pristál pri pobreží a čiastočne sa ponoril. Kapitán Kráľovského námorníctva sa ujal vedenia operácie na vytiahnutie stroja, pretože mal vyššiu hodnosť, než prítomný armádny dôstojník. Kapitán trval na tom, aby bol He 111 odtiahnutý do hlbšej vody, kým bude vytiahnutý, ale laná sa pretrhli a lietadlo sa potopilo. Nakoniec sa stroj podarilo vytiahnuť, no slaná voda sa už dostala do systému X-Gerät.
Luftwaffe sa snažila útočiť na priemyselné, dopravné a civilné ciele naraz, ale to sa jej nepodarilo. Napriek tomu sa jej však pri bombardovaní Birminghamu, Bristolu, Barrowu, Coventry, Liverpoolu, Plymouth a Southamptonu podarilo spôsobiť ohromné škody. Niektoré z týchto cieľov boli zakryté mrakmi, no He 111 vybavené systémom X-Gerät spôsobili ťažké škody. Briti sa bránili použitím falošných cieľov na prilákanie pozornosti bombardérov a systémom Meacon, ktorý rušil komunikačný systém Luftwaffe.
Počas bojov, medzi júlom a októbrom 940, bolo zničených 242 ks He 111, čo je menej než 303 zničených Ju 88. Najnižšie straty mal Do 17, pričom bolo zničených 132 strojov, najmenej z troch nasadených typov nemeckých bombardérov.
Balkánske ťaženie.
Ťaženie proti Juhoslávii a Grécku trvalo len 3 týždne, no He 111 v ňom hral kľúčovú úlohu. Dňa 6. apríla 1941 sa He 111, priradené k Luftflotte 4, zúčastnili bombardovania Belehradu. Po krátkom postupe a dobytí Grécka, He 111 taktiež podporovali sily Osi pri Bitke o Krétu, kde utrpeli len malé straty. V tom čase sa tiež podieľali pri obliehaní Malty a bombardovaní Egypta a Suezského prieplavu. Veľký podiel na týchto náletoch mala hlavne Kampfgeschwader 4, keď počas mája a júna 1941 bombardovala pobrežné ciele vrátane Alexandrie a utrpela stratu 6 strojov a 5 posádok.
Nasadenie v úlohe torpédového bombardéra.
Počas Bitky o Atlantik a tiež aj v Stredozemnom mori slúžil He 111 ako torpédový bombardér. V priebehu bitky o Atlantik vytvorila Luftwaffe na tento účel veliteľstvo Fliegerführer Atlantik. Luftwaffe používala na jar 1941 pri útokoch na obchodné lode bežné bomby. To vyústilo do vysokých strát na posádkach ale aj na strojoch He 111, pretože útoky boli prevádzané z malej výšky. Na konci apríla 1941 mala jednotka III./Kampfgeschwader 40 len 8 z 32 pôvodných posádok a musela byť stiahnutá z bojov.
Väčšina jednotiek vybavených He 111 bola prezbrojená na rýchlejšie Junkersy Ju 88 a Dorniery Do 217, ktoré tiež utrpeli straty, no nie v takom rozsahu ako He 111. Takýmto stratám sa mohlo predísť použitím kvalitného vzdušného torpéda. Nemecké námorníctvo zakúpilo patenty na Hortonovo námorné torpédo od Nórska v roku 1933 a patent na torpédo Whitehead Fiume od Talianska v roku 1938. Napriek tomu bol však vývoj vzdušného torpéda pomalý. Pri skúškach v roku 1939 s použitím lietadiel Heinkel He 59 a Heinkel He 115, bola miera zlyhania až 49 %, a to z dôvodov aerodynamických nedostatkov, hĺbkovej ovládateľnosti a tesnenia torpéda.
Až do roku 1941 dosahovala Luftwaffe v tejto oblasti veľmi slabé výsledky. Keď sa v roku 1941 začala Luftwaffe o túto oblasť aktívne zaujímať, Kriegsmarine protestovala proti jej zainteresovaniu a spolupráci a požiadavky Luftwaffe prevzať vývoj boli zamietnuté. Keďže Bitka o Atlantik bola v plnom prúde, Luftwaffe potrebovala torpédový bombardér aby nemuseli byť stroje útočiace na obchodné loďstvo vybavené dodatočnou obrannou výzbrojou. Bolo založených niekoľko škôl v Aténach a v Gossenbrode v Nemecku, ktoré sa zaoberali výučbou torpédového bombardovania. Bolo zistené, že He 111 je veľmi vhodný na túto úlohu a v decembri 1941 dostala Luftwaffe povolenie na vedúce postavenie vo vývoji nového torpéda. Skúšky v Grossenbrode umožnili He 111 niesť 2 torpéda, pričom Ju 88 mohol niesť rovnaký náklad a pritom bol rýchlejší. Jednotka Kampfgeschwader 26 používala obe stroje; He 111 aj Ju 88.
V letke I./KG26 slúžilo okolo 42 Heinkelov He 111, ktoré vzlietali do boja z Nórska. Náklad He 111 pozostával z talianskeho torpéda Whitehead Fiume a nemeckého ľahkého torpéda F5. Obe fungovali na vzdialenosť pri rýchlosti /h. Bojová hlavica torpéda vážila viac než . Aby mohol pilot He 111 podniknúť torpédový útok, muse klesnúť na a znížiť rýchlosť na /h. Minimálna hĺbka vody musela byť aspoň . He 111 bol nasadený na operácie v Arktickom oceáne proti arktickým konvojom, putujúcim do Sovietskeho zväzu zo Severnej Ameriky a Británie. Jedno zo známejších nasadení bol útok jednotky I./KG 26 na konvoj PQ 17, v júni 1942. Jednotke sa podarilo potopiť tri lode a tri ďalšie poškodiť. Spolu bolo potopených 25 z pôvodného počtu 35 obchodných lodí. KG 26 sa taktiež úspešne podarilo zachytiť konvoj PQ 16, kde potopili štyri lode, no stratili 6 posádok. Konvoj PQ 18 bol zachytený medzi 13.15. septembrom 1942, pričom bolo potopených 13 zo 40 lodí, a Luftwaffe tento úspech stál 40 lietadiel. KG 26 prišla pri tomto nasadení o 20 strojov He 111 a 14 členov posádok. Jednotky vybavené He 111 pokračovali v úspešnom nasadení aj na iných bojiskách.
Takto sa zúčastňoval napríklad protilodných operácií proti sovietskemu námorníctvu v Čiernom mori. Sovietske lode sa väčšinou plavili v noci a po jednom, čo robilo stíhanie veľmi zložitým. Svoje lode si sovieti dôsledne chránili na mori aj v prístavoch. Protilietadlová paľba bola počas dňa zničujúca a v noci bola posilnená svetlometmi. Napriek tomu to nezabránilo útokom jednotiek He 111 s istou dávkou úspechu. V Stredozemnom mori sa Spojencom podarilo v roku 1943 vybojovať nadvládu vo vzduchu, no jednotka KG 26 pokračovala v svojich operáciach aj naďalej.
Heinkely He 111 útočili na spojenecké loďstvo pozdĺž afrického pobrežia, zo základní na Sicílii a Sardínii, nielen vo dne ale aj v noci. Napriek nočným stíhačom a protilietadlovej paľbe sa He 111 podarilo dostať až k svojim cieľom. Straty boli stále nižšie a nižšie, najmä vďaka skúsenostiam posádok a postupom pri útoku. Podobné misie však museli byť na jar 1944 pozastavené, najmä kvôli nedostatku posádok a lietadiel. V apríli mohla spolu KG 26 nasadiť už len 13 strojov He 111 a Ju 88. S výnimkou I./KG 26 boli všetky jednotky prezbrojené na Ju 88.
Stredný východ, severná Afrika a Stredomorie.
V čase povstania Aliho Rašída a nasledovnej Anglo-Irackej vojny sa Luftwaffe a jej He 111 bojovo zúčastnili v jednotke "4.staffel.II./KG 4", nasadenej na pomoc irackým nacionalistom, pod velením "Fliegerführer Irak". He 111 niesli irackú kamufláž, no ich pobyt bol veľmi krátky. Následkom irackého kolapsu bola táto jednotka 31. mája 1941 stiahnutá, len 17 dní po svojom príchode. Záznamy ukazujú, že sa počas svojho nasadenia He 111 zúčastnil 7 ozbrojených prieskumných letov a piatich bombardovacích misií proti Habbaniya, ktoré zahŕňali 20 posádok, a zhodenie 10 ton bômb.
Talianske zlyhania počas začiatočnej fázy ťaženia v Severnej Afrike prinútili Wehrmacht posilniť sily Osi v severnej Afrike, čo viedlo k 28 mesačnej leteckej kampani. Spolu s Ju 88 sa He 111 zúčastňoval na ofenzívnom hĺbkovom bombardovaní od úplneho začiatku ťaženia. V januári 1941 sa niekoľko bombardovacích jednotiek Luftwaffe zúčastnilo náletov proti anglickým a spojeneckým konvojom. Jedntoka Kampfgeschwader 26 bola ako prvá poverená touto úlohou. Ale už pri prvých náletoch utrpela značné straty, napriek neprítomnosti protivníkov vo vzduchu. V noci z 17. na 18. januára 1941 bolo vyslaných 12 strojov jednotky KG 26 s úlohou bombardovať Bengázi.
Sedem strojov bolo stratených po tom čo sa zrútili kvôli nedostatku paliva. Napriek tomu boli He 111 často úspešné a tak potopili mínolovku "HMS Huntley" a nákladnú loď "Sollum". Viacero jednotiek vybavených He 111 taktiež podporovalo nemeckú inváziu na Krétu. Počas Balkánskeho ťaženia a neskôr invázie do Sovietskeho zväzu, bola väčšina bombardovacích operácii v tejto oblasti zverená strojom Junkers Ju 88 a Ju 87. Heinkely He 111 sa vrátili do tejto oblasti počas zimy 1941/42, čase patovej situácie na sovietsko – nemeckom fronte.
Počas rokov 1941 – 1942 sa malý počet He 111 zúčastnil obliehania Malty, následom ktorého sa mal ostrov vzdať. Keďže v tom čase sa stíhacie veliteľstvo RAF sústredilo na operácie v oblasti Lamanšského prielivu, potápaním obchodných a zásobpvacích lodí sa to Luftwaffe takmer podarilo. Spojenecké sily, nachádzajúce sa na Malte zvažovali kapituláciu až do novembra 1942, no koncom tohoto mesiaca útoky prestali a obliehanie sa skončilo.
Východný front.
Dňa 22. Júna 1941 začal Adolf Hitler Operáciu Barbarossa, nemeckú inváziu do Sovietskeho zväzu. Stroje He 111 v tom čase tvorili súčasť troch bombardovacích jednotiek. Kampfgeschwader 53, pod velením leteckej armády Luftflotte 2, bola pridelená k armádnej skupine Sever. Kampfgeschwader 27 pod velením Luftflotte 4, pridelenej k armádnej skupine Stred a jednotka Kampfgeschwader 55, pridelená 5. leteckému zboru. 
Rovnako ako v predošlých ťaženiach, mal He 111 poskytovať taktickú podporu nemeckej armáde. O strategickom bombardovaní sa uvažovalo len málo. Velenie sa spoliehalo na to, že takáto operácia nebude nutná až do dobytia európskej časti ZSSR, na západ od línie spájajúcej mestá Archangeľsk a Astrachán. Počas rokov 1941 – 42 bolo taktické nasadenie He 111 obmedzené kvôli odmedzenej manévrovateľnosti a zavalitému trupu. Jeho úlohou v tom čase bolo ničenie tankov. V tom čase boli jedinými špecializovanými bojovými strojmi Junkers Ju 87 Stuka a Henschel Hs 123. Ale obom chýbal potrebný dolet. Jediným možným riešením bolo použitie lietadiel Ju 88 a He 111. 
V tejto úlohe bolo niekoľko jednotiek úspešných, keď KG 55 zničila alebo poškodila 122 nákladných vagónov a 64 lokomotív. Sovieti však urýchlene zaviedli protiopatrenia; hustá koncentrácia protilietadlového delostrelectva začala spôsobovať nárast strát, hlavne u neskúsených posádok. Špeciálna letka (Eis)./KG 55 jednotky KG 55, utrpela až 10 % straty. V čase zimných bojov roku 1941 bol He 111 opäť použitý v úlohe dopravného lietadla. Z Demjanského kotla evakuoval He 111 až 21 000 vojakov, pričom dopravil 24 300 ton jedla a výzbroje. Počas bojov v obkľúčení sa He 111 ukázal ako nenahraditeľný. 
Počas roku 1942 sa He 111 zúčastnil bitky o Stalingrad. V priebehu sovietskej operácie Uran, ktorá obkľúčila nemeckú 6. armádu, bol opäť raz nasadený ako dopravné a zásobovacie lietadlo. Ale nemecká operácia zlyhala a šiesta armáda bola zničená. Sovietska protilietadlová obrana, okolo mesta zničila okolo 165 kusov He 111.
Potom bol už He 111 na východnom fronte používaný v rovnakých úlohách ako predtým a bol poverený úlohou strategického bombardovania. V období rokov 1941 – 42 nebolo bombardovanie sovietskeho priemyslu hlavným cieľom veliteľstva Luftwaffe. To sa však zmenilo pred bitkou v Kurskom oblúku, keď sa uskutočnili pokusy na zničenie sovietskej vojenskej výroby. 
Továreň na výrobu tankov GAZ, bola počas júna 1943 vystavená sérii ťažkých náletov. V noci z 4. na 5. júna 1943, Heinkely He 111 jednotiek 55 a KG 100 zhodili 161 ton bômb, spôsobiac tak obrovské poškodenie budov a výrobných liniek. Všetkých 50 budov továrne GAZ č. 1, dopravných pásov, 5 900 kusov vybavenia a 8 000 tankových motorov bolo zničených. Ale Nemci sa v svojich odhadoch pri výbere cieľa prepočítali. Zbombardovaná továreň totiž produkovala len ľahký tank T-70. Továreň č. 112, druhý najväčší výrobca silnejších tankov T-34, pokračovala nerušene vo výrobe. Sovietske výrobné zariadenia boli prestavané alebo opravené v priebehu šiestich týždňov. Továreň č. 112 v roku 1943 vyrobila 2 851 ks tankov T-34, v roku 1944 to bolo 3 619 a v roku 1945 sa podarilo dodať 3 225 ks. Luftwaffe taktiež zlyhala pri zničení Gorkého delostreleckej továrne č. 92 alebo závodu na výrobu lietadiel Lavočkin La-5 a La-5FN. Nepodarilo sa jej ani obmedziť ruské prípravy na nadchádzajúcu bitku, no He 111 sa ukázal byť schopným strategického bombardovania.
Neskôr, v tom istom roku, tvoril He 111 jadro strategickej bombardovacej ofenzívy Luftwaffe. V čase sovietskej ofenzívy na Dnepre vykonávali jednotky vybavené He 111 útočné misie. Sovietske stíhačky však pôsobili Luftwaffe počas strategického denného bombardovania vysoké straty. V dôsledku toho, boli nemecké posádky v zime 1943 – 44, preškolené na lety v noci. Ofenzíva sa začala v noci z 27. na 28. marca 1944 a zúčastnilo sa jej okolo 190 strojov He 111, ktoré zhodili v priemere 200 ton bômb. V noci z 30. marca na 1. apríla 1944 odlietali 252 misií, čo bol najväčší počet počas trvania tejto ofenzívy. Hlavnými cieľmi boli veliteľské stanoviská na východnej a západnej Ukrajine. 
Neskôr počas leta 1944 boli He 111 opäť s úspechom použité ako súčasť zmenšujúceho sa nemeckého bombardovacieho letectva. Nemecký priemysel začal sťahovať svoje továrne na východ, mimo dosahu bombardérov RAF a USAF. V reakcii na to, USAF začala lietať zo základní v Sovietskom zväze, kde po skončení misie aj pristávala a po zopakovaní sa vracala do Anglicka. Jednotka IV. Fliegerkorps bola poverená útokmi na letiská, z ktorých USAF operovala. Dňa 21. júna 1944, pristáli stroje B-17 Flying Fortress patriace 8. leteckej armáde USAF, na letiskách Mirgorod a Poltava, po tom čo bombardovali ciele v Maďarsku. Sovieti však nezabezpečili dostatočnú protilietadlovú ochranu a tak IV. Fliegerkorps a jej He 111 z KG 4, KG 53 a KG 55 zhodili 91 ton bômb. Podarilo sa im zničiť 44 ks B-17 a 15 stíhačiek USAF. Nemecké He 111 leteli vo výške 4 000, pričom nebol zasiahnutý ani jeden z nich. Po týchto udalostiach boli americké misie zastavené. Nemci za dôvod považovali neschopnosť Sovietov postarať sa o primeranú protileteckú ochranu. Pravdepodobnejším dôvodom však bolo získanie základní v západnej Európe, odkiaľ mohli lietadlá USAF zasiahnuť akýkoľvek cieľ v Európe, bez použitia sovietskych letísk.
Neskoršie nasadenie.
Od jari 1943 sa počet He 111 v operačných bojových jednotkách znižoval. Hlavnou príčinou bolo zavedenie silnejších bombardérov, konkrétne Junkersu Ju 88 a taktiež Dornieru Do 217, čím bol He 111 tlačený do úzadia. Ofenzívne operácie Luftwaffe boli kvôli spojeneckej vzdušnej nadvláde koncom roka 1943 zastavované. Napriek tomu však pokračoval v službe na protilodných misiách proti sovietskemu námorníctvu v Čiernom mori. Neskoré verzie He 111 H-16 boli osadené protilodným radarom FuG 200 Hohentweil a ich výzbroj tvorili rôzne typy protilodných rakiet, ako napríklad Henschel Hs 293 L-10 Friendensengel, Blohm &amp; Voss Bv 143 alebo Blohm &amp; Voss Bv 246.
Jedinou z nich, ktorá dosiahla operačný status bola Hs 293, ovládaná navádzacím systémom FuG 203B Kehl III. Bombometčík navádzal raketu na cieľ diaľkovým riadením ovládacích plôch strely, pričom po odpálení z lietadla sa zapálili na rakete pozičné svetlice, umožňujúce udržať vizuálny kontakt s raketou, až do jej zásahu cieľa. Niektoré verzie He 111, ako He 111 H-16 /R3 a H-20/R2 niesli rakety V-1 na ciele v Londýne, ako súčasť programu Adolfa Hitlera na pomstu za bombardovanie nemeckých miest.
Strely V-1 boli odpaľované zo severného Francúzska a Holandska, ale z 2 000 odpálených sa nad Londýn dostalo len 50 %, pričom 661 z nich bolo zostrelených. Úloha niesť strely V-1 bola pridelená He 111 H-21 a H-22 po tom, čo spojenecké vojská dobyli odpaľovacie zariadenie v Holandsku. Podmienky za ktorých operovali He 111 koncom roka 1944 sa veľmi líšili od tzv. „Blitzu“ z rokov 1940 – 41. Nočné stíhačky RAF niesli radar "AI Mk IV", operujúci v metrických vlnových dĺžkach, ktorý spolu s vysokým výkonom stíhačiek De Havilland Mosquito spôsobil, že sa museli posádky nemeckých bombardérov držať pri svojich letoch nad Severným morom do Anglicka nízko nad hladinou mora, aby sa vyhli skorej detekcii. Pri letoch v malých výškach hrozilo riziko nárazu s prevaľujúcou sa vlnou, a tak na zabezpečenie minimálnej šance na prežitie, posádky nosili ťažké potápačské obleky a nesfúknuteľné plávajúce vesty, čo zároveň robilo priemerný let trvajúci 3 – 5 hodín veľmi nepohodlným. Nálety väčšinou začínali nad rádiomajákom nad mestom Dan Helder v Holandsku. Po dosiahnutí odpaľovacieho bodu pilot vystúpal do výšky , vypustil svoj náklad a následne klesol na nízku letovú hladinu. Spiatočná cesta bola rovnako nebezpečná. Jednotky stíhačiek Mosquito operovali nad Holandskom a útočili na pristávajúce He 111. Koncom roka 1944 a začiatkom 1945 boli He 111 opäť používané v úlohe dopravného stroja. Pomáhali evakuovať nemecké sily z Grécka a Juhoslávie, medzi októbrom a novembrom 1944. Jednotky vybavené lietadlami He 111 taktiež evakuovali ľudí a vybavenie z Budapešti počas jej obliehania, pričom Kampfgeschwader 4 útočila na sovietske predmostia a zhadzovala do Dunaja míny, v snahe zabrániť Červenej armáde prekročiť rieku. Zvyšné He 111 boli z Maďarského frontu stiahnuté, po tom, čo sa obliehanie vo februári 1945 skončilo. Ich úlohou potom, čo sa Sovieti blížili k Berlínu, bolo ničenie mostov cez Odru.
Používatelia.
Vojenskí používatelia.
 Bulharsko
 Čína
 Česko-Slovensko
 Nemecko
 Maďarsko
 Rumunsko
 Slovensko
 Španielsky štát
 Turecko
 Spojené kráľovstvo
 Spojené štáty
Civilní používatelia.
 Čína
 Nemecko
 Rumunsko

</doc>
<doc id="194442" url="https://sk.wikipedia.org/wiki?curid=194442" title="Württembersko-Bádensko">
Württembersko-Bádensko

Württembersko-Bádensko () bola spolková krajina v Nemecku vytvorená po druhej svetovej vojne v roku 1945 v americkej okupačnej zóne z predchádzajúcich krajín Bádensko a Württembersko. Jej hlavným mestom bol Stuttgart. V roku 1952 bolo Württembersko-Bádensko zlúčené s Württemberskom-Hohenzollernskom a Bádenskom do súčasnej spolkovej krajiny Bádensko-Württembersko.

</doc>
<doc id="194444" url="https://sk.wikipedia.org/wiki?curid=194444" title="Ondrejský kríž">
Ondrejský kríž

Ondrejský kríž je kosý kríž symbolizujúci ukrižovanie apoštola Ondreja. Používa sa na vlajkách a symboloch niektorých štátov a území. V 19. storočí sa výraz používal aj v architektúre na označenie rámov z dvoch lát usporiadaných v tvare písmena „X“.
Symbolika ondrejského kríža.
Vlajka Škótska.
Škótska zástava je jednou z najstarších štátnych vlajok na svete. Jej vznik sa podľa legendy datuje do roku 832, keď kráľ Škótov Angus pred bitkou s Anglosasmi uvidel na nebi znamenie kríža v podobe písmena X, na ktorom bol ukrižovaný ctiteľ Škótska apoštol Ondrej.
Vlajka ruskej vojenskej námornej flotily.
Kríž svätého Ondreja je základom vlajky ruskej vojenskej námornej flotily, ktorá bola založená Petrom I. v roku 1696 a oficiálne potvrdená v roku 1703.
História vlajky.
Zo začiatku bola vlajka bielo-modro-červená trikolóra. Od roku 1709 sa na vlajke objavila iba jedna z týchto farieb.
Za vlády Anny Ivanovny (1730 - 1740) a Kataríny II. Veľkej (1762 - 1795) sa za zástavu námornej flotily Ruska považovala čistá biela vlajka, na ktorej bol ondrejský kríž umiestnený v pravom hornom rohu pri žrdi vlajky. Neskôr zapĺňal celý priestor vlajky.
Vlajka vojenskej námornej flotily Ruska, ktorej súčasťou je ondrejský kríž sa používala do roku 1918, kedy ju nahradila vlajka RSFSR.
Ondrejská vlajka bola znova prijatá za námornú vlajku ruskej flotily v roku 1991 a je ňou až dodnes. Oficiálne bola uznaná za námornú vlajku zákonom č. 162 zo dňa 29. decembra 2000.

</doc>
<doc id="194445" url="https://sk.wikipedia.org/wiki?curid=194445" title="Andrejevská vlajka">
Andrejevská vlajka



</doc>
<doc id="194446" url="https://sk.wikipedia.org/wiki?curid=194446" title="Kostol Najsvätejšieho srdca Ježišovho a Nepoškvrneného srdca Panny Márie">
Kostol Najsvätejšieho srdca Ježišovho a Nepoškvrneného srdca Panny Márie

Kostol Najsvätejšieho srdca Ježišovho a Nepoškvrneného srdca Panny Márie zvaný aj Archa Locus alebo Kostol dvoch sŕdc je kostol v Liptovských Sliačoch. Jeho autormi sú Ing. arch. Peter Abonyi, Ing. arch. Jozef Hýravý a Ing. Vladimír Konfál.
Zrodenie.
Postaviť nový kostol v Liptovských Sliačoch pochádza od miestnych katolíckych kňazov Jozefa Kútnika-Šmálova a Ladislava Hanusa. 
Celá stavba bola postavená svojpomocne z prostriedkov občanov a darcov. Občianske a cirkevné spoločenstvo je teda zároveň investorom, dodávateľom, aj užívateľom stavby.
Stavieb, ako je Kostol Dvoch sŕdc v Liptovských Sliačoch, na Slovensku nie je veľa ak vôbec sú. Toto nevšedné umelecké dielo, ktoré svojím avantgardným vzhľadom borí akýkoľvek stereotyp, zaručene nadchne nielen priaznivcov modernej architektúry, ale i ľudí, ktorí inak k fanúšikom moderne riešených sakrálnych stavieb nepatria. Okrem prekrásneho exteriéru, ktorý evokuje Noemovu archu, a vďaka ktorému sa kostol označuje i ako „Sliačanská archa“, stojí za vzhliadnutie i interiér plný náročných výtvarných diel umelcov z piatich európskych krajín – Slovenska, Česka, Maďarska, Poľska a Francúzska. Názov „Kostol Dvoch sŕdc“ je odvodený od dvoch kamenných sŕdc, ktoré sa našli na pozemku, kde dnes stavba stojí, a ktoré evokovali Najsvätejšie srdce Ježišovo a Nepoškvrnené srdce Panny Márie. 
Exteriér.
Kostol má zvonka tri vlastné tváre. Tri štýly, každý s autonómnou výpoveďou. Idúc cez dolnú bránu privíta nás prvá tvár tvarovou a materiálnou bohatosťou. V eklektike sa objavuje „bok archy“. Pestrosť objemov a tvarov, priamkových, či krivkových mierne potiera dva vstupy s bežnými dverami. Pred nimi je vytvorené celkom príjemné miesto na pobudnutie. Južná modrá tvár kostola je striedma. Dominuje farba a najväčší pokoj tvarov a významov na tomto objekte. Tretia biela tvár, tvorená ako kompozičná hra línií a plôch nás vovedie opäť do bohatstva materiálov, povrchov, tvarov, ale aj rôznych znakov a ich významov. Za zmienku tiež stojí vstupná brána, akýsi portál, zhotovený z masívneho dreva a kováčskej ocele, ktorý významovo (ako jediný prvok aj kompozične) oddeľuje areál kostola od okolitej prírody.
Interiér.
Interiér sa snaží priniesť zhromaždeným veriacim vlahu a osvieženie, pokoj, kresťanský pokoj. Uplatňuje centralitu objemu vrcholiacu vo svetlíku. Zároveň sa rozvíja i pozdĺžne smerovanie. Vnemov je však viac v drobnom detaile, v častiach priestoru a vo výtvarných dielach. Množstvo symbolov, významov, zaujímavých farieb, tlmeného i priameho svetla. Sakrálne je niečo iné ako všednosť dňa, preto napriek mystériu, tajomstvu od ktorého akoby odstupujeme a zároveň nás láka, kostol má poskytovať duchovnú istotu. Archa ju ponúka svojím spôsobom. Potvrdzuje symboly zdvojenosťou. Napríklad vertikálny exteriérový "Kristov kríž" a "Kristov monogram". Kruhová línia kupoly a vedľa nej kruhová línia svetelných bodov. Vnútorný vzkriesený Kristus, prítomný i neprítomný pri dreve svojho kríža a neďaleký korpus Krista. Inou istotou je vnášaná estetika ale vždy v malej čiastke kostola lebo celok oplýva viacerými postupmi. Nemožno nespomenúť pravdivosť v snahe umelecky stvárniť všetky štruktúry priestoru až po textílie. Oltár a ambona sú zvláštnymi a presvedčivo vypovedajúcimi prvkami. Kompletné výtvarné dotvorenie je na Slovensku skôr ojedinelé. Kostol v Sliačoch je kostolom dvoch sŕdc: Krista a Márie. Archa priniesla to, čo mnohým kostolom na Slovensku chýbalo, symboliku. Symboliku, ktorá je tu zreteľná i nezreteľná. Tradičná, i taká, čo je na hranici prijateľnosti.
Konštrukcia.
Konštrukcia kostola v Liptovských Sliačoch plne vychádza z architektonického konceptu a pri jej vytváraní bola v prvom rade zohľadňovaná tvarová náročnosť priestorového riešenia prienikov hlavnej hmoty s prístavbami a vstavbami ako aj prieniky strešnej konštrukcie so zvislými konštrukciami.
Z hľadiska definovania, konštrukčné riešenie je stavba kombináciou stenového a skeletového stĺpového systému. Dominantným priestorom kostola je hlavná loď, zo severozápadu ohraničená pôdorysne zvlnenou dvojitou stenou, ktorá so stojkami z oceľových valcovaných profilov vytvára zvislý nosný systém, na ktorých je uložená pôdorysne kruhová, v priereze šošovkovitá strecha. Na oceľových stĺpoch uložený pôdorysne polkruhový, stupňovitý železobetónový chórus, ktorý pokračuje rampou, oblúkovito sa zvažujúcou k sanktuáriu.
Stupňovitá stena od severu, ktorá nad strechou kostola vytvára zvonicu, je zdvojená z dvoch murív s vnútorným medzipriestorom, kde je umiestnené rebríkové schodisko ku zvonom a k vedľajšiemu oceľovému schodisku, končiacom pri vonkajšom nerezovom kríži.
Strešná konštrukcia hlavnej lode je tvorená drevenými, fošnovými, zbíjanými väzníkmi, v strede lode uchytávaných na oceľový priehradový zrezaný kužeľ.
Vstupná časť kostola je riešená v tvare boku drevenej lode, ktorej reminiscencia je odrazená i v interiéri kostola tvarom stupňovitej chórusovej rampy.
Obdobne ako je to v hlavnej lodi, strešnú a stenovú konštrukciu vytvára sústava vodorovných nosníkov – väzníc, na ktoré je uchytávaný vonkajší strešný a stenový záklop a zo strany interiéru sústava drevených vodorovných nosníkov, na ktoré sú uchytávané podhľady a interiérové úpravy steny.
Drevený antický chrám je vstavbou do hlavnej lode a dispozične tvorí cez siluetu Krista vstupný priestor do chrámu v pokračovaní kaplnkou a na poschodí v nadväznosti na chórus miesto pre spevokol a miestnosť pre farskú radu. Konštrukcia chrámu je materiálový hybrid. Strop a strecha nad chrámom je stolársky vyrobená konštrukcia gréckeho chrámu, podľa dielenskej dokumentácie architekta Abonyiho.
Idea.
Ideová myšlienka stavby kostola je symbol lode – archy, ktorej bok ľudia našli uprostred polí na sliačanskom Ararate a k nej dostavili kostol. K hlavnej pôdorysnej časti kruhovej lode sú konštrukčne i dispozične „pristavené“ ďalšie časti stavby, a to sanktuárium vo forme polkužeľovitej apsidy, vstupná časť kostola v tvare boku lode s nástupným mostíkom na loď prepájajúci exteriér s interiérom, pod ktorým je umiestnená spovedelnica. Vstavaný „drevený grécky chrám“ na prízemí slúžiaci ako adoračná kaplnka, na podlaží v pokračovaní chóru ako miesto pre spevokol a miestnosť pre farskú radu.
Realizácia.
Statik a konštruktéri sa v plnej miere podriadili výtvarnému riešeniu architektov, hľadali spôsoby a formy riešenia, a na kompromisy pristupovali až po vyčerpaní, v danej situácii všetkých riešení. Statika, ako technická disciplína v stavebníctve, tu nebola ako slúžka technológie a nepodriaďovala sa diktátu stavebných firiem, ale bola tvorivou a koncepčnou partnerkou architektonickému a výtvarnému návrhu stavby, a dotvárala stavebné diely až do ich konečného efektu.
Pre vyriešenie problému na stavbe bol väčším prínosom na stavbe naškicovaný detail riešenia konkrétnemu pracovníkovi a s následným vysvetlením, ako dopredu v kancelárii rozpracovaný nákres. Týmto spôsobom tím projektantov a realizátorov fungoval počas celej doby výstavby, t. j. päť rokov. To znamená, že počas výstavby bol projekt živý a priebežne aktualizovaný, samozrejme pri dodržiavaní architektonickej línie.
Referencie.
archív Rímsko katolíckeho úradu v Liptovských Sliačoch

</doc>
<doc id="194448" url="https://sk.wikipedia.org/wiki?curid=194448" title="Bádensko (1945 – 1952)">
Bádensko (1945 – 1952)

Bádensko (), od 2. decembra 1946 Južné Bádensko () je bývalá spolková krajina v Nemecku. Bola vytvorená z južnej polovice predošlej spolkovej krajiny Bádensko a stala sa súčasťou Francúzskej okupačnej zóny. V roku 1952 bolo ("Južné") Bádensko zlúčené s Württemberskom-Bádenskom a Württemberskom-Hohenzollernskom a vytvorili tak dnešnú nemeckú spolkovú krajinu Bádensko-Württembersko.

</doc>
<doc id="194449" url="https://sk.wikipedia.org/wiki?curid=194449" title="Južné Bádensko">
Južné Bádensko



</doc>
<doc id="194452" url="https://sk.wikipedia.org/wiki?curid=194452" title="Kostol dvoch sŕdc">
Kostol dvoch sŕdc



</doc>
<doc id="194454" url="https://sk.wikipedia.org/wiki?curid=194454" title="GAZ">
GAZ

GAZ alebo gaz môže byť:

</doc>
<doc id="194455" url="https://sk.wikipedia.org/wiki?curid=194455" title="Württembersko-Hohenzollernsko">
Württembersko-Hohenzollernsko

Württembersko-Hohenzollernsko () je bývalá spolková krajina v Nemecku. Vznikla z južnej časti spolkovej krajiny Württembersko a z bývalej Pruskej provincie Hohenzollernsko. Táto krajina mala rozlohu 10 406 km², a mala asi jeden milión obyvateľov. Hlavné mesto krajiny bol Tübingen. Po druhej svetovej vojne sa krajina stala súčasťou Francúzskej okupačnej zóny. V roku 1952 bolo Württembersko-Hohenzollernsko zlúčené s Württemberskom-Bádenskom a s ("Južným") Bádenskom a vytvorili tak dnešnú nemeckú spolkovú krajinu Bádensko-Württembersko.

</doc>
<doc id="194459" url="https://sk.wikipedia.org/wiki?curid=194459" title="Reformná zmluva">
Reformná zmluva



</doc>
<doc id="194464" url="https://sk.wikipedia.org/wiki?curid=194464" title="Budova Ríšskeho snemu (Berlín)">
Budova Ríšskeho snemu (Berlín)

Budova Ríšskeho snemu () je sídlo nemeckého parlamentu (Nemecký spolkový snem - nem. "Deutscher Bundestag") v Berlíne v Nemecku.
Budova bola postavená ako sídlo Ríšskeho snemu, ktorému slúžila od roku 1894 až do roku 1933, kedy bola vypálená (pozri Požiar Ríšskeho snemu). Od rekonštrukcie roku 1999 architektom Normanom Fosterom je opäť sídlom parlamentu.
Pôvodná historická stavba je z roku 1894. Projekt bol dielom Paula Wallota navrhnutý v neorenesančnom slohu. Po nástupe Hitlera k moci došlo 27. februára 1933 k požiaru a budova vyhorela, čo nacisti využili na následné potlačovanie väčšiny ľudských práv. Budova bola viackrát poškodená v priebehu druhej svetovej vojny bombardovaním. Hrozilo, že by mala byť zbúraná. Prežila a v rokoch 1958 – 1972 bola opravená a následne sa do roku 1999 používala ako múzeum. 
Nemecký spolkový parlament sa dnes volá Bundestag. Reichstag ako názov parlamentu sa datuje od čias Svätej rímskej ríše až do rokov nacistického režimu. V dnešnom použití nemecký výraz Reichstag značí budovu Ríšskeho snemu, zatiaľ čo výraz Bundestag znamená inštitúciu.
História budovy.
Výstavba budovy začala po roku 1871. Predtým sa parlament zhromažďoval vo viacerých budovách na Leipziger Straße v Berlíne. Tieto začali byť príliš malé pre tento účel, a tak sa v roku 1872 začala architektonická súťaž. Zúčastnilo sa jej 103 architektov. Práca na stavbe sa však nezačala ani o desať rokov na to. Blokovali ju rôzne problémy s kupovaním pozemkov pre novú budovu. A aj hádky medzi členmi Reichstagu, ako boli Wilhelm I., Otto von Bismarck, o tom aká by mala byť nová budova. 
V roku 1882 sa konala ďalšia architektonická súťaž. Tentoraz sa jej zúčastnilo 189 architektov. Uskutočniť svoj projekt mohol architekt z Frankfurtu Paul Wallot. V roku 1884 položil 9. júna Wilhelm I. základný kameň. Pred dokončením stavby Wilhelm I. v roku 1888 zomrel. Jeho nástupca Wilhelm II. oponoval parlamentu ako inštitúcii v oveľa väčšej miere. Pôvodná budova bola najviac velebená kvôli konštrukcii pôvodnej kupoly z ocele a skla, čo bol inžiniersky skvost toho času.
Na hlavnú fasádu boli v roku 1916 vytesané slová: "DEM DEUTSCHEN VOLKE" ("Nemeckému ľudu") 
Tomu sa snažil zabrániť cisár, pre priveľmi demokratický charakter. Po prvej svetovej vojne cisár abdikoval. Počas revolučných dní, 9. novembra v roku 1918, vyhlásil Philipp Scheidemann inštitúciu republiky priamo z jedného z balkónov Reichstagu. Budova naďalej slúžila ako sídlo parlamentu Weimarskej republiky od roku 1919 až do 1933.
Tretia ríša.
Adolf Hitler sa stal ríšskym kancelárom 30. januára 1933. Následne na to 27. februára 1933 bola budova podpálená za okolností, ktoré dodnes nie sú presne objasnené. 
Na mieste činu zadržala polícia Holanďana Marinusa van der Lubbeho, ktorý pobehoval po chodbách budovy s horiacou fakľou v ruke. Skôr ako sa začalo vyšetrovanie vyhlásil Hitler, že požiar mal byť výzvou ku komunistickému puču a primäl svojich koaličných partnerov (nacisti mali vtedy ešte len troch ministrov) k súhlasu a prezidenta von Hindenburga k podpisu dvoch mimoriadnych nariadení "Na ochranu národa a štátu" a "Proti zrade a velezradným činom". Na ich základe boli zrušené viaceré občianske práva a slobody zakotvené v ešte stále platnej ústave a rozšíril sa okruh trestných činov spadajúcich pod trest smrti. NSDAP využila túto udalosť na začatie politických čistiek v Berlíne a zákazu KPD (nemecká komunistická strana). 
Počas 12 rokov vlády národných socialistov budova Reichstagu nebola používaná na zasadanie parlamentu. Tých zopárkrát, čo parlament zasadol, bolo to v budove bývalej opery (Krolloper) oproti samotnej budove Reichstagu. To platí aj o zhromaždení 23. marca 1933 kedy bol Reichstag ako inštitúcia zbavený svojich právomocí v prospech nacistickej vlády. Vydal sa zákon, ktorý bol legálnym krokom k získaniu moci. Budova, stále zničená a nepoužiteľná po požiari, bola používaná na propagandistické prezentácie a vojenské účely, počas trvania druhej svetovej vojny. Dokonca sa uvažovalo, že ju premenia na protilietadlovú vežu, ale zistilo sa, že na to nie je konštrukčne vhodná.
Budova, ktorá nebola plne obnovená od požiaru bola ďalej za vojny poškodzovaná vzdušnými náletmi. Počas bitky o Berlín v roku 1945 sa stala jedným z hlavných cieľov pre červenú armádu. Pravdepodobne pre jej symbolický význam. Tvrdé boje v okolí a vo vnútri budovy sa rozhoreli v noci 29. a pokračovali do 30. apríla 1945. Silne opevnenú budovu bránilo niekoľko tisíc nemeckých vojakov. 30. apríla o pol desiatej v noci miestneho času traja sovietski vojaci, poručík Alexej Berest a seržanti Michail Jegorov a Meliton Kantaria ako jedni z prvých vyšli na strechu budovy a vztýčili na nej sovietsku vlajku (Ďalšieho dňa tento akt zopakovali pred fotoaparátmi). Aj dnes môžu návštevníci budovy stále vidieť sovietske grafity na zadymených stenách vo vnútri, a tak isto na niektorých strechách. Keď boli objavené počas rekonštrukcie po znovu spojení Berlína, boli zachované.
Studená vojna.
Po vypuknutí studenej vojny bola budova fyzicky v západnom Berlíne, ale len zopár metrov od hraníc východného Berlína. Hranica sa tiahla pozdĺž zadnej časti budovy, no v roku 1961 bol prístup uzavretý Berlínskym múrom. Počas berlínskej blokády sa obrovské množstvo Berlínčanov zhromaždilo pred budovou Reichstagu. Vtedajší starosta Ernst Reuter viedol 9. septembra 1948 reč, ktorá sa stala známa vetou: „Ihr Völker der Welt, schaut auf diese Stadt!“ (Ľudia tohto sveta, pozrite sa na toto mesto!).
Po vojne bola budova ruinou. Navyše nemala žiadne reálne využitie, keďže hlavným mestom západného Berlína bol Bonn od roku 1949. V roku 1956 sa rozhodlo, že budova Reichstag nebude zbúraná, ale bude znova obnovená. Nanešťastie pôvodná kupola budovy, ktorá bola veľmi poškodená bola zdemolovaná. Následne bola vyhlásená nová architektonická súťaž. Víťazom sa stal Paul Baumgarten, ktorý rekonštruoval budovu v rokoch 1961 - 1964.
Po zjednotení Nemecka sa stala umelecká a užitková hodnota jeho diela predmetom mnohých debát. A to preto, že Bundestag, parlament západného Nemecka, nemal podľa opatrenia ustanoveného spojencami v roku 1971 povolené zasadať. Až do roku 1990 bola budova používaná na občasné reprezentatívne stretnutia a na stálu výstavu o nemeckej histórii, ktorá sa volala: „Fragen an die deutsche Geschichte“ (Otázky k nemeckej histórii).
Zjednotenie.
Oficiálna ceremónia nemeckého zjednotenia 3. októbra 1990 sa konala v budove Reichstagu, za účasti kancelára Helmuta Kohla, prezidenta Richarda von Weizsäckera, bývalého kancelára Willyho Brandta a mnohých ďalších. Na tejto udalosti bol obrovský ohňostroj a mnohí na ňu spomínajú. O deň neskôr zasadol parlament spojeného Nemecka symbolicky v budove Reichstagu.
V tom čase ešte nebola úloha Berlína rozhodnutá. Až po búrlivom rokovaní, ktoré sa považuje za jedno z tých, čo sa oplatí zapamätať, sa 20. júna 1991 rozhodlo s tesnou väčšinou, že vláda aj parlament sa vrátia do Berlína z Bonnu.
V roku 1992 vyhral ďalšiu súťaž na rekonštrukciu budovy architekt Norman Foster. Jeho víťazný koncept vyzeral celkom odlišne od toho, čo sa neskôr uskutočnilo. Okrem iného pôvodný koncept neobsahoval kupolu. 
Pred tým ako sa začala rekonštrukcia bol Reichstag obalený do plášťa bulharskými umelcami Christo a jeho ženou Jeanne-Claude. To pritiahlo v roku 1995 milióny návštevníkov. 
Počas rekonštrukcie bola budova z vnútornej strany zbavená všetkých pôvodných prvkov. Vybraté bolo úplne všetko okrem obvodových stien, vrátane všetkých zmien urobených v šesťdesiatych rokoch Paulom Baumgartenom. Aj keď neodškriepiteľne tomu chýbal rešpekt pred pôvodným dizajnom a nábytkom, rekonštrukcia bola všeobecne považovaná za úspech.
Reichstag je jedna z najnavštevovanejších atrakcií v Berlíne aj kvôli tomu, že na ňom bola postavená sklenená kupola ako náznak pôvodnej kupole z roku 1894. V kupole je špirálovitá rampa, z ktorej je impresívny pohľad na mesto hlavne v noci. Vďaka kupole sa dá vidieť do hlavnej sály parlamentu a vniká doň slnečné svetlo. Slnečné clony elektronicky sledujú pohyb Slnka a blokujú priame slnečné svetlo, aby neoslňovalo ľudí vo vnútri. Stavebné práce boli ukončené v roku 1999 a sídlo parlamentu bolo presunuté do Reichstagu v apríli toho roku. Dóm je otvorený každému bez predošlej registrácie, aj keď čakacie rady môžu byť veľmi dlhé, špeciálne v letnom období.

</doc>
<doc id="194465" url="https://sk.wikipedia.org/wiki?curid=194465" title="Ondrejská vlajka">
Ondrejská vlajka



</doc>
<doc id="194468" url="https://sk.wikipedia.org/wiki?curid=194468" title="Kvarteto na koniec času">
Kvarteto na koniec času

Kvarteto na koniec času ("Quatuor pour la fin du Temps") je dielo francúzskeho skladateľa Oliviera Messiaena. 
Vznik ojedinelého diela komornej hudby sprevádzali rovnako výnimočné okolnosti. Messiaen ho skomponoval počas druhej svetovej vojny v nemeckom tábore Stalag VIII-A v Görlitzi (dnešné Poľsko), v ktorom sa ocitol po zajatí jednotky, v ktorej slúžil. Medzi jeho spoluväzňami boli aj dvaja hudobníci, klarinetista Henri Akoka a violončelista Ettiene Pasquer. V tábore spoznal Messiaen ďalšieho krajana-hudobníka, huslistu Jeana La Boulairera. Keď skladateľ našiel v stane, ktorý slúžil ako kaplnka, starý klavír, rozhodol sa napísať kvarteto pre takéto nezvyčajné zoskupenie hudobných nástrojov. Hotové dielo malo v podaní týchto štyroch umelcov premiéru 14. januára 1941 v zajateckom tábore, kde publikom tvorilo asi tisíc väzňov a personál tábora. Messiaen si neskôr na túto udalosť spomínal so slovami: „Nikdy som nebol počúvaný s takou uprenou pozornosťou a pochopením“. Všetci štyria hudobníci boli zakrátko z tábora prepustení. 
Hlboko nábožensky založenému Messiaenovi v atmosfére strachu a neistoty z budúcnosti ako inšpirácia slúžil biblický text zaoberajúci sa poslednými dňami sveta. Ide o desiatu kapitolu knihy Zjavenie svätého Jána, verše 1 – 2 a 5 – 7:
"„I videl som zostupovať z neba iného mocného anjela, zahaleného do oblaku a s dúhou na hlave. Jeho tvár bola ako slnko, jeho nohy ako ohnivé stĺpy a v ruke mal otvorenú knižku. Pravou nohou si stal na more, ľavou na zem...Tu anjel, ktorého som videl stáť na mori i na zemi, zdvihol k nebu svoju pravú ruku a zaprisahal sa na Žijúceho na veky vekov, ktorý stvoril nebo a čo je v ňom, zem a čo je na nej, i more a čo je v ňom: ‚Času už nebude!‘ Ale v dňoch hlasu siedmeho anjela, keď začne trúbiť poľnica, zavŕši sa Božie tajomstvo, ako zvestoval svojim služobníkom prorokom.“" 
Kvarteto nesie typické znaky Messianevho hudobného jazyka. Nachádzame tu imitácie vtáčieho spevu, osobité harmonické vyjadrenie v kontraste s časťami, ktoré hrajú všetky štyri nástroje unisono (dokonca aj klavír, ktorý často hrá len jednolinkový part). Dielo má na pomery komornej hudby nezvyčajnú dĺžku, tvorí ho osem viet, ktoré sa líšia obsadením nástrojov. Každej vete dal skladateľ popisný názov, odkazujúci na biblickú inšpiráciu. Samotný počet ôsmich častí nie je náhodný, skladateľ to v poznámkach k partitúre vysvetlil tým, že stvorenie sveta trvalo šesť dni a siedmy deň odpočinku, ktorý sa predlžuje do nekonečna a stane sa ôsmim dňom, „nemiznúcim svetlom a nerušeným pokojom“. Messiaen zanechal krátke heslovité poznámky aj ku každej vete, čím objasnil jej posolstvo a význam. 
V prvej vete "Krištáľová liturgia" sa prejavila skladateľova fascinácia vtáčím spevom – skladbu otvára klarinet imitujúci spev drozda čierneho, ku ktorému sa vzápätí pridávajú husle napodobujúce slávika. Violončelo, ktoré počas vety opakuje rad rovnakých tónov a klavír tvoria nenápadný sprievod, ktorý môže evokovať šum lístia. Podľa slov skladateľa táto prírodná scéna v religioznom poňatí vystihuje harmonické ticho Neba. Druhá veta "Spev pre anjela zvestujúceho koniec času" je takisto inštrumentovaná pre celé kvarteto. Slovami skladateľa: „Spev anjela, zvestujúceho koniec času – anjel rozročený medzi vodou a súšou, okolo tela plynúce oblaky, hlava obklopená žiarivou dúhou. Klavír – jemné kaskády akordov v modro-oranžovej sprevádza prekrásny spev huslí a violončela.“ Tretia veta "Údolie vtákov" je určená pre sólový klarinet a je najstaršou časťou diela, vznikla ešte v dobe keď mal Akoka ako jediný k dispozícii svoj nástroj. Ďalšia časť "Intermezzo" je akýmsi predelom prinášajúcim oživenie a občerstvenie. Vo vete nehrá klavír. Nasleduje kontrastná veta "Chvála večnosti Ježiša", v ktorej violončelo s asketickým sprievodom klavíra prednáša rozľahlú, veľmi pomalú a pokornú melódiu, ktorá „oslavuje lásku a skláňa sa pred nesmrteľnosťou Slova.“ Nasledujú "Zúrivé tance pre sedem trúbok". Veta je najvýraznejšou časťou celého diela. Má osobitú rytmiku a všetky štyri nástroje ju hrajú unisono. Ďalšia veta "Dúhové kvapky rosy pre anjela zvestujúceho koniec času" je koncipovaná voľnejšie, kvarteto v plnom zložení prináša v priebehu vety meniace sa nálady. Záver diela je jedinečný, posledná veta "Chvála nesmrteľnosti Ježiša" je určená iba pre husle a klavír. Pripomína piatu vetu, ale melodická linka je tu ešte priezračnejšia. Hudba evokuje nezdolnosť a neporaziteľnosť, nie však typickými prostriedkami – hrdinským burácaním, ale naopak, voľne plynúcou husľovou melódiou, ktorá sa na pozadí harmonických klavírnych úderov dvíha stále vyššie vo svojom registri a slovami skladateľa tak vyjadruje „nanebovstúpenie človeka k Bohu“.
Kvarteto patrí k vrcholným Messiaenovým opusom a zároveň k najvýznamnejším a zlomovým dielam komornej hudby 20. storočia.

</doc>
<doc id="194469" url="https://sk.wikipedia.org/wiki?curid=194469" title="Reichstag">
Reichstag



</doc>
<doc id="194472" url="https://sk.wikipedia.org/wiki?curid=194472" title="Budova Ríšskeho snemu">
Budova Ríšskeho snemu

Budova Ríšskeho snemu môže byť:

</doc>
<doc id="194473" url="https://sk.wikipedia.org/wiki?curid=194473" title="Ausstellungsgebäude der Wiener Secession">
Ausstellungsgebäude der Wiener Secession

Ausstellungsgebäude der Wiener Secession (doslova "Výstavná budova/výstavný pavilón Viedenskej secesie") alebo skrátene Secession(sgebäude) je budova v centre Viedne, dielo architekta J. M. Olbricha postavené v rokoch 1897 - 1898.
Stavba.
Koncept budovy pozostáva z jednoduchých geometrických tvarov. Je postavená na základe v tvare štvorca. Vo vnútri budovy sa nachádza veľká sála so skleneným zastrešením. Najdominantnejšou časťou je kupola z pozláteného bronzu prelamovaného do tvaru vavrínového lístia. Kupola je obklopená štvoricou menších vežičiek. Celá stavba je hojne zdobená. V pôvodnom koncepte bol však motív zlátenej kupoly dvakrát, teda na oboch stranách hlavného vstupu.
Viedenská secesia.
Nad portálom sa nachádza nadpis:
"„Každej dobe jej umenie, každému umeniu jej slobodu“" (Ludwig Hevesi)
V motte je naznačený program hnutia "Viedenská secesia". To založili v roku 1897 ako reakciu na vtedajšie oficiálne akademické učenie. Zakladateľmi je skupinka umelcov Gustav Klimt, Jozef Hoffmann a Otto Wagner (J. M. Olbrich bol jeho žiak). Cieľom bolo postaviť sa proti s takou architektúrou a umením, ktoré bude zodpovedať rozvoju a modernej spoločnosti. Skupina "Viedenská secesia" sa snažila kontrolovať bohatosť organickej výzdoby a hľadala strohejšie motívy v kvádrových blokoch. Uprednostňovali geometrický detail. 
Budova naznačovala sebavedomie viedenskej avandgardy, kde sa stretávali predstavitelia hnutia. Vtedajšia kritika však označila toto dielo za "„dom zlatej kapusty“".

</doc>
<doc id="194474" url="https://sk.wikipedia.org/wiki?curid=194474" title="Rage Against the Machine (album)">
Rage Against the Machine (album)

Rage Against the Machine vydaný 3. novembra 1992 je eponymný debutový album americkej ľavicovo orientovanej metalovej kapely Rage Against the Machine. 
V skratke o albume.
Album má kontroverzný obal zobrazujúci vietnamského budhistického mnícha Thich Quang Duca, ktorý sa upálil na protest proti diktátorovi Ngo Dinh Diemovi. Album mal veľký úspech (bol trikrát platinový). Pieseň „Killing in the Name“ sa objavila na soundtracku k počítačovej hre GTA: San Andreas, pieseň „Wake Up“ na soundtracku k filmu Matrix a „Bombtrack“ a „Take the Power Back“ na soundtracku k filmu "Takí normálni zabijaci".
Skladby.
Všetky skladby zložila celá kapela RATM, texty napísal Zack de la Rocha.

</doc>
<doc id="194475" url="https://sk.wikipedia.org/wiki?curid=194475" title="Lisabonská zmluva, ktorou sa mení Zmluva o Európskej únii a Zmluva o založení Európskeho spoločenstva">
Lisabonská zmluva, ktorou sa mení Zmluva o Európskej únii a Zmluva o založení Európskeho spoločenstva



</doc>
<doc id="194477" url="https://sk.wikipedia.org/wiki?curid=194477" title="Výstavná budova Viedenskej secesie">
Výstavná budova Viedenskej secesie



</doc>
<doc id="194478" url="https://sk.wikipedia.org/wiki?curid=194478" title="Výstavný pavilón Viedenskej secesie">
Výstavný pavilón Viedenskej secesie



</doc>
<doc id="194479" url="https://sk.wikipedia.org/wiki?curid=194479" title="Secession">
Secession



</doc>
<doc id="194486" url="https://sk.wikipedia.org/wiki?curid=194486" title="The Burning Red">
The Burning Red

The Burning Red z roku 1999 je tretí album americkej thrash metalovej skupiny Machine Head. Dodnes je vďaka svojmu neveľmi thrashovému zvuku, rapovým prvkom, progresivite a zvukovým experimentom ich najkontroverznejším a do istej miery nepochopeným dielom.
Zoznam skladieb.
[*] = bonusy na japonskej edícii

</doc>
<doc id="194487" url="https://sk.wikipedia.org/wiki?curid=194487" title="Spolkový dom v Skalici">
Spolkový dom v Skalici

Spolkový dom alebo Roľnícky spolkový dom, dnes Kultúrny dom, je dom stojaci na skalickom námestí, jednoposchodová budova, v ktorej sídli Záhorské múzeum. Okoloidúcich zaujme na prvý pohľad svojou farebnosťou a figurálnou mozaikovou výzdobou priečelia. 
Dejiny vzniku domu.
Iniciátorom a realizátorom stavby určenej pre 3 spolky - Gazdovský spolok, Spolok sv.Vavrinca a Katolícky kruh v Skalici - bol miestny lekár dr. Pavel Blaho, národovec a milovník slovenského ľudového umenia. Myšlienkou prezentácie kultúrnej vyspelosti ľudu Záhoria chcel prispieť k posilneniu národného uvedomenia Slovákov. Dom projektoval v roku 1904 významný slovenský architekt Dušan Jurkovič.
Architektonické riešenie.
Stavebný program budovy, ktorá stojí v rade domov na úzkej dlhej parcele na mieste bývalého Katolíckeho domu, obsahoval spolkové a obchodné miestnosti, múzeum, knižnicu - čitáreň, divadelnú dvoranu, byt a skladištia. Poloha domu a potreba splniť rôznorodé požiadavky spolkov kládli zvýšené nároky na premyslené riešenie dispozície celku. Logickým dôsledkom bolo zasunutie hlavného spoločenského priestoru (dvorany) do zadného dvorového krídla, ako aj diferencované poňatie jednotlivých častí stavby.
Priečelie pôsobí na prvý pohľad bohato a reprezentačne, má však jednoduchý základ. Tvorí ho trojdielna kompozícia ako odraz troch spolkov, ktoré dom stavali. Náležitosť jednotlivých častí stavby rôznym inštitúciam možno zreteľne prečítať podľa nápisových tabulí, ako aj diferencovanosťou rytmom okenných osí a asymetrickým nasadením priečelného štítu. Výtvarná výzdoba sa sústreďuje do pásu medzi prízemím a prvým poschodím, k rímse resp. na plochu štítu a okolo ústredného okna v osi pod ním. Na priečelí sa výrazne uplatňuje secesná železná oblúková markíza, zdobená rustikálnym srdiečkovým ornamentom. Sceľujúcim činiteľom je čistá základná plocha steny s jednotnými tvarmi okien a vstupov, priebežný soklový pás zo zelených obkladačiek, rímsa a zelená krytina strechy.
Figurálna výzdoba v štíte predstavujúca skupinu, v ktorej sv. Štefan, uhorský kráľ, žehná slovenskej rodine, je dielom významného českého maliara Mikoláša Aleša.
Interiér.
Z interiérov zaujme predovšetkým dôvtipné riešenie divadelnej dvorany s javiskom a balkónom. Pomocou drevenej stĺpovej konštrukcie vloženej dovnútra sály vytvoril architekt systém roštov podporujúcich konštrukciu krovu, do ktorého ponechal voľný priehľad. Ako izoláciu a zároveň podhľadový obklad použil omietnuté korkové dosky. Okrem konštrukčného prvku sa tu nosný stĺp stáva aj prvkom členiacim priestor a vďaka rezbárskej výzdobe aj dekoratívnym článkom. Dovnútra orientované arkiere v hornej časti dvorany rozptyľujú svetlo prenikajúce zvonku veľkými oknami s výplňou zo sklených tvaroviek.
Arkiere štvorcovým členením svojich plôch posilňujú celkový dojem čistého, jasne atikulovaného priestoru utváraného geometricky. Badať tu inšpiráciu dielami škótskeho architekta Mackintosha a možno aj prvkami japonskej architektúry.
Expozície múzea.
Pôvodné priestory na poschodí určené pre múzeum navrhol Dušan Jurkovič ako ilúziu dvojpriestorového ľudového domu so sieňou a izbou. Stála expozícia Záhorského múzea pozostáva z dvoch častí, pôvodnej a novšej. Vo vstupnej časti sú erby záhorských miest a obcí. V národopisnej expozícii vyniká tzv. Blahova izba. Jej interiér je zachovaný tak ako ho navrhol. D. Jurkovič pred 100 rokmi. Maľované skrine, police a vyrezávaný maľovaný strop vytvárajú jedinečný celok. Archeologická expozícia dokumentuje vývoj osídlenia Záhoria od praveku po obdobie Veľkomoravskej ríše. V expozícii starších dejín dominujú exponáty zo Skalice. Záver prehliadky muzeálnych expozícii tvorí galéria Júliusa Koreszku. Zbierkový fond, orientovaný na spoločensko-historické odbory - archeológiu, históriu, literárnu históriu, etnológiu, dejiny hudobnej kultúry a numizmatiku, predstavuje vyše 45 000 kusov predmetov. 
Z hľadiska štýlu prestavuje stavba Spolkového domu v Skalici svojrázny variant regionalizmu. Dielo ako celok reprezentuje jeden z charakteristických stredoeurópskych pokusov o národný štýl na báze secesie, ako pokus o „slovenský štýl“.

</doc>
<doc id="194488" url="https://sk.wikipedia.org/wiki?curid=194488" title="Krútený kábel">
Krútený kábel

Krútený kábel (krútený vodič, krútená dvojlinka) je technológia ochrany vodičov kábla proti elektrickému šumu a elektromagnetickému rušeniu zakrútením páru vodičov navzájom. Jednotlivé vodiče v kábli sú uložené v pároch, pričom páry sú skrútené navzájom okolo seba. Vodiče v páre sú rovnocenné (žiaden z vodičov nie je pripojený na zem, alebo zdroj napätia) preto sa takýto kábel označuje tiež ako symetrický kábel. 
Technológia.
Dôvodom zakrúcania vodičov je, že definované skrútenie pomáha redukovať vzájomné presluchy a šumy z vonkajšieho prostredia a zároveň bráni vyžarovaniu z vodičov do prostredia (resp. do susedných vodičov). Zakrútené vodiče majú zvýšenú odolnosť voči súhlasnému typu rušenia (napätiu indukovanému do oboch vodičov súčasne) pretože vplyvom opačnej fázy sa indukované napätie navzájom vyruší. Kvôli zabráneniu vzájomných presluchov medzi pármi v jednom kábli (káblovom zväzku) majú jednotlivé páry rôzne skrútenia (rôzny počet skrútení na jednotku dĺžky). Čím je väčší počet zakrútení na jednotku dĺžky, tým je kábel kvalitnejší. Pre zvlášť elektromagneticky zarušené prostredie (alebo naopak pre prostredie vyžadujúce minimálny vyžarovaný elektromagnetický šum) sa používa dodatočné tienenie pre celý kábel zvlášť - tienenie fóliovaním alebo(a) opletaním (opletením je na povrchu kábla vytvorená sieťka).
Použitie.
Krútené vodiče sa najčastejšie používajú v telefónnej technike a pri diaľkovom prenose dát. Neskôr sa začala používať v počítačových sieťach ako náhrada koaxiálneho kábla. Tu sa táto technológia označuje ako krútená dvojlinka.
Izolácia.
Plášť kábla sa vyrába obvykle z PVC rôznej tvrdosti a farebnosti - podľa použitia. Vyrábajú sa aj verzie plášťa odolné voči poveternostným vplyvom a so zabudovaným nosným lankom. Telefónne káble majú na povrchu mimoriadne chemicky a mechanicky odolnú izoláciu pre priame uloženie do zeme.
Jednotlivé krútené páry, resp. vodiče v kábli sú farebne rozlíšené. Obvykle je jeden vodič páru celý homogénne označený jednou farbou a jemu prislúchajúci pár obsahuje farebný pásik tej istej farby. Napr. vodič je modrý a k nemu prislúchajúci pár je biely s modrým pásikom (bielo-modrý). V sieťach Ethernet sa pre jednotlivé páry používa kombinácia farieb: bielo-oranžová/oranžová, bielo-zelená/zelená, bielo-modrá/modrá, bielo-hnedá/hnedá. 
V mnohožilových kábloch (môže byť aj viac ako 100 párov), kedy jednoducho nemáme toľko jednoznačných farebných odtieňov na označenie jednotlivých vodičov, sa obvykle druhý párový vodič označuje len jednou farbou (obvykle homogénna biela alebo homogénna žltá). Prvý párový vodič potom môže byť označený aj pásikovaním. Je to menej pohodlné, pretože pri zisťovaní prislúchajúceho páru musíme kábel rozpliesť, aby sme videli, ktoré vodiče sa navzájom ovíjajú.

</doc>
<doc id="194489" url="https://sk.wikipedia.org/wiki?curid=194489" title="Baden-Baden">
Baden-Baden

Baden-Baden je mesto v spolkovej krajine Bádensko-Württembersko v Nemecku. Leží na západe krajiny pri pohorí Schwarzwald, vo vládnom obvode Karlsruhe.
Mesto ktoré má štatút nezávislého mestského okresu je najmenším z deviatich takýchto miest v spolkovej krajine Bádensko-Württembersko.
Baden-Baden je predovšetkým známy ako populárne kúpeľné mesto. Konajú sa tu taktiež rozličné festivaly. Do roku 1931 sa mesto nazývalo jednoducho "Baden", často sa mu hovorilo aj "Baden in Baden" ("Baden v Badensku"), neskôr bol názov skrátený na "Baden-Baden". V roku 1997 Medzinárodný olympijský výbor dal Baden-Badenu štatút mesta "olympijského".
Dejiny.
Kvôli prítomnosti horúcich soľných prameňov tu prvé kúpele postavili už Rimania. V 1. storočí tu založili kúpeľné mesto, po celom obvode obohnané hradbami, v 3. storočí však bolo zničené. Po rekonštrukcii tu odpočívali členovia európskych kráľovských rodov a neskôr sa mesto stalo známym moderným letoviskom s ešte obľúbenejším kasínom. 
Pôvodné kasíno v "Kúpeľnom dome" je doposiaľ jedným z najnavštevovanejších pamiatok Baden-Badenu. Známe sú však tiež "Friedrichove" a "Augustinove kúpele". Taktiež sa tu nachádzajú "Starý" a "Nový zámok".
Geografia.
Baden-Baden leží na okraji pohoria Schwarzwald, v povodí malej rieky Oos, ktorá sa o 13 km ďalej, pod mestom Rastatt vlieva do rieky Murg.

</doc>
<doc id="194491" url="https://sk.wikipedia.org/wiki?curid=194491" title="Richard Meier">
Richard Meier

Richard Meier (* 12. október 1934) je významný americký architekt patriaci do skupiny zvanej „"New York Five"“.
Životopis.
V rokoch 1953 – 1957 študoval architektúru na Cornell University v Ithace, New York. Od roku 1958 pracoval v New Yorku najskôr pre Skidmore, Owings &amp; Merrill, potom na tri roky s Marcelom Breuerom. Svoj vlastný ateliér si otvoril v roku 1963 a jeho prvým kompletným projektom bol rodinný dom pre vlastných rodičov v Essex Fells, New Jersey. Roku 1970 získal prvú veľkú verejnú zákazku – rozvoj v území centra Bronxu v New Yorku. Pred svetom sa zviditeľnil v roku 1972, keď vyšla knižná publikácia five architects opisujúca prácu a projekty skupiny architektov: Richard Meier, Peter Eisenman, John Hejduk, Michael Gravesa a Charles Gwathmey. V roku 1975 prednášal na Yalovej univerzita, začína pracovať na projekte New Harmony's Atheneum v meste New Harmony, Indiana. V roku 1984 bola Meierovi udelená Pritzkerova cena. V tom istom roku získal prestížnu zákazku – navrhnúť Getty Centre v Los Angeles, v Kalifornii v hodnote 1,3 bilióna dolárov.
Charakter tvorby.
Meierová raná tvorba je charakteristická kubistickou kompozíciou a komplexom vertikálnych sekcií, používa jemnejšie formy a materiály. V jeho kompozícii sa sústreďuje na hlavnú hmotu, ku ktorej pridáva a odoberá geometrické časti hmoty. V neskoršej tvorbe narába s viacerými hmotami, ktoré sa pretínajú a prelínajú do jednej komplexnej skladby.
Hlavným znakom Richardových Meierových stavieb je ich farba, a to biela. Jeho biela nie je nikdy biela, keďže je subjektom konštantnej zmeny cez sily prírody: oblohu, počasie, vegetáciu, oblaky a samozrejme svetlo. Zreteľne vytvára hmotu budov, založenú na tých istých navrhovacích koncepciách a udržiava si vlastnú dizajnérsku filozofiu. Ako sám hovorí: „"Mojím želaním je vytvoriť istý priestorový lyrizmus v rámci zásady čistej formy"“. Zvyčajne používa Neo Corbusierovské tvary so smaltovanými panelmi vloženými do mriežky a veľkými plochami skla, ktoré ladia s lineárnymi rampami a zábradliami. Všetky prvky, i kontrastné tvary, kompozície harmonicky zlučuje v celok a utvára jasné proporcie. Tri najdôležitejšie prvky jeho diela sú svetlo, farba a miesto. O bielej farbe tvrdí: „"Biela je pre mňa najkrajšia farba, pretože sa v nej dajú poznať všetky farby dúhy… Biela bola vždy symbolom dokonalosti, čistoty, jasnosti… Na bielom povrchu sa dá najlepšie pochopiť hra svetla a tieňa, plôch a zárezov"“. Bielou farbou zdôrazňuje optický vnem v architektúre a zosilňuje moc vizuálnych foriem.
Hlavná myšlienka, na ktorú sa Richard Meier zameriava je (ako ju sám nazval): „"Miestovosť"“… „"Je to to, čo robí priestor miestom"“. Bielou farbou dobre oddeľuje budovu od miesta, kde sa nachádza, zdôrazňuje prítomnosť budovy ako nezávislého predmetu.
Najznámejšie projekty.
Všetky tieto projekty získali národné ocenenie od Amerického inštitútu architektov (AIA).

</doc>
<doc id="194495" url="https://sk.wikipedia.org/wiki?curid=194495" title="Pokemon trading card game 2">
Pokemon trading card game 2



</doc>
<doc id="194496" url="https://sk.wikipedia.org/wiki?curid=194496" title="Ekologická architektúra">
Ekologická architektúra

Ekologická architektúra je pojem, ktorý vznikol v sedemdesiatych rokoch 20. storočia ako reakcia na energetickú (ropnú) krízu, ktorá otvorila diskusiu na tému šetrenia energie, ktorá dovtedy nebola opodstatnená. Ekologická architektúra rieši otázky spojené s výstavbou budóv ako sú: 
V súčasnosti sú tieto otázky stále aktuálnejšie, keďže dochádza k stálemu narastaniu umelého kontextu životného prostredia voči prírodnej zložke. Na niektorých miestach je tento pomer až 1:1, čo je číslo, pri ktorom dochádza k destabilizácii biosféry, spôsobenej narúšaním pôvodných ekosystémov a ich nadmerným zaťažením.
Súčasné "globálne" myslenie vyžaduje, aby bol nový spôsob života oslobodený od všetkých historických väzieb, čoho výsledkom je stieranie rozdielov medzi jednotlivými kultúrami. Keďže kultúra sa priamo vzťahuje na prostredie, v ktorom vznikla narúša sa týmto aj prostredie jej pôsobenia.
Spôsoby využívania prírodných zdrojov energie.
Konštrukčné riešenia návrhu budov:

</doc>
<doc id="194497" url="https://sk.wikipedia.org/wiki?curid=194497" title="Desider Quastler">
Desider Quastler

Desider Quastler (* 3. január 1889, Bratislava – † 1944, Koncentračný tábor Auschwitz-Birkenau, Poľsko) bol slovenský architekt a staviteľ. 
Život.
V roku 1908 absolvoval odbornú staviteľskú školu v Budapešti. Zamestnaný najskôr u firmy "Grunwald a Schiffer" v Budapešti projektoval napr. vojenskú školu v Tirgu Mures (RSR), Palác Riečnej a morskej plavebnej spoločnosti v Budapešti. V 1. svetovej vojne padol v roku 1916 pri Brusilovovej ofenzíve do ruského zajatia, internovaný v zajateckom tábore v Tomsku, kde pracoval v sovnarchoze. Z tábora ušiel, zadržiavali ho v Moskve, kde potom pracoval krátky čas ako tesár. V roku 1920 sa vrátil do Bratislavy, kde ako architekt pôsobil do roku 1939. Zomrel v roku 1944 v koncentračnom tábore Auschwitz-Birkenau.
Dielo.
Rýchlo sa orientoval v nastupujúcich prúdoch modernej architektúry. Vo svojej tvorbe sa zameriaval najmä na obytné stavby, ktoré mali loosovský puristický charakter.
Vybrané diela.
Bytový dom Práca.
Nachádza sa na rohu Radlinského a Bernolákovej ulice v Bratislave a je typickým príkladom bytovej výstavby v tradičnom blokovom zastavaní. V stiesnených pomeroch malého bloku je ostrý roh parcely zastavaný 5 a 6-podlažnou zástavbou, v dvornom trakte o podlažie zvýšenou. Quastler navrhol v objekte okrem niekoľkých obchodných priestorov a kancelárií stavebného družstva 54 jednoizbových a 10 dvojizbových bytov.
Bytový dom rozsahom predstavuje najväčšiu architektovu stavbu. Objekt pozostáva z 3 schodiskových sekcií prístupných z dvora. V parteri sú aj 2 obchodné prevádzky. Obytný dom má puristicky strohý ráz charakteristický pre väčšinu Quastlerových stavieb.
Polyfunkčný bytový dom Orion.
Nachádza sa na Hurbanovom námestí. Projekt aj realizácia prebiehali v roku 1931. Tento 4-podlažný funkcionalistický dom stojí na veľmi úzkej parcele v súvislej uličnej zástavbe historizujúcich objektov. Nad zaskleným parterom priečelia sa striedajú pásy okien a pásy hladkých opaxitových tabúľ. Na zadnej fasáde je výrazný oblúk vyčnievajúceho segmentu polvalcového schodiska, ktoré nadväzuje na dispozičné hlbší susedný objekt. Dom má otvorenú dispozíciu a je ukončený plochou strechou. Nosné konštrukcie sú murované a železobetónové. Na prízemí bola predajňa cukroviniek Orion. Objekt reprezentuje sebavedomý funkcionalistický názor na výstavbu v historizujúcom prostredí.
Pavlačový bytový dom.
Nachádza sa na Röntgenovej ulici v Petržalke. Projekt bol realizovaný v roku 1931 projekt, realizácia diela bola uskutočnená o rok neskôr, Dom je typickým predstaviteľom obecnej sociálnej výstavby v 1. ČSR. Jednoizbové byty so základným vybavením sú prístupné zo spoločnej pavlače. Hladká biela fasáda a nepravidelné rozmiestnenie okien posúvajú dom smerom k purizmu. Dvorová časť objektu so zasklenými pavlačami má konštruktivistický ráz. Napriek viditeľne nízkemu rozpočtu bol 4-podlažný objekt v pôdorysnom tvare písmena L dôstojnou obytnou architektúrou.
Polyfunkčný bytový dom bývalý Halmos.
Nachádza sa na Suché Mýto. Projekt bol dokončený v roku 1934 a dielo sa realizovalo v rokoch 1936-37. Rekonštrukcia a prestavba prebiehala v roku 1996.
5-poschodový obytný nájomný dom bol kedysi známy pod menom "Halmos". V parteri boli predajne a na poschodiach pomerne priestranné byty. Strohý puristický blok tvorili 2 formálne takmer identické obytné domy so samostatnými vchodmi. Opticky sa líšili rozdielnym členením okien na fasáde oddelených viditeľnou dilatáciou v omietke. V roku 1996 objekt podľa návrhu M. Kropilákovej zjednotili s bohato tvarovaným nárožím nového objektu Slovenskej sporiteľne. Pôvodné pravouhlé vnútorné usporiadanie nahradili organické krivky. Hlavné priečelie síce zostalo ploché, ale kompozíciou okien a balkónov spolu s pastelovou farebnosťou sa Quastlerovej puristickej architektúre podstatne vzdialilo.

</doc>
<doc id="194498" url="https://sk.wikipedia.org/wiki?curid=194498" title="Superpočítač">
Superpočítač

Superpočítač je všeobecné označenie pre veľmi výkonný počítač alebo počítačový systém. Hranica, kedy možno počítač označiť ako superpočítač nie je presne daná, v niektorých prameňoch sa hovorí o minimálne desaťnásobne vyššom výkone oproti bežne dostupným počítačom. 
Uplatňujú sa pri náročných výpočtoch, napríklad genetický výskum, fyzikálne modely(počasie, jadrové reakcie...), ekonomické modely, internet a pod. Veľká časť superpočítačov bola vytvorená na konkrétnu úlohu, napr. Deep Blue ako prvý porazil človeka, Gariho Kasparova, v šachu.
Architektúra superpočítačov je postavená na jednoduchom princípe. Je to v podstate veľké množstvo spolupracujúcich jednoduchých elementov, ktoré vytvárajú zložité štruktúry. Jednotlivé časti sú prepájané podobne ako počítačové siete. Často sú použité proprietárne riešenia prepojení, nezriedka však štandardné technológie ako napríklad ethernet. V dnešnej dobe už dlhší čas úspešne fungujú projekty ako SETI@home alebo FOLDING@home využívajúce prepojenie počítačov, resp. PS3 cez internet. 
Prehľad.
Dejiny.
Prvé superpočítače boli vytvorené v šesťdesiatych rokoch Seymourom Crayom. Verejnosti boli sprístupnené prostredníctvom jeho firmy Cray Research. V osemdesiatych a začiatkom deväťdesiatych rokov vstupovali na trh so super počítačmi viaceré menšie firmy. Tie však boli začiatkom deväťdesiatych rokov vytlačené veľkými "tradičnými" spoločnosťami ako IBM a HP.
Nazývať nejaký výpočtový stroj superpočítačom môžeme len pri súčasnej špecifikácii doby, v ktorej bol navrhnutý a zostrojený. Dôvodom relatívnosti tohto prívlastku je rýchly vývoj v tejto oblasti, pretože stačí niekoľko rokov a bežné počítače sa výkonom plne vyrovnajú niekoľko rokov starému superpočítaču. Prvé Crayove stroje boli jednoduché a rýchle skalárne procesory, približne 10-krát rýchlejšie ako tie bežne používané v komerčnej sfére. V sedemdesiatych rokoch sa na trh dostávajú lacné stroje postavené na vektorových procesoroch od malých výrobcov s novou vlastnou architektúrou. Začína sa presadzovať paralelizácia, štyroch až šestnástich výpočtových jadier. Začiatkom deväťdesiatych rokov sa začala vlna enormnej paralelizácie. Toto viedlo k superpočítačom postavených na serverových procesoroch architektúr PowerPC, Intanium alebo x86-64. Spočiatku boli množstvom rovnocenných procesorov usporiadaných do navzájom prepojených štruktúr. Dnes nastáva éra hybridných riešení, v ktorých sa využívajú rôzne druhy procesorov na rôzne časti výpočtového procesu. Jej "zakladateľom" sa stáva IBM so systémom založeným na procesoroch CELL a Opteron pre Los Alamos National Laboratory. 
Softvér.
Softwarové nástroje na distribuované procesy štandardne obsahuje API ako MPI, PVM alebo opens source a to Beowulf WareWulf, openMosix. Tieto nástroje umožnia vytvorenie superpočítača z niekoľkých prepojených pracovných staníc. Technológia ZeroConf (Rendezvous/Bonjour) sa využívajú na vytvorenie jednoúčelových klastrov pre špecializovaný software ako napríklad Apple's Shake(úprava a tvorba obrazu). V tejto oblasti je free software na rovnakej úrovni ako komerčný.
Využitie.
Superpočítače sa dnes využívajú takmer vo všetkých vedných oblastiach. Používajú sa na tvorbu a testovanie modelov sledovaných alebo skúmaných javov. 
Hardware a software.
Výpočtová sila superpočítačov so sebou prináša extrémnu zložitosť po hardwarovej aj softwarovej stránke. 
Operačné systémy.
Ako je možné vidieť na obrázku, najväčší podiel v oblasti operačných systémov majú varianty systémov UNIX a Linux. Je to s spôsobené otvorenosťou týchto systémov a ich zrodom práve v tejto oblasti. 
Programovanie.
Paralelná architektúra si priamo vynucuje použitie špeciálnych metód a nástrojov, aby bolo možné maximálne vyžiť dostupný výkon. Často sa používajú špeciálne prekladače pre jazyk Fortran, ktoré generujú rýchlejšie kódy ako kompilátory jazykov C a C++. Programovací jazyk Fortran je priamo určený na vedeckotechnické výpočty. Pre rozvinutie paralelizmu sa používajú prostredia ako PVM, MPI alebo OpenMP.
Architektúra moderných superpočítačov.
Architektúra superpočítačov sa dnes ustálila. Prvých 10 najvýkonnejších superpočítačov v rebríčku TOP500 má rovnakú základnú architektúru. Každý z nich je klastrom MIMD(Multiple Instruction stream, Multiple Data stream) multiprocesorových zostáv, pričom každý z procesorov je architektúry SIMD(Single Instruction/Multiple Data. Superpočítače sa radikálne líšia počtom multiprocesorových jednotiek na klaster, počtom procesorov na jednu jednotku a počtom súčasne vykonávateľných inštrukcií na jeden SIMD procesor. 
Hlavným problémom superpočítačov je paralelizácia a s tým spojené delenie výpočtových algoritmov, veľké dátové prúdy a podobne. Preto sú v mnohých prípadoch nahradzované klastrami počítačov štandardného dizajnu. Uľahčuje to programovanie, no znižuje dostupný výkon a efektivitu.
Superpočítače so špeciálnym určením.
Mnoho superpočítačov nebolo postavených aby uspokojovali potreby vedeckej komunity, 
ale pre riešenie konkrétnej úlohy. Napríklad:
Najvýkonnejšie superpočítače súčasnosti.
Meranie výkonu superpočítačov.
Výkon superpočítačov je meraný v jednotkách FLOPS(FLoating Point Operations Per Second), pričom sa využívajú SI násobky, napr. "TFLOPS" (1012 FLOPS, napíšeme jeden teraflops). Toto meranie je založené na benchmarku, ktorý robí operácie s veľkými maticami.
Rebríček TOP500.
Od roku 1993 sú superpočítače radené do rebríčka TOP500, podľa výsledku v benchmarku LINPACK. 

</doc>
<doc id="194500" url="https://sk.wikipedia.org/wiki?curid=194500" title="Bohuslav Fuchs">
Bohuslav Fuchs

Prof. Ing. arch. Bohuslav Fuchs, DrSc. (* 24. marec 1895, Všechovice – † 18. september 1972, Brno), bol český architekt a urbanista, predstaviteľ česko-slovenského funkcionalizmu.
Život.
Narodil sa 24. marca 1895 v obci Všechovice, do rodiny malého obchodníka. Navštevoval reálnu školu, kde sa vyučil za murára. Neskôr navštevoval Gymnázium v Holešove a Stavebnú Priemyslovú školu v Brne, ktorú absolvoval v roku 1915. Od roku 1916 bol študentom na Akadémii výtvarných umení (AVU) v Prahe. Študoval pod vedením profesora Jána Kotěru, v ktorého ateliéri pracoval v rokoch 19191921. Ďalšie dva roky spolupracoval v spoločnom ateliéri s Jozefom Štěpánkom. V roku 1922 sa natrvalo usadil v Brne. Zoznámil sa s mestským architektom Jindřichom Kumpoštom, ktorý mu ponúkol zamestnanie v architektonickom a regulačnom oddelení mestského stavebného úradu v Brne. Tu pôsobil v rokoch 19231929. V roku 1929 založil svoj vlastný ateliér. V rokoch 19381940 bol profesorom na Umeleckopriemyslovej škole v Zlíne. Od roku 1945 učil architektúru na Vysokej škole technickej Dr. Eduarda Beneša v Brne, kde ho v roku 1947 vymenovali za profesora. V rokoch 19481949 pôsobil ako dekan odboru Architektúry a Pozemného staviteľstva a v rokoch 19511952 a 19551958 ako dekan Fakulty architektúry a pozemného staviteľstva, po tzv. kádrových previerkach, bol nútený opustiť učiteľské miesto na vysokej škole. Následne bol obvinený a odsúdený k dvom rokom väzenia podmienečne. Zomrel dňa 18. septembra roku 1972 v Brne.
Tvorba a dielo.
Fuchs sa venoval architektúre a urbanizmu, ale aj obnove pamiatok či dizajnu úžitkového umenia. Jeho celoživotné dielo obsahuje vyše 500 projektov, z toho 150 realizovaných. Okrem toho sa venoval pedagogickej aj teoretickej činnosti.
Architektúra.
Prvé náčrty Fuchsovej tvorby pochádzajú ešte z čias, keď študoval na stavebnej priemyslovke pod vedením Jaroslava Syrište. Práce z tohto obdobia boli do značnej miery ovplyvnené súdobou architektúrou kubizmu, rondokubizmu, čo súviselo s dobou hľadania národného štýlu v Česko-Slovensku. Na Fuchsových prácach a realizáciách po absolvovaní AVU je zjavný vplyv Kotěrových princípov tvorby. Ťažiskom mu bol funkčný priestor, ktorý dosahoval technickými a konštruktívnymi prostriedkami. Pred rokom 1925 sa na jeho tvorbe prejavil vplyv holandskej neoplastickej skupiny De Stijl. Z tohto obdobia nesie jeho práca spoločné prvky pravouhlého členenia plôch, vertikálne a horizontálne členených do abstraktnej kompozície, ukončenej plochou strechou. Veľkú pozornosť venuje tektonike muriva a skladbe článkovej architektúry. Z tohto obdobia sú známe projekty ako napr.: návrh na "stále Zemské výstavisko" (Brno, 1924), "Obchodná a administratívna budova Mastnej Burzy" (Brno, 19241925), "Obradná sieň ústredného cintorína" (Brno, 1925).
Zlom v práci Bohuslava Fuchsa nastal v polovici 20. rokov, a to pri stavbe "Zemanovej kaviarne" (Brno,1925). Na tejto realizácii je markantný odklon autora od neoplastickosti k funkčne a hlavne priestorovo orientovanej architektúre funkcionalizmu. Pri návrhu vychádzal z jednoduchej kompozície dvoch hranolov, pričom konečná podoba architektúry vychádza zo železobetónovej konštrukcie a funkčno-prevádzkovej schémy objektu. Takýto prístup s dôrazom na priestorové prelínanie interiéru a exteriéru sa stal pre jeho tvorbu charakteristický.Iné projekty z tohto obdobia: "Hotel Avion" (Brno, 1927), "Pavilón mesta Brno" (Brno, 1927), "Hotel Passage" (spolu s Antonínom Mullerom) (Brno, 1927), "Mestské kúpele" (Brno-Zábrdovice, 1929), "Moravská banka" spolu s Ernstom Wiesnerom (Brno, 1929), "Masarykov študentský domov" (Brno, 19281930), "Odborná škola Vesna a domov Elišky Máchovej" (Brno,1929), "Zotavovňa Morava" (Tatranská Lomnica, 19301931).
Začiatkom 30. rokov došlo k ďalším zmenám vo Fuchsovej tvorbe. Pre čoraz častejšie používanú oceľovú konštrukciu sa mohol Fuchs vo svojich prácach odpútať od pustých tvarov ranej moderny. Architektonický výraz už nevychádza najmä z konštrukčného riešenia, a tak sa do funkčne odvodenej architektúry dostávajú výtvarne bohatšie kompozície. Do zdržanlivých elementárnych foriem s plochou strechou sa časom dostalo uvoľnenia v podobe organických foriem krivky, segmentu a plného oblúka. V tomto období pribudli stavby ako napr.: "Nájomný dom Z.Rosenthalovej" (Bratislava, 1935), "Termálne kúpalisko Zelená žaba" (Trenčianske Teplice, 19351936), "administratívna budova firmy Alpa" (Brno-Královo Pole, 1936), "Zemské vojenské veliteľstvo" (Brno, 19361937), "Nádražný poštový úrad" (Brno, 1938).
Urbanizmus.
Veľkú časť Fuchsovho diela okrem architektonických úloh zohrávali urbanistické návrhy. Už po absolvovaní akadémie, počiatkom 20. rokov sa zaoberal návrhmi pre reguláciu miest a mestských častí. Konkrétne išlo o: "súťažný návrh na reguláciu a rozšírenie Prostějova" (1920), "súťažný návrh na reguláciu pobrežnej časti Malej Strany v Prahe" (1922), "štúdia regulačnej úpravy predmestia Klárová v Prahe" (1922). Po usadení v Brne a pri práci na mestskom úrade sa zaoberal štúdiami na reguláciu Veľkého Brna, ktoré vzniklo pripojením predmestských obcí k historickému centru. Z tohto obdobia je podstatná najmä "štúdia Tangenta" (19261927), v ktorej sa spolu s Jozefom Peňázom a Františkom Sklenářom zaoberali reguláciou Brna a rozšírením jeho historického centra. Po nasledujúcich "súťažných návrhoch na dopravný a hospodársky plán Brna" (1933) ich teoretické a praktické skúsenosti z tejto oblasti zhrnuli v publikácii "Cesta k hospodářské obrodě ČSR". V rokoch 19361952 spracoval územno-plánovacie štúdie a regulačné návrhy pre viac ako štyridsať obcí a miest. Ďalšou významnou urbanistickou prácou bola jeho "Metoda Reginálniho Plánování", kde určil spôsob ako riešiť územia regiónov novými pracovnými postupmi. Jeho teóriu si v roku 1951 overil pri štúdii územia Okřišky a Předín. V Priebehu 50. a začiatkom 60. rokov sa Fuchs zaoberal urbanizmom veľkých mestských aglomerácií a ich historických centier. Príkladom sú smerné územne plány pre Košice z roku 1951 a neskôr pre Nitru z roku 1952. Pri riešení veľkých urbanistických komplexov sa mu stalo východiskom urbanistické zónovanie, ktoré si vyskúšal pri"experimentálnej štúdii sídla pre 300 tisíc obyvateľov" (1962). Jednou z jeho posledných prác bol "súťažný návrh na riešenie zástavby okolia Národného divadla v Prahe" (1962, 1964).
Obnova pamiatok.
V 50. rokoch sa Fuchs zaoberal problematikou pamiatkovej starostlivosti a podieľal sa na pláne na asanáciu historického jadra Brna z roku 1958 a na rekonštrukcii napr. Reduty a Umelecko priemyslového múzea v Brne.
Dizajn.
Okrem navrhovania drobných predmetov úžitkového umenia, Fuchs inicioval vznik podnikov na výrobu bytových doplnkov: "Standart bytové společnosti", "Dielne umeleckej keramiky", "Magazín AKA".

</doc>
<doc id="194501" url="https://sk.wikipedia.org/wiki?curid=194501" title="Spolkový dom">
Spolkový dom

Spolkový dom môže byť:

</doc>
<doc id="194502" url="https://sk.wikipedia.org/wiki?curid=194502" title="Múzeum umeleckých remesiel">
Múzeum umeleckých remesiel

Múzeum umeleckých remesiel je múzeum remesiel a dizajnu vo Frankfurte nad Mohanom. Múzeum obsahuje zbierku umeleckých predmetov z Európy a Ázie. Múzeum je umiestnené v dvoch budovách. V klasicistickej Vile Metzler a v novej budove.
Nová budova.
Autorom novej budovy je americký architekt Richard Meier. Stavba sa realizovala v rokoch 1979 až 1985.
O múzeu.
Múzeum sa nachádza v muzeálnom okrsku na Schaumankai v susedstve Múzea architektúry a Múzea nemeckej pošty. Najväčším kladom, ktorý viedol k víťazstvu súťaže, je Meierove zapojenie nových stavieb do existujúcej štruktúry na pozemku. Komplex Meierových budov, ktorých hmoty sa navzájom prestupujú sú vlastne doplnkom k pôvodnej Vile Metzler (z 19. storočia nachádzajúca sa v severovýchodnom rohu územia), ktorá sa stala východiskovým bodom pri formovaní Meierovho návrhu. Meier pri návrhu zohľadnil jestvujúce pešie trasy, zeleň s kontextom okolia. Veľká verejná záhrada obsahuje niekoľko plastík a miest k odpočinku. Vegetačný porast na stenách a terasách múzea sa približuje k ekologickému ideálu vtedajšej doby.
Dispozícia.
Centrálnym priestorom komplexu je vstupné námestie, ktoré spája Vilu Metzler s prístavbou, múzeum s parkom, ako aj park s mestom. Týmto sa stal Meierov návrh najviac neočakávaný, dovolil aby námestie bolo verejným priestorom s priehľadmi do parku aj mesta. Z námestia je návštevník „pozvaný“ do múzea jemnou krivkou Meierovej fasády. Vstup vedie do orientačného priestoru severozápadnej časti komplexu, kde sa nachádza reštaurácia. V juhovýchodnej časti sa nachádzajú kancelárie a knižnica. Už zo vstupne haly môže návštevník pozorovať dočasnú výstavu, pohyb na námestí, ako aj pohľady do vyšších podlaží cez galériu. Jemne zvažujúce sa rampy, predĺžené pešie trasy vedú návštevníka do priestorov stálej expozície a prvom a druhom podlaží. Systém prehliadky výstavy je ľavotočivý okolo vnútorného dvora, ktorý slúži ako orientačný bod, ale aj ako prístup prirodzeného svetla do galérie.
Výstava je zoradená podľa chronologickej postupnosti, na prvom poschodí sú vystavené diela Európskych autorov, na druhom poschodí sú diela nie Európskych autorov. Vo Vile Metzler sú tri podlažia obsahujúce výstavu diel z obdobia Rokoka a Klasicizmu. Nepravidelné priestory formované do mriežky = typický znak Meierovej tvorby, vytvárajú komplex viacerých trás prehliadky. Meier vysvetľuje: „"Návštevník tak môže vidieť vystavované práce z rozličnej vzdialenosti, perspektívy a kontexte, napríklad cez portál, okná alebo oboje, pričom sa nestane aby prechádzal tú istú trasu dvakrát"“. Kým prehliadka ponúka barokový zážitok, výstavné plochy sú pomerne skromné. Priestory expozície, okrem tých ktoré vyžadujú ochranu pred priamym slnečným svetlom, sú prirodzene presvetlené. Automatické slnečné clony pomáhajú pri požiadavkách rôznej intenzity osvetlenia. 
Meierov návrh je akousi odchýlkou od tradičného vnímania múzea. Zatiaľ čo výstavné priestory sú jednoduché, celková koncepcia prehliadky je pre návštevníka neustále sa meniacim zážitkom. Umenie nie je odďaľované od návštevníka, ale sa s ním priamo stretá pri obhliadke výstavy. Návrh reaguje a zároveň posilňuje mestskú štruktúru, pešia trasa prechádza cez územie múzea a cez múzeum samotné. Hlavné vstupné námestie sa tak stáva verejným námestím.

</doc>
<doc id="194524" url="https://sk.wikipedia.org/wiki?curid=194524" title="Vianočný stromček">
Vianočný stromček

Vianočný stromček (iné názvy: vianočný strom, pre ruské prostredie: jolka, nárečovo: jezuľan, polazník, kriskindl, kriskindel, kriskindla, podľažnik, krispán, strom(č)ek, májik, na Dolnej zemi aj kračúnski strom, drevo, borovka, na severných Kysuciach aj polažnička aj vianočná jedlička) je ozdobený strom ako jeden zo symbolov Vianoc. Zdobí sa na Štedrý deň. Je to novodobá forma prastarého všeľudského symbolu života a prosperity, zelene. Od 20. storočia sa pod stromček kladú aj vianočné darčeky. Pod stromčekom je vždy položený tradičný betlehem s jezuliatkom, pastiermi, ovečkami v maštaľke, ktorý je vyrobený tradične z papiera, v bohatších rodinách bol aj vyrezavaný celý z dreva či s keramickými soškami.
Vianočné stromčeky vo svete.
Ozdobené vetvičky rozdávali aj koledníci. V niektorých krajinách sa zavesoval nad štedrovečerný stôl malý stromček, zavesený špičkou dolu.
V mestách mal vianočný stromček estetickú funkciu, v roľníckej kultúre v zmysle celkového charakteru štedrovečernej obradovosti prosperitnú a ochrannú funkciu (napr. sa ihličie podkladalo pod sliepky a podobne).
Tradícia ozdobovania stromčekov pochádza z nemeckých miest. Stromček sa najprv nezdobil sviečkami. Jedna z prvých správ o ozdobenom a osvetlenom vianočnom stromčeku v miestnosti je v brémskej kronike z roku 1570. Ozdobené vianočné stromčeky sa najskôr nachádzali v cechovných a remeselníckych domoch. Do súkromných priestorov začali prenikať až v polovici 17. storočia. V 18. a 19. storočí sa rozšírili aj do iných štátov. Najprv sa ujali v mestách, neskôr na vidieku. 
Zdobenie vianočných stromčekov spočiatku prijímali viac protestanti ako katolíci. Katolícka cirkev považovala tento zvyk za pohanský. Toto tvrdenie bolo čiastočne založené na pravde. Germánske kmene vraj tak kedysi pri zimnom slnovrate týmto spôsobom uctievali boha Wotana. Podobne aj Kelti ozdobenými stromčekmi alebo vetvami uctievali boha Slnka a jeho večný život.
Vianočné stromčeky na Slovensku.
Na Slovensko (kde nadviazali na starší zvyk ozdobovať budovy zelenými vetvičkami a prútmi) začali vianočné stromčeky prenikať do miest koncom 18. storočia z Nemecka a Rakúska, do roľníckej kultúry od konca 19. do 30. rokov 20. storočia, na severovýchodné Slovensko neskôr. Začiatkom 20. stor. sa pod stromček začali dávať darčeky pre členov rodiny. Okrem vianočného stromčeka sa do polovice 20. stor. zachovali v tradícii aj staršie obradové predmety, napríklad posledný snop, slamený stromček a podobne. Vianočný stromček sa v súčasnosti ponecháva v dome obyčajne do Troch kráľov.
Na vianočný stromček sa tradične priväzovali červené jabĺčka (ku kmeňu na najhrubšie konáre) a zdobil sa vlašskými orechmi obalenými v ligotavom papieri.
Na vianočný stromček sa nakoniec vždy tradične vešal ligotavý staniol nastrihaný na tenké dlhé prúžky, ako pripomienka betlehemskej slamy.

</doc>
<doc id="194527" url="https://sk.wikipedia.org/wiki?curid=194527" title="Hôtel Tassel">
Hôtel Tassel

Hôtel Tassel je mestský dom postavený Victorom Hortom v Bruseli pre belgického vedca a profesora Emileho Tassela v roku 1893 – 1894. Budova je umiestnená na ulici "Rue Paul-Emile Jansonstraat č.6" v Bruseli v Belgicku.
Hôtel Tassel bol v roku 2000 spolu s ďalšími jeho tromi mestskými domami ("Hôtel Solvay, Hôtel van Eetvelde a Dóm &amp; Ateliér V. Horty") zapísaný do Zoznamu svetového dedičstva UNESCO.
Autor stavby.
Victor Horta sa narodil 6. januára 1861 v Gente. Bol to svetovo uznávaný belgický secesný architekt. Počas siedmich rokov sa venoval štúdiu architektúry a hľadaniu nového architektonického výrazu. Victor Horta je jedným z prvých architektov, ktorí pri stavbe rodinných domov začali používať železo. Konštrukcie, ktorým je priznaný a jasne viditeľný systém spájania a nitovania dielov, sú na každom kroku a do detailov prepracované. Dovtedy sa bolo možné stretnúť s touto technológiou výstavby len u priemyselných a hospodárskych stavieb.
Hôtel Tassel – Renovácia plánu–plochy.
Prvou zmenou bolo to, že v dome odstránil klasické rozmiestnenie chodny a miestností. Dominantné schodisko umiestnené v strede budovy slúži ako spojivo medzi všetkými časťami domu. Toto rozvrhnutie vytvára plynulý dojem z priestorov, ktoré sú navzájom otvorené a tým vzniká novodobá koncepcia pôdorysu. Použitie hladkého muriva, výraznou soklovou zónou a korunnou rýmsou sa priečelie domu nenásilne včlenuje do okolitej zástavby. Dokonca aj prevedenie vypuklého arkiera len zdržanlivo naznačuje hľadanie nového spojenia ornamentu a konštrukcie.
Hôtel Tassel – Prvoradosť zvlnených línií.
Takmer celý dom je oslavou zvlnených tvarov, ktoré pochádzajú z rastlinnej ríše. Inšpirácia v prírode je čitateľná roznymi druhmi lián, popínavých viničov, "“zvlnené biče”" sa prelínajú v imaginárnom pohybe. V bujných krivkách na ne harmonicky nadväzujú a predĺžujú ich detaily zábradlia pri schodisku, stĺpiky ba aj trámy a iné kovové časti. Tie isté rastlinné motívy sa plazia po mozaikovej dlažbe a šplhajú sa na maľovku stien. 
Úzke stavebné parcely v Bruseli si vyžiadali potrebu umelo rozširovať interiér budov. Horta vyriešil tento problem tak, že do domu umiestnil veľké zasklené okná, ktorými prúdilo svetlo na všetky poschodia. Tým sa ešte viac umocnila vertikálna línia domu. Do nekonečna rozširujú interior aj zrkadlá osadené priamo proti sebe. 
V období keď inžinieri hľadali technické riešenia, využíval Horta všetky architektonické možnosti ocele. Použitá bola dokonca aj ako dekoračný prvok. 
Výstavbou tohto domu sa dostavila konkrétna odpoveď na otázky týkajúce sa celistvosti umenia. Stavba podčiarkuje vzťah medzi štruktúrou, materiálom a ornamentom. Architekt sa tak stal inžinierom, dekoratérom aj bytovým architektom či koloristom súčasne v jednej osobe.

</doc>
<doc id="194529" url="https://sk.wikipedia.org/wiki?curid=194529" title="Dom Tasselovcov">
Dom Tasselovcov



</doc>
<doc id="194530" url="https://sk.wikipedia.org/wiki?curid=194530" title="CEZAAR">
CEZAAR



</doc>
<doc id="194534" url="https://sk.wikipedia.org/wiki?curid=194534" title="Povesť o založení Moskvy">
Povesť o založení Moskvy

Povesť o založení Moskvy rozpráva o ceste Juraja Dlhorukého z Kyjeva do Vladimíra k svojmu synovi Andrejovi Bogoľubskému. Cestou sa zastavil v chotári šľachtica Kučku. Slávnostné privítanie sa pre neho skončilo neúspechom.
Na tú dobu bol šľachtic veľmi bohatý človek. Sám seba považoval za bohatšieho ako ruské knieža. Bol hrdý na svoje nadobudnuté bohatstvo a poznanie a považoval sa za rovnoprávneho s kniežaťom. Keď sa však začal kniežaťu chváliť aký je bohatý, Jurajovi Dlhorukému sa chvastanie šľachtica nepáčilo. Preto ho dal Kučku usmrtiť a jeho synov poslal k svojmu synovi Andrejovi Bogoľubskému do Vladimíra a usadil sa v Moskve.

</doc>
<doc id="194540" url="https://sk.wikipedia.org/wiki?curid=194540" title="Reproduktor">
Reproduktor

Reproduktor môže byť:

</doc>
<doc id="194541" url="https://sk.wikipedia.org/wiki?curid=194541" title="Athlon 64">
Athlon 64

Athlon 64 (známy aj ako "ClawHammer", "Newcastle", "Winchester", "Venice", "San Diego" a "Orleans") je x86 mikroprocesor od firmy AMD, ktorý reprezentuje vstup 64-bitových procesorov firmy AMD na bežný spotrebiteľský trh. Uvedený bol 23. septembra 2003. Je založený na architektúre AMD64, je to prvý procesor s jadrom ôsmej generácie (K8) pre desktopové a mobilné počítače. Sú k dispozícii tri varianty, Athlon 64, Athlon 64 FX a dvojjadrový Athlon 64 X2.
Athlon 64 FX bol určený pre hardvérových nadšencov, bol vždy o jeden rýchlostný stupeň nad najrýchlejším Athlonom 64. Hoci jeho frekvencie sú omnoho vyššie, všetky procesory Athlon 64 FX majú vždy jedno jadro s výnimkou Athlonu 64 FX-60 (Toledo), ktorý bol uvedený 10. januára 2006. Všetky procesory Athlon 64 FX majú svoje multiplikátory úplne otvorené, čo je výhoda voči klasickým Athlonom 64.

</doc>
<doc id="194542" url="https://sk.wikipedia.org/wiki?curid=194542" title="Athlon 64 FX">
Athlon 64 FX



</doc>
<doc id="194543" url="https://sk.wikipedia.org/wiki?curid=194543" title="Athlon 64 X2">
Athlon 64 X2

Athlon 64 X2 je prvý viacjadrový procesor na domáce použitie od firmy AMD. Principiálne sú to dve spojené procesorové jadrá v jednom puzdre. Jadrá sú založené na rade E Athlonu 64, podľa modelu obsahujú 512 alebo 1024 kB L2 cache na jadro a zdieľajú jeden dvojkanálový radič pamäte. Podporuje dekódovanie inštrukcií SSE3 okrem niektorých špecifických pre Intel.
Uvedený bol 1. mája 2005 na Computexe.
Multithreading.
Hlavnou výhodou dvojjadrových procesorov je schopnosť spracovávať viac výpočtových vlákien naraz. Umiestnením dvoch jadier do jedného puzdra je možné pri niektorých aplikáciách dosiahnuť až dvojnásobný výkon ako u rovnako taktovaného Athlonu 64. Niektoré programy sú písané iba s jedným výpočtovým vláknom a nedokážu využívať výkonnostný potenciál druhého jadra. 
Výrobné náklady.
Keďže Athlon 64 X2 obsahuje dve jadrá, zdvojnásobil sa aj počet tranzistorov. Modely s 1 MB L2 Cachce majú 232,2 miliónov tranzistorov (jednojadrový Athlon 64 má len 114 miliónov tranzistorov) a sú tak aj dvakrát väčšie. Takáto veľkosť si vyžaduje komplikovanejší výrobný proces a wafer obsahuje menej funkčných procesorov.
Jadrá.
Athlon X2.
Číslo ´64´ bolo z názvu vynechané pri príchode ´BE´ série procesorov, založených na jadre Brisbane z dôvodu, že všetky používané procesory už boli 64-bitové a tak sa označenie ´64´ v názve stalo bezpredmetné.

</doc>
<doc id="194546" url="https://sk.wikipedia.org/wiki?curid=194546" title="Chelsea Bridge">
Chelsea Bridge

Chelsea Bridge je samonosný visutý most pre cestnú a pešiu dopravu cez rieku Temža v Londýne medzi Grosvenor Bridge a Albert Bridge. Súčasná podoba mosta, náhrady pôvodného mosta stojaceho na rovnakom mieste, je dielom G. Tophama Foresta. Most bol otvorený 6. mája 1937.
Pôvodný most bol visutý most dlhý asi s hlavným rozpätím dlhým asi . Autorom jeho návrhu bol Thomas Page. Stavba tohoto mosta sa začala roku 1851 a bol otvorený 28. marca 1858. Na moste sa vyberalo mýtne až do roku 1879.
Severný koniec mosta vytvára hranicu medzi Pimlico a Chelsea. Royal Chelsea Hospital sa nachádza na severozápad od neho. Pri južnom konci mosta sa nachádza Nine Elms na východ a Battersea na západ. Elektráreň Battersea sa nachádza na juhovýchode, zatiaľ čo Battersea Park na juhozápade.

</doc>
<doc id="194547" url="https://sk.wikipedia.org/wiki?curid=194547" title="László Moholy-Nagy">
László Moholy-Nagy

László Moholy-Nagy (* 20. júl 1895, Bácsborsód, Uhorsko – † 24. november 1946, Chicago, Illinois, USA) bol maďarský maliar a fotograf a tiež profesor na výtvarnej škole Bauhaus. Veľký vplyv mal naňho konštruktivizmus. Bol tiež silným zástancom integrácie technológie a priemyslu do umenia.
Životopis.
Narodil sa ako "László Weisz" v rodine zmiešaného židovskomaďarského páru. Zmenil si svoje nemecké, židovské priezvisko na maďarské priezvisko jeho strýka, Nagy. Neskôr, si pridal pseudonym "Moholy" k svojmu priezvisku, podľa mesta v ktorom vyrastal. Po štúdiu práva v Budapešti a službe v prvej svetovej vojne bol, v roku 1919 vo Viedni kde sa prvýkrát stretol s konštruktivizmom na výstave práci od Malevicha, Naum Gaba a El Lissitzkeho.
V roku 1923, nahradil Johannesa Ittena ako inštruktor prípravného kurzu v škole Bauhaus. Táto udalosť jasne označila koniec expresionistickej orientácie školy a posunula ju bližšie k jej pôvodnému cieľu ako školy dizajnu a priemyselnej integrácie. Bauhaus sa stal známy univerzálnosťou jeho umelcov a Moholy-Nagy nebol žiadna výnimka. Počas svoje kariéry sa stal zručný a novátorský na poliach fotografie, typografie, sochárstva, maľby, a priemyselného dizajnu. Jeho hlavné zameranie bolo na fotografiu. Vytvoril termín "the New Vision", pre jeho presvedčenie že fotografia môže vytvoriť úplne nový spôsob pohľadu na okolitý svet , ktorý ľudským okom nie je možný. Jeho teória umenia a učenia bola zhrnutá v knihe "The New Vision, from Material to Architecture". Experimentoval s fotografickým procesom nazvaným photogram, pri ktorom exponoval na svetlo citlivý papier, ktorého povrch bol pokrytý predmetmi .
Od roku 1927 do roku 1929 bol editorom oddelenia umenia a fotografie európskeho avantgardného časopisu "International Rewue i 10". Moholy-Nagy odišiel v roku 1928 z Bauhausu a pracoval s filmovým a javiskovým dizajnom v Berlíne avšak musel predkladať svoju prácu cenzure. Pred odchodom do Londýna v roku 1935 pracoval ešte v Paríži a Holandsku. V Anglicku Moholy-Nagy sformoval časť krúžku emigre umelcov a intelektuálov, ktorý si založili sami v Hampstead. Počas ôsmich mesiacov žil s Walterom Gropiusom v budove Isokon a potom sa usadil v Golders Green. Gropius a Moholy-Nagy plánovali zriadiť anglickú verziu Bauhausu ale nemohli zabezpečiť podporu a potom bol Moholy-Nagy odmietnutý ako učiteľ na kráľovskej fakulte umenia. Moholy-Nagy počas svojho pobytu v Londýne prijímal rôzne dizajnérske práce vrátane práce pre "Imperial Airways" a výkladu predajne pre pánsku spodnú bielizeň. Fotografoval súčasnú architektúru pre "Architecture Review" kde bol pomocným redaktorom John Betjeman ktorý poveril Moholy-Nagyho urobiť dokumentárne fotografie pre ilustrovanie jeho knihy "An Oxford University Chest". V roku 1936 bol poverený svojim priateľom maďarským filmovým producentom Alexandrom Kordom navrhnuť špeciálne efekty pre "Things to Come". Pracujúc v Denham Studios, vytvoril kinetické skulptúry a abstraktné svetelné efekty avšak boli zamietnuté režisérom filmu. Na pozvanie Leslieho Martina prednášal na škole architektúry Hull University.
V roku 1937, na pozvanie Valtera Paepcke, predsedu Container Corporation of America, sa Moholy-Nagy presťahoval do Chicaga, aby sa tu stal riaditeľom školy New Bauhaus. Filozofia školy bola v podstate nezmenená od tej originálnej a jej ústredie bolo obytné sídlo Prairie Avenue ktoré architekt Richard Morris Hunt navrhol pre magnáta obchodných domov Marshalla Fielda.
Bohužiaľ, škola stratila finančnú podporu jeho prívržencov už po jedinom akademickom roku a bola zatvorená v roku 1938. Paepcke, však pokračoval so svojou podporou, a v roku 1939, Moholy-Nagy otvoril školu dizajnu. V roku 1944, sa táto stala Institute of Design. Úvahy o jeho úsilí pri tvorení školských osnov školy dizajnu vydal v jeho knižke "Vision in Motion".
Moholy-Nagy umrel na leukémiu v Chicagu v roku 1946.
Moholy-Nagyho univerzita umenia a dizajnu v Budapešti je po ňom pomenovaná na jeho počesť .
Jeho diela sú momentálne vystavené v Corcoran Gallery of Art vo Washingtone DC.

</doc>
<doc id="194548" url="https://sk.wikipedia.org/wiki?curid=194548" title="Grosvenor Bridge">
Grosvenor Bridge

Grosvenor Bridge (tiež často nazývaný "Victoria Railway Bridge") je železničný most cez rieku Temža medzi Vauxhall Bridge a Chelsea Bridge. V skutočnosti sa skladá z dvoch mostov postavených v polovici 19. storočia.
Východná časť bola postavená v rokoch 1858 až 1860 pre "London, Chatham and Dover Railway" a privádzala železničnú dopravu na stanicu Victoria. Išlo o prvý železničný most cez rieku Temža v centre Londýna. Západná časť bola vybudovaná pre "London, Brighton and South Coast Railway". Obidve časti boli v rokoch 1963 až 1967 rekonštruované a pôvodné piliere sú dnes zapuzdrené v betónovom kryte.
Na severnej strane mosta sa rozkladajú štvrte Pimlico a Chlesea. "Lister Hospital" a "Royal Chelsea Hospital" sa nachádzajú na severozápad. Na južnom brehu sa nachádzajú štvrte Nine Elms a Battersea. Blízko južného konca mosta je možno uzrieť dominantu elektrárne Battersea.

</doc>
<doc id="194551" url="https://sk.wikipedia.org/wiki?curid=194551" title="Lambeth Bridge">
Lambeth Bridge

Lambeth Bridge je most pre cestnú a pešiu dopravu cez rieku Temža v Londýne medzi Westminster Bridge a Vauxhall Bridge.
Konštrukcia súčasného mosta je tvorená piatimi kovovými oblúkmi a je dielom Georgea Humpfreysa. Most bol otvorený 19. júla 1932 kráľom Jurajom V. Je vybavený štyrmi jazdnými pruhmi vedúcimi z kruhového objazdu blízko severného konca do ďalšieho kruhového objazdu na južnom nábreží. 
Pôvodnou konštrukciou bol visutý most dlhý , navrhnutý Petrom Williamom Barlowom. Bol otvorený roku 1862 a za jeho prejazd sa vyberalo až do roku 1879 mýto. Pochybnosti o jeho nosnosti však skoro po jeho otvorení viedli k zákazu jazdy konských povozov, takže bol takmer výhradne používaný len pre chodcov. V čase keď jeho správu prevzal Metropolitan Board of Works bol most silno skorodovaný.
Na východnej strane mosta v Lambethe sa nachádza Lambethský palác, "Albert Embankment", "St. Thomas' Hospital" a "International Maritime Organization". Na západnej strane vo Westminsteri sa nachádza "Thames House" (centrála MI5), "Horseferry House" (ústredie Národného skušobného ústavu), "Clelland House", "Abel House" (centrum Kráľovskej väzenskej služby), Millbank Tower a Tate Britain. Westminsterský palác je neďaleko odtiaľ na sever.

</doc>
<doc id="194552" url="https://sk.wikipedia.org/wiki?curid=194552" title="Alexandr Alexandrovič Vesnin">
Alexandr Alexandrovič Vesnin

Alexandr Alexandrovič Vesnin (; * 16. máj 1885, Jurievec – † 7. september 1959, Moskva) bol ruský architekt, tvoriaci v rokoch 1923 – 1934 v duchu konštruktivizmu.
Životopis.
Bol jedným zo  štyroch detí (traja bratia a  sestra). Ich otec vlastnil pivovar a  pálenicu v  centre ruského mesta Jurievec. Po absolvovaní strednej školy v Moskve, pokračuje v roku 1912 v štúdiu na Technickom inštitúte v  Petrohrade. Období od  1907 do  1911 navštevoval maliarsky ateliér J. Zionglinskeho a  K. Juona. V  rokoch 1912 – 1913 pracoval v ateliéri Vladimira Tatlina. Spolu so svojimi bratmi Leonidom a Viktorom patrili medzi vedúce osobnosti konštruktivistickej architektúry v  Rusku. Alexandr Vesnin nepôsobil len ako architekt, bol aj divadelným návrhárom, maliarom, grafikom, tvoril plagáty a  obaly kníh. Ako maliar sa so  svojimi návrhmi zúčastnil výstavy konštruktivizmu 5x5=25 v roku 1921 v Moskve a putovnej výstavy umelcov RZFSR v Amsterdame, Benátkách a v Ríme v  roku 1922.
Od  roku 1921 bol profesorom na  VchUTEMAS. Popritom pracoval v  spolku INChUK (1921 –. 1924) a  architektonickej skupine LEF. Spolu s Moisejom Ginzburgom bol vodcom konštruktivistickej skupiny OSA v  rokoch 1925 – 1931 a  šéfredaktorom časopisu SA – súčasná architektúra. 

</doc>
<doc id="194553" url="https://sk.wikipedia.org/wiki?curid=194553" title="Blackfriars Railway Bridge">
Blackfriars Railway Bridge

Blackfriars Railway Bridge je železničný most cez rieku Temža v Londýne medzi Blackfriars Bridge a Millennium Bridge.
Prvý most, navrhnutý Josephom Cubittom pre "London, Chatham and Dover Railway", tu bol otvorený roku 1864. Masívne stĺpy podopierali mostnú konštrukciu, ktorá niesla železničnú trať. Konštrukcia mosta však bola príliš slabá na to, aby uniesla moderné železničné súpravy, a tak z mosta ostali len stĺpy.
Druhý most, pomenovaný "St Paul's Railway Bridge", bol postavený o niečo nižšie po prúde rieky a bol otvorený roku 1886. Autormi návrhu boli John Wolfe-Barry a Henry Marc Brunel a je vyrobený z ocele. Potom, čo bola roku 1937 stanica "St Paul's" premenovaná na "Blackfairs", bol premenovaný aj most.
V rokoch 2009 – 2012 prebiehala rekonštrukcia mosta ako súčasť projektu Thameslink Programme. Súčasťou rekonštrukcie mosta bolo predĺženie stanice metra "Blackfriars" na most, výstavba strechy tejto stanice, umiestnenie 4400 solárnych panelov na strechu a rozšírenie mosta smerom k Battersea Bridge. Rad pylónov pôvodného mosta, ktorý bol najbližšie k dnešnému, bol zabudovaný do rozšírených pylónov. Solárne panely zásobujú elektrickou energiou železničnú stanicu Blackfriars a vďaka nim je Blackfriars Railway Bridge najväčší most sveta poháňaný slnečnou energiou.

</doc>
<doc id="194554" url="https://sk.wikipedia.org/wiki?curid=194554" title="Southwark Bridge">
Southwark Bridge

Southwark Bridge je most cez rieku Temža medzi Millennium Bridge a Cannon Street Railway Bridge spojujúci Southwark a City. Autormi jeho návrhu sú Ernest George a Basil Mott a jeho výstavba prebiehala v rokoch 1913 – 1921. Bol otvorený 6. júna 1921. Most vlastní a prevádzkuje "Bridge House Estates" – dobročinný fond spravovaný Corporation of London.
Pôvodný most na tomto mieste bol otvorený roku 1819 a jeho autorom bol John Rennie. Jeho hlavné rozpätie s dĺžkou bolo najdlhším liatinovým oblúkovým rozpätím v dejinách a dodnes nebolo prekonané.
Most sa občas prezýva most "parkovisko", pretože vodiči autokarov ho používajú pre zaparkovanie svojich vozidiel. Pod mostom na južnej strane sa nachádzajú staré schody, ktoré boli používané prevážačmi, ktorí v týchto miestach priväzovali svoje lode a čakali na zákazníkov. Blízko južného konca mosta sa nachádza Tate Modern, "Clink Prison Museum" a sídlo Financial Times. Pri severnom konci mosta sa nachádza stanica metra Cannon Street (Circle Line, District Line).

</doc>
<doc id="194557" url="https://sk.wikipedia.org/wiki?curid=194557" title="Aristipp">
Aristipp

Aristipp môže byť:

</doc>
<doc id="194558" url="https://sk.wikipedia.org/wiki?curid=194558" title="Cannon Street Railway Bridge">
Cannon Street Railway Bridge

Cannon Street Railway Bridge je most cez rieku Temža v Londýne medzi mostami Southwark Bridge a London Bridge. Je určený pre železničnú dopravu do stanice Cannon Street na severnom brehu rieky. Pôvodne sa volal "Alexandra Bridge" po Alexandre Dánskej, manželke kráľa Eduarda VII..
Cannon Street Railway Bridge navrhli John Hankshaw a John Wolfe Barry pre "South Eastern Railway". Výstavba trvala tri roky a most bol otvorený roku 1866. Pôvodný most bol tvorený piatimi oblúkmi posadenými na liatinových dórskych stĺpoch. Krátko po otvorení, v rokoch 1886 až 1893, bol Francisom Bradym rozšírený a v rokoch 1979 až 1982 bol renovovaný. Pri tejto rekonštrukcii boli odstránené niektoré ornamentálne ozdoby a most má od tej doby civilnejší vzhľad.

</doc>
<doc id="194561" url="https://sk.wikipedia.org/wiki?curid=194561" title="Tracker (Linux)">
Tracker (Linux)

Tracker je vyhľadávací systém pre Linux a iné UNIXové systémy napísaný v C. Umožňuje používateľom hľadať dokumenty podobným spôsobom ako Spotlight v Mac OS X alebo Google Desktop pod Microsoft Windows.
Nautilus podporuje aj Tracker aj Beagle.

</doc>
<doc id="194562" url="https://sk.wikipedia.org/wiki?curid=194562" title="Katolícke gymnázium na Grösslingovej ulici">
Katolícke gymnázium na Grösslingovej ulici



</doc>
<doc id="194563" url="https://sk.wikipedia.org/wiki?curid=194563" title="Pripísanie">
Pripísanie



</doc>
<doc id="194566" url="https://sk.wikipedia.org/wiki?curid=194566" title="Budova bývalej Okresnej sociálnej poisťovne v Bratislave">
Budova bývalej Okresnej sociálnej poisťovne v Bratislave

Budova bývalej Okresnej sociálnej poisťovne sa nachádza na Bezručovej ulici č. 5 v Bratislave. Je dielom architektov českého pôvodu Aloisa Balána a Jiřího Grossmana, bola projektovaná v roku 1936 a stavala sa v rokoch 1937-1939. V minulosti zastrešovala administratívne priestory poisťovňe, polikliniku a nemocnicu. V súčasnosti je budova kompletne opustená, v nadchádzajúcom období ju však čaká veľká rekonštrukcia. Budova bude stavebne upravená na polyfunkčný bytový dom. 
Situácia.
Budova stojí na pozemku ohraničenom Lomonosovovou, Dobrovičovou a Bezručovou ulicou. Spolu so susednou budovou "Ústrednej Sociálnej Poisťovne" (A.Balán a J.Grossman,1932, tvorí výškovo a architektonicky jeden ucelený blok. Budova pozostáva z troch traktov: "stredného", "severného" a "južného". Hmoty troch výškovo a kompozične diferencovaných traktov sú komponované do písmena H, čo umožnilo vytvoriť veľkú centrálnu halu tvoriacu mohutný stred celej dispozície. 
Dispozícia.
"Stredný trakt" má osem nadzemných a dve podzemné podlažia. Tvorí najvyšší objem celej budovy. Ten bol ustúpený od uličnej fronty tak, aby po oboch stranách vznikli otvorené nádvoria, obstarané parkovou úpravou. V centrálnej polohe sa tu nachádza hlavný vstup do budovy z Bezručovej ulice. Vstup ústi do centrálnej haly cez tri podlažia, ktorá je zastrešená rastrovaným skobetónovým stropom, prepúšťajúcim osvetlenie zhora. Po oboch stranách stredného traktu sa nachádzajú hlavné schodiská spolu s výťahmi. Na prvých dvoch podlažiach centrálnej haly sa nachádzali administratívne priestory, ktoré boli v najväčšom kontakte s návštevníkmi. Od tretieho podlažia boli všetky ostatné poschodia traktu venované výlučne lekárskym a nemocničným miestnostiam. Konkrétne na treťom podlaží bolo oddelenie vnútorné a ženské. Na štvrtom to boli miestnosti určené pre fyzikálnu terapiu a na piatom poschodí bola nemocničná časť pôrodnice. Šieste a siedme poschodie bolo venované vlastnej nemocnici. Na poslednom - ôsmom - podlaží boli ubikácie nemocničného personálu. Na prvom podzemnom podlaží, pod stredným traktom sa nachádzali liečebné kúpele so šatňami, odpočivárňami s masážou, špeciálnymi sprchami a komorou pre horúci vzduch. Okrem toho tu bola malá dezinfekčná stanica so separovanými dezinfekčnými kúpeľmi pre nákazlivé choroby. Do úrovne druhého podzemného podlažia bol umiestnený rozsiahly protiletecký kryt - prístupný z hlavného schodiska a vetraný vlastným samostatným vetracím systémom. Okrem toho mal kryt osobitný únikový východ do terajšej Lomonosovovej ulice. 
"Severný trakt" sa napája na susednú budovu "Ústrednej Sociálnej Poisťovne". Celý trakt bol venovaný nemocničným a lekárskym priestorom. Na prízemí to bolo detské a veľké röntgenové oddelenie. Na prvom poschodí bolo chirurgické a pľúcne. Druhé poschodie slúžilo očnému a urologickému oddeleniu a kancelárii primára s priestormi pre revíznych lekárov. Zubné a kožné oddelenie sa nachádzalo na treťom poschodí. Celé štvrté poschodie bolo venované lekárskym a operačným miestnostiam pôrodnice. Piate a šieste poschodie zaberali priestory nemocnice, pričom na šiestom sa nachádzala hlavná operačná sála s hlavnou sterilizáciou a pomocnými miestnosťami. Každá nemocničná časť tvorila samostatnú jednotku, s prípravňou jedál, izbami pre ošetrovateľky, kúpeľňami, záchodmi a miestnosťami pre bielizeň. Okrem toho bola pri každej skupine obytná izba dozorného lekára, ordinácia a denná miestnosť. Na poslednom - siedmom - poschodí bola závodná kuchyňa s jedálňou pre personál. Kuchyňa bola vybavená výťahmi, ktoré ústia do príručných kuchýň na šiestom, piatom a štvrtom poschodí. Suterén severného traktu mal na jednej strane byt šoféra, garáže a sklady. Na strane druhej bol byt kuriča, strojovňa, sklady kuriva s kotolňou ústredného kúrenia. Tá bola prehĺbená až do úrovne druhého suterénu, kde sa okrem nej nachádzala strojovňa vzduchotechniky, zariadenie na odsávanie popola, chladiareň a veľká dezinfekčná stanica so spaľovacou pecou. 
"Južný trakt" je štvorpodlažný a ako jediný narúša pravouhlú schému budovy, polkruhovým ukončením nárožia nad krížením Bezručovej a Dobrovičovej ulice. Celý trakt bol vymedzený pre administratívu, ktorá mala samostatné schodisko uprostred dispozície spolu s výťahom na spisy. Okrem veľkej čakárne na prízemí a administratívnych priestorov na všetkých podlažiach traktu sa na poslednom poschodí nachádzal aj byt hlavného lekára a v suteréne to bol byt správcu či archív.
Konštrukcia.
Zakladanie budovy bolo pomerne komplikované, keďže budova stojí na starších nánosoch naplavených ramenom Dunaja. Únosný štrk sa nachádza v pomerne veľkej hĺbke a spodná voda z hlavného toku Dunaja presakuje v týchto miestach do veľkej výšky. Jej hladina stúpa a klesá s meniacou sa výškou hlavného toku rieky. Aby bola budova schopná vzdorovať vztlaku spodnej vody, bolo potrebné pod väčšiu časť budovy umiestniť hrubú betónovú dosku a suterénne miestnosti dôkladne odizolovať. Celé druhé podzemné podlažie je obkolesené kesónom zo silne vystuženého betónu a podlahy a vonkajšie steny majú zložitú izolačnú vrstvu z asfaltových náterov a izolačných lepeniek.
Kostru budovy tvorí železobetónový skelet z výplňovým murivom z dutých tehál. Stropy sú taktiež železobetónové s tehlovými vložkami. Pri konštrukčnom riešení sa venovala veľká pozornosť zvukovej izolácii. Boli zvukovo odizolované podlahy a prestupy múrmi a stropmi kanalizačných a vodovodných rúr a rúr ústredného kúrenia. Nemocničné a lekárske miestnosti boli rozdelené zvukovo nepriezvučnými priečkami. Všetky stroje ako ventilátory a výťahy boli taktiež dôkladne odizolované, a ťažké stroje (kvôli negatívnym účinkom z posunu na podlahe) boli postavené na špeciálne vrstvy stlačeného korku. 
Technické vybavenie.
Pri návrhu budovy autori použili všetky prostriedky na to, aby budova mala moderné a kvalitné vybavenie. Veľa materiálov a zariadení bolo v Bratislave použitých po prvý raz. Na výplň okenných otvorov boli použité posuvné okná, čo si vyžiadalo úplne nové riešenie parapetov. Fasáda bola natretá vodonepriepustným náterom. Niektoré vnútorné priestory v lekárskych miestnostiach a kúpeľniach boli natreté novopatentovanými materiálmi. 
Kúrenie budovy bolo kombinované: teplovodné, parovodné a čiastočne bolo kúrené aj teplým vzduchom. Ťah z kotlov bol centrálne regulovaný a popol z kotolne sa samočinne odsával vzduchom. V kotolni bol zriadený samostatný kotol s vysokotlakovou parou pre hlavnú sterilizáciu. 
Vetranie budovy tvorilo samostatnú a veľmi zložitú skupinu celého zariadenia. Filtrovaný vzduch, ktorý sa v zime ohrieval a v lete chladil, bol vháňaný zložitou sústavou rúr do všetkých nemocničných a lekárskych miestností. Skazený vzduch bol nasávaný systémom mohutných ventilátorov, umiestnených v zvláštnej komore na ôsmom poschodí stredného traktu. Vodovod budovy bol zásobovaný mestským vodovodom, ale v prípade poruchy boli k dispozícii dve rezervné studne, odkiaľ sa čerpala úžitková voda pre kúpeľne a umyvárne.
Budova mala vlastnú transformačnú stanicu. Hlavnú dodávku elektriny zabezpečovala mestská sieť, no v prípade potreby bola k dispozícii energia z vlastnej elektrickej centrály.

</doc>
<doc id="194571" url="https://sk.wikipedia.org/wiki?curid=194571" title="Tracker">
Tracker

Tracker môže byť:

</doc>
<doc id="194572" url="https://sk.wikipedia.org/wiki?curid=194572" title="Desktopové vyhľadávanie">
Desktopové vyhľadávanie

Desktopové vyhľadávanie (angl. desktop search) je činnosť/súhrnné označenie vyhľadávacích nástrojov, ktoré prehľadávajú používateľove vlastné súbory, na rozdiel od vyhľadávania na Internete. Tieto nástroje sú navrhnuté pre vyhľadávanie informácií na používateľovom PC, vrátane histórie prehliadača, emailových archívov, textových dokumentov, zvukových súborov, obrázkov a videa.
Jednou z hlavných výhod programov pre desktopové vyhľadávanie je to, že výsledky hľadania sú dostupné v priebehu niekoľko sekúnd od zadania dotazu.
Technológie.
Desktopové vyhľadávacie stroje budujú a udržujú indexové databázy pre dosiahnutie primeranej výkonnosti pri prehľadávaní viacerých gigabajtov údajov. Indexovanie sa väčšinou vykonáva keď počítač nie je zaťažený a 
väčšina vyhľadávacích aplikácií sa dokáže, aby šetrili elektrickú energiu, pozastaviť ak prenosný počítač beží na batérie. Počas indexovania súborov, desktopový vyhľadávací nastroj zbiera tri druhy informácií o súboroch:

</doc>
<doc id="194573" url="https://sk.wikipedia.org/wiki?curid=194573" title="Budova Okresnej Sociálnej Poisťovňe">
Budova Okresnej Sociálnej Poisťovňe



</doc>
<doc id="194574" url="https://sk.wikipedia.org/wiki?curid=194574" title="Desktop vyhľadávanie">
Desktop vyhľadávanie



</doc>
<doc id="194575" url="https://sk.wikipedia.org/wiki?curid=194575" title="Dom kultúrnej rekreácie">
Dom kultúrnej rekreácie

Dom kultúrnej rekreácie v súčasnosti hotel Sorea je hotel v Bratislave, postavený v roku 1966 architektmi Ferdinandom Končekom, Ľubomírom Titlom a Iľjom Skočekom. V období druhej polovice 20. storočia sa do popredia dostával a zároveň sa aj najviac rozvíjal modernizmus . Modernizmus sa pokladá za veľký kultúrny zlom od renesancie a za prvý krok k svetovej kultúre .
Dom kultúrnej rekreácie je dôkazom toho, že aj v slovenskom prostredí sa objavili moderné tradície, ktoré v období šesťdesiatych a deväťdesiatych rokov boli ovplyvnené predovšetkým funkcionalistickým tvaroslovím . Jeho odľahčená forma, plynule splýva s okolitým prostredím a svojou hmotou a tvarom nenarúša okolie prírody, ale naopak ju dopĺňa. Bezprostredný kontakt človeka z interiéru s exteriérom je zabezpečený pomocou veľkých zasklených plôch smerujúcich so záhrad. Architekti upravili aj náročný terén, do ktorého je vhodne zakomponovaný členitý pôdorys. Pri tvorbe objektu sa nepodieľali len architekti, ale dôležitú úlohu tam zohrávajú aj diela významných slovenských umelcov.
V hoteli sa 3. augusta 1968 konalo rokovanie delegácií komunistických strán ZSSR, NDR, PĽR, MĽR, BĽR a ČSSR, na ktorom bola sformulovaná Bratislavská deklarácia. Ani tá však neodvrátila vpád vojsk Varšavskej zmluvy do Česko-Slovenska.
V súčasnosti sa objekt využíva ako priestor pre ubytovanie, oddych, rekreáciu, zábavu a upevnenie zdravia. Sídli v ňom hotel Sorea, ktorý návštevníkom ponúka ubytovanie v apartmánoch a v dvojlôžkových izbách, možnosti konferencíí v štyroch kongresových miestnostiach a salónikoch pre 198 osôb, nachádza sa tam reštaurácia, denný aperitív bar, vináreň, fitnescentrum, sauna a priestory pre masáže.

</doc>
<doc id="194576" url="https://sk.wikipedia.org/wiki?curid=194576" title="Prameň">
Prameň

Prameň alebo žriedlo môže byť:
Prameň môže byť aj:

</doc>
<doc id="194577" url="https://sk.wikipedia.org/wiki?curid=194577" title="Alb-Donau">
Alb-Donau

Alb-Donau () je krajinský okres v spolkovej krajine Bádensko-Württembersko v Nemecku. Tento okres susedí (z juhu v smere hodinových ručičiek) s okresmi Biberach, Reutlingen, Göppingen a Heidenheim, a dvoma bavorskými okresmi Günzburg a Neu-Ulm, a s nezávislým mestským okresom mestom Ulm.
Geografia.
Okres Alb-Donau má na severe časť pohoria Švábska Jura. Cez južné územie okresu tečie rieka Dunaj od juhozápadu na severovýchod. Dunaj vstupuje do okresu pri obci Obermarchtal a opustí ho pri meste Ulm.
Obyvateľstvo.
Vývoj počtu obyvateľstva okresu Alb-Donau od roku 1973:

</doc>
<doc id="194578" url="https://sk.wikipedia.org/wiki?curid=194578" title="Žriedlo">
Žriedlo



</doc>
<doc id="194579" url="https://sk.wikipedia.org/wiki?curid=194579" title="Homonymá">
Homonymá



</doc>
<doc id="194580" url="https://sk.wikipedia.org/wiki?curid=194580" title="Alb-Donau-Kreis">
Alb-Donau-Kreis



</doc>
<doc id="194581" url="https://sk.wikipedia.org/wiki?curid=194581" title="Minimalizmus">
Minimalizmus



</doc>
<doc id="194582" url="https://sk.wikipedia.org/wiki?curid=194582" title="Premietanie">
Premietanie

Premietanie alebo premietnutie alebo projekcia môže byť:
Premietanie alebo premietnutie môže byť:

</doc>
<doc id="194583" url="https://sk.wikipedia.org/wiki?curid=194583" title="Projekcia">
Projekcia

Projekcia môže byť:

</doc>
<doc id="194584" url="https://sk.wikipedia.org/wiki?curid=194584" title="Nacistická architektúra">
Nacistická architektúra

Nacistická architektúra sa formovala v období medzi svetovými vojnami v Nemecku a Taliansku pod vplyvom totalitného štátneho zriadenia. 
Totalitná architektúra.
Monumentálna architektúra sa počas dejín neustále využívala na šírenie politických ideológií. Totalitná architektúra, ktorá vznikla v období medzi dvoma svetovými vojnami v Taliansku, neskôr v Sovietskom zväze a napokon v Nemecku mala za účel posilniť národné povedomie návratom k tradičným hodnotám. Z tohto dôvodu bola architektonická moderna v týchto štátoch odsudzovaná, až potláčaná.
Nacistická architektúra v Nemecku.
V roku 1933 dal Hitler po svojom nástupe k moci zatvoriť Bauhaus, čím jasne vyjadril postoj režimu k modernej architektúre. Architekti moderny z Nemecka emigrovali, alebo boli vyhnaní. Za svojho poradcu pre architektúru Hitler vymenoval Paula Ludwiga Trootsa, ale až Albert Speer, ktorý ho 1934 nahradil, sa stal ideálnym interpretom vodcových myšlienok.
Hlavné princípy.
Námety hľadala v antickej, egyptskej, babylonskej aj neoklasicistickej architektúre. Využívala monumentalitu, prehnanú mierku, zjednodušovanie, symetriu, opakovanie, leštené plochy, bežné boli symboly ríše či strany na nábytku či priečeliach budov. Okrem štátnej architektúry vznikala aj vidiecka architektúra a bytová výstavba. Vyznačovala sa tradičnými šikmými strechami, regionálnymi prvkami a rustikálnou jednoduchosťou. Táto „regionálna“ architektúra však bola vytvorená umelo a nebola viazaná na žiadne konkrétne miesto.
Fašistická architektúra v Taliansku.
V Taliansku nebola architektúra moderny zo strany vlády potlačovaná. Talianski architekti totiž rozhodli nezabúdať vo svojej tvorbe na slávu minulosti, ale zároveň rozvíjať nové postupy. To umožnilo rozvoj osobitého štýlu, ktorý odsudzoval eklektizmus tradičného štýlu aj antihistorický postoj modernizmu. Určujúce slovo v architektúre v tej dobe v Taliansku malo zoskupenie architektov pod názvom „Gruppo 7“ založená roku 1927. Mussoliniho poradcom pre architektúru bol Marcello Piacentini.
Hlavné princípy.
Kulisou pre demonštráciu fašistickej moci v Taliansku bol hlavne Rím a preto bola veľká pozornosť venovaná prestavbám na zvýraznenie monumentálnych stavieb minulosti. Nová architektúra inšpirovaná neoklasicizmom bola prostá a mala symbolizovať pokojný život pod vládou fašizmu a syntézu sedliackej a vojenskej cti, pripomínajúc rímsku tradíciu. Modernistická architektúra dokázala skĺbiť historizujúcu formu s využitím moderných materiálov a postupov čoho dobrým príkladom je fabrika spoločnosti Fiat v Turíne. Objavujú sa však aj vyslovene modernistické stavby s výrazným vplyvom Le Corbusiera.

</doc>
<doc id="194586" url="https://sk.wikipedia.org/wiki?curid=194586" title="Objekt">
Objekt



</doc>
<doc id="194587" url="https://sk.wikipedia.org/wiki?curid=194587" title="Predmet">
Predmet

Predmet alebo objekt môže byť:
Predmet môže byť aj:
Objekt môže byť aj:

</doc>
<doc id="194589" url="https://sk.wikipedia.org/wiki?curid=194589" title="Victor Horta">
Victor Horta

Victor Horta (* 6. január 1861, Gent, Belgicko – † 9. september 1947, Brusel) bol belgický secesný architekt. 
Život.
Victor Horta je jeden z najdôležitejších predstaviteľov umeleckého a architektonického smeru Art Nouveau, jeho stavba Hôtel Tassel v Bruseli z 1892-3 ako prvá sformovala novú architektonickú skladbu a tvaroslovie nového štýlu. Jeho konštrukcie z ocele a skla predstavovali vrchol vedeckého a technického pokroku v architektúre. Dômyselné komponovanie kľukatých čiar odvodených zo sveta rastlín zaznamenali novátorský a odvážny čin v tvorivom hľadaní. Kameňu dával zaoblené tvary, železo splietal do rafinovaných arabesiek, ktoré pripomínajú šľahnutie bičom. Neskôr bol jeho tvorbou ovplyvnený aj francúzsky architekt Hector Guimard, ktorý spomínané „ šľahnutie bičom“ rozšíril aj vo Francúzsku.
Štúdium a prax.
Victor Horta sa narodil v Gente v roku 1861. Študoval tu na Akadémii krásnych umení (Academie des Beaux) kresbu, prácu s textilom a architektúru. Prvýkrát ho upútalo architektonické umenie v dvanástich rokoch, keď pomáhal ujovi na stavbe. Krátko po štúdiu na Akadémii odišiel do Paríža, kde sa živil ako bytový architekt a návrhár interiérov, bývajúci na ulici Montmartre. Práve v tomto období sa najviac inšpiroval rôznymi modernými smermi vo výtvarnom umení ako boli impresionizmus a pointilizmus. V rovnakom čase sa vzdelával v obore práce s oceľou a sklom.
Po smrti svojho otca v roku 1880 sa vrátil do Belgicka aby pokračoval v štúdiu na Akadémii. Oženil sa a stal sa otcom dvoch detí.
Architektonická tvorba.
V Bruseli nadviazal priateľstvo s Paulom Hankarom, s ktorým chcel vzchopiť Art Nouveau. Keďže si Horta dobre viedol na škole, tak sa neskôr stal asistentom profesora Alphonsa Balata, ktorý bol aj dvorným architektom belgického kráľa Leopolda II. Spoločne pracovali a navrhli projekt kráľovských skleníkov v Laekene, ktoré sa stali prvou Hortovou prácou založenou na širokom použití ocele a skla.
V roku 1885 sa Horta osamostatnil, aby realizoval na svojej vlastnej architektonickej tvorbe, a aby si upresnil svoje vlastné myslenie a originalitu. V tomto roku navrhol tri domy. Od tejto chvíle sa stal vrcholným európskym predstaviteľom Art Nouveau. Jeho politické názory ho doviedli k presvedčeniu, že naďalej odmietal prácu pre bohatú súkromnú klientelu, ale prevažne sa venoval verejným zákazkám, vrátane návrhu sôch a hrobiek. Jeho pozornosť sa najmä sústredila k zaobleným a zakriveným prvkom a veril, že práve táto produkovaná forma bude viac praktická a ako tá vyumelkovaná a strojená umelecká tvorba.
Po predstavení Art Nouveau na verejnej výstave v 1892, bol Horta inšpirovaný a poverený k návrhu domu profesora Tassela. Všetky jeho doterajšie vplyvy, ktoré dosiaľ na neho pôsobili pretransformoval do kompletného návrhu Hôtel Tassel, dokončeného v 1893. Včlenený interiér bol vytvorený z oceľových materiálov, ktoré boli charakteristické zakrivenými rastlinnými formami, ktoré boli známe ako „ šľahnutie bičom“. Je to prvá stavba Art Nouveau, ktorá úspešne predstavuje tento umelecký smer. Kvetnatý a ozdobný dizajn a prirodzené osvetlenie boli skryté za kamennou fasádou, ktorá mala harmonizovať s okolitými strnulými a rigidnými stavbami.
Počas tohto obdobia sa začal spoločensky aktivizovať a stal sa členom viacerých spolkov a tajných bratstiev, bol členom Les Amis Philanthropes v Bruseli. Zabezpečilo mu to príval novej klientely, tak sa znova vrátil k navrhovaniu domov a obchodov. Písal sa rok 1893. Získalo sa mu veľkej slávy najmä kvôli jeho architektonickej tvorbe. Bol objednaný ku kompletizácií mnohých dôležitých bruselských budov. K čoraz väčšej obľube nového umeleckého smeru sa mu dostalo ponuky navrhnúť Hôtel Solvay (1895 – 1900) a jeho vlastnú rezidenciu (1898), v ktorom bola použitá najmä oceľ a kamenná fasáda s vypracovaným a zložitým oceľovým interiérom. 
Art Nouveau bol umelecký smer, ktorý podliehal ako módnemu obdivu tak i módnemu zatracovaniu. Dôsledkom týchto dvojakých postojov bolo i to, že rada secesných stavieb bola v dobe odlivu záujmu zbúraná. Z toho je najznámejší Ľudový dom (Maison du peuple 1895-1899), postavený v Bruseli na zákazku belgickej robotníckej politickej strany Parti Ouvrier Belge. Bohužiaľ palác vyhorel a v roku 1965 boli trosky odstránené. Napriek tomu zopár hortových budov stojí dodnes. Najznámejšie sú Hôtel Tassel, Hôtel Solvay, Hôtel van Eetvelde a vlastný ateliér, ktoré boli v roku 2000 zapísané na Zoznam svetového dedičstva UNESCO. Ďalšou známou budovou je Magasins Waucquez, predtým obchodný dom, teraz Múzeum komiksov v Bruseli.
Victor Horta zomrel v Bruseli 9. januára v 1947, kde je aj pochovaný na cintoríne v Ixelles.

</doc>
<doc id="194594" url="https://sk.wikipedia.org/wiki?curid=194594" title="Pieta (úcta)">
Pieta (úcta)

Pieta (z tal. pobožnosť, súcit) je zbožná úcta. Názov je odvodený od bohyne Piety z rímskeho panteónu, ktorá bola symbolom zbožnosti. Jej znakom bol bocian.

</doc>
<doc id="194595" url="https://sk.wikipedia.org/wiki?curid=194595" title="Aristippos">
Aristippos

Aristippos alebo Aristipp (alebo zriedkavo "Aristippus") môže byť:

</doc>
<doc id="194598" url="https://sk.wikipedia.org/wiki?curid=194598" title="Manaizmus">
Manaizmus



</doc>
<doc id="194600" url="https://sk.wikipedia.org/wiki?curid=194600" title="Tabu (náboženstvo)">
Tabu (náboženstvo)

Tabu (z polynézs. "tapu" - posvätný, nedotknuteľný; predmet alebo bytosť, ktorého/ktorej meno sa nesmie vysloviť, aby sa neprivodilo nešťastie) je v rôznych oblastiach sveta systém magicko-náboženských a rituálnych zákazov, ktorých porušenie sa trestá nadprirodzenými silami. Tabu znamená zákaz aj ochranu tabuizovaného predmetu/organizmu/činnosti/územia. 

</doc>
<doc id="194601" url="https://sk.wikipedia.org/wiki?curid=194601" title="Norma (sociológia)">
Norma (sociológia)

Norma je súbor pravidiel správania sa v určitej situácii, ktorý definuje formy sociálnych aktivít zameraných na dosiahnutie sociálnych cieľov. 
Normy simulujú a determinujú priebeh sociálnych činov, vymedzujú systém povoleného a zakázaného. Existujú v každej kultúre. Môžu byť spísané alebo vžité. Tí, čo ich porušujú sú sankcionovaní alebo vyčlenení zo skupiny. Kvalita noriem závisí od rozvoja danej kultúry, ktorá ich vytvorila. Príklady noriem: zákony, mravy, zvyky, obyčaje, tabu.

</doc>
<doc id="194604" url="https://sk.wikipedia.org/wiki?curid=194604" title="Tabu">
Tabu

Tabu môže byť:

</doc>
<doc id="194609" url="https://sk.wikipedia.org/wiki?curid=194609" title="Turbínová hala továrne AEG">
Turbínová hala továrne AEG

Montážna hala továrne AEG (Allgemeine Elektrizitäts Gesellschaft) na výrobu turbín v Berlíne bola prvou typovo modernou továrňou, navyše výtvarne úplne doriešenou.
Pôvod vzniku továrne.
Továreň postavili v rokoch 1908-1909 podľa návrhu nemeckého architekta Petra Behrensa (1868-1940), ktorý od roku 1907 vykonával funkciu umeleckého poradcu vo "Všeobecnej elektrickej spoločnosti" (AEG). Jeho prínos sa týkal aj návrhov priemyselných budov podniku. V spolupráci s inžinierom Karlom Bernhardom bol v roku 1908 poverený úlohou navrhnúť priestor pre montáž turbín, ktorý by dovoľoval dvíhať a premiestňovať obrovské súčiastky v rôznych etapách výroby a zaistil by prístup železničným vagónom. Ďalšou požiadavkou bolo maximálne využitie prirodzeného osvetlenia.
Výsledkom bol 127 m dlhý a 25 m široký obdĺžnikový hranol ležiaci strategicky na južnom rohu továrenského komplexu pozdĺž ulíc "Huttenstrasse" a "Berlichingenstrasse". Pôsobivá čelná fasáda bola výkladom prosperujúceho nemeckého koncernu.
Architektonické riešenie.
Stavba je zastrešená jediným oblúkom, tvoreným priehľadnou oblúkovou klenbou s mnohouholníkovým profilom. Konštrukcia zo železa a skla je na rohoch ukončená masívnymi naklonenými stenami, ktorých povrchy pripomínajúce rustikované kamenné murivo akoby popierali ich schopnosť niesť zaťaženie.
Exteriér vypovedá o významnej úlohe spoločnosti AEG v Nemecku. Architekt použil výrazové prostriedky a monumentalitu starovekého Grécka. Budova, označovaná ako "„moderný Partenón“", odkazuje na klasické chrámy. Štítové priečelie je lemované dvoma nahor sa zužujúcimi pylónmi, s tympanónom polygonálneho tvaru, ktorý je umiestnený nad veľkou zasklenou plochou a je doňho vytesaný symbol podniku.
Nosný systém trojkĺbových oblúkov s tiahlami má výšku 25,60 m. Bočné steny sú rozčlenené pravidelným rytmom smerom dole sa zužujúcich železných výstuh.Sú tvorené kontinuálnou sklenenou plochou,ktorá je rozdelená do oddielov a ktorá spočíva na železobetónovom základe. Piliere sú podoprené priskrutkovanými oceľovými spojmi. Chrámový vzhľad tejto haly je však len chytro realizovanou ilúziou. Mohutne pôsobiace prvky fasády pozostávajú z ľahkého betónového obalu, ktorý je zachytený na oceľovej mrežovine. Sú zakončením priestoru,ale nemajú nosnú funkciu. Úzke železné pásy v špárach rohových pylónov a jemné kovové rámovanie tympanónu prezrádzajú umelecký zámer použitých prostriedkov. Interiér ,presvetlený veľkými oknami,je rýdzo funkčný.
Továreň na výrobu turbín je skvelým pokusom zjednotiť klasickú kultúru a históriu s novou realitou priemyselného obchodu a výroby.Reprezentuje uvedomelé zhmotnenie priemyslu. Vzdialená priamočiaremu návrhu z ocele a skla (typická hala 19. storočia) je umeleckým dielom.

</doc>
<doc id="194610" url="https://sk.wikipedia.org/wiki?curid=194610" title="Orol bielohlavý">
Orol bielohlavý



</doc>
<doc id="194611" url="https://sk.wikipedia.org/wiki?curid=194611" title="Biberach (krajinský okres)">
Biberach (krajinský okres)

Biberach () je krajinský okres v spolkovej krajine Bádensko-Württembersko v Nemecku. Tento okres susedí (z juhu v smere hodinových ručičiek) s okresmi Ravensburg, Sigmaringen, Reutlingen a Alb-Donau, a dvoma bavorskými okresmi Neu-Ulm a Unterallgäu, a s nezávislým mestským okresom mestom Memmingen.
Geografia.
Okres leží v kopcovitej krajine medzi riekami Dunaj a Iller. Dunaj križuje okres v jeho najzápadnejšej časti a tečie smerom z juhu na sever. Iller tvorí východnú hranicu okresu. Ďalšou riekou je Riß, pravý prítok Dunaja, križuje okres z juhu na severu.
Federsee je jazierko na juhozápade okresu. Jeho rozloha je len 1,4 km², ale je známe pre neolitické nálezy a vzácne vtáctvo.
Obyvateľstvo.
Vývoj počtu obyvateľstva okresu Biberach od roku 1973:

</doc>
<doc id="194613" url="https://sk.wikipedia.org/wiki?curid=194613" title="AMD Athlon 64">
AMD Athlon 64



</doc>
<doc id="194614" url="https://sk.wikipedia.org/wiki?curid=194614" title="Bytová otázka">
Bytová otázka

Bytová otázka je označenie problému, ktorý sa zaoberá riešením bývania pre široké vrstvy obyvateľstva.
Vystupuje na svetlo už na prelome 18. a 19. storočia, kedy vznikajú klasicistické prúdy s ohľadom na široké sociálne vrstvy obyvateľstva, ktoré sa vo veľkom počte sťahuje do miest za prácou a tým vyvoláva potrebu hromadnej výstavby bytov. Na začiatku 19. storočia možno už aj na Slovensku vnímať vznik urbanistických tendencií ako dôsledok rozvíjajúcej sa priemyselnej revolúcie. Vzniknutá situácia sa rieši hustou výstavbou viacposchodových a hlavne mnohobytových nájomných domov. Týmto krokom sa začali prehusťovať centrálne zóny miest a počet obyvateľov si vyžiadal aj rozšírenie druhovosti občianskej vybavenosti Stavajú sa sirotince, hotely, starobince, rôzne ubytovne, ale na rad prichádza aj výstavba školských budov a budov pre kultúru ako sú kiná, múzeá a knižnice.
Ďalší rozvoj.
V neskoršom období sa naďalej stavajú pavlačové byty v centrách miest, ale začínajú sa stavať aj schodiskové bytové domy. Okrem toho sa postupne rozširovala aj výstavba rodinných domov a to v mestách i na dedínách. Začína sa aj prestavba historickej štruktúry miest a väčšina bytových domov získava výrazný polyfunkčný charakter. Na prízemí vznikajú rozličné reštauračné a administratívne prevádzky a vo vnútrobloku bývajú umiestnené malé výrobné prevádzkárne. V dôsledku majetkovo pozemkových špekulácíí dochádza k ďalšiemu zahusťovaniu mesta. Tak si majetnejšie vrstvy obyvateľstva stavajú vilové štvrte v zelených zónach miest a tým obohatili vtedajší typologický sortiment bytového bývania. V tomto období sa už objavujú stavebné poriadky, ktoré však predpisujú hlavne formálne znaky zástavby a bezpečnostné podmienky pre konštrukcie.
Začiatkom 20. storočia sa opäť zvyšuju kvantitatívne nároky na bytovú výstavbu. Nedostatky v počte nájomných bytov sú vyvolané ďalšou koncentráciu obyvateľstva do miest. To sa odráža v ďalšej etape stavby bytových domov, tentoraz však už so zvýšenou technickou vybavenosťou bytov. Dbá sa viac na zachovanie vysokého plošného štandardu, ale najmä na vytvorenie vhodných hygienických a bezpečnostných podmienok. Časté požiare v prehustenej zástavbe vyvolali potrebu sprísniť požiarno-bezpečnostné prepdpisy. Objavujú sa najmä formy podnikovej zástavby umiestnené priamo pri továrňach nazývané "robotnícke kolónie", v ktorých sa využívajú všeobecné účinky zelene. Dobrým príkladom takejto výstavby je „"Baťove mesto"“ Zlín a jeho architektúra, ktorá pojednáva otázku bývania komplexne od jednotkových rodinných domov, až po veľké panelové domy, stavané v neskoršom období.
Bytová výstavba medzi dvoma vojnami bola ovplyvnená už existujúcou legislatívou. Dočkala sa aj zvýšenej podpory štátu, čo prinieslo začiatky typizácie a prefabrikácie pre urýchlenie výstavby, Tá však ešte bola výrazne ovplyvnená ornamentom, ako znakom národnej vyspelosti.
Nastupujúce tendencie.
Nastupujúca Avantgarda a Purizmus výrazne zasiahnu do stavby bytových domov a to ochudobnením stavieb o ornamenty a výzdobu, ktorá je v období pred druhou svetovou vojnou takmer nebadateľná. Tesne pred vojnou s nastupujúcim Funkcionalizmom prichádzajú čisté tvary, prehľadné vnútorné dispozície a bloková výstavba s vnútorným priestorom uvoľnením pre zeleň a detské ihriská.
Panelová výstavba.
Po druhej svetovej vojne sú na mnohých konferenciách prejednávané možnosti znovuvybudovania väčšiny zničených miest. Ako najlepšia a najmä najrýchlejšia je cesta prefabrikácie a typizácie a tak nastupuje v celej Európe obdobie „"panelovej výstavby"“.
Prvé štatistiky o výstavbe z tohoto obdobia sú až z roku 1961 bol percentuálny počet bytov z tehál a dreva ešte okolo 42 %. Už o 10 rokov na to sa však rapídne znížil a to v dôsledku výstavby panelových sídlisk. Tie tvoria významnú súčasť urbanistickej štruktúry väčšiny európskych miest. Začali sa budovať v druhej polovici päťdesiatych rokov a posledné sa dokončili až v deväťdesiatych rokoch 20. storočia. Postupne obsadzovali voľné plochy vo vnútri miest až sa nakoniec rozšírili na pôvodne vidiecke sídla v tesnom susedstve miest, resp. stavali sa nové mestá na zelených lúkach.
Súčasnosť.
V súčasnosti sú panelové sídliská chápané ako homogénny fenomén s rovnakými vlastnosťami, problémami a javmi. Tým sa len prehlbuje ich negatívne vnímanie spoločnosťou, čo ešte viac sťažuje stotožnenie sa s nimi a ich následnú revitalizáciu a obnovu. Keďže štát sa odklonil od úlohy investora prevažnej časti bytovej výstavby, vznik väčších bytových súborov na Slovensku stagnuje. Síce existuje množstvo vydarených pokusov, tie však majú fragmentálny charakter a chýbajú hlavne regulatívne územné plány zón a urbanisticko-architektonické štúdie.

</doc>
<doc id="194616" url="https://sk.wikipedia.org/wiki?curid=194616" title="Turion 64">
Turion 64

Turion 64 je typ x86-64 procesora od spoločnosti AMD. Je to procesor prispôsobený na prevádzku s nízkym odberom elektrickej energie, je označený kódovým označením K8L. Turion 64 a Turion 64 X2 sú určené ako priama konkurencia mobilných procesorov od Intelu, najskôr Pentium M a neskôr Intel Core a Intel Core 2.
Prvé verzie boli kompatibilné so socketom 754, novšie verzie Richmond sú navrhnuté pre Socket S1. Sú vybavené 512 alebo 1024 kB vyrovnávacej pamäte typu L2, 64-bitovým jednokanálovým integrovaným pamäťovým radičom a 800 MHz zbernicou HyperTransport. Disponujú technológiou PowerNow! na úsporu elektrickej energie.

</doc>
<doc id="194617" url="https://sk.wikipedia.org/wiki?curid=194617" title="AMD Turion 64">
AMD Turion 64



</doc>
<doc id="194618" url="https://sk.wikipedia.org/wiki?curid=194618" title="Pamätihodnosti Moskvy">
Pamätihodnosti Moskvy



</doc>
<doc id="194619" url="https://sk.wikipedia.org/wiki?curid=194619" title="Turion 64 X2">
Turion 64 X2

Turion 64 X2 je x86-64 procesor od spoločnosti AMD. Je to dvojjadrový mobilný procesor určený ako priama konkurencia pre procesory Intel Core a Intel Core 2. Turion 64 X2 bol uvedený 17. mája 2006 po niekoľkých odkladoch. Používa socket S1 a pamäte DDR2. Disponuje virtualizačnou technológiou spoločnosti AMD a viacerými funkciami na šetrenie elektrickej energie.

</doc>
<doc id="194623" url="https://sk.wikipedia.org/wiki?curid=194623" title="Kamenná vila">
Kamenná vila

Kamenná vila je secesná vila v Banskej Bystrici na Hornej ulici 69. V súčasnosti je objekt sídlom pobočky ČSOB. Nachádza sa v zozname kultúrnych pamiatok SR.
Historická budova.
Objekt ľudovo nazývaný Kamennou vilou je jednou z niekoľkých hodnotných secesných pamiatok v Banskej Bystrici. Bol postavený v roku 1920, architektom a firmou Alois Peierbergera, ktorý vilu neskôr predal rodine podnikateľa Leopolda Munelsa, ktorý v meste vlastnil likérku. Priečelie svojím bohatým výtvarným a plastickým prejavom je prehliadkou obľúbených architektonických prvkov secesie.
Rekonštrukcia.
Architektonická súťaž na rekonštrukciu pôvodnej budovy bola v roku 1995, realizovala sa v roku 1997. Autorom víťazného projektu sa stal Ing. arch. Branislav Somora
"„Ak architekt dostane zákazku, mal by si najmä ctiť prostredie, do ktorého vstupuje“" Ing. arch. Branislav Somora
Autorov prístup k rekonštrukcii bol citlivý a dokazuje, že prístavba nemá konkurovať ale dopĺňať pôvodnú hmotu prostredníctvom prostriedkov svojej doby. A takisto by pozorovateľ nemal byť zahltený informáciami, ale mal by pocítiť harmóniu. Zámerom bolo existujúci objekt zachovať a doplniť v pôvodnej secesnej estetike. Dostavbu nechať vyznieť ako samostatný autonómny prvok, ktorý celú stavbu ozvláštňuje. V realizácii sa stretá bohatosť secesie a tendencie neskorej moderny.
Rekonštrukcia historickej časti.
Autor pamiatkársky príkladne akceptuje priečelie historickej budovy a nevstupuje doň novými prvkami. Inšpiruje sa ňou pri chápaní dostavby i detailov. Priestory historickej budovy slúžia pre kontakt s verejnosťou nad ktorými sa nachádzajú riaditeľské priestory. Pre presvetlenie podkrovia bol použitý secesný motív druhej rímsy v podobe pásového radu okien. Za zmienku stojí, že takýto prístup i komunikáciu s architektom si pochvaľujú zainteresovaní pamiatkári.
Dostavba.
Autor svojím riešením preukázal zmysel pre výtvarnú bohatosť a tradičný remeselný detail. Uličná fasáda prístavby nesie v sebe rovnováhu medzi bankovou honosnosťou a materiálmi okolia, čím je viditeľne elegantnejšou ako okolité stavby. Okolie pritom nedegraduje ale nasadzuje vyššiu úroveň pre budúci vývoj okolia. Pôdorysný tvar L pôvodného objektu bol dopovedaný do štvorca. Už v treťom podlaží však v oblúku ustupujúca nová hmota odkrýva pohľad na pôvodnú fasádu, a zároveň vytvára priestor pre terasu doplnenú o zeleň.
Prístavba má plochú strechu s výrazne vyloženou rímsou, pod ktorou sa nachádzajú prevýšené štrbinové okná. Dominantne pôsobiacu plnú stenu fasády dopovedá vertikálny prvok preskleného arkieru, dvoch lodžií a šikmý stĺpový prvok. Ideové prepojenie s historickým objektom sa odráža v náznaku pásovej rímsy nad druhým nadzemným podlažím, či v použití výrazne prevýšených secesných okien. Fasádu ozvláštňujú konzolovité, zakrivené lampy. A nachádza sa tu i vjazd pre dotačné vozidlo.

</doc>
<doc id="194624" url="https://sk.wikipedia.org/wiki?curid=194624" title="Moskva (rozlišovacia stránka)">
Moskva (rozlišovacia stránka)

Moskva môže byť:

</doc>
<doc id="194626" url="https://sk.wikipedia.org/wiki?curid=194626" title="AMD K8L">
AMD K8L

AMD K8L môže byť:

</doc>
<doc id="194627" url="https://sk.wikipedia.org/wiki?curid=194627" title="K8L">
K8L



</doc>
<doc id="194628" url="https://sk.wikipedia.org/wiki?curid=194628" title="Hrdinské mesto">
Hrdinské mesto

Titul hrdinské mesto alebo mesto-hrdina (; ; ) bol najvyšší stupeň vyznamenania Sovietskeho zväzu. Bol udelený mestám, o ktoré počas bojov na východnom fronte prebiehali najťažšie obranné boje a ich obyvatelia a obrancovia pre ich udržanie vykonali obrovské úsilie, alebo mali významný vplyv na priebeh bojov. Titul bol tak istou obdobou osobného vyznamenania Hrdina Sovietskeho zväzu.
Celkovo bol tento titul udelený 12 mestám v ZSSR v období po skončení druhej svetovej vojny (1941 - 1945). Ocenenie malo byť ekvivalentom osobného vyznamenania Hrdina Sovietskeho zväzu. Okrem štatútu hrdinského mesta, bol mestu udelený aj Rad Lenina, Zlatá hviezda a certifikát (gramota) Prezídia Najvyššieho sovietu ZSSR. V meste bol zároveň pri tejto príležitosti postavený pomník.
Okrem tohto titulu Najvyšší soviet ZSSR udeľoval aj tzv. vyznamenanie hrdinská pevnosť. Dodnes bola takto vyznamenaná iba Brestská pevnosť na západe dnešného Bieloruska.
Vznik titulu.
Prvými mestami, ktoré boli nazvané hrdinskými mestami podľa príkazu Prezídia Najvyššieho Sovietu ZSSR zo dňa 1. mája 1945 boli Leningrad, Stalingrad, Sevastopoľ a Odesa.
Oficiálne bol názov titul uzákonený 8. mája 1965, kedy ho Prezídium Najvyššieho Sovietu ZSSR potvrdilo zákonom. V tento deň titul získali Moskva, Leningrad (v súčasnosti Petrohrad), Stalingrad (Volgograd), Kyjev, Odesa a Sevastopoľ.

</doc>
<doc id="194629" url="https://sk.wikipedia.org/wiki?curid=194629" title="Hrdinské mestá">
Hrdinské mestá



</doc>
<doc id="194630" url="https://sk.wikipedia.org/wiki?curid=194630" title="Zachariáš Zarevúcky">
Zachariáš Zarevúcky

Zachariáš Zarevúcky (lat. "Zarewutius, Zarevutius", * 1605?, Brezovica nad Torysou – † 20. február 1667, Bardejov) bol hudobný skladateľ, významný predstaviteľ európskej barokovej polyfónie. Pôsobil v Bardejove.
Život a tvorba.
Zarevúckeho skladby sú súčasťou tzv. Bardejovskej zbierky hudobnín, ktorá je od roku 1916 uložená v Széchényiho knižnici v Budapešti. Zachovalo sa deväť kompletných Zarevúckeho skladieb (motetá a magnifikaty). Ďalšie skladby (omša, ofíciá a príležitostné skladby) sa zachovali vo fragmentoch alebo v podobe správ o ich existencii.

</doc>
<doc id="194632" url="https://sk.wikipedia.org/wiki?curid=194632" title="Böblingen (krajinský okres)">
Böblingen (krajinský okres)

Böblingen () je krajinský okres uprostred spolkovej krajiny Bádensko-Württembersko v Nemecku. Tento okres susedí (zo západu v smere hodinových ručičiek) s okresmi Calw, Enz, Ludwigsburg, mestským okresom mestom Stuttgart a okresmi Esslingen, Reutlingen a Tübingen.
Geografia.
Do časti okresu Böblingen zasahuje výbežok pohoria Schwarzwald, vo východnej časti sa rozkladá Schönbuch. Na území okresu sa nevyskytujú žiadne väčšie rieky. Pramení tu menšia rieka Aich pri meste Holzgerlingen. Tu existujúce všetky menšie toky ústia všetky do rieky Neckar alebo do Enz.
Obyvateľstvo.
Vývoj počtu obyvateľstva okresu Böblingen od roku 1973:

</doc>
<doc id="194633" url="https://sk.wikipedia.org/wiki?curid=194633" title="Thomas Howard">
Thomas Howard

Thomas Howard, 21. gróf z Arundelu, 4. gróf zo Surrey a 1. gróf z Norfolku (* 7. júl 1585 – † 4. október 1646, Padova, Taliansko) bol anglický diplomat za vlády Jakuba I. a Karloa I..
Preslávil sa ako zberateľ umenia. Keď zomrel, vlastnil asi 700 malieb spolu s rytinami, knihami a antickými šperkami. Jeho zbierka mramorových diel pripadla po jeho smrti Oxfordskej univerzite.
Životopis.
Narodil sa v aristokratickej rodine, ktorá bola ku koncu vlády kráľovnej Alžbety I. v jej nemilosti. Bol synom Philipa Howarda, 20. grófa z Arundelu, a Anne Dacre. Svojho otca, ktorý bol zatknutý ešte pred jeho narodením, nikdy nepoznal.
Po nástupe kráľa Jakuba I., v roku 1604, boli Howardovi vrátené tituly a časť jeho majetku. Zvyšok majetku dostali jeho strýkovia, ktorí mu pomohli v jeho opätovnom získaní. O rok neskôr sa oženil s Lady Alatheiou Talbot, dcérou Gilberta Talbota, 7. grófa zo Shrewsbury, dedičkou veľkých pozemkov v Nottinghamshire, Yorkshire a Derbyshire spolu so Sheffieldom, ktorý bol hlavnou časťou rodinného bohatstva. Napriek obrovskému majetku priviedla Howarda jeho zberateľská činnosť k veľkým dlhom. Niekoľkokrát slúžil ako vyslanec na najväčších dvoroch v Európe. Tieto výlety ho povzbudzovali v jeho zberateľskej vášni.
V roku 1642 sprevádzal princeznú Máriu na svadbu s Viliamom II. Oranžským. Kvôli problémom, ktoré viedli k občianskej vojne, sa do Anglicka už nevrátil, ale usadil sa v Padove v Taliansku. V roku 1646 tam zomrel.
Zberateľstvo.
Zozbieral kresby od Leonarda Da Vinciho, oboch Holbeinovcov, Raffaela a Václava Hollara. Taktiež mal veľkú zbierku antických sôch, prevažne rímskych.

</doc>
<doc id="194634" url="https://sk.wikipedia.org/wiki?curid=194634" title="Dvorana Vysokej školy múzických umení">
Dvorana Vysokej školy múzických umení

Dvorana Vysokej školy múzických umení je dostavba časti areálu VŠMU na Zochovej ulici v Bratislave. Pod projekt sa podpísal autorský kolektív ateliéru BKU (Michal Bogár, Ľubomír Králik a Ľudovít Urban). Slúži pre tanečný projekt "Ateliér pohybu DVORANA".
Urbanistické riešenie.
Objem Dvorany sa nachádza vo vnútrobloku uzavretom pôvodným objektom VŠMU a novostavbou Filmovej a Televíznej fakulty VŠMU a neprejavuje sa vo výzore okolia prístupného pre verejnosť.
Architektonické, funkčné a dispozičné riešenie.
Architektúra.
Vstup do časti Dvorany je z hlavného vstupu do objektu. Celé komunikačné napojenie Dvorany je riešené z hlavného schodiska pôvodného objektu. Schodisko sa otvára a spolu s uvoľneným objemom dostavby vytvára veľkorysejší priestor, pričom sa obidva objekty vzájomne prepájajú. Povrchové úpravy fasád, omietky, kov (hliník rámov okenných otvorov a žalúzií) sklo boli navrhnuté s použitím tlmenej farebnosti v zmysle odporúčaní pamiatkovej správy a doplnených dreveným obkladom plátku strechy baletnej sály.
Interiéry.
Vo veľkej miere sa uplatnil princíp a prvky stavebného interiéru. Jednotlivé prevádzky boli odlíšené podľa zvukovo-akustických a svetelných potrieb a funkčného využitia.
Exteriéry.
Sú príbuzné riešeniu Filmovej a Televíznej fakulty. Prevádzka si vyžiadala úpravu a doplnenie rampy. Koncepcie múrikov ako žardiniér s popínavou zeleňou prispela k akcentovaniu výškového predelu. Dlažba dvoru ostala v zmysle Filmovej a televíznej fakulty.

</doc>
<doc id="194635" url="https://sk.wikipedia.org/wiki?curid=194635" title="Znak Moskvy">
Znak Moskvy

Znak Moskvy v súlade so zákonom mesta Moskva zo dňa 11. júna 2003 č. 39 "O erbe mesta Moskva" moskovský tvorí tmavočervený heraldický štvorec v dolnej časti zaoblený a v strede špicatý. Na erbe je vyobrazený jazdec - svätý Juraj Drakobijec - v striebornom brnení s modrým plášťom na striebornom koni so striebornou hrivou ako zlatou kopijou poráža čierneho draka.

</doc>
<doc id="194636" url="https://sk.wikipedia.org/wiki?curid=194636" title="Budovy sanatória vo Vyšných Hágoch">
Budovy sanatória vo Vyšných Hágoch

Budovy sanatória vo Vyšných Hágoch je komplex v ktorom sídli Národný ústav tuberkulózy, pľúcnych chorôb a hrudníkovej chirurgie.
Stavba bola realizovaná v rokoch 1934-1938. Takmer zachovaný urbanistický súbor trinástich budov, funkčne aj veľkosťou rozdielnych, ktoré napriek tomu prevádzkovo súvisia, sa nachádza vo vysokohorskom prostredí v tatranskej osade Vyšné Hágy. Liečebný ústav má veľa vlastností, ktoré ho pripodobňujú svojbytnému sídelnému útvaru.
Komplex trinástich budov sanatória na liečbu tuberkulózy sa rozkladá na južnom úbočí tatranského masívu, v nadmorskej výške od 1100 do 1170 metrov. V rámci štátu sa liečebňa vyznačuje viacerými superlatívmi: najväčšia, najkomplexnejšie vybavená, najvyššie položená () a napokon doposiaľ ešte stále najmodernejšia. Areál liečebne má rozlohu takmer 62 hektárov, je obklopený a s časti aj pokrytý ihličnatým lesom. Celý urbanistický súbor je v istom zmysle sebestačnou osadou, a to aj napriek skutočnosti, že druhá svetová vojna zmarila výstavbu pôvodne plánovaného hotela pre príbuzných a návštevy pacientov i výstavbu veľkej ubytovne pre zamestnancov.
Hodnotenie objektu.
Hodnotenie objektu kolíše medzi úžasom priaznivcov funkcionalizmu voči veľkoryso modernému a rozsiahlemu gestu, až po dešpekt tých, ktorí zdôrazňujú konflikt s prostredím a ľudskou mierkou. Na tomto komplexe sa dá identifikovať úspešnosť veľkorysých zámerov funkcionalistickej moderny. Predstava veľkého robotníckeho sanatória, kde by sa liečila choroba, ktorá bola najčastejšou príčinou úmrtí v tridsiatych rokoch v ČSR, viedla pražskú Ústrednú sociálnu poisťovňu poisťovňu k rozhodnutiu zakúpiť pozemok na jeho výstavbu.
Súťaž.
Výstavba sanatórií a liečebných ústavov vo Vysokých Tatrách bola prakticky výlučnou
doménou pražských architektov. Domáci architekti sa zúčastňovali len na súkromných, a najmä drobnejších akciách.
Celá súťaž, ktorá sa na toto sanatórium vypísala, bola žiaľ, bez účasti architektov zo Slovenska. Je príkladom toho, ako sa exportovali pražské avantgardné myšlienky i pražský centralizmus. Avantgarda vnímala príležitosť navrhnúť a postaviť veľký a členitý komplex ako manifestáciu ideálov moderny. Išlo o sociálne pozitívny projekt a súčasne o viacfunkčný komplex, v ktorom sa dal dobre realizovať adeál moderny - rozčlenenie funkcií. Jadro problému, ako ho opisoval časopis Stavba, bolo v tom, že oproti symetrickej kompozícii, ktorá stelesňovala historicky formalistické riešenie, avantgarda preferovala asymetrické usporiadanie hmôt. V tejto zdanlivo formálnej stránke problému sa koncentroval zápas za novú architektúru. Porota nakoniec zvolila symetrické riešenie. Nakoniec sa uskutočnil návrh architektov Františka Libru (1891 - 1958) a Jiřího Kana (1895 - 1944), ktorý pozostáva z mohutného a dlhého, symetrického hlavného bloku. Na severnú stranu má pripojené štyri krátke priečne krídla a v strede dlhšie vstupné krídlo.
Dispozícia.
Realizovaný komplex rieši v čistom monobloku, členenom v hlavnom korpuse do troch symetricky riešených častí, pre hlavné sanatórne prevádzky. Zložitá dispozícia je riešená v jasnom skeletovom rastri a z novodobých kvalitných materiálov v príkladnom remeselnom vyhotovení. Vo výtvarnom prejave sú nevšedne presvedčivo zvýraznené všetky základné funkčné elementy, ktoré v komplexnom hodnotení zaraďujú túto stavbu medzi svetové špičkové príklady funkcionalistickej architektúry. K monobloku sú pričlenené pomocné prevádzky a bytová výstavba, ktoré nedosahujú úroveň hlavného objektu ani z urbanistického hľadiska, ani v celkovom vyhotovení.
Fázy výstavby.
Organizácia výstavby sa členila na dve základné fázy. V prvej etape (1934 - 1935) urobili prípravu územia vrátane vybudovania prístupovej horskej cesty, vlečky a zložitej inftaštruktúry. V druhej etape (1935 - 1938) postavili liečebné, hospodárske a ubytovacie objekty : hlavná liečebná budova, infekčný pavilón, prosektúra, centrálna kotolňa s elektrárňou, dielne, práčovňa,garáže, skleník, vrátnica a štyri budovy na ubytovanie zamestnancov. Hlavný liečebný monoblok, s pôdorysnou osnovou pripomínajúcou lietadlo, je sformovaný navonok symetricky podľa osi kolmej na vrstevnice. Počty podlaží kolíšu od 1 do 9 a dĺžka južného lôžkového traktu dosahuje 270 metrov. Ústredný monoblok bol navrhnutý na kapacitu 500 hospitalizovaných pacientov, obsahuje vysokoštandardný liečebný komplement, priestory na prípravu a konzumáciu stravy pre pacientov i personál, obchody, poštu, telefónnu ústredňu, holičstvo, divadelnú sálu so 600 sedadlami, rozsiahle klubové a iné spoločenské priestory, otvorené odpočivárne.
Hmotovo-priestorová skladba.
Každý z trinástich objektov urbanistického celku je svojbytným architektonickým dielom s výraznými znakmi funkcionalistickej architektúry. Jednotný autorský rukopis sa prejavuje horizontalitou hmôt i členenia ich povrchov, plochými strechami, striedmou farebnosťou, citlivým osadením do terénu. Hlavný objekt, ktorý sa vďaka veľkosti jediný uplatňuje ako viditeľna a závažná zložka obrazu krajiny, je, samozrejme, reprezentatívnou vzorkovnicou znakov autorského rukopisu.
Konštrukčné riešenie.
Konštrukčné riešenie zužitkovalo prednosti železobetónového skeletu, pre výplňové murivo boli vyvinuté, vyrobené a použité špeciálne tehly. Hlavnú budovu izolovali korkom a obložili kvalitnými fasádovými obkladačkami, takže má vynikajúce tepelnoizolačné a hydroizolačné vlastnosti.
Kultúrne dedičstvo.
ŠTRBSKÉ PLESO. In: ju výslovne uvádza medzi objektmi, ktoré sú hodnotným kultúrnym dedičstvom.

</doc>
<doc id="194637" url="https://sk.wikipedia.org/wiki?curid=194637" title="Vlajka Moskvy">
Vlajka Moskvy

Vlajka Moskvy podľa zákona č. 38 zo dňa 11. júna 2003 predstavuje tmavočervenú pravouhlú vlajku v pomere 2 : 3 s obojstrannýou ilustráciou základného znaku erbu Moskvy - svätým Jurajom Drakobijcom na koni, porážajúcim kopijou draka, ktorý je umiestnený v strede. Znak Moskvy na vlajke zaberá 2/5 dĺžky vlajky Moskvy.

</doc>
<doc id="194638" url="https://sk.wikipedia.org/wiki?curid=194638" title="Michal Bogár">
Michal Bogár

Ing. arch. Michal Bogár (* 1. august 1960, Bratislava) je slovenský architekt a člen Spolku architektov Slovenska.
Štúdium.
Absolvoval dnešnú Fakultu architektúry Slovenskej technickej univerzity v roku 1984 na Katedre typológie obytných a občianskych stavieb.
 Divadlo J. G. Tajovského, Banská Bystrica – Barutová, Bogár, Dandová, Konrádová, Zemanová; celoštátna architektonická súťaž, 1. odmena
 Cherchez La Femme, Bratislava – Bogár, choreografia: V. Suchomer; scénografia a kostýmy – l. celoštátna choreografická súťaž (SND), 2. cena
 Rekreačné stredisko VÚPT pri Čadci – Hojsík, Bogár; projekt, realizácia
 Rodinný dom, Lúky – Bogár štúdia, projekt, realizácia
 Deň v Prešporku, Bratislava – Bogár štúdia scénografie a kostýmov
 Playhouse in Amsterdam, Holandsko – Bogár, Berecová, Berec; medzinárodná súťaž OISTAT
 Energetický úsporný dom – Pécs, Maďarsko – Klein, Komár, Bogár medzinárodná súťaž UIA a PLEA, 1. odmena
 Most Budúcnosti, Japonsko – Bogár, Ferko, Piačka, Medzinárodná súťaž Chinkenchiku-Sha a JA
 začiatok spolupráce s Ľudovítom URBANOM
 Rodinný dom V Svätom Jure – Bogár, Urban, štúdia, projekt, realizácia
 Galéria architektúry a designu, Bratislava – Husák, Bogár, Frecer štúdia, rekonštrukcie a dostavby Karácsonyiho paláca
 Zastupiteľský úrad ČSSR – Šanghaj, Čína – Bogár, Klein, Komár; architektonická súťaž
 Ťuťungéria, Bratislava – Bogár: kostýmy, návrh plagátu (s E. Odráškovou), scénografia a bulletin pre divadlo Pegasník (ŠBD, STV)
 Nové hlavné mesto a vládna štvrť – St. Pölten, Rakúsko – Bogár, Fischer, Fischerová, Urban; medzinárodná súťaž – 1. odmena
 Nábytok pre firmu Kysuca, Čadca – Bogár, Urban; štúdia, vykonávací projekt a prototyp, zlatá medaila brnianskych veľtrhov
 Obchodná ulica – Bratislava – Bogár, Frecer, Husák, Urban urbanisticko-architektonická štúdia
 Mestský blok – Mickiewiczova ulica, Bratislava – Bogár, Husák, Urban urbanisticko-architektonická štúdia
 Kvarteto, Bratislava – Bogár; scénografia pre choreografiu A. Sedlačkovej (DK Ružinov)
 Areál voľného času, Bratislava – Bogár, Husák, Králiková, Urban; štúdia prestavby Hurbanových kasární
 Mestský blok – Mickiewiczova ulica, Bratislava – Bogár, Husák, Králiková, Urban objemová a zastavovacia štúdia
 Mestský blok – Stockerau, Rakúsko – Bogár, Králik, Urban &amp; K.G. Musil urbanisticko-architektonická štúdia
 Štátny znak ČSFR – Bogár, Králik, Urban grafický návrh (iniciatívny poslanecký návrh)
 Pracovná stáž v ateliéri Christian de Portzamparc, Paríž spolupráca na interiéri Cité de Ia Musique v La Villette a pri architektonickej štúdii Rue Nationale

</doc>
<doc id="194639" url="https://sk.wikipedia.org/wiki?curid=194639" title="Produkt (ekonómia)">
Produkt (ekonómia)

Produkt alebo produkcia alebo output je v ekonomickej teórii, národnom účtovníctve a ekonometrii súhrn výsledkov výrobnej činnosti, t. j. výrobkov a služieb vytvorených alebo poskytnutých určitou výrobnou alebo územnou jednotkou (najčastejšie štátu) za určitý časový úsek. 
Uvádza sa buď bez odpočítania medzispotreby, t.j. podľa vyššie uvedenej definície (v ESA 95 sa to volá produkcia - angl. output), alebo po odpočítaní medzispotreby (v ESA 95 a literatúre sa to volá hrubá pridaná hodnota alebo po ďalších menších úpravách hrubý domáci produkt či hrubý národný dôchodok).
Zaužívaná značka je Q alebo (najmä po odpočítaní medzispotreby) Y.

</doc>
<doc id="194640" url="https://sk.wikipedia.org/wiki?curid=194640" title="Postmodernizmus (architektúra)">
Postmodernizmus (architektúra)

Postmodernizmus alebo postmoderna alebo postmoderná architektúra bol architektonický štýl rozšírený hlavne v západnej Európe a severnej Amerike, ktorého prvé stavby vznikali v 60. rokoch. Vznikol ako reakcia na medzinárodný štýl modernizmu a prejavil sa tiež vo filozofii, literatúre a umení. Dodnes ovplyvňuje architektonickú tvorbu.
Termín „postmoderna“ prvýkrát použil americký teoretik Charles Jencks v texte "The language of post-modern architecture" (Jazyk postmodernej architektúry) z roku 1977, aby popísal nové architektonické tendencie. 
Vzťah k predchádzajúcim štýlom.
Nové trendy sa stali evidentnými v poslednej štvrtine 20. storočia, kedy sa začali niektorí architekti odvracať od moderného funkcionalizmu - považovali ho za nudný. Keďže nereagoval na vonkajšie súvislosti a jeho výrazové prostriedky boli značne obmedzené, stal sa aj pre verejnosť neprívetivým až nepríjemným. Architekti postmodernizmu sa vracali k minulosti, citovali jej výrazové prostriedky a spájali ich, aby vytvorili nové spôsoby navrhovania stavieb. Architektonické prvky ako stĺp, oblúk - archivolta, klenba, či tympanón, ktoré boli počas moderny zatracované, síce často strácajú svoj pôvodný význam, ale používajú sa ako prvky ozdobné a dostávajú nový význam, prípadne ironický podtext. V modernizme bol stĺp buď úplne zakrytý predsadenou fasádou alebo nahradený iným nosným prvkom, napríklad konzolou. Návrat k stĺpom v postmoderne je viac podmienený estetikou ako technologickou nevyhnutnosťou.
Návrat k vtipu, ornamentu a náznaku, typický pre postmodernizmus, sa často dosahoval umiestnením protikladných citácií predchádzajúcich štýlov vedľa seba. Napodiv, aj napriek tomu tieto budovy pôsobili prijateľne esteticky. 
Kontextualizmus, trend v myslení v druhej polovici 20. storočia, ovplyvnil ideológiu postmodernizmu. Bol postavený na presvedčení, že všetko je ovplyvnené kontextom, okolím. Kontextuálny prístup postmodernizmu vychádza z toho, že všade, na každom mieste sú kvality, voči ktorým musí architektúra zaujať postoj. Postmodernisti cítili, že modernistické stavby, ktorých návrhy vychádzali z racionalizmu, funkčnej náplne a ekonomických parametrov, nespĺňajú ľudskú potrebu na životný priestor a estetické kritériá. Forma už viac nie je definovaná len funkčnými požiadavkami, ale môže byť taká, akú si architekt praje.
Robert Venturi.
Robert Venturi bol jedným z prvých architektov, ktorí konkretizovali toto hnutie. Jeho kniha "Zložitosť a protirečenie v architektúre" z roku 1966 slúžila ako návod pre tvorbu postmodernej architektúry. Odklon od modernistického funkcionalizmu je jasne čitateľný v parafrázovaní známeho výroku Mies van der Roheho „menej je viac“. Naopak Venturi tvrdil: „menej je nuda“. 
Ciele a charakteristiky.
Postmoderná architektúra sa tiež opisuje ako „neoeklekticistická“. Na fasádu sa vracia náznakovosť a ornament a nahrádza agresívne neornamentálnu fasádu modernizmu. Tento eklekticizmus je často spojený s použitím nepravých uhlov a netradičných povrchov ako napríklad na Štátnej galérii v Stuttgarte a na Piazza d’Italia od Charlesa Willarda Moora. 
Postmodernizmus chcel riešiť problémy spojené s modernizmom. Internacionálny štýl moderny nahradil regionalizmus, geometrickú abstrakciu zasa obraznosť. Ciele postmodernizmu, sú prekvapujúco jednotné pre stavby tohto obdobia, navrhnuté architektmi, ktorí spolu väčšinou vôbec nespolupracovali. Tieto ciele však poskytli priestor pre ich rôzne aplikovanie, ako možno vidieť na rôznorodosti stavieb navrhnutých v tomto období.
Postmodernizmus sa dá charakterizovať rôzne. Typickým preň je ornament, pluralizmus, dvojité kódovanie – pre verejnosť a pre architektov, irónia a paradox. Dôležitá je mnohovýznamovosť a náznakovosť, podobne aj citlivosť voči kontextu budovy. Tieto charakteristiky sú pre všetky stavby rovnaké aj napriek ich rôznorodosti. Stavby postmodernizmu majú hravo extravagantú formu a nesú v sebe určitý vtip.
Postmodernizmus na Slovensku.
Na Slovensku sa postmodernizmus prejavoval len ojedinele, prevažne v interiérových riešeniach. Prvou slovenskou postmodernou realizáciou bol interiér obchodného domu Ružinov od Jána Bahnu, ktorý však pri prestavbe koncom 90. rokov odstránili. Postmodernizmus sa na Slovensku vo väčšej miere prejavil až po zmene spoločenských pomerov v roku 1989, hlavne na sakrálnych stavbách.
Predstavitelia.
Medzi najznámejších architektov postmoderny patria:
Na slovensku:

</doc>
<doc id="194641" url="https://sk.wikipedia.org/wiki?curid=194641" title="Hymna Moskvy">
Hymna Moskvy

Hymna Moskvy je hudobné dielo, pochádzajúce z pera I. O. Dunajevského, ktorý ju zložil na verše básne Moja Moskva (Моя Москва) od S. I. Agranjana. Hudbu skomponoval Isaak Osipovič Dunajevskij v roku 1941.
Россия — священная наша держава,
Россия — любимая наша страна.
Могучая воля, великая слава —
Твоё достоянье на все времена!
"Припев":
Славься, Отечество наше свободное,
Братских народов союз вековой,
Предками данная мудрость народная!
Славься, страна! Мы гордимся тобой!
От южных морей до полярного края
Раскинулись наши леса и поля.
Одна ты на свете! Одна ты такая —
Хранимая Богом родная земля!
"Припев"
Широкий простор для мечты и для жизни
Грядущие нам открывают года.
Нам силу даёт наша верность Отчизне.
Так было, так есть и так будет всегда!
"Припев"

</doc>
<doc id="194642" url="https://sk.wikipedia.org/wiki?curid=194642" title="Administratívna budova firmy Baťa v Zlíne">
Administratívna budova firmy Baťa v Zlíne

Administratívna budova firmy Baťa v Zlíne je jedným z vrcholných diel modernej česko-slovenskej konštruktivistickej architektúry medzi dvoma vojnami, dokončená v Zlíne v roku 1938 podľa projektu Vladimíra Karfíka. O stavbe novej administratívnej budovy sa uvažovalo už od roku 1936, v dobe, keď počet úradníckych miest prekročil 2000 pracovníkov. Pôvodne sa uvažovalo s tromi podlažiami, vzájomne prepojenými objektmi. Keď Vladimír Karfík navrhol výškovú budovu, Jan Antonín Baťa sa pre túto budovu nadchol. Táto 77 a pol metra vysoká budova bola pred vojnou najvyššou budovou v Česko-Slovensku a zároven aj druhá najvyššia v Európe.
Umiestnenie.
Je pozoruhodná z hľadiska architektonického aj urbanistického. Situovaná je v tradičnej rade továrenských budov. Bezprostredne ovplyvňuje námestie Práce a uzatvára jeho severnú stranu. Stáva sa tak typickou dominantou a symbolom modernej koncepcie mesta.
Hmota a dispozícia.
Z dispozičného hľadiska ide o trojtrakt, koncipovaný na rovnakej modulovej sieti (6,15 x 6,15 m) ako výrobné objekty. Budova je 77 metrov vysoká a 6,5 metrov pod úrovňou terénu. Pôdorysná plocha je 1 850 m2, kubatúra 120 000 m3, plocha podláh 30 000 m2, plocha omietok 40 000 m2. Celé podlažie je veľkopriestorová kancelária s rozmermi 80 x 20 metrov, kde pracuje asi 200 ľudí. Táto – ako sa neskôr v odbornej terminológii nazývala „kancelárska krajina“ – bola bez priečok. Ak sa niekde priečka nachádzala, bola montovaná z dielcov a zasklená. Tá dovoľovala maximálnu pružnosť v zmenách dispozície, pretože vo firme sa udalosti vyvíjali rýchlym tempom. Pracovná plocha zostala čistá , vzhľadom na to, že vertikálna komunikácia ( schodište a výťahy), hygienické zariadenia a klimatizačné komory boli vytlačené mimo tento priestor.
Konštrukčné riešenie.
Nosná konštrukcia objektu je železobetónová. Obvodový plášť tvoria oceľové dvojité okná. Materiálom sa mal plášť priblížiť charakteru priemyselných budov. Po technickej stránke bola budova skonštruovaná na špičkovej úrovni. Vykurovanie a vetranie bolo riešené vzduchotechnikou. Budova je plne klimatizovaná systémom CARRIER. Okná sú neotvárateľné, umývateľné zvonku pomocou výťahovej klietky zavesenej hore na koľajnicovej rímse. Klietka má 4 možnosti pohybu: hore - dole, dopredu - dozadu. Ak je zadaný príkaz napr. hore - dopredu, ide klietka nahor pod štyridsaťpäť percentným sklonom. Aby sa zavesená klietka pri umývaní od priečelia neodtláčala, je pridržiavaná k oceľovým oknám slabými elektromagnetmi. 
Všetkých 16 podlaží je prepojených štyrmi automatickými rýchlovýťahmi, ktoré dosahujú rýchlosť 3,5 m/s s kapacitou 100 osôb, paternostrom, nákladným výťahom a výťahom pre návštevy. Skutočnou technickou lahôdkou je výťah – kancelária šéfa firma o rozmeroch 6 x 6 metrov, klimatizovaná, s umývadlom. Samozrejmosťou je potrubná pošta či podlahové zásuvky elektrického prúdu a telefónu v každom štvorci 3 x 3 metra.
Toto vrcholné Karfíkove dielo je považované za národnú kultúrnu pamiatku v období funkcionalizmu. Stavba dokázala v priebehu rokov vysokú variabilitu využitia a estetickú hodnotu.
Zdroje.
články v časopisoch 

</doc>
<doc id="194643" url="https://sk.wikipedia.org/wiki?curid=194643" title="Output">
Output

Output alebo výstup môže byť:

</doc>
<doc id="194645" url="https://sk.wikipedia.org/wiki?curid=194645" title="Alitalia">
Alitalia

Alitalia – Società Aerea Italiana S.p.A (doslova: "Alitalia – Talianska letecká spoločnosť"), vystupovala pod značkou Alitalia, bola taliansky národný letecký dopravca. Názov spoločnosti je slovnou hračkou, pričom "Ali" znamená krídla, "Italia" je Taliansko. Alitalia sídla v meste Fiumicino v metropolitnej oblasti Ríma. Hlavnou základňou dopravcu bolo Letisko Leonarda da Vinci-Fiumicino v Ríme. Na regionálnych linkách spoločnosť lietala pod značkou Alitalia CityLiner.
Pôvodná "Alitalia – Linee Aeree Italiane S.p.A" vznikla 16. septembra 1946 pod názvom "Aerolinee Italiane Internazionali" (doslova: "Talianske medzinárodné aerolínie") na základe anglo-talianskej dohody, pričom spoločnosť financovala talianska vláda a dopravca British European Airways. Spoločnosť Alitalia začala svoju činnosť 5. mája 1947. Inauguračný let dopravcu sa uskutočnil z Turína do Catanie a Ríma lietadlom Fiat G.12, ktoré pilotoval Virginio Reinero. Dňa 31. októbra 1957 sa Alitalia spojila s Linee Aeree Italiane, čím vznikla "Alitalia – Linee Aeree Italiane". Od roku 2001 bola Alitalia členom aliancie leteckých spoločností SkyTeam. Dňa 19. septembra 2008 pôvodná Alitalia zbankrotovala, ale v januári 2009 začala svoju činnosť „nová“ "Alitalia – Compagnia Aerea Italiana S.p.A.", ktorá sa v roku 2015 zreorganizovala do dnešnej spoločnosti. Od 17. marca 2020 je dopravca v úplnom vlastníctve talianskej vlády. Dňa 10. októbra 2020 talianska vláda podpísala dekrét, ktorým sa umožnila reorganizácia spoločnosti pod názov "Alitalia – Italia Trasporto Aereo S.p.A.". Po mnohých finančných problémoch, ktoré boli ešte viac prehĺbené pandémiou Covid-19, nakoniec ukončila Alitalia svoju prevádzku 15. októbra 2021. Veľkú časť flotili, letiskových slotov a zamestnancov prevzala nová štátna spoločnosť Italia Transporto Areo (ITA).
Destinácie.
Alitalia v lietala do 100 pravidelných a sezónnych destinácií v Európe, Ázii, Afrike, Severnej a Južnej Amerike.
Codeshare.
Alitalia mala tzv. codeshare dohodu a prevádzkovala spoločné lety so spoločnosťami: 
Flotila.
Bývalá flotila.
Flotila spoločnosti Alitalia pozostávala v novembri 2020 z nasledujúcich lietadiel:

</doc>
<doc id="194646" url="https://sk.wikipedia.org/wiki?curid=194646" title="Ľudovít Urban">
Ľudovít Urban

Ing. arch. Ľudovít Urban (* 18. február 1960, Košice) je slovenský architekt a člen Spolku architektov Slovenska. Je zakladateľom a šéfom "Ateliéru Urban".
Štúdium.
Absolvoval Fakultu architektúry Slovenskej technickej univerzity v roku 1984 na Katedre typológie obytných a občianskych stavieb.

</doc>
<doc id="194647" url="https://sk.wikipedia.org/wiki?curid=194647" title="Bodensee (krajinský okres)">
Bodensee (krajinský okres)

Bodensee () je krajinský okres na juhovýchode spolkovej krajiny Bádensko-Württembersko v Nemecku. Tento okres susedí (zo západu v smere hodinových ručičiek) s okresmi Konstanz, Sigmaringen, Ravensburg a s bavorským okresom Lindau. Na juhu tvorí hranicu so Švajčiarskom a Rakúskom Bodamské jazero. 
Geografia.
Okres leží na severnom brehu Bodamského jazera (), po ktorom je tento okres pomenovaný. Krajinu okresu tvoria pahorkatiny nazývane "Oberschwabisches Hügelland" a "Westallgauer Hügelland", a ako už meno naznačuje je to väčšinou kopcovitá krajina.
Obyvateľstvo.
Vývoj počtu obyvateľstva okresu Bodensee od roku 1973:

</doc>
<doc id="194648" url="https://sk.wikipedia.org/wiki?curid=194648" title="Miláno-Malpensa">
Miláno-Malpensa



</doc>
<doc id="194649" url="https://sk.wikipedia.org/wiki?curid=194649" title="Miláno Malpensa">
Miláno Malpensa



</doc>
<doc id="194650" url="https://sk.wikipedia.org/wiki?curid=194650" title="Postmoderná architektúra">
Postmoderná architektúra



</doc>
<doc id="194651" url="https://sk.wikipedia.org/wiki?curid=194651" title="Ľubomír Králik">
Ľubomír Králik

Ing. arch. Ľubomír Králik (* 18. august 1961, Čadca) je architekt a člen Spolku architektov Slovenska.
Štúdium.
Absolvoval Fakultu architektúry Slovenskej technickej univerzity v roku 1984 na Katedre urbanizmu.
Tvorba pred BKU.
1986
ŠTÁTNE DIVADLO KOŠICE – Ondriaš, Králik, Králiková, Závodná, Závodný; celoštátna anonymná súťaž – tretia cena
NÁRODNÉ DIVADLO TOKYO, JAPONSKO Majchrák, Literáková, Vavrica, Kodoň. Králik medzinárodná anonymná súťaž
HORNÉ PRŠANY – Králik vnútropodniková súťaž – prvá cena
DIPLOM MV SSR Králik grafická súťaž – prvá cena
LÍŠČiE ÚDOLIE – Kodoň, Gáborová, Králik urbanisticko-archltektonická štúdia
1987
PLAYHOUSE IN AMSTERDAM, HOLANDSKO' Kodoň, Králik, Heger; medzinárodná súťaž OISTAT
VEĽ-KÉ KAPUŠANY' Králik vnútropodniková súťaž – prvá cena
PRIEVIDZA – CENTRUM' Králik, Haviar vnútropodniková súťaž – druhá cena
PRIEVOZ – OBYTNÁ ŠTVRŤ' Kodoň, Gáborová, Králik; urbanlstlcká štúdia
PREDNÁDRAŽNÝ PRIESTOR – KOŠICE' Kodoň, Gáborová, Králik; súťaž ZSA
1988
BIRMINGHAM. Kodoň, Králik medzinárodná súťaž
STANICA V BRATISLAVE' Zibrín, Králik, Jágerský, Kolomijec, Lamačka; anonymná súťaž – štvrtá cena
MODRA – Králik; vnútropodniková súťaž – druhá cena
REANIMÁCIA HRADNÉHO VRCHU – BRATISLAVA. Králik, Havrilla; urbanistická štúdia
KOMÁRNO – Kodoň, Gáborová, Králik vnútropodniková sú/až – tretia cena
1989
MILWAUKEE, USA – Jágerský, Kodoň, Králik medzinárodná súťaž
NOVÉ HLAVNÉ MESTO A VLÁDNA ŠTVRŤ ST. PÖLTEN – Kalesný, Králik, Mihálik, Žitňanský medzinárodná súťaž
PEŠIA ZÓNA – PIEŠŤANY – Gáborová, Králik súťaž ZSA – prvá cena
SLUŠOVICE – OBYTNÁ ŠTVRŤ – Králik, Ondriaš, Sádovský, Závodný urbanisticko-architektonická štúdia
1990
MESTSKÝ BLOK – STOCKERAU, RAKÚSKO' Bogár, Králik, Urban &amp; K.G. Musil urbanisticko-architektonická štúdia
ŠTÁTNY ZNAK ČSFR' Bogár, Králik, Urban grafický návrh (iniciatívny poslanecký návrh)
STREDNÁ HOTELOVÁ ŠKOLA – VILLACH, RAKÚSKO' Králik, Urban &amp; K.G. Musil architektonická súťaž

</doc>
<doc id="194652" url="https://sk.wikipedia.org/wiki?curid=194652" title="Bodensee">
Bodensee

Bodensee môže byť:

</doc>
<doc id="194654" url="https://sk.wikipedia.org/wiki?curid=194654" title="Dvorana VŠMU">
Dvorana VŠMU



</doc>
<doc id="194656" url="https://sk.wikipedia.org/wiki?curid=194656" title="Pieta">
Pieta

Pieta môže byť:

</doc>
<doc id="194657" url="https://sk.wikipedia.org/wiki?curid=194657" title="New York Five">
New York Five

The New York Five je skupina piatich architektov z USA, (Peter Eisenman, Michael Graves, Chales Gwathemey, John Hejduk, Richard Meier), taktiež nazývaných „"Bieli"“, kvôli ich charakteristickej farbe fasád budov.
The New York Five.
V roku 1969 sa predstavilo v Múzeu moderného umenia v New Yorku na jednej výstave päť doposiaľ málo známych architektov: Peter Eisenman, Michael Graves, Chales Gwathemey, John Hejduk a Richard Meier, podľa titulu sprievodnej publikácie Five Architects taktiež nazývanú The New York Five (Newyorská päťka). Tlač si pre nich čoskoro vytvorila – v narážke na žíriace biele fasády ich domov – vlastné pomenovanie: The Whites. Pozornosti, ktorej sa dostalo prísnym čiernobielym výkresom a prvým stavbám „"Päťky"“, bolo samozrejme dosiahnuté matematickou myšlienkovou hrou a odmietnutím umeleckého výrazu. Jednoznačne sa orientovali na klasiky moderny, predovšetkým na vily dvadsiatych rokov od Le Corbusiera, ale tiež na stavby talianskeho racionalizmu, napr. od Giuseppe Terragniho, a tým sa zaradili do dejín architektúry. Ich zverejnené teórie boli však skôr ťažko osvojiteľné a vzdialené bežnej stavebnej praxi.
Svojimi teoretickými výskumami sa Peter Eisenman, v svojich analytických štruktúrovaných kresbách, radikálne prehlásil k autonómnej architektúre, ktorá sa stáva celkom nezávislou od kritérií účelnosti. Odklon od pozitivistického charakteru formy a funkcie odpovedá „"anastrophe manipolution"“, vedomá inverzia reči pojmov architektúry. Moderna, ako ju on vníma, odráža odsunutie ľudí zo stredu svetla a nemôže byť ešte dlho považovaná za dokončenú. Architektonický objekt sa stáva nositeľom protikladov, ktoré sa v návrhu prejavujú vzájomným prenikaním, otáčaním a vynechávaním. Línie, plochy a objemy vystupujú ako premenné geometrické veličiny v konkurencii so stĺpmi, stenami a priestorom. Jeho koncepcia spočíva v tom, že realizovaný dom už nie je vnímaný ako komplexná forma. Podľa Eisenmana preto vypadá „"ako model z lepenky a núti ku konceptuálnemu čítaniu..., pri ktorom sa v duchu otáča rovnakým spôsobom ako model."“
Okrem Eisenmana bol považovaný za vedúceho teoretika „"Päťky"“ John Hejduk, ktorého návrhy, ako napríklad Diamond Houeses, ostali len nerealizovanými experimentmi. Charles Gwathmey a Richard Meier naopak nielenže postavili veľa stavieb, ale tiež ponechali hru rotujúcich, vzájomne sa pretínajúcich plôch, stien a stavebných konštrukcií v dosť zrozumiteľnej podobe. 
Richard Meier vytvoril ako základ pre svoje návrhy tri referenčné dvojice: plán a poloha, vstup a cirkulácia, štruktúra a povrch. Blízke okolie určuje osi a úbežníky, na ktoré budova reaguje. Pohľady a výhľady vytvárajú premenlivé vzťahy, vnímané ako hlavná myšlienka architektúry. Pri obytných domoch sa nemôžu vonkajšie vzťahy stať tak výrazné tematickými, tu je ústredným motívom vnútorná organizácia. Vzniká sprístupnením priestorového plánu, pričom rampy, priehľady a stupňované úrovne sú využívané účelne. 
Charles Gwathmey využíva priestory, ktoré vznikajú pri prekrývaní sa obytných priestorov. Vznikajú tak stavby s výraznými líniami. Jadrom jeho návrhu je často „"kĺb"“, v ktorom sa spojujú vertikálne alebo horizontálne stavebné celky. Od prísnych kubických a valcových foriem sa Gwathney posunul k dynamickejším a komplexnejším priestorným obrazom, ktoré „"žijú"“ z veľkého počtu momentov vnútorného napätia.
Michael Graves mal ku skupine viac menej voľný vzťah a čoskoro sa vo svojich prácach osamostatnil od kryštalickej jasnosti architektúry svojich kolegov. So zdokonaľovaním „"konštruovanej dekorácie"“ vystúpilo do popredia použitie opakujúcich sa prvkov. Návrh rodinného domu pre rodinu Hanselmannových je podľa konceptuálneho programu „"Bielych"“, no jeho nástenné maľby pôsobia ako pop-artové mutácie kubistického alebo puristického umenia dvadsiateho storočia.

</doc>
<doc id="194660" url="https://sk.wikipedia.org/wiki?curid=194660" title="Bogár Králik Urban, ateliér architektúry a designu">
Bogár Králik Urban, ateliér architektúry a designu

Bogár Králik Urban, ateliér architektúry a designu, skrátene BKU, je ateliér založený v lete 1990. Projekty architektonického tria (Michal Bogár, Ľubomír Králik a Ľudovít Urban) zahŕňajú témy od urbanizmu, cez konkrétny dom až k interiéru, od scény cez expozíciu až po plagát či bulletin. 
Tvorba.
V ranej tvorbe ateliéru pozorovať inklináciu k očistnej forme a k sofistikovanej umeleckej výpovedi. Na výraze projektov spred roku 1995 vidno prvky moderného hnutia od 20tych po 60te roky. Pohybujú sa kdesi medzi individuálnou modernou, funkcionalizmom až abstraktnou niemeyerovskou expresívnou modernou. Inklináciu a obdiv k modernému hnutiu neskrývajú a radi ho vkladajú do svojich projektov.
- "Prvé slovenské gymnázium", Kláštor pod Znievom - architektonická štúdia
- "Prvé slovenské gymnázium", Kláštor pod Znievom - Projekt rekonštrukcie
- "Obchodná ulica: Bloky 13 - 15", Bratislava regulačný plán
- "Vila pani JK", Bratislava - architektonické štúdia prestavby vily F. Silbersteina z r. 1934
- "Čerpacie stanice Slovnaft" - Bratislava libreto, architektonické štúdia
- "Architekt Emil Belluš - regionálna moderna", Piešťany - spolu s M. Dullom (autor scenára); koncepcia a dizajn výstavy, plagátu a katalógu, design materiálov 2. medzinárodného sympózia SAS
- "Hotel Metropol", Banská Štiavnica spolu s M. Kvasnicom; architektonická štúdia rekonštrukcie a dostavby
- "Koncert pre nadáciu Janka Hraška", Bratislava - scénografia (Slovenské televizia, Bratislava)
- "Bláznivý čas", Bratislava - plagát a bulletin pre divadelnú hru A. Pugeta (Istropolis - TEÁ TRO, Bratislava)
- "Kultúrne a informačné stredisko ČSFR", Paríž - koncepcia a dizaj výstavy, plagátu, katalógu, pozvánky
- "Interiér budovy pre firmu HTC" - spolu s O. Kolomijcom; štúdia, projekt interiéru - čiastková realizácia
- "Redakcia denníka SME", Bratislava - architektonické štúdia, projekt rekonštrukcie a interiéru - v realizácii
- "Byt dirigenta R.G.", Bratislava - architektonické štúdia
- "Hotel Satel", Banská Štiavnica architektonické štúdia rekonštrukcie a dostavby (vyzvané súťaž - 2. cena)
- "Mestský dom - Župné námestie (Bratislava)" - urbanisticko-architektonická štúdia rekonštrukcie a dostavby
- "Obytná štvrť - Giubiasco", Švajčiarsko medzinárodná súťaž Europan 3 (projekt)
- "Administratívna budova", Leškova ul, Bratislava - architektonická štúdia rekonštrukcie
- "Five lines", Bratislava - scénografia pre choreografiu M. Polákovej (Dom kultúry Ružinov)
- "Piate ročné obdobie", Bratislava - námet na scenár (spolu s choreografom B. Genty), štúdia scénografie, dizajn pre bulletin (francúzsko-rakúsko-slovenský projekt, premiéry: DK Ružinov, Theater des Augenblicks - Viedeň)
- "Rozšírenie a dostavba budovy 1. konskej železnice", Bratislava spolu s J. Janotovou urbanisticko-architektonická štúdia
- "Administratívna budova Albrecht", Bratislava - architektonická štúdia prestavby
- "Administratívna budova", Panenská ulica, Bratislava - architektonická štúdia prestavby
- "Administratívno-správna budova", Praha - architektonická štúdia
- "22 Bytová jednotka", Medená ulica, Bratislava - architektonická štúdia prestavby
- "4 Ambulantné pobočky Psias", Bratislava - paraván, pult - interiér
- "Bank Austria Bratislava service" - architektonická štúdia prestavby, štúdia interiéru
- "Budova Slovenskej sporiteľne", Rača - spolu s J. Janotovou; architektonická štúdia, projekt

</doc>
<doc id="194661" url="https://sk.wikipedia.org/wiki?curid=194661" title="Breisgau-Hochschwarzwald">
Breisgau-Hochschwarzwald

Breisgau-Hochschwarzwald () je krajinský okres na juhu spolkovej krajiny Bádensko-Württembersko v Nemecku. Tento okres susedí s okresmi Emmendingen, Schwarzwald-Baar, Waldshut, Lörrach a s francúzskym departementom Haut-Rhin. Okresom je obklopený nezávislý mestský okres, mesto Freiburg.
Geografia.
Breisgau Hochschwarzwald je okres ktorý ponúka najmenej tri hlavné scenérie:
Okres Breisgau-Hochschwarzwald je turisticky zaujímavá oblasť. Charakteristické pre tento okres sú víno a lesy.
Obyvateľstvo.
Vývoj počtu obyvateľstva okresu Breisgau-Hochschwarzwald od roku 1973:

</doc>
<doc id="194663" url="https://sk.wikipedia.org/wiki?curid=194663" title="Kvapalinové chladenie (elektronika)">
Kvapalinové chladenie (elektronika)

Kvapalinové chladenie je chladenie, pri ktorom sa ako médium na odvod tepla od chladenej súčiastky používa kvapalina.
Skladá sa z nasledujúcich súčastí:
Vo všeobecnosti má vyššiu účinnosť ako vzduchové. Avšak je nutné tiež zabezpečiť vzduchové chladenie pre sekundárny výmenník tepla. Tento spôsob chladenia je vhodný na použitie v počítačoch, kde je nutné odoberať teplo z veľmi malých plôch. Jednou z jeho výhod je, že je možné teplo jednoducho odvádzať mimo priestor kde sa chladená súčiastka nachádza takmer bez vyžarovania do okolia.

</doc>
<doc id="194664" url="https://sk.wikipedia.org/wiki?curid=194664" title="Oceanborn">
Oceanborn

Oceanborn je druhý štúdiový album Nightwish, vydaný v októbri 1998. Oceanborn je jeden z temnejších albumov, kde sa objavuje aj drsný mužský vokál Tapio Wilska v piesňach ako „The Pharaoh Sails To Orion“ a „Devil &amp; the Deep Dark Ocean“.
Väčšia časť albumu má fantasticko-epický charakter v piesňach ako „Swanheart“ a „Walking In The Air“, niektoré piesne majú náboženský charakter, napr. „Gethsemane“. Piesne doplňujú skladby s divadelným nádychom ako „Devil &amp; the Deep Dark Ocean“.

</doc>
<doc id="194665" url="https://sk.wikipedia.org/wiki?curid=194665" title="Vektorový procesor">
Vektorový procesor

Vektorový procesor () je procesor navrhnutý tak, aby dokázal robiť matematické operácie nad celou množinou čísel v tom istom čase. Je opakom skalárneho procesora, ktorý vykonáva jednu operáciu s jedným číslom v tom istom čase. Zrodili sa pri návrhoch superpočítačov, kde našli aj svoje prvotné uplatnenie v 80. a 90. rokoch. Dnes sa využívajú úplne bežne napríklad ako GPU grafických kariet počítačov.
V súčasnosti je už veľmi zložité stanoviť hranicu medzi skalárnymi a vektorovými procesormi. Ako príklad možno uviesť inštrukčnú sadu SSE alebo procesor CELL, ktorý ma niekoľko skalárnych a 8 vektorových jadier.

</doc>
<doc id="194666" url="https://sk.wikipedia.org/wiki?curid=194666" title="COOP Himmelb(l)au">
COOP Himmelb(l)au

COOP Himmelb(l)au je rakúska skupina založená roku 1968, ktorá sa zaoberá architektúrou, urbanizmom a dizajnom v štýle dekonštruktivizmu
Tvorivý manifest.
Chceme architektúru, ktorá má viac! Architektúru, ktorá krváca, ktorá vysiluje, ktorá sa hoci aj láme. Architektúru, ktorá svieti, pichá a ktorá sa rozpína až do prasknutia. Architektúra musí byť priepastná, ohnivá, hladká, tvrdá, hranatá, surová, okrúhla, farebná, obscénna, nemravná, snová, vlhká, suchá a srdcervúca. Ak má byť studená, tak potom ako blok ľadu. Keď je horúca, potom je horúca ako plameň. Architektúra musí horieť.
Stručné dejiny.
COOP Himmelb(l)au založili roku 1968 vo Viedni v Rakúsku páni Wolf D. Prix a Helmut Swiczinski. Tretím členom bol Rainer M. Holzer, ktorý však skupinu po troch rokoch opustil. Spočiatku sa skupina zaoberala experimentálnou architektúrou, napríklad pneumatické priestorové koncepcie (projekt pohyblivého nafukovacieho obytného oblaku v rokoch 1968-1972) 
Prechod k svojráznemu výrazu začal stavbou Reiss Baru vo Viedni roku 1977. Od tej doby sa radia k zástupcom a priekopníkom dekonštruktivizmu, rovnako ako Zaha Hadid, či Gunther Behnisch. V roku 1988 vznikla dcérska kancelária v Los Angeles v USA
Typické tvarosloné prvky.
Otvorená geometria, šikmé zasklenia, zalomené rúry vystupujúce z fasády, špicaté a kľukaté formy na pohľadoch, prieniky masívnych betónových prvkov a ľahkých sklených hmôt, snaha o prelínanie interiéru a exteriéru.

</doc>
<doc id="194667" url="https://sk.wikipedia.org/wiki?curid=194667" title="Calw (krajinský okres)">
Calw (krajinský okres)

Calw () je krajinský okres uprostred spolkovej krajiny Bádensko-Württembersko v Nemecku. Tento okres susedí (zo severu v smere hodinových ručičiek) s okresmi Karlsruhe, Enz, nezávislým mestským okresom mestom Pforzheim, okresmi Böblingen, Tübingen, Freudenstadt a Rastatt.
Geografia.
Do okresu Calw patrí severná časť pohoria Schwarzwald. Medzi významnejšie rieky v okrese patria Nagold a Enz.
Obyvateľstvo.
Vývoj počtu obyvateľstva okresu Calw od roku 1973:

</doc>
<doc id="194668" url="https://sk.wikipedia.org/wiki?curid=194668" title="Viktor Alexandrovič Vesnin">
Viktor Alexandrovič Vesnin

Viktor Alexandrovič Vesnin (; * 9. apríl 1882, Jurievec – † 17. september 1950, Moskva) bol ruský architekt, ktorý tvoril v duchu konštruktivizmu.
Životopis.
Vesnin absolvoval strednú školu v Moskve, neskôr pokračoval v štúdiu na Technickom inštitúte v Petrohrade (1912).
V rokoch 1906 – 1909 pracoval v architektonickom ateliéri I. A. Ivanova – Šica a R. I. Klejna v Moskve. 
V rokoch 1908 – 1914 sa  podieľal spoločne so svojimi bratmi Alexandrom (1883 – 1959) a Leonidom (1880 – 1933), na viacerých architektonických návrhoch. K májovým oslavám v roku 1919 robil návrh na úpravu Červeného námestia. 
Po prvej svetovej vojne a v ďalších rokoch po revolúcii pracoval väčšinou sám a špecializoval sa na oblasť priemyselnej architektúry. Od roku 1923 vyučoval architektúru na Moskovskej vysokej škole technickej. 
V tridsiatych a štyridsiatych rokoch zohral značnú úlohu pri zakladaní Zväzu sovietskych architektov. V tomto období zastával viacero dôležitých funkcií. V roku 1932 bol predsedom organizačného výboru, neskôr (1937 – 1949) tajomníkom Zväzu sovietskych architektov. V rokoch 1938 – 1949 vykonával funkciu prezidenta Akadémie architektúry v ZSSR. 
Referencie.
"Hladká, prirodzeným kameňom obložená stena horizontálnej hmoty, zdôraznená pozdĺžnym zaskleným arkierom, bude mať pokojný výraz, ktorý bude objekt zdôrazňovať a  zároveň kompozične viazať s celým komplexom." Viktor Vesnin, (vyjadrenie k Dneperskej hydroelektrárni)

</doc>
<doc id="194669" url="https://sk.wikipedia.org/wiki?curid=194669" title="60. roky 20. storočia (Slovenská architektúra)">
60. roky 20. storočia (Slovenská architektúra)

Slovenská architektúra zaznamenáva v období 60. rokov 20. storočia výrazný posun v kvalite realizovaných diel. Tak ako vo väčšine umeleckých smerov, aj v architektúre sa prejavuje všeobecné „uvoľnenie“ pomerov a dalo tým možnosť vzniku veľmi zaujímavých realizácií alebo prinajmenšom odvážnych teórií a experimentov.
Po päťdesiatych rokoch, ktorých hlavným umeleckým smerom bol tzv. socialistický realizmus, nastupuje znovuobjavenie a zdokonalenie funkcionalizmu
Šesťdesiate roky priniesli slovenskej architektúre nový pohľad na chápanie tvorby v socialistickom realizme. Sú charakteristické predovšetkým obnovením formy funkcionalizmu. Z tohto hľadiska sa dá toto obdobie nazvať aj akýmsi druhom formalizmu. Kritici dokonca tvrdia, že slovenská architektúra svojou kvalitou výrazne predbehla českú architektúru. 
Toto obdobie prináša nové prístupy v navrhovaní typologicky zaužívaných i nových druhov. Prináša so sebou nový prúd modernej architektúry, ktorá sa svojím nadšením dostávala často do sporu s tradičným, zaužívaným. Je pravda, že tak ako počas obdobia funkcionalizmu sa ani v tomto progresívnom období nehľadelo na obnovu a revitalizáciu pamiatok a mnohé štruktúry boli zasiahnuté modernistickým prístupom.
Nový socialistický realizmus.
Emotívnejšie by sa dalo toto obdobie nazvať aj oslobodením od stalinského socialistického realizmu. Oslobodením od predpísaných foriem, od prísnej symetrie, gradácii, či veľkoleposti. Socialistický realizmus sa v šesťdesiatych rokoch začal chápať nie ako štýl ale ako metóda tvorby. Istý „prechod“ resp. „posun“ je viditeľný u viacerých autorov. 
Zatiaľ čo víťazný návrh súťaže na Pamätník SNP v Banskej Bystrici je formovaný pravidelnými geometrickými plochami, realizovaný návrh posúva význam a výpovednú hodnotu pomníka ako takého do uvoľnenejších sfér. Bola to samozrejme aj obrovská výzva po technickej stránke. Vznikla tak najväčšia škrupinová konštrukčná sústava v strednej Európe.
Ďalším príkladom „posunu“ v tvorbe je viditeľný aj na sídlisku v Ružovej doline v Bratislave. Z jednej strany sú umiestnené mohutné, symetrické obytné bloky s typickým historizujúcim výrazom socialistického realizmu. O pár rokov neskôr boli oproti týmto objektom postavené formálne čistejšie a architektonicky zaujímavejšie objekty vežových bytových domov.
Experimenty.
Nové spôsoby navrhovania zaznamenali všetky typologické skupiny počnúc bývaním, občianskymi budovami a končiac inžinierskymi stavbami. V školských stavbách sa experimentovalo s kombináciou pavilónových a blokových typov. Zaujímavým návrhom je pavilónová škola od Vladimíra Dědečka na Nevädzovej ulici, ktorá mala predstavovať druh typizovanej školy. Vydarenou kombináciou pavilónovej a blokovej formy je základná škola od architekta Mariána Marcinku. Zaujímavosťou boli dvojstranne osvetlené triedy alebo tri vnútorné átriá. Vzniklo tak originálne dielo skombinované s tradíciou.
V tomto období vznikla neobvyklá stavba nielen z hľadiska typológie ale aj architektonického riešenia. Je ňou krematórium a Urnový háj v Bratislave od architekta Ferdinanda Milučkého. Nielen samotný objekt ale aj jeho vsadenie do okolia bolo vykonané v dokonalej harmónii a s veľkým citom. Mnohí kritici architektúry označujú toto dielo najlepším v povojnovej architektúre.
Nielen typológia ponúkala možnosti na realizovanie odvážnych myšlienok. V oblasti stavebných postupov, konštrukcií boli použité nové metódy. Použila sa technológia zdvíhaných stropov, na zastrešenia veľkých hál sa navrhovali lanové strechy. Z oblasti inžinierskych stavieb si najväčšiu pozornosť zaslúži jedinečná konštrukcia a samozrejme aj architektonický výraz Nového mosta (pôvodný názov "most Slovenského Národného Povstania") v Bratislave. Oceľový most zavesený na odklonenom pylóne s elegantnou vyhliadkovou reštauráciou sa stal stavbou storočia.

</doc>
<doc id="194672" url="https://sk.wikipedia.org/wiki?curid=194672" title="Prístavba Slovenskej národnej galérie">
Prístavba Slovenskej národnej galérie

Prístavba SNG alebo premostenie Slovenskej národnej galérie je štruktúra patriaca do komplexu areálu Slovenskej národnej galérie, ktorej autorom je architekt Vladimír Dedeček. Hoci ide o z hľadiska galerijnej funkcie o koncepčne výborný priestor, vzhľadom na kontrastnosť s okolitou staršou zástavbou patrí k zrejme najkontroverznejším motívom modernej architektúry v Bratislave. Časť verejnosti s premostením stále nie je stotožnená a navrhuje jeho zbúranie, odborná architektonická komunita ho však temer bezvýhradne prijíma. Dedečkovo premostenie zostáva súčasťou rekonštrukcie SNG od ateliéru Architekti BKPŠ autorov Martina Kusého a Pavla Paňáka.
História SNG.
Po politickom prevrate roku 1948 sa Martin ako kvázi kultúrne centrum stal „ideologicky nevyhovujúcim“, pričom dochádzalo k centralizácii. Dňa 29. júna 1948 bola zriadená SNG v Bratislave. Pridelili jej budovu vodných kasárni na nábreží Dunaja, postavenú v rokoch 1759 – 63. Pôvodne mala budova štyri krídla, južné krídlo však pri úpravách nábrežia počas Slovenského štátu zbúrali, čím vznikol otvorený priestor. Krátko po rekonštrukcii v 1955 však bolo jasné, že kapacita objektu je nedostačujúca. V 1963 Zväz slovenských architektov vypísal študijné úlohy na doriešenie dostavby a adaptácie SNG. Úlohy spracovali štyria autori, resp. skupiny autorov: V. Dedeček, E. Kramár so spolupracovníkmi, J. Frágner so spolupracovníkmi a M. Beňuška so spolupracovníkmi. Návrhy boli vyhodnotené 6. januára 1964 a za najlepší bol vybraný návrh V. Dedečka. Sám autor vyhlásil návrh za „triezvy a konzervatívny“. Tvarové riešenie južného exponovaného krídla galérie je jedným z prejavov autorovho sklonu vyjadrovať sa nekonvenčnými spôsobmi
Prístavba SNG.
Vladimír Dedeček predložil štúdiu dobudovania areálu SNG so zachovaním historického objektu. Prístavba SNG sa mala pôvodne rozprestierať aj na severozápadnej strane stavebného bloku do Paulínyho ulice a mala zabrať aj plochu funkcionalistického objektu vedľa hotela Devín. Uvedený objekt sa mal odstrániť. 
Dňa 31. januára 1991 bola spracovaná výhľadová analýza SNG.
Premostenie s rozponom , ktoré umožnilo priamy pohľad z dunajského nábrežia do nádvoria SNG podľa požiadaviek expertov, bolo svojho času unikátnou konštrukciou na Slovensku. V čase svojho vzniku pôsobila veľmi progresívne, lenže práve preto, že bola pripojená k staršej, historickej budove, stala sa predmetom polemík a nepriaznivého hodnotenia už krátko po realizácii.
Realizácia.
V starej budove a povale pribudlo jedno podlažie s horným osvetlením cez zasklenú stenu. Z 1. a 2. poschodia je stará budova komunikačne spojená s výstavnými priestormi južného pristavaného krídla. Trojpodlažný výstavný komplex južnej fasády je vysunutý ako most na dvoch podperách; to umožňuje optický kontakt medzi nádvorím galérie a nábrežím. Most tvoria štyri oceľové priehradové nosníky, podpory sú vzdialené a majú šírku . Jedna podpora je pevná a druhá kyvná. Oceľovú konštrukciu majú aj ostatné nové časti, ktorých autorom je O. Pečený. Niektoré zaujímavé časti konštrukcie viditeľné zo stavby sú dnes skryté. Plášť konštrukcie urobili „suchým procesom“ zo siporexových panelov, s konečnou povrchovou úpravou zo smaltovaného hliníkového plechu, farby bielej a červenej. Prevláda biela; na bočných stenách červená farba ma znázorňovať rez. Pôvodná povrchová úprava mala byť zo sklomozaiky, ale pri realizácií sa ukázalo, že za podmienok pohybov nosnej konštrukcie stavebný podnik nedokáže navrhnutú úpravu urobiť, preto sa nahradila dnešnou. Nové južné výstavné krídlo má vo všetkých podlažiach horné osvetlenie zo severnej strany, z južnej strany nemá otvory, čo ho chráni pred nežiaducim svetlom, ako aj dopravným ruchom. Rekonštrukcia budovy v 70. rokoch napriek všetkým zásahom a autorským riešeniam trpela nekvalitou vykonávanej remeselnej práce. Pri kolaudácií budovy bol odhalený počet chýb v ráde tisícok, keďže stavebnou prioritou bolo "plnenie plánov", "prekonávanie termínov" a iné formálne úspechy za cenu nekvality. Tento prístup bol dôvodom, prečo premostenie trpelo viacerými technickými problémami, napríklad zatekaním. 
Rekonštrukcia prístavby.
K 1. marcu 2001, teda po 24 rokoch, pre nevyhovujúci technický stav museli prístavbu uzavrieť, čím SNG prišla o priestoru. Hlavným problémom sa stala nestabilná vnútorná klíma, plexisklové tvárnice popraskali a cez strechu do budovy začalo zatekať. Začalo sa rozmýšľať nad ďalšou rekonštrukciou. Po viacerých prieťahoch, odložení vysúťaženej opravy z dôvodu hospodárskej krízy v roku 2008 a iných zdržaniach sa napokon rekonštrukcia, podľa projektu architektov Kusého a Paňáka, v roku 2016 konečne spustila. 

</doc>
<doc id="194673" url="https://sk.wikipedia.org/wiki?curid=194673" title="UFA Kristallpalast">
UFA Kristallpalast

UFA Kristallpalast je jedno z najvýraznejších diel rakúskej skupiny COOP Himmelb(l)au, postavené v rokoch 1993 – 1998 v Drážďanoch v Nemecku. V roku 1999 bola táto budova ocenená "Nemeckou cenou za architektúru".
Architektonický zámer.
Zámerom bolo vytvoriť priestor, ktorý by nielen priťahoval pozornosť a vzbudzoval emócie, ale ktorý by sa stal dôstojným miestom stretávania miestnych obyvateľov.
Kompozičné a dispozičné riešenie.
Budova pozostáva z dvoch opticky aj funkčne diferencovaných celkov: masívny betónový blok, obsahujúci osem kinosál rôznych veľkostí s 2 600 miestami na sedenie a transparentný sklený „kryštáľ“ slúžiaci ako vstupný priestor ku kinosálam a mestské fórum zároveň. „Kryštáľ“ obsahuje aj voľne zavesenú dvojkuželovitú hmotu, ktorá slúži ako kaviareň a bar.
Konštrukčný systém.
Kryštalická forma je tvorená oceľovým nosným skeletom so sklenými výplňami. Kinoblok je z oceľobetónu.

</doc>
<doc id="194677" url="https://sk.wikipedia.org/wiki?curid=194677" title="Leonid Alexandrovič Vesnin">
Leonid Alexandrovič Vesnin

Leonid Alexandrovič Vesnin (* 10. december 1880, Jurievec – † 8. október 1933, Moskva), bol sovietsky architekt, tvoriaci v duchu konštruktivizmu.
Životopis.
Po absolvovaní strednej školy v Moskve, študoval Vesnin na Akadémii výtvarných umení v Petrohrade /1900 – 1909/.
Od roku 1922 bol podpredsedom Moskovskej architektonickej spoločnosti (MAO).
V roku 1923 spolu s M. Ginzburgom vydával časopis "Architektúra". Po založení VChUTEMAS tam pôsobil ako profesor. Od roku 1925 bol členom Združenia súčasných architektov (OSA).
Spolu so svojimi bratmi Alexandrom a Viktorom patrili medzi vedúce osobnosti konštruktivistickej architektúry v Sovietskom zväze.

</doc>
<doc id="194679" url="https://sk.wikipedia.org/wiki?curid=194679" title="Nehnuteľnosť">
Nehnuteľnosť

Nehnuteľnosť alebo nehnuteľná vec (iné názvy pozri nižšie) je (podľa slovenského Občianskeho zákonníka) pozemok a stavba spojená so zemou pevným základom. Je to opak hnuteľnej veci.
Názvy.
Súčasné právne názvy sú nehnuteľnosť alebo nehnuteľná vec. Názvy mimo súčasného práva sú aj realita, (jednotlivý) nehnuteľný majetok alebo zriedkavo imobília (obyčajne v množnom čísle, t. j. imobílie, resp. staršie: "imobíliá"). Nesprávne (bohemizmus) alebo staršie sa nehnuteľnosť označuje názvom "nemovitosť", "nemovitá vec" či "nemovitý majetok". Zastarano sa používali názvy "nepohnuteľnosť", "nepohnutá vec", "nepohnuteľný majetok" či "nehnutiteľný majetok".
Rozvoj nehnuteľností.
Stavajúci developeri nakupujú pozemky, financujú transakcie s nehnuteľnosťami, stavajú alebo zadávajú výstavbu dodávateľom, vyvíjajú projekty v rámci spoločných podnikov a vytvárajú, prezentujú, kontrolujú a organizujú proces výstavby od začiatku až do konca. Developeri zvyčajne nesú najväčšie riziko pri vytváraní alebo rekonštrukcii nehnuteľností a získavajú najväčší úžitok. Zvyčajne developeri získajú pozemok, určia marketingovú stratégiu objektu, vypracujú program a návrh výstavby, získajú potrebné verejné schválenia a financovanie, postavia objekty, prenajímajú ich, spravujú a nakoniec predávajú.
Vytvorenie tímu odborníkov na riešenie ekologických, ekonomických, súkromných, fyzických a politických otázok, ktoré sú typické pre zložitý developerský projekt, je kľúčové. Úspech developera závisí od jeho schopnosti efektívne a včas koordinovať a viesť realizáciu radu vzájomne prepojených aktivít. Umelá inteligencia môže byť mimoriadne užitočná v oblasti nehnuteľností, najmä keď ide o úsporu času a získavanie cenných informácií. 
Proces výstavby si vyžaduje účasť mnohých odborníkov: architektov, krajinárskych architektov, stavebných inžinierov a plánovačov územia na vypracovanie projektu; marketérov na určenie dopytu a ekonomickej efektívnosti projektu; právnikov na prácu so zmluvami a získavanie povolení od štátnych orgánov; ekológov a špecialistov na pôdu na analýzu fyzických obmedzení pozemku a jeho vplyvu na životné prostredie; geodetov a spoločností zaoberajúcich sa právnym zápisom na poskytnutie právnych popisov nehnuteľnosti; a veriteľov na poskytnutie financovania. Generálny dodávateľ projektu zamestnáva subdodávateľov na realizáciu architektonických plánov.
Po dokončení rozdelenia pozemku developeri zvyčajne predávajú pozemky inému developerovi alebo koncovému užívateľovi, napríklad na výstavbu skladu alebo obchodného centra. V každom prípade použitie nástrojov priestorovej analýzy znižuje riziká spojené s týmito developermi modelovaním demografických trendov a demografického zloženia zákazníkov, ktorých by developer alebo maloobchodník chcel mať v blízkosti svojho nového projektu.
Charakteristika.
Podľa § 120 Občianskeho zákonníka nie je stavba, vodný tok ani podzemná voda súčasťou pozemku, a teda ani nehnuteľnosti. V slovenskom práve neplatí zásada superficies solo cedit.

</doc>
<doc id="194681" url="https://sk.wikipedia.org/wiki?curid=194681" title="Nehnuteľná vec">
Nehnuteľná vec



</doc>
<doc id="194683" url="https://sk.wikipedia.org/wiki?curid=194683" title="Hnuteľná vec">
Hnuteľná vec

Hnuteľná vec alebo hnuteľnosť je v občianskom práve každá vec, ktorá nie je nehnuteľnosťou. Je to teda stavba, ktorá nie je vôbec spojená so zemou (už keď je položená, nie je so zemou spojená) alebo s ňou nie je spojená pevným základom.

</doc>
<doc id="194684" url="https://sk.wikipedia.org/wiki?curid=194684" title="Pozemná stavba">
Pozemná stavba

Pozemná stavba je priestorovo sústredená zastrešená budova vrátane podzemných priestorov, ktorá je stavebnotechnicky vhodná a určená na ochranu ľudí, zvierat alebo vecí; nemusí mať steny, ale musí mať strechu. 
Podľa účelu sa člení na:

</doc>
<doc id="194686" url="https://sk.wikipedia.org/wiki?curid=194686" title="Inžinierska stavba">
Inžinierska stavba

Inžinierska stavba je (podľa Stavebného zákona) niektorá z týchto stavieb:

</doc>
<doc id="194687" url="https://sk.wikipedia.org/wiki?curid=194687" title="Bytová budova">
Bytová budova

Bytová budova je (podľa Stavebného zákona) pozemná stavba, ktorej najmenej polovica podlahovej plochy je určená na bývanie. Medzi bytové budovy patrí: 

</doc>
<doc id="194688" url="https://sk.wikipedia.org/wiki?curid=194688" title="Bytový dom">
Bytový dom

Bytový dom je (podľa Stavebného zákona) budova určená na bývanie, ktorá sa skladá zo štyroch a z viacerých bytov so spoločným hlavným vstupom z verejnej komunikácie.
Bytové domy sa rozlišujú podľa rozličných znakov, ktoré umožňujú ich určenie z pohľadu tvaru, podlažnosti, konštrukčného riešenia, tepelnoizolačnej schopnosti, fasád a podobne. Všetky tieto odlišnosti existujúcej zástavby obytných budov sa na Slovensku dajú opisovať charakteristickými znakmi jednotlivých stavebných sústav a ich reprezentantov bodových (vežových) a radových domov.

</doc>
<doc id="194690" url="https://sk.wikipedia.org/wiki?curid=194690" title="Nebytová budova">
Nebytová budova

Nebytová budova je (podľa Stavebného zákona) pozemná stavba, v ktorej je viac ako polovica ich využiteľnej podlahovej plochy určená na nebytové účely. 
Medzi nebytové budovy patria:
a) hotely, motely, penzióny a ostatné ubytovacie zariadenia na krátkodobé pobyty,
b) budovy pre administratívu, správu a na riadenie, pre banky a pošty,
c) budovy pre obchod a služby vrátane autoservisov a čerpacích staníc,
d) dopravné a telekomunikačné budovy, stanice, hangáre, depá, garáže a kryté parkoviská,
e) priemyselné budovy a sklady, nádrže a silá,
f) budovy pre kultúru a na verejnú zábavu, pre múzeá, knižnice a galérie,
g) budovy pre školstvo, na vzdelávanie a výskum,
h) nemocnice, zdravotnícke a sociálne zariadenia,
i) kryté budovy pre šport,
j) poľnohospodárske budovy a sklady, stajne a maštale,
k) budovy a miesta na vykonávanie náboženských aktivít, krematóriá a cintoríny,
l) kultúrne pamiatky, ktoré nie sú bytovými budovami,
m) ostatné nebytové budovy, napríklad nápravné zariadenia alebo kasárne.

</doc>
<doc id="194691" url="https://sk.wikipedia.org/wiki?curid=194691" title="Rodinný dom">
Rodinný dom

Rodinný dom je (podľa Stavebného zákona) bytová budova určená predovšetkým na rodinné bývanie so samostatným vstupom z verejnej komunikácie, ktorá má najviac tri byty, dve nadzemné podlažia a podkrovie.

</doc>
<doc id="194692" url="https://sk.wikipedia.org/wiki?curid=194692" title="Obytná miestnosť">
Obytná miestnosť

Obytná miestnosť je podľa Stavebného zákona miestnosť, ktorá svojím stavebnotechnickým riešením a vybavením spĺňa podmienky na trvalé bývanie.

</doc>
<doc id="194694" url="https://sk.wikipedia.org/wiki?curid=194694" title="Hnuteľnosť">
Hnuteľnosť



</doc>
<doc id="194695" url="https://sk.wikipedia.org/wiki?curid=194695" title="Niko Kapanen">
Niko Kapanen

Niko Kapanen (* 29. apríl 1978, Hattula, Fínsko) je bývalý fínsky hokejový center.
Klubový hokej.
Kapanen začínal s hokejom vo fínskej Hämeenlinne, kde pôsobil až do roku 2000 a v jej drese získal tri bronzové medaily. Ďalší rok strávil v Turku, s ktorým dosiahol na majstrovský titul. Draftovaný bol v roku 1998 z celkového 173. miesta klubom Dallas Stars. V tíme Stars odohral v štyroch nasledujúcich ročníkoch 257 zápasov a získal 85 bodov, prvý hetrik v NHL zaznamenal v januári 2006. V sezóne 2006-2007 obliekal dres Atlanty, záver ročníka dohrával už v Phoenixe. Pred sezónou 2008-09 ho zlákal do svojich radov Ak Bars Kazaň, ktorého dres obliekal päť rokov. Patril k hviezdam tímu, keď v 346 stretnutiach získal spolu 211 bodov. Dvakrát zdvihol nad hlavu Gagarinov pohár. Pred sezónou 2013-2014 sa na rok upísal tímu HC Lev Praha. 
Reprezentačná kariéra.
Reprezentoval Fínsko:

</doc>
<doc id="194696" url="https://sk.wikipedia.org/wiki?curid=194696" title="Pamäťové médium">
Pamäťové médium



</doc>
<doc id="194697" url="https://sk.wikipedia.org/wiki?curid=194697" title="Schodňa">
Schodňa

Schodňa () je rieka pretekajúca Moskvou () a moskovskou oblasťou (). Je ľavým prítokom rieky Moskva a pramení v pohorí Alabuševo.
Vodstvo.
Rieka je nížinného typu, zamŕza v období prelomu novembra a decembra a rozmŕza koncom marca a začiatkom apríla.
Pamätihodnosti.
Krásna príroda v okolí rieky už dávno vzbudzovala v návševníkoch Moskvy pozornosť. Do konca Veľkej vlasteneckej vojny to bolo výletné miesto, ktoré sa tešilo veľkej návštevnsti.
V súčasnosti sa na brehoch rieky nachádzajú obytné domčeky a chatky obyvateľov Moskvy. Jej prítokom je rieka Goretovka, ktorá je vo veľkom počte v zimných mesiacoch navštevovaná lyžiarmi.

</doc>
<doc id="194698" url="https://sk.wikipedia.org/wiki?curid=194698" title="Goretovka">
Goretovka

Goretovka () je rieka pretekajúca moskovskou oblasťou. Je pravým prítokom rieky Schodňa.
Vodstvo.
Rieka je dlhá a je nížinného typu. Zamŕza v období prelomu novembra a decembra a rozmŕza koncom marca a začiatkom apríla.
Pamätihodnosti.
Brehy rieky sú pokryte zmiešanými lesmi. V minulosti bola rieka centrom turistického oddychu. Na ľavom brehu rieky sa nachádzajú chatky, ktoré návštevníkom poskytujú oddych. Nahádza sa tu starobylý park a usadlosť Serednikovo, kde sa nachádza múzeum Michaila Jurieviča Lermontova, ktorý tu mal svoju letnú rezidenciu.

</doc>
<doc id="194700" url="https://sk.wikipedia.org/wiki?curid=194700" title="Ike Turner">
Ike Turner

Ike Turner vlastným menom Izear Luster Turner Jr. alebo Ike Wister Turner (* 5. november 1931, Clarksdale, Mississippi, USA – † 12. december 2007, San Marcos, Kalifornia) bol americký hudobník a hudobný producent. 
Koncom päťdesiatych rokov začala jeho spolupráca so začínajúcou speváčkou Annou Mae Bullock. Po svadbe v roku 1958 si zmenila meno na umelecké Tina Turner a následne začali vystupovať ako "Ike and Tina Turner Revue" s rhythm and bluesovým repertoárom. Ike mal extravagantný životný štýl. Bol alkoholovo a drogovo závislý, agresívne a brutálne sa správal k Tine, fyzicky ju napádal a tak manželstvo v roku 1976 skončilo rozvodom.
V roku 1991 boli Ike a Tina Turner uvedení do Rock and Roll Hall of Fame, a v roku 2001 ho uviedli do St. Louis Walk of Fame. 
V roku 2007 získal hudobné ocenenie Grammy za album "Risin' with the Blues", ktorý bol ohodnotený ako najlepší tradičný bluesový album.
Ike Turner zomrel vo svojom dome v San Marcos (Kalifornia) 12. decembra 2007 vo veku 76 rokov.

</doc>
<doc id="194701" url="https://sk.wikipedia.org/wiki?curid=194701" title="Chimka">
Chimka

Chimka (do 19. storočia Chinka; ) je rieka na severe Moskvy. Je ľavým prítokom rieky Moskva a pramení pri dedine Chimki.
Vodstvo.
Na rieke sa nachádza Chimkinská vodná nádrž, ktorá zaberá z dĺžky rieky.

</doc>
<doc id="194704" url="https://sk.wikipedia.org/wiki?curid=194704" title="Nokia (mesto)">
Nokia (mesto)

Nokia je malé fínske mesto postavené na brehoch rieky Nokianvirta (Kokemäenjoki). Nachádza sa v regióne Pikanama v Západnom Fínsku, asi od juhofínskeho mesta Tampere. Nokia má približne 30 000 obyvateľov.
Dejiny mesta.
Nokia je vo Fínsku dostatočne známym mestom. Názov Nokia pochádza z archaickej fínčiny od slova "nois" (pl. "nokia"), alebo "nokinäätä" čo znamená "čierny soboľ, alebo norka". Prvé historické zmienky o meste Nokia sú z roku 1505 v dokumente o Nokijskom panskom sídle.
Mesto Nokia bolo bojiskom jedného z najväčších bojov Klubovej vojny, keď sa v roku 1596 poddaní postavili proti nadvláde švédskych feudálov. Vazali, ktorým kluby poskytovali zbrane, sa zmocnili Nokijského panského sídla a podarilo sa im vyhrať niekoľko bitiek. 1. - 2. januára 1957 boli Klausom Flemingom definitívne porazení. Tisícky členov kluba boli popravení. Ich vodca, Jaakko Ilkka, ktorému sa podarilo utiecť bol o niekoľko týždňov na to chytený a popravený. Klubová vojna bola posledným povstaním nevoľníkov vo Fínsku. Počas Fínskej občianskej vojny (1918) mesto Nokia spolu s neďalekým mestom Tampere bolo oporným bodom komunistických kruhov, vďaka čomu sa aj stalo svedkom niekoľkých bojov.
Časťou Nokijskej Suur-Pirkkala zemi bola aj teritória Pispali. Suur-Pirkkala bola neskôr rozdelená na Pohjois- a Eteläis-Pirkkala (Severnú a Južnú). V 1938 Severná-Pirkkala bola premenovaná na mesto Nokia a Južná-Pirkkala si vzala späť svoje nazvanie Pirkkala.
V dnešných dňoch je Pispala jedno z najnavštevovanejších susedstiev v Tampere. Zaujímavosťou sú tu na strmých kopcoch porostrúsené domčeky.
Súčasnosť.
V dnešnej dobe je Nokia známa svojimi kúpeľami, továrňami a podujatiami rôzneho druhu. Nokia je križovatkou pozemných, vzdušných a morských ciest. Z religiózneho uhlu pohľadu, je Nokia svojím charizmatickým Znovuzrodením Nokia ktoré sa začalo datovať v roku 1990. Je predstavované v prácach Marka Koivista a Nokia misionárov.

</doc>
<doc id="194710" url="https://sk.wikipedia.org/wiki?curid=194710" title="Dejiny Moskvy">
Dejiny Moskvy

Moskva prvotné hlavné mesto Ruska sa prvýkrát spomína v roku 1147, keď sem Juraj Dlhoruký pozval Sviatoslava Olegoviča. Začiatky osídlenia tejto oblasti však siahajú pravdepodobne do 9. storočia, čo dokumentujú archeologické nálezy kruhových stavieb na mieste dnešného Kremľa a nájdenie arabských mincí z tohto storočia pri Chráme Krista Spasiteľa.
Vznik najstaršej usadlosti sa datuje do obdobia, kedy sa tu prvýkrát začalo obchodovať medzi severnými a južnými oblasťami východoeurópskej nížiny. Mesto ležalo na križovatke ciest smerujúcich z Pobaltia od riek Dvina a Nemunas a od Dnepra k bulharskej Volge a Donu. Priama cesta z Pobaltia k Volge viedla cez doliny riek Moskva a Kľazma. Práve tu - pri priesmyku rieky Moskva do Kľazmy - sa pri rieke Schodňa a Jauza založila prvá osada budúcej Moskvy. Prvotný zámer zakladateľa Moskvy bol založiť mesto pri rieke Schodňa, pretože sa tam nachádzali početné pamiatky pôvodného obyvateľstva - tzv. kurgany.
Keď v oblasti mesta Suzdaľ knieža Andrej I. Bogoľubskij zakladal kniežatstvo, Moskva už bola mestom (1156), ktoré malo silné drevené hradby. Jej obyvateľmi boli družiny kniežaťa, ktoré bránili mesto pred útokmi nepriateľov zo západu. Stala sa tak predmestím Vladimíra - hlavného mesta Rostovsko-suzdaľského kniežatstva. Mesto postupne bohatlo a získavalo väčší význam. Preto o 50 rokov od jeho založenia sa moskovské kniežatá snažili založiť v meste osobitné kniežatstvo.
Po smrti Jaroslava III. Vsevolodiča v roku 1246 si územia Moskovského veľkokniežatstva rozdeli jeho synovia. V Moskve vládol Michal Jaroslavič Chrabrý. Kto vládol v meste po jeho smrti v roku 1249, nie je známe. Pravdepodobne ostala v kompetencii veľkokniežaťa a v roku 1252prešla pod správu Alexandra Nevského.
Po roku 1327 začali v Moskve vládnuť iba kniežatá moskovského kniežatstva. Prvým z nich bol Ivana I. Kalita (1328 - 1340).

</doc>
<doc id="194711" url="https://sk.wikipedia.org/wiki?curid=194711" title="Bitka pri Moskve">
Bitka pri Moskve

Bitka pri Moskve môže byť:

</doc>
<doc id="194716" url="https://sk.wikipedia.org/wiki?curid=194716" title="Mana (mytológia)">
Mana (mytológia)

Mana je u melanézskych a polynézskych národov (nadprirodzená) nekontrolovateľná sila, ktorá je paradoxne zároveň všeobecným zdrojom aj konkrétnym prejavom zvláštnych (nadprirodzených) schopností alebo úspechu nejakého človeka, predmetu, zvieraťa alebo božstva. 
Ako prvý o koncepte "mana" referoval misionár Robert Henry Codrington. Popisuje ju (ako sa ukázalo, trochu skreslene) ako silu „v pravom zmysle slova [...], to, čo spôsobuje, že sieť dobre chytá ryby, dom pevne stojí a loďka sa hladko kĺže po vode: na poliach je to plodnosť, v lekárstve je to buď zdravie, alebo smrť.“ 
Na základe Codringtonových správ sa v religionistike rozvinula tzv. dynamistická teória, ktorá sa snažila nájsť pôvod všetkých náboženských predstáv v koncepte nejakej nadprirodzenej sily - mana alebo jej obdôb v iných kultúrnych oblastiach ("wakan", "manitou" apod.) Túto teóriu zastával napr. aj fenomenológ náboženstva Gerardus van der Leeuw.
Etnológovia (napr. Friedrich Rudolf Lehmann) však poukázali na to, že mana je u národov Oceánie vždy naviazaná na konkrétny predmet alebo osobu/božstvo a nemôže nikdy existovať sama osebe. Rovnako nie je možné túto predstavu automaticky stotožniť s podobnými predstavami o nadprirodzených silách v iných kultúrnych oblastiach. 

</doc>
<doc id="194717" url="https://sk.wikipedia.org/wiki?curid=194717" title="Fenomenológ náboženstva">
Fenomenológ náboženstva



</doc>
<doc id="194723" url="https://sk.wikipedia.org/wiki?curid=194723" title="Vladimir Jevgrafovič Tatlin">
Vladimir Jevgrafovič Tatlin

Vladimir Tatlin (* 28. december 1885, Charkov, Ukrajina - † 31. máj 1953, Moskva, Rusko) bol ruský architekt a maliar.
Štúdium.
Narodil sa na Ukrajine, ako syn železničného inžiniera a poetky. Začal pracovať ako námorník, čo znamenalo, že trávil veľa času v zahraničí. Študoval na Moskovskej škole umenia sochárstvo a architektúru na škole v Penze. Svoje umelecké schopnosti zdokonaľoval maľovaním ikon v Moskve. 
Práca.
Zatiaľ čo pracoval v Moskve ako maliar, navrhol najvýznamnejšie dielo svojej kariéry: Masívny Monument tretej internacionály, alebo ako je dodnes známe, Tatlinovej veže, ktorá nemala byť iba stavbou, ale aj symbolom socialistickej Moskvy. Pamätník mal byť výškou 400 m najvyššou stavbou sveta. Obvod by bol z dvojitého závitnicového plášťa, v jednom smere nakloneného, vnútri mali byť tri otáčajúce sa sklenené hmoty sál a úradov. Spodná hmota by mala tvar kocky, slúžila by zákonodarnému zhromaždeniu a otočila by sa raz za rok. V strede by bol ihlan, ten by slúžil výkonným orgánom, a otočil by sa raz za mesiac. Horné teleso malo byť valec, malo sa otočiť okolo svojej osi raz za deň. Projekt to bol technicky nedoriešený a i na dnešnú dobu fantastický.
Čo sa týkalo umenia, boli Tatlinove myšlienky jedinečné a rozmanité. Vzbúril sa proti tradičnému obrazu „visiacemu“ na stene a konštruoval diela, ktoré sa inštalovali do rohov miestností. Tvorbou týchto diel z dreva a železa, založil Tatlin ruský konštruktivizmus a onedlho mal na svojej strane umelcov ako Naum Gabo, László Moholy-Nagy a Antoine Pevsner pokúšajúcich sa prispieť svojou rukou ku konštruktivizmu.
Ku koncu svojho života sa venoval štúdiu všetkých objektov a subjektov a bola to táto bádavá povaha, ktorá ho viedla k skúmaniu ako uskutočniť dávny ľudský sen: let.
Vladimir Tatlin zomrel 31 mája 1953 a pochovaný je na Novodievčom cintoríne v Moskve.

</doc>
<doc id="194727" url="https://sk.wikipedia.org/wiki?curid=194727" title="Africké ríše">
Africké ríše

Africké ríše alebo staré africké ríše je súhrnné označenie pre štátne útvary v Afrike na územiach južne od Sahary, ktoré vznikli pred príchodom európskych kolonizátorov alebo nezávisle od nich.
Zohrali významnú úlohu v dejinách čierneho kontinentu. Najvýznamnejšie africké ríše sa konštituovali v spoločensky a kultúrne najrozvinutejšej oblasti Afriky – v oblasti medzi Saharou a časťou pralesov, kde sa v 8. – 12. stor. šíril islam. 
Príklady afrických ríš sú:

</doc>
<doc id="194729" url="https://sk.wikipedia.org/wiki?curid=194729" title="VM Houses">
VM Houses

VM Houses sú stavba v meste Kodaň v Dánsku.
PLOT = JDS + BIG
"“Budovy sú ako 3 dimenzionálny tetris z obytných jednotiek.”"
Julien De Smedt
VM Houses, tvarované ako písmená V a M sú prvým rezidenčným projektom vybudovaným v Orestaden; novej štvrti Kodane. Vzrastajúca štvrť je prepojená s centrom novým systémom metra.
V House.
Spracovávaný obvod bloku je jasne ohraničený vo svojich štyroch rohoch ale je otvorený vo vnútri a na stranách. Pohľad k susedovi je eliminovaný pomocou posunutia dosky do stredu, čo zaručuje aj široký rozhľad po okolí. Orientácia budovy poskytuje optimálne svetelné podmienky, ako aj výhľad pre všetky byty. Balkóny na južnej strane vyčnievajú ako rady zubov žraloka.
Všetky byty majú na severnej strane dvojitú výšku a široký panoramatický výhľad na juh. Prístup k apartmánom je zaistený z chodníka napojeného na jedno z troch schodíšť a výťahových veží, umiestnených na každom konci a v strede V, vyúsťujúcich na strešné terasy.
M House.
V tomto projekte bola použitá a vylepšená typológia Le Corbusierovho "unite d’habitation": Centrálne komunikácie, spájajúce všetky chodby a byty sú krátke a sú osvetlené z koncov – ako diery po guľkách, ktoré prenikajú budovou.
Terasy jednotlivých bytov sú orientované na južnej fasáde a strešná terasa je prístupná z centrálnych komunikácií. 
Keďže sa jednalo o prvý rezidenčný objekt v oblasti bolo dôležité, aby architekti vytvorili príťažlivé prostredie. Aby bol ponechaný priestor okolo budovy bol V Dom zdvyhnutý na 5 metrov vysoké stĺpy, čo otvára nádvorie k parku na južnej strane a na fasáde boli vytvorené výklenky vytvárajúce miesta na neformálne stretnutia.
Exteriér domu je tvorený plášťom pohyblivých panelov z anodizovaného hliníku.
Každá bytová jednotka je na rozdiel od obvyklých bytových domov iná čo do šírky a dĺžky, čo umožňuje obyvateľov prispôsobiť si vlastný byt svojim individuálnym potrebám .
"„Žijeme vo svete, v ktorom má individualizmus stále väčší vplyv ako kedykoľvek predtým. Rozličnosť je dobre znášaná, dokonca vyžadovaná. Ľudia žijúci v bytových komplexoch by mali mať rovnaký prístup k individualite.”"
Julien De Smedt
VM Dom dostal tvar z najjednoduchšieho zoskupenia pre pozemok štvorcového tvaru, hraničiaceho s dvoma kanálmi so štvorcovým nádvorím v strede.
Aby boli apartmány orientované do krajiny a taktiež bolo využité ranné a večerné slnko opierajúce sa do nádvoria zalomili architekti prvú budovu, čo zaručovalo rozdielny tvar druhej budovy pri nej.
Kvôli rozdielnym výškovým požiadavkám sa V dom zvažuje a M dom vystupuje smerom nahor.
Ocenenia.
VM Houses boli ocenené cenou časopisu Forum vo februári 2006. Cena je udeľovaná pre najlepšie budovy alebo interiér v Severských krajinách.

</doc>
<doc id="194730" url="https://sk.wikipedia.org/wiki?curid=194730" title="Emmendingen (krajinský okres)">
Emmendingen (krajinský okres)

Emmendingen () je krajinský okres na západe spolkovej krajiny Bádensko-Württembersko v Nemecku. Tento okres susedí (zo severu v smere hodinových ručičiek) s okresmi Ortenau, Schwarzwald-Baar, Breisgau-Hochschwarzwald, nezávislým mestským okresom mestom Freiburg a na západe s francúzskym departementom Bas-Rhin.
Geografia.
Západná časť okresu Emmendingen leží v údolí rieky horný Rýn, kde sa nachádza aj malé sopečné pohorie Kaiserstuhl. Okolie tohto vyhasnutého vulkánu je jedno z podnebne najlepších regiónov v Nemecku, na jeho slnečných svahoch sa pestuje vinič. Východnú časť okresu zaberá pohorie Schwarzwald.
Obyvateľstvo.
Vývoj počtu obyvateľstva okresu Emmendingen od roku 1973:

</doc>
<doc id="194735" url="https://sk.wikipedia.org/wiki?curid=194735" title="Iannis Xenakis">
Iannis Xenakis

Iannis Xenakis (* 29. máj 1922, Braila, Rumunsko – † 4. február 2001, Paríž, Francúzsko) bol grécky hudobný skladateľ, ktorý stelesňuje ideál toho, čomu sa hovorí „architektúra hudby“. Takáto charakteristika sa pripisuje mnohým veľkým skladateľom minulosti (počnúc Bachom cez Brahmsa až po Schönberga), avšak obzvlášť dobre sa hodí na Xenakisa, pretože skutočne pôsobil aj ako architekt a stavebný inžinier v Le Corbusierovom parížskom ateliéri.
Obdobie pred druhou svetovou vojnou.
Iannis Xenakis sa narodil v roku 1922 v Rumunsku ako syn gréckych rodičov. O desať rokov neskôr sa s spolu s ním presťahovali späť do Grécka. Sociálne a kultúrne dozrieval v štyridsiatych rokoch minulého storočia, v čase gréckej občianskej vojny. Jeho nepokojná povaha sa formovala v impulzívnom ovzduší aténskej Polytechniky, kde sa v ňom prebudila trápeniami sužovaná osobnosť, pre ktorú záujem o politické dianie nebol iba nevyhnutnosťou, ale aj súčasťou jeho hlboko zakoreneného gréckeho národného povedomia. Za aktívnu účasť v odboji (koncom vojny bol ťažko ranený), ho odsúdili na smrť, preto emigroval a usadil sa v Paríži a prijal francúzske občianstvo. V kompozícii bol žiakom Dariusa Milhauda a Arthura Honeggera na Ecole Normale de Musique, Oliviera Messiaena na Conservatoire National Supérieur de Musique, neskôr študoval u Hermanna Scherchena v Švajčiarsku. 
Obdobie po druhej svetovej vojne.
Bezprostredne po druhej svetovej vojne sa Xenakis stretol s Le Corbusierom v Paríži, kde dlhé roky pôsobil ako architekt a stavebný inžinier v jeho ateliéri na ulici de Sévres. Koncom roka 1947 tu našiel živnú pôdu pre svoje utkvelé kompozičné predstavy. Predovšetkým odtiaľto pramenili ponaučenia jeho učiteľa o geometrických "riadiacich čiarach" (ktoré sú jedným z kľúčov k Le Corbusierovým kompozíciám), matematickom duchu Modulora a o protiklade medzi harmóniou prírody a inteligentným racionalizmom kompozičných pravidiel. Práve tu sa stretávali a zlučovali s Xenakisovým hudobným bádaním vo "zvučných hmotách", o ich pravidelných i nepravidelných variáciách a o zlatom reze, ktorý platí pre variačnú škálu každého jedného kompozičného prvku. V projekte Modulor 2 sa uvádza ako autor štúdií k „vlnitým skleným panelom“, spätými s muzikálnym bádaním okolo Metastázy (Metastasis), jeho prvou skladbou pre orchester. Objavil sa aj v zozname spolupracovníkov, ktorý zostavil Jean Petit pre svoju knihu o Le Corbusierovi a bol jedným z protagonistov oživeného záujmu o tesné vzťahy medzi architektúrou, hudbou a matematikou.
Tvorba.
Architektúra.
Začiatkom roku 1956 požiadala firma Philips Le Corbusiera o vypracovanie projektu ich pavilónu na bruselskej Svetovej výstave. Xenakis tu experimentoval s kompozíciami pre Metastázu, grafickú podobu plynu vyvolávajúceho v ozvučenom priestore určité plynulé transformácie. Sama Metastáza bola silne ovplyvnená Le Corbusierovou proporcionálnou mierkou, vychádzajúcou z Fibonacciho radu a jeho súvislosťou so zlatým či božským rezom. 
Bruselský pavilón spoločnosti Philips stelesňoval a vyjadroval stručné zhrnutie všetkých objektov naprojektovaných v ateliéri na ulici de Sèvres, ako taký zbavený prísnej stereometrie pravých uhlov a prostredníctvom platonizmu aj čistých objemov. Tvar pavilónu vychádza zo spojenia prvotnej predstavy fľaše naplnenej „nektárom“ výstavy s Xenakisovými matematickými štúdiami hyperbolických konoidov. V októbri 1956 boli do opatery Iannisa Xenakisa zverené Le Corbusierove náčrty a Xenakis dostal poverenie, aby ich preložil prostredníctvom matematiky. Transformácia tejto myšlienky do architektonickej formy prerástla do kompozičného procesu, v ktorom je ťažké odhadnúť, či je matematická štruktúra prvotná alebo či je nadstavbou, pokračovaním architektonického obrazu. Vo svojej knihe "Musique Architecture", ktorej celá jedna kapitola je venovaná práve tomuto pavilónu firmy Philips, znie Xenakisovo záverečné konštatovanie na konci tohto dlhého a podrobného pojednania o Pavilóne Philips takto: 
"Zatiaľ sa počiatky tejto novej architektúry spoliehajú len cement. Ten pripravuje riečisko, v ktorom plastické materiály zajtrajška vytvoria rieku bohatú na formy i objemy, čísla, ktoré nachádzame nielen v biologických entitách, ale predovšetkým v tej najabstraktnejšej matematike."
Vytvoril vlastné tézy minimálnych pravidiel, od základného pravidla entropie, ktorú pred niekoľkými rokmi študoval kvôli jej výraznému potenciálu, ktorý ho viedol k jeho jednoduchej definícii náhodných kompozícií.
Vymyslel a realizoval multimediálne show so svetlom a zvukom v architektonickom priestore a v prírode, kde uvádzal svoje polytopické kompozície:
Jeho kompozície potvrdzujú tézu, že základom niektorých architektonických udalostí boli práve tie koncepcie, ktorých rozvoj sprostredkuje intervencia matematiky. Táto novátorská logika, ktorú do vecí vniesol Xenakis, sa dotýka viacerého než len nového spôsobu riešenia problémov konštrukcie kompozičných štruktúr. Vopred predpokladá architektovo alebo hudobníkovo primerané vzdelanie a schopnosť hlbokej intuície vo veciach nových matematických teórií spojených s problémami symetrie. 
V päťdesiatych rokoch Xenakis uvažoval nad týmto druhom myšlienok a sám sebe kládol predovšetkým otázky týkajúce sa pravidiel kompozície a pýtal sa, či je vlastne v hudbe alebo akejkoľvek inej oblasti možné niečo vytvoriť aj celkom a úplne bez pravidiel – vytvoriť čosi absolútne slobodne.
Hudba.
Xenakis predpovedal aplikáciu počítačov v hudbe a už roku 1957 vytvoril rad svojich skladieb na báze programu. Pomocou matematických pojmov a funkcií modeloval výšku, trvanie, farbu, vytvoril nové hudobné entity na báze logiky. Za pomoci počítača, mohol preskúmať veľké množstvo zoskupení založených na obmenách zvučných intenzít, rovnakým spôsobom akým je zobrazená materiálna a priestorová hutnosť s použitím vzorcov pre výpočet pravdepodobností. Z toho bolo vyvodené zovšeobecnenie pojmu entropie a zavedenie niektorých selektívnych operácií v rámci štatistického postupu vytvorené z niekoľkých následných štúdií, ktoré regulujú takéto modifikácie.
Z dôvodu mŕtveho bodu v serialistickej hudbe, ako tiež kvôli ďalším príčinám, vytvoril v roku 1954 hudbu, založenú na teórii pravdepodobnosti a využívajúcu pri tvorbe zvuku teóriu náhodných operácií. O dva roky neskôr ju nazval „stochastická“ hudba ("Stochastic Music").
Xenakis prejavil svoju spätosť s byzantskou hudbou: zhudobnil rad klasických gréckych tragédií. Napísal množstvo teoretických článkov a pojednaní objasňujúcich jeho postoje a názory. V posledných rokoch života sa však už stránil hovoriť o svojich systémoch a metódach, jeho sústredenejší prístup k hudbe sa prejavil v jej novej kvalite.

</doc>
<doc id="194736" url="https://sk.wikipedia.org/wiki?curid=194736" title="Enz (krajinský okres)">
Enz (krajinský okres)

Enz () je krajinský okres na severozápade spolkovej krajiny Bádensko-Württembersko v Nemecku. Tento okres susedí (zo západu v smere hodinových ručičiek) s okresmi Karlsruhe, Heilbronn, Ludwigsburg, Böblingen a Calw. Na juhu je okresom takmer úplne obklopený nezávislý mestský okres mesto Pforzheim.
Geografia.
Južnú časť okresu Enz pokrýva severná časť pohoria Schwarzwald. Na severozápade okresu je oblasť "Kraichgau", a je tam hlavne poľnohospodárska pôda. Hlavnou riekou okresu je Enz, ktorá sa vlieva do rieky Neckar.
Obyvateľstvo.
Vývoj počtu obyvateľstva okresu Enz od roku 1973:

</doc>
<doc id="194739" url="https://sk.wikipedia.org/wiki?curid=194739" title="Quake II">
Quake II

Quake II je počítačová hra a videohra žánru FPS vyvinutá firmou id Software primárne pre platformu PC. Titul bol vydaný spoločnosťou Activision 6. decembra 1997. Titul používa vlastný herný engine IdTech 2.
Príbeh.
Quake II sa odohráva vo sci-fi prostredí. V režime hry pre jedného hráča sa hráč zúčastní operácie "Alien Overlord" v koži príslušníka Námornej pechoty, Bittermana. Operácia Alien Overlord je zúfalým pokusom uchrániť Zem pred mimozemskou inváziou spustením protiútoku voči domovskej planéte agresorov, kybernetickej rase Stroggov. Väčšina vojakov zúčastnených na tejto operácií bola zabitá alebo zajatá len čo vstúpila do atmosféry planéty. Na hráčových pleciach teda zostáva úloha prebiť sa Stroggskou obranou až do samotného srdca tejto civilizácie, hlavného mesta Stroggov, kde musí eliminovať vodcu Stroggov, Makrona.
Gameplay.
Zbrane.
Z pôvodného konceptu hry Quake preberá Quake II štvoricu zbraní: brokovnicu ("Shotgun"), dvojhlavňovú brokovnicu ("Super Shotgun"), granátomet ("Grenade Launcher") a raketomet ("Rocket Launcher"). Zbrane disponujú oproti pôvodným predlohám odlišným audio-vizuálnym spracovaním a ich systém funkcie bol mierne pozmenený.
Prijatie.
Quake II bol extrémne dobre prijatý recenzantami ako aj hráčmi. Predalo sa cekovo vyše 1 milión kópií. Quake II bol najpopulárnejšou akčnou hrou hranou online po celý rok 1998.
Technické prevedenie.
Kompletné zdrojové kódy hry vo verzií 3.19 boli vypustené 21. decembra 2001 po licenciou GPL. Verzia 3.21 nasledovala neskôr.
Engine "Quake II".
"Hlavný článok: Id Tech 2"
Vydania.
Navzdory svojmu názvu nebol Quake II priamim pokračovaním svojho predchodcu, hry Quake. I keď Quake II preberal niektoré prvky z hry Quake, napr. prítomnosť Quad Damage bonusu, niektorých nepriateľov a zbraní, bol v podstate tematicky odlišnou hrou.
Porty.
Prvé porty hry Quake II boli vydané spoločnosťou Activision v roku 1999 pre herné systémy Nintendo 64 a Playstation. Obidve verzie boli tamer identické, odlišovali sa len v technickom prevedení v rámci možnosti platformy a v dizajne jednotlivých levelov. Napríklad multiplayer s možnosťou hry cez Internet bol nahradený hrou na zdielanej obrazovke. Hra bola v roku 2002 portovaná tiež na platformu Amiga PowerPC. Súčasne s oficiálnymi verziami vznikali aj neoficiálne porty napríklad pre hernú konzolu Dreamcast alebo Playstation 2.
Playstation.
Vo verzií pre Playstation bolo odstránených niekoľko levelov, vrátane celých herných lokácií. Niektoré typy nepriateľov boli taktiež z hry odstránené podobne ako objekty scény (mŕtvi mariňáci, explozívne sudy). Pridaný bol jeden nový druh nepriateľa. Ukladanie aktuálneho priebehu hry bolo možné iba určitých miestach, na rozdiel od verzie hry pre PC, kde mohol byť aktuálny priebeh hry uložený prakticky hocikedy počas hry.
Nintendo 64.
Verzia pre hernú konzolu Nintendo 64 disponovala na rozdiel od verzie pre PlayStation kompletne odlišným prevedením herných lokácií, ktoré neboli nikdy predtým videné. Táto verzia tiež obsahovala nové svetelné efekty.
XBox 360.
Portovaná verzia hry Quake 2 bola obsiahnutá v balení s hrou Quake 4 pre hernú konzolu Xbox 360 v podobe bonusového disku. Hra bola priamym portom pôvodnej verzie hry, takže neobsahovala žiadne grafické vylepšenia.
Nintendo DS.
Podomácky vytvorený port pre prenosnú hernú konzolu Nintendo DS s názvom QuakeDS bol vydaný 10. februára 2008. Hra vyžaduje pre svoje spustenie dodatočné príslušenstvo v podobe upravených flash kariet, rozšírení pamäte a pôvodné dátové súbory PAK z plnej alebo shareware verzie hry Quake 2.
Rozšírenia a modifikácie.
Rozšírenia.
Boli vydané tri oficiálne rozšírenia:
Neoficiálne rozšírenia:
Soundtrack.
Výpis skladieb pre PC verziu hry.
V poradí druhá skladba ("Intro" od Bill Brown-a) nebola oficiálne vydaná, avšak v hre je použitá v úvodnej animácií.

</doc>
<doc id="194740" url="https://sk.wikipedia.org/wiki?curid=194740" title="Architektonický sloh">
Architektonický sloh

Architektonický sloh je súhrn určitých spoločných zameraní v architektúre. Ide o väzbu určitých spoločných znakov, typickým budovaním určitých stavebných druhov, budovaním určitých priestorov alebo charakteristickým zlučovaním hmôt, tvarovaním a väzbou tvarov, využitím stavebnej hmoty a konštrukcie, vytvorením jednotného vyhradeného prúdu, ktorý je charakteristický pre určité obdobie vývoja architektúry a ktorý nastáva v podmienečnosti radom rôznych okolností a v mnohonásobnej viazanosti miestnej a časovej, kde význačnú úlohu hrá vývojový stupeň výroby, vývoj spoločnosti, celý spôsob života a osobitým psychickým cítením, 3 rôznymi zvyklosťami, názorov a ideológií. 
Architektonický sloh sa stal výrazom určitého miesta, určitej doby a tým aj určitej spoločnosti. Preto sa dá celé architektonické dedičstvo rozdeliť do skupín, z ktorých sa každá po architektonickej stránke prejavuje výraznými znakmi víz architektonických slohov.
Základné delenie.
Sú odrazom vývoja spoločnosti a nimi je v určitom zmysle odrazená celá architektonická tvorba jednotlivých období. 
Zhruba možno architektonické slohy rozdeliť podľa tzv. kultúr, 

</doc>
<doc id="194741" url="https://sk.wikipedia.org/wiki?curid=194741" title="Esslingen (krajinský okres)">
Esslingen (krajinský okres)

Esslingen () je krajinský okres v centre spolkovej krajiny Bádensko-Württembersko v Nemecku. Tento okres susedí (zo severu v smere hodinových ručičiek) s okresmi Rems-Murr, Göppingen, Reutlingen, Böblingen a nezávislým mestským okresom mestom Stuttgart.
Geografia.
Okres Esslingen rozdeľuje na dve polovice rieka Neckar. Západnú časť tvorí rovina "Filder", zatiaľ čo východnú časť tvorí pohorie Švábska Jura ("Schwäbische Alb").
Obyvateľstvo.
Vývoj počtu obyvateľstva okresu Esslingen od roku 1973:

</doc>
<doc id="194744" url="https://sk.wikipedia.org/wiki?curid=194744" title="Freudenstadt (krajinský okres)">
Freudenstadt (krajinský okres)

Freudenstadt () je krajinský okres uprostred spolkovej krajiny Bádensko-Württembersko v Nemecku. Tento okres susedí (zo severu v smere hodinových ručičiek) s okresmi Rastatt, Calw, Tübingen, Zollernalb, Rottweil a Ortenau. 
Geografia.
Okres Freudenstadt sa nachádza uprostred pohoria Schwarzwald. Juhovýchodnou oblasťou okresu preteká rieka Neckar.
Obyvateľstvo.
Vývoj počtu obyvateľstva okresu Freudenstadt od roku 1973:

</doc>
<doc id="194745" url="https://sk.wikipedia.org/wiki?curid=194745" title="Göppingen (krajinský okres)">
Göppingen (krajinský okres)

Göppingen () je krajinský okres uprostred spolkovej krajiny Bádensko-Württembersko v Nemecku. Tento okres susedí s okresmi Rems-Murr, Ostalb, Heidenheim, Alb-Donau, Reutlingen a Esslingen. 
Geografia.
Okres Göppingen sa nachádza v severných podhoriach Švábskej Jury ("Schwäbische Alb"). Cez okres preteká rieka Fils, ktorá pri meste Plochingen (okres Esslingen) ústi ako pravý prítok do rieky Neckar.
Obyvateľstvo.
Vývoj počtu obyvateľstva okresu Göppingen od roku 1973:

</doc>
<doc id="194746" url="https://sk.wikipedia.org/wiki?curid=194746" title="Ernesto Teodoro Moneta">
Ernesto Teodoro Moneta

Ernesto Teodoro Moneta (* 20. september 1833, Miláno, Taliansko – † 10. február 1918, Miláno) bol taliansky žurnalista a medzinárodný mierový aktivista (okrem miest, kde si talianske záujmy vyžadujú vojnu). V roku 1907 získal (spolu s Louisom Renaultom) Nobelovu cenu za mier.
V 15 rokoch sa zúčastnil vzbury v Miláne (1848) proti Rakúskej nadvláde. V rokoch 1859–60 bojoval pod Giuseppem Garibaldim vo víťaznej vojne za nezávislosť. V roku 1861 vstúpil do talianskej armády a bojoval v Bitke o Custozu v roku 1866. Po odstúpení z armády sa stal redaktorom v demokratických novinách "Il Secolo" vydávaných v Miláne.
Utrpenie, ktorého bol Moneta svedkom počas svojej vojenskej kariéry ho donútilo hľadať spôsob ako vojnu odstrániť. V roku 1887 založil "Società Internazionale per la Pace: Unione Lombarda" ("Medzinárodná spoločnosť pre mier: Lombardská liga") aby propagovala odzbrojovanie a vytvárala medzinárodnú arbitráž. V roku 1898 založil pacifistické periodikum Vita internazionale ("Medzinárodný život").
Jeho predsedníctvo na Medzinárodnej mierovej konferencii v Miláne viedlo k získaniu Nobelovej ceny za mier. Napriek tomu v roku 1911 podporoval taliansku inváziu do Turecka, z dôvodov talianskej civilizačnej misie v Líbyi a v roku 1915 obhajoval taliansky vstup do prvej svetovej vojny, pre boj proti imperialistickým návrhom Ústredných veľmocí.

</doc>
<doc id="194751" url="https://sk.wikipedia.org/wiki?curid=194751" title="Bukureštská mierová zmluva">
Bukureštská mierová zmluva

Bukureštská mierová zmluva môže byť:

</doc>
<doc id="194754" url="https://sk.wikipedia.org/wiki?curid=194754" title="Tiokarboxylová kyselina">
Tiokarboxylová kyselina

Tiokarboxylová kyselina je karboxylová kyselina, ktorá obsahuje atóm síry. Jej všeobecný vzorec je R-CO-S-R.

</doc>
<doc id="194755" url="https://sk.wikipedia.org/wiki?curid=194755" title="Ghanská ríša">
Ghanská ríša

Ghanská ríša (iné názvy: Ghana, Gana ) bola jedna zo starých afrických ríš. 
Bola to prvá z veľkých stredovekých afrických ríš. Miestni obyvatelia ju nazývali Wagadu, neskorší názov Ghana bol prísne vzaté titul jej vládcov. Ríša nie je identická s dnešnou Ghanou a súčasný názov Ghanskej republiky je len symbolický a nemá s Ghanskou ríšou nič do činenia. 
Ghanská ríša bola založená možno už v 1. storočí alebo až okolo roku 750 Soninkami na území západného Sudánu (západne od Timbuktu) v dnešnej Mauritánii a Mali. 
Jej najväčší rozkvet sa datuje do 9. - 11. storočia, kedy siahala od rieky Niger po Atlantický oceán. O veľkom bohatstve ríše zanechali pomerne presné správy arabskí dejepisci. V druhej polovici 11. storočia podnikli berberskí vládcovia Maroka, Alžírska a moslimských častí Španielska z rodu Almoravidovcov na Ghanskú ríšu niekoľko útokov. Roku 1076 dobyli jej hlavnú obchodnú metropolu Kumbi Saleh na juhu dnešnej Mauritánie. Útoky zo severu spôsobili postupný úpadok ríše, ktorá sa v prvej polovici 13. storočia stala súčasťou ríše Mali. 

</doc>
<doc id="194756" url="https://sk.wikipedia.org/wiki?curid=194756" title="Považská galéria umenia">
Považská galéria umenia

Považská galéria umenia je galéria v Žiline na Námestí A. Hlinku. 
Vznikla v roku 1976 osamostatnením sa od Považského múzea. Výstavy sú obsahovo zamerané na súčasné umenie. Na budove je pamätná tabuľa, ktorá pripomína konanie výstavy maliarov v roku 1903. V roku 2008 budova prešla rekonštrukciou, ktorá riešila dispozíciu podkrovia, strechy a úpravu vonkajšej fasády. 

</doc>
<doc id="194758" url="https://sk.wikipedia.org/wiki?curid=194758" title="Malijská ríša">
Malijská ríša

Malijská ríša alebo Mali bola stará africká ríša v západnej Afrike na hornom toku rieky Niger približne od konca 1. tisícročia do roku 1610.
Založili ju koncom 1. tisícročia Mandingovia, do 11. storočia podliehala Ghanskej ríši, potom ríši Susu (Soso). Po víťazstve vládcu Sunáatu Keita nad vládcom Susu v roku 1235 sa Malijská ríša stala vládcom západného Sudánu. Jej vládcovia prijali islam a nadviazali styky s arabským svetom. Ríša Mali sa najviac rozšírila v prvej polovici 14. stor. za vlády kráľa Kanakana Musu. Rozprestierala sa od rieky Niger až k k Senegalu. Najdôležitejším centrom sa stalo mesto Timbuktu, významná obchodná a kultúrna metropola v západnej Afrike. Na sklonku 14. stor. oslabovali ríšu Mali vnútorné rozpory aj útoky Tuaregov zo severu. Roku 1435 Tuaregovia dobyli Timbuktu a ríša Mali sa rozpadla.

</doc>
<doc id="194759" url="https://sk.wikipedia.org/wiki?curid=194759" title="Ríša Mali">
Ríša Mali



</doc>
<doc id="194760" url="https://sk.wikipedia.org/wiki?curid=194760" title="Mali (rozlišovacia stránka)">
Mali (rozlišovacia stránka)

Mali môže byť:

</doc>
<doc id="194761" url="https://sk.wikipedia.org/wiki?curid=194761" title="Selenokarboxylová kyselina">
Selenokarboxylová kyselina

Selenokarboxylová kyselina je karboxylová kyselina, ktorá obsahuje atóm selénu. Jej všeobecný vzorec je R-CO-Se-R.

</doc>
<doc id="194762" url="https://sk.wikipedia.org/wiki?curid=194762" title="Zaha Hadidová">
Zaha Hadidová

Zaha Hadidová (celým menom: 
Zaha Mohammad Hadid, CBE; * 31. október 1950, Bagdad, Irak – † 31. marec 2016, Miami, Florida, USA) bola iracko-britská dekonštruktivistická architektka.
Životopis.
Narodila sa v rodine ekonóma a podnikateľa. Chodila do cirkevnej dievčenskej školy vo Švajčiarsku. Vyštudovala matematiku na Americkej univerzite v Bejrúte a následne v rokoch 19721977 architektúru na "Architectural Association School of Architecture" v Londýne. Pôsobila v "Office for Metropolitan Architecture", svoj ateliér si založila v Londýne v roku 1979. Vyučovala na mnohých prestížnych školách, venovala sa interiéru, nábytku, designu a scénografii (v roku 1999 vytvorila scénu pre turné skupiny Pet Shop Boys). V roku 2004 získala Pritzkerovu cenu a v 2010 a 2011 získala prestížnu Stirlingovu cenu.
Navrhla aj projekt Sky Park v Bratislave.
Projekty.
Jej prvé projekty, športový klub v Hongkongu či opera v Cardiffe zostali len na papieri. Vychádzala z dekonštruktivizmu, jej návrhy sa vyhýbali pravým uhlom a mali ostré hrany.

</doc>
<doc id="194763" url="https://sk.wikipedia.org/wiki?curid=194763" title="Vila Hrozno">
Vila Hrozno

Vila Hrozno je vila v Starom Meste v Bratislave na ulici Stará Vinárska 18. Autorom návrhu je architektonická kancelária Závodný AA v zložení Ľubomír Závodný, Dalibor Michalák a Peter Vodrážka. Projekt bol dokončený v roku 2003 a stavba sa realizovala v rokoch 2005 – 2006. Rozloha objektu je .
Vila prezývaná Hrozno je zasadená do svahovitého terénu nad bratislavským hradným kopcom (najbližšie je Pomník padlým v 1. svetovej vojne na Murmannovej výšine, Slavín, a Bôrik, ku ktorému Stará Vinárska smeruje). Architektonická forma a interiéry vily sa odvíjajú od topografie územia, jeho členitosti, orientácie i miestnych regulatívov. Základné hmotové stvárnenie predstavuje kríženie dvoch základných hmôt. Trojpodlažný kubus, orientovaný pozdĺžnou osou v smere kolmom na Starú vinársku ulicu a naň kolmý dvojpodlažný terasovitý objekt, rovnobežný so Starou vinárskou ulicou. Toto hmotové riešenie vychádza z danosti prostredia, keď hmota rovnobežná s ulicou má evokovať pôvodné terasovité riešenie záhrady, nachádzajúcej sa na parcele. Naopak, trojpodlažná hmota ukončená penthausom, je orientovaná do ulice a má byť jasným vyjadrením vstupu novodobej architektúry do pôvodného prostredia.
Celkový koncept riešenia územia mal vplyv aj na hmotové vytvarovanie objektu, smerom do ulice je hmota minimalizovaná – nenarúša charakteristiku okolitého prostredia a susediacich objektov. Naopak, priečna trojpodlažná hmota sa vymyká z jednoduchej ortogonálnej pôdorysnej osnovy, čím sa akcentuje novodobá situácia v tomto prostredí, kde dosiaľ nestál žiadny objekt.
Veľmi dôležitým priestorovým prvkom celej hmotovo – priestorovej skladby je systém terás, využívajúci terénne danosti a reliéf prostredia a premietajúci sa aj do dispozične prevádzkového riešenia, ktorý zvyšuje atraktivitu a intimitu vnútorných priestorov a zároveň umožňuje prienik osvetlenia a oslnenia zo západnej strany a pobytové možnosti zo strany východnej.
Dispozičné a prevádzkové riešenie má vplyv aj na tektoniku objektu. Silnými momentmi, ktoré riešenie objektu ovplyvnili, boli prominentný výhľad a vzťah k svetovým stranám. Celosklená uličná fasáda spája dve obývacie izby nad sebou, ktoré sú jadrom domu. V jednej dominuje kozub, v druhej plazmový televízor. Minimálne sú využívané plastické prvky na jednotlivých fasádach. Výnimkou je len kruhové alebo skôr segmentové ukončenie trojpodlažnej kolmej hmoty na ulicu na južnej fasáde objektu z mezanínu, ktorý prepája priestory obývačky a herne na I. a II. nadzemnom podlaží domu, čím zvyšujú výnimočnosť týchto priestorov navonok a zároveň obohacujú relatívne „asketickú“ hmotu rodinného domu.
Na prvom poschodí sa nachádza obývacia izba, kuchyňa s terasou, manželská suita a v krídle oproti fitnes so saunou. Kúpeľňa patriaca k manželskej spálni má výhľad ako obývačka. Dispozičným ukončením je pracovňa s knižnicou a televízna miestnosť o poschodie vyššie. Minimalistický interiér vo farebnom spektre bielej, sivej a hnedej sa chápe ako integrálna súčasť architektúry. Materiálové riešenie podobne ako hlavný urbanistický a architektonický koncept dôsledne vychádza z miestnych podmienok, pričom využíva tri základné materiály – hladkú bielu omietku ako základný jednotiaci stavebný materiál, obkladový kameň a napokon drevo, ktoré je využívané ako obklad v medziokenných pilieroch a posuvných lamelách zasklených stien. Dom bez primárnej exhibície ponúka kvalitný obytný priestor obalený v architektúre, ktorej hodnoty sa tak rýchlo nespotrebujú.

</doc>
<doc id="194771" url="https://sk.wikipedia.org/wiki?curid=194771" title="Songhajská ríša">
Songhajská ríša

Songhajská ríša (iné názvy: Songhaj, Songojská ríša, Gao) bol štát v severozápadnej Afrike od 6./7./10. storočia do začiatku 17. storočia, resp. čiastočne až do roku 1901 . Niekedy sa o Songhajskej ríši v užšom zmysle (s dôrazom na slovo ríša) hovorí len vo vzťahu k obdobiu, keď tento štát dosiahol svoj vrchol, čo je zhruba obdobie v rokoch 1460 - 1591 . 
Začiatky Songhajskej ríše siahajú až do 6. stor. po Kr., keď v oblasti severného oblúka rieky Niger príslušníci černošského kmeňa Songhajcov (=Songojov) ovládli dôležité spojenia vedúce cez Saharskú púšť a založili obchodné centrá Timbuktu a Gao. V 10. stor. štát prechodne dobyla susedná ríša Ghana. V roku 1009/10 songhajský kráľ konvertoval na islam; niekedy v tomto období sa tiež hlavným mestom stalo mesto Gao. V 13. a 14. stor. bolo songhajské územie s prestávkami niekoľkokrát buď pod nadvládou ríše Mali alebo jej priamou súčasťou. Okolo roku 1400 už nadvláda Mali definitívne skončila a následne songhajský vládca Ali Ber Soni (=sonni Ali Bér, Sonni Alí; 1463/1464/1468 - 1492/1493) , využijúc úpadok Mali, získal pre svoj kmeň veľkú časť územia ríše Mali a Songhajská ríša začala expandovať. Vrcholným obdobím Songhajskej ríše bolo panovanie Mohameda Turého (=Muhammada Turého) nazývaného aj Veľký (1493 - 1528), ktorý územie štátu rozšíril na východ k pohoriu Air a k Čadskému jazeru, čiže ovládol takmer celú západnú Saharu. Songhajská ríša kontrolovala všetky obchodné spojenia vedúce od Guinejského zálivu cez saharské oázy do oblasti Stredozemného mora. Mohamed Turé vytvoril dobre organizovaný centralistický štát, ktorý držalo pohromade stále vojsko. Príjmy štátu zabezpečoval obchod so slonovinou, zlatom, soľou (zo Sahary) a otrokmi, pestovala sa ryža a proso, choval sa dobytok. Kráľ podporoval umenie, remeslá, vedu, kultúru a najmä školstvo - za jeho vlády patrila vyššia škola v Timbuktu k najlepším v celom islamskom svete. 
Obdobie prosperity ríše netrvalo dlho, pretože v roku 1591 sa mesta Timbuktu zmocnili Maročania; Maročania porazili Songhajskú ríšu, pretože bojovali s mušketami, čo boli moderné zbrane, ktorými songhajské vojsko nedisponovalo. V marockých službách bojovali aj španielski conquistadori (dobyli mestá Gao a Timbuktu), ale hlavný cieľ - zlatonosné bane na juhu sa im nepodarilo dobyť. Songhajskí králi sa po porážke stiahli do regiónu Dendi na juhu a odtiaľ ďalej vládli, pričom ale v historiografii sa tento malý južný štát vzniknutý v roku 1591 zvykne skôr uvádzať pod názvom Kráľovstvo Dendi. Toto Kráľovstvo Dendi (teda neskorá Songhajská ríša) síce existovalo až do dobytia Francúzmi v roku 1901, ale fakticky od polovice 17. storočia išlo už len o rozlične rozhádaný a rozpadajúci sa útvar. Na severe Maročania po čase o dobyté územie stratili záujem a (primárne okolo roku 1670) odišli; na nimi opustenom území vzniklo viacero viacero štátov.

</doc>
<doc id="194777" url="https://sk.wikipedia.org/wiki?curid=194777" title="Skokanský mostík Bergisel">
Skokanský mostík Bergisel

Skokanský mostík Bergisel () je veľký skokanský mostík na vrchu Bergisel v Innsbrucku. Každoročne sa tu koná tretie podujatie turné štyroch mostíkov.
V decembri 1999 kancelária Zaha Hadid vyhrala medzinárodnú súťaž na nový skokansky mostík na vrchu Bergisel v Innsbrucku. Je súčasťou väčšieho projektu modernizácie pre olympijskú oblasť a nahrádza starý skokanský mostík, ktorý už ďalej nevyhovuje medzinárodným normám.'
Konštrukcia.
Budova je hybridom medzi vysoko špecializovaným športovým zariadením a verejným priestorom ako kaviareň a vyhliadková terasa. Tieto rozdielne prevádzky sú vložené do jednoduchého nového tvaru ktorý zvýrazní topografiu stúpania do oblohy. Pri dĺžke asi 90 m a výške takmer 50 m je táto budova kombináciou veže a mostu. Štrukturálne je rozdelený do vertikálnej betónovej veže a priestorovej zelenej štruktúry, ktorá zlučuje rampu a kaviareň.
Dva výťahy vozia návštevníkov do kaviarne 40 m nad špičku vrchu Bergisel. Odtiaľ sa môžu kochať okolitou alpskou krajinou ako aj sledovať atlétov nižšie lietať ponad horizont Innsbrucku.
Časti zjazd a skok
Adresa sídla mostíka.
Michael-Gaismair-Straße 10 
6020 Innsbruck

</doc>
<doc id="194778" url="https://sk.wikipedia.org/wiki?curid=194778" title="Staré africké ríše">
Staré africké ríše



</doc>
<doc id="194779" url="https://sk.wikipedia.org/wiki?curid=194779" title="Stará africká ríša">
Stará africká ríša



</doc>
<doc id="194780" url="https://sk.wikipedia.org/wiki?curid=194780" title="Songhaj">
Songhaj



</doc>
<doc id="194783" url="https://sk.wikipedia.org/wiki?curid=194783" title="Less is more">
Less is more

Less is more, (doslovný preklad "menej je viac"), je názor neznámeho pôvodu pochádzajúci z 19. storočia. Z jazykovedného hľadiska ide o oxymoron.
Často je spojovaný s architektom a nábytkovým dizajnérom Ludwigom Miesom van der Rohe. Less is more znamená, že jednoduchosť a jasnosť vedú k dobrému dizajnu. Názor sa významne prejavil a stal sa jedným z najvýznamnejších architektonických štýlov 20. storočia. Ovplyvnil aj avantgardy a interiérový dizajn.
Jeho cieľom je dôsledná štylizácia a snaha o objektívnosť. Less is more sa netýka obmedzení a zmenšení na minimum, ale priznania základného a hlavného. V čase svojho vzniku vyvolal tento smer množstvo diskusií.

</doc>
<doc id="194785" url="https://sk.wikipedia.org/wiki?curid=194785" title="Družstevné domy">
Družstevné domy



</doc>
<doc id="194787" url="https://sk.wikipedia.org/wiki?curid=194787" title="BKU">
BKU

BKU môže byť:

</doc>
<doc id="194790" url="https://sk.wikipedia.org/wiki?curid=194790" title="Gustav Peichl">
Gustav Peichl

Gustav Peichl (* 18. marec 1928, Viedeň, Rakúsko† 17. november 2019, tamže) bol rakúsky architekt a karikaturista. Patrí do skupiny medzinárodne známych rakúskych architektov, "„ktorí pomohli tvarovať rakúsku sebestačnosť“" (Friedrich Achleitner).
Život.
Ako architekt sa stal známym vďaka stavbe šiestich budov štúdia ORF, ktoré sú postavené na rovnakom princípe. V Nemecku sú známe jeho stavby spolkového domu umenia v Bonne a družiny pri Ríšskom sneme v Berlíne. V Taliansku je oceňované centrum Palazzo Tergesteo v Terste. V poslednej dobe sa zviditeľnil druhou najvyššou budovou Rakúska Millenium Tower s výškou 202 metrov. Vlastní architektonické štúdio Peichl &amp; Partner ZT (od roku 2002 v súčasnom zložení).
Ako politický karikaturista sa objavil pod menom "Ironimus" prvýkrát v roku 1954 v týždenníku "Die Presse". Neskôr kreslil aj pre Süddeutsche Zeitung a ORF. Mával pravidelnú výstavu spolu s Manfredom Deixom v Múzeu karikatúr v Kremse.
Býval v rodinnom dome na Himmelstrasse č. 19 vo Viedni, ktorý si sám navrhol.
Je ženatý, má 3 deti: 
Charakteristika tvorby.
Názory Gustava Peichla na architektúru sa nachádzajú niekde medzi tradičným a avantgardným. Jeho tvorba reprezentuje hi-tech svojej doby s duchom klasickej moderny. Peichl nikdy neprepadol módnym trendom postmoderny ani dekonštruktivizmu. Neznamená to ale, že prvky týchto avantgardných štýlov sa neobjavili v jeho architektúre. Jeho tvorba je ťažko kategorizovateľná, vždy si išiel svojimi vlastnými estetickými princípmi.
Architektúru opisuje ako „ výsledok funkcie, materiálu, farby, svetla, priestoru a objemu“. Peichl vnáša do svojich diel aj zmysel pre humor a záľubu v karikatúrach.
Charakteristický prvok, ktorý sa opakuje na viacerých jeho budovách je ihlanovitý alebo kužeľovitý svetlík. Fasády budov sú čisté, väčšinou z jedného druhu materiálu ako napr. pohľadový betón.
Zdroj.
Caryl Ch. a kol.: "Gustav Peichl : neue Projekte". Birkhäuser, Basel, 1995, ISBN 3-7643-5351-1

</doc>
<doc id="194801" url="https://sk.wikipedia.org/wiki?curid=194801" title="Paimion parantola">
Paimion parantola

Paimion parantola (doslova "Sanatórium v Paimione") je bývale tuberkulózne sanatórium v meste Paimio vo Fínsku, ktoré navrhol fínsky architekt Alvar Aalto. 
Dnes je táto budova súčasťou "Univerzitnej centrálnej nemocnice Turku" (po fínsky: "Turun yliopistollinen keskussairaala").
Architektonická súťaž na túto stavbu bola vyhlásená v roku 1928 v čase keď bolo Fínsko zaneprázdnené bojom proti tuberkulóze. O rok na to bol uverejnený výsledok. Vyhral Alvar Aalto so svojim projektom sanatória. Aalto v projekte sanatoria použil okná v tvare L pre izby pacientov.Tento nápad si požičal od Andrého Lurcata.Všetky svoje výkresy podpísal L symbolom , ktorý zobrazoval tvar oknien. Počas výstavby však boli nahradené tradičnými obdĺžnikovými oknami z praktických dôvodov. Nahradená bola aj tehlová strecha hlavnej budovy a tehlové pultové strechy okolitých domov pre personál.
Architektonické riešenie.
V pláne podľa súťažných podmienok mal Aalto rozdelené funkcie medzi štyri časti budovy zoskupené okolo vstupu. Hlavná časť pozostáva z krídla pre pacientov a odpočívacieho krídla, krídla administratívy a sociálneho krídla, za tým na východe situoval krídlo služieb a centrálneho kúrenia. Tieto časti budovy spojil schodiskom, ktoré je dominantou vstupného priestoru haly.
Šesť poschodové krídlo s izbami pacientov sa pôdorysne otvára južným smerom k svetlu. Diagonálne na neho napojil krídlo odpočívadiel, ktoré dominujú celému komplexu budov. V krátkej budove ne severe je umiestnená kuchyňa, jedáleň a spoločné priestory. Pre priestor dvora bola zvolená typická perspektívno optická "ilúzia Cour d´honneur".
Potom sa mesto Turku rozhodlo spolupracovať na projekte kvôli potrebe ďalších objektov vyžadujúcich sanatórium. Od roku 1932 nadobudlo ďalšie tri podlažia. Konštrukciou je betónový skelet a vonkajšie steny sú vystava z tehly. Výnimkou je krídlo s odpočívadlami, ktoré bolo v tom čase postavené z najväčšieho kusu liateho betónu. Aalto použil železobetónovú konštrukciu ako estetické vyjadrenie, nechal ju viditeľnú a tým ukázal jej ľahkosť. Sanatórium v Paimio je jednou z jeho originálnych stavieb, navrhol všetky interiérove detaily.
Interiér.
Aaltove významne myšlienky v návrhoch nábytku možno spájať práve s týmto projektom sanatória. Známu paimio stoličku navrhol Aalto tak, že uhol sedadla a opierky umožňuje ľahšie dýchanie pacientov. Počas navrhovania izieb kládol dôraz na umiestnenie inventáru, aby všetko bolo pokojné a nerušené. Izby mali stenové kúrenie a boli ladené do svetlých farieb. Výhľad na obklopujúci borovicový les bol možný priamo z postele a zdroje svetla boli umiestnené mimo poľa viditeľnosti pacienta ležiaceho na posteli. Umývadla boli konštruované tak, aby predchádzali zvuky a špliechanie spôsobené tečúcou vodou. Farby ktoré Aalto použil znamenali oživenie bieleho funkcionalizmu nemocníc. Farebná škála izieb pacientov bola založená na zemitých tónoch a verejné miestnosti navrhol v žiarivých farbách. Tienidlá na balkónoch boli poňaté v oranžovej farbe. Najznámejší detail farebnosti je žlté schodisko v stupnej hale. 
Ako jedna z centrálnych budov architektonickej moderny sa stalo sanatórium atraktívnym lákadlom pred druhov svetovou vojnou. To zaručilo Aaltovi medzinárodnú reputáciu. V roku 1960 po skončení tuberkulóznej infekcie bolo zrekonštruované na nemocnicu. Tá si vyžadovala značnú prestavbu a novú štruktúru – už len jedna z izieb pacientov ostala v pôvodnej forme.

</doc>
<doc id="194802" url="https://sk.wikipedia.org/wiki?curid=194802" title="Nemecký veslársky klub">
Nemecký veslársky klub

Nemecký veslársky klub je budova na Viedenskej ceste v Bratislave od architekta Josefa Konrada. V rámci slovenskej modernej architektúry má Nemecky veslársky klub výnimočné postavenie. Je jedným z dvoch predstaviteľov klubovej architektúry, ako typu a súčasne jedným zachovaným v pôvodnom stave. Patrí medzi niekoľko málo objektov modernej architektúry na Slovensku ktoré sú rovnocennými súčasníkmi špičkových stavieb európskej moderny.
Poloha v meste.
Nemecký veslársky klub Donau stojí na nábreží rieky Dunaj na viedenskej ceste od architekta Josefa Konrada (1899–?). Dnes v ošarpanom stave ale vo svojej pôvodnej podobe. Svojou formou sa pripája k módnemu programu lodnej estetiky s prelomom dvadsiatych a tridsiatych rokov, príznačnému pre európsky funkcionalizmus.
Hmotovo-priestorové riešenie.
Vo vysokej zeleni pridunajských lužných lesov je osadená biela elegantná hmota veslárskeho klubu. S budovou veslárskeho klubu tvorí zaujímavý komplex funkcionalistickej architektúry. Súčasne urbanisticky dotvára promenádu na pravom brehu Dunaja. Celková hmotová stavba skladba objektu pripomína výstavbu parníka. Zasklený hranol schodiskového priestoru je jadrom vertikálnej komunikácie. Od neho sa do troch strán odvíjajú jednotlivé podlažia. Štvorpodlažný objekt v poslednom podlaží vrcholí akýmsi mostíkom so štíhlou vlajkoslávou. Každé podlažie vymedzuje v priestore elegantná horizontála kovového zábradlia. Horizontalitu podporujú aj dva rady nad sebou umiestnených pásových okien, ktoré sú najmä v zaoblených nárožiach veľmi pôsobivým a slohovo čistým detailom. 
Funkčné riešenie.
Hlavné krídlo prízemia objektu zaberá lodenica, priestor na uskladnenie a opravu lodí. V menších krídlach sú prezliekarne a priestor pre správcov objektu. Na prvom poschodí sú znova umiestnené šatne a klubové priestory, ktoré po obvode dopĺňa široká terasa. Druhé a minimalizované tretie podlažie tiež slúžili interným klubovým aktivitám, pričom väčšinou ich pôdorysnej plochy tvoria rozsiahle terasy.
Technicko-konštrukčné riešenie.
Jednoduchý skelet umožňuje veľkorysé pôdorysné riešenie, vysoko racionálne a veľmi pôsobivé. 
Tvaroslovie a architektúra.
V celkovom výraze objektu dominuje horizontalita podporená vrstvením hmôt a jednotlivých prvkov architektonickej kompozície. Primerané moderné napätie zabezpečuje pozitívny kontrast hladkých bielych plôch a súvislých zasklení. Charakteristickými pre tento objekt sú prvky lodnej estetiky, ako horizontálne trubkové zábradlie, pásové a okrúhle kajutové okná. Napriek tomu že ide o veľmi populárne funkcionalistické motívy, v slovenskej architektúre sa vyskytujú len ojedinele. 

</doc>
<doc id="194803" url="https://sk.wikipedia.org/wiki?curid=194803" title="Obrana architektúry">
Obrana architektúry

Obrana architektúry je názov listu, ktorý zaslal Karel Teige Le Corbusierovi.
Karel Teige český teoretik architektúry, sa zaoberal vtedajšou problematikou komponavania architektúry. Reagoval na aktuálny vývoj v avandgardných postupoch riešenia foriem architektúry. Koncom 20. rokov minulého storočia komentoval a zároveň kritizoval svetoznámeho architekta, predstaviteľa funkcionalizmu Le Corbusier a v jeho tvorbe. Hlásal zjednodušenie foriem, odkláňal sa od historizmu a zdôrazňoval dôležitosť funkcie stavby.
Obhajoba.
V časopise Stavba Teige kritizoval architektovu tvorbu. Nesúhlasil s názorom, že pri vytváraní architektonického diela sa máme nechať inšpirovať z výtvarno- umeleckých prvkov, pretože sám teoretik popieral spájanie architektúry s umením.
Le Corbusier ako zástanca a hlboký vyznávač umenia, taktiež autor niekoľkých malieb, sa snažil opätovne vyvrátiť mylný posudok o Teigeho úvahách na vtedajšiu súčasnú architektúru. Na svoju obhajobu odpovedal Karlovi Teigemu v liste, ktorý nazvala "Obrana architektúry".
Vývoj tvorby.
Svoj obdiv či nesúhlas sa môže vyjadriť vždy, avšak dielo Le Corbusiera predstavuje vedúcu svetovú modernú architektúru, je iniciátorom a objaviteľom novej formy v architektúre. Teige vyjadril svoj obdiv voči jeho tvorbe, označil ju ako počiatok novej architektúry.
Architektúra nie je umenie.
Je to teória, že architektúra nie je vhodným objektom, kde využívame umelecko- výtvarné cítenie. Architekt pri tvorbe nedokáže vyjadriť všetky emocionálne prejavy, tak ako maliar či sochár. 
Hlavnými predstaviteľmi tohto názoru boli Mart Stam a Hannes Meyer. Tvrdili, že architektúra nie je kompozícia, je to veda. Všetko funkčné je krásne. Le Corbusier sa stal hlavným odporcom tohto hnutia koncom 20. rokov minulého storočia. 
Taktiež akademizmus ovplyvňoval pomalý vývoj modernej architektúry. Znamená prevládajúce záujmy vedúcich vládnucich vrstiev spoločnosti.
Kritika.
Mundaneum je svetové kultúrne centrum v Ženeve. Navrhol ho Le Corbusier z motívmi historickej architektúry. 
Karel Teige ostro kritizoval toto dielo na základe jeho podložených teórii
Plán mesta musí byť diktovaný ekonómiou miest, dopravou, orientáciou smerom k slnku.
Proporcia, do ktorej sa zaraďuje betónová alebo oceľová stavba, sa nemôže komponovať podľa kamenných či tehlových renesančných palácov. 
".. pod diktátom kompozičných schémat a akýchkoľvek formalistických, výtvarných úmyslov sa mrzačí stavba!" 
Vplyv vedy a techniky na architektúru.
Vývoj nových technológií, rýchly rozvoj vedy a techniky ovplyvnil aj stavebnú činnosť.
Železobetón a oceľový skelet znamenali svetový boom vo výstavbe a v tvorbe rôznorodých foriem budov. A práve Le Corbusier videl ďalekú buducnosť v týchto nových materiáloch a v spôsobe stavby. 
V roku 1927 publikoval Le Corbusier nové zásady riešenia architektúry, ktoré zhrnul do piatich bodov.
Záver.
Všetky kompozičné princípy architektovej tvorby, filozofické myšlienky, dedukcie či teórie sú logicky podložené a teda plnohodnotne obhájiteľné. Nakoniec svedčia o tom aj samotné Le Corbusierove diela.
"My sme tiež sachlich. Na rysovacích doskách v našom ateliéri sa vykonávajú len prísne konštrukčné výkresy. Ale v ovzduší ateliéru vládne vôľa k architektúre, vôľa, ktorá nás vedie a ktorá dáva práci poriadok vytvárajúci organizmus. Táto vôľa je výrazom citových faktorov. Je to estetika." 

</doc>
<doc id="194804" url="https://sk.wikipedia.org/wiki?curid=194804" title="The Architect’s Collaborative">
The Architect’s Collaborative

The Architect’s Collaborative (TAC) bola americká architektonická firma založená Walterom Gropiusom a siedmimi mladými architektmi v roku 1945 v Cambridge (Massachusetts). Tými ďalšími partnermi boli Norman C. Fletcher, Jean B. Fletcher, John C. Harkness, Sarah P. Harkness, Robert S. McMillen, Louis A. McMillen a Benjamin C. Thompson. Vytvorili mnoho úspešných projektov. Jednou zo špecialít TAC bolo navrhovanie verejných školských budov.
Spôsob práce.
Z väčšej časti firma fungovala ako tím, viac ako na individuálnych základoch, čo sa považovalo za jedinečnú metódu architektonickej paxe. Odzrkadľovalo to Gropiusovu filozofiu spolupráce s inými. Základom bola idea "spolupráce". Každý projekt prechádzal diskusiami v tíme a tak mal každý jeden člen vlastný prínos na projekte. Po architektonickej stránke pokračujú v duchu funkcionalizmu, avšak za plného prihliadnutia k daným okolnostiam zástavby, mentalite a finančným možnostiam.
Rozpad.
Finančné problémy čiastočne spôsobené politickým nepokojom na strednom východe spôsobili TAC bankrot. V dôsledku toho bolo v roku 1988 riaditeľstvo TAC predané a oficiálne bola firma zatvorená v apríli 1995. Mnoho archívov a architektonických knižníc pracovalo na obnovení záznamov a kresieb z TAC. Podstatná časť z nich je dnes uložená v Knižnici Rotch v Massachusettskom inštitúte technológie.
Prínos.
TAC bol dôležitým medzníkom v dejinách povojnovej moderny. V osemdesiatych rokoch boli známymi pre navrhovanie environmentálnych budov. Dvaja z pôvodných zakladateľov, Norman Fletcher a John C. Harkness zostali v TAC po celú jeho 50-ročnú existenciu. TAC ovplyvnili mnoho ďalších architektov.

</doc>
<doc id="194805" url="https://sk.wikipedia.org/wiki?curid=194805" title="Purizmus (výtvarné umenie a architektúra)">
Purizmus (výtvarné umenie a architektúra)

Purizmus je smer 20. storočia vychádzajúci z kubizmu, ktorý bol vyvinutý Le Corbusierom (vlastným menom Edouard Jeanneret) roku 1918. Le Corbusier spolu s Amédée Ozenfantom definovali purizmus manifestom "Après le Cubisme" (Po Kubizme).
V purizme sa mali zobrazovať objekty, podobne ako v kubizme, nezvyčajným spôsobom. Na rozdiel od kubizmu, ktorý ich fragmentizoval, tak purizmus zdôrazňoval vlastnosti ich objemu. Z pohľadu Le Corbusiera Kubizmus sa stal časom dekorovaný, čo purizmus naopak, je tvorený výraznými základnými formami bez komplikovaného detailu, vyznačujúc sa jednoduchosťou. Le Corbusier v architektúre plne uplatňoval zákonitosti purizmu kde vytváral estetiku v priestore roztiahnutými bielymi formami. Zrušil tradičný vzťah fasády a konštrukcie a súčasne konštrukcie dovoľovali budovám vznášať sa nad povrchom. Le Corbusier argumentoval svoju definíciu architektúry ako „dokonalú a veľkolepú hru objemov a svetla". Definoval nové použité prvky ako horizontálne okenné otvory, strešné záhrady, ktoré vytvárali nové vzťahy. Le Corbusier zdieľal presvedčenie racionalizmu. Priemyselná výroba mala zjednodušiť objekty až na základné tvary, a tak by sa vytvorili kľúčové zložky architektonického navrhovania.
Stavby.
V tejto Vile Le Corbusier uplatnil svoju myšlienku dom ako „stroj na bývanie“ a ďalšie. Jasne definované prvky vily, pásové okná, charakteristické stĺpy a voľne plynúci priestor dáva vile puristický estetický výraz.
Silne ovplyvnený Le Corbusierovym purizmom navrhol takto charakteristickú stavbu s dvojitou rampou v pavilóne. Tento výrazný obraz britského modernizmu zahrňuje aj ducha ruského konštruktivizmu.

</doc>
<doc id="194807" url="https://sk.wikipedia.org/wiki?curid=194807" title="Oskar Winkler">
Oskar Winkler

Oskar Winkler (* 29. apríl 1909, Zvolen – † 6. apríl 1970, Zvolen) bol slovenský architekt. Odbornej a širšej verejnosti je málo známy.
V meste Lučenec bol skoro jediným predstaviteľom profesionálnej architektúry. Patril ku skromným ľuďom. Nebol aktívnym účastníkom na verejných fórach. Z tohto dôvodu bolo veľmi ťažké zohnať nejakú jeho fotografiu – portrét. Nezanechal za sebou ani písané spomienky. Hlavným problémom boli podmienky doby v ktorej žil. Aj keď sa dožil 61 rokov, možnosť naplno pracovať mal iba v rokoch 1935 – 1938 a po vojne 1945 – 1949/ 1950. Nie je to dosť dlhá doba pre architektúru, kde príprava a potom aj realizácia diela trvá niekoľko rokov. Všetky informácie, zlomky architektonickej dokumentácie, ktoré ostali zachované u jeho vdovy, sú dnes majetkom SNG.
Život.
Narodil sa 29. apríla, 1909 vo Zvolene v rodine účtovníka Armina Winklera A Zlatice Winklerovej rod. Seidlerovej. Mal dvoch bratov – Elméra, nar. v roku 1907 a Pavla, nar. v roku 1910.
V roku 1927 zmaturoval na gymnáziu v Lučenci v triede významného lučeneckého profesora Lajosa Schérera. Odborné štúdium absolvoval na Nemeckej vysokej škole technickej v Prahe, kde sa stretával so židovskými študentmi z rôznych štátov.
Začiatky tvorby.
Jeho vysokoškolské práce (návrh na reálne gymnázium, návrh na veľký areál plavárne) boli dobre hodnotené. V roku 1935 sa zúčastnil súťaže na katafalkovňu pre mesto Košice. V tom istom roku projektoval dom pre zvolenského lekára Dr. Wittmana. Tým sa začala jeho tvorba obytných domov v Lúčenci, vo Zvolene, Banskej Bystrici, Rimavskej Sobote a i. Domy boli prevažne v mestskej zástavbe. Boli viacúčelové, buď pre jednu rodinu, alebo to bol viacbytový mestský obytný dom. Patrilo to k novým druhom stavieb. Ďalšou významnou stavbou bol Hekschov dom v Lučenci, ktorý sa považuje za prvý trojposchodový dom v meste. Už počas pôsobenia v Prahe sa zoznámil s novým tvaroslovím funkcionalizmu. Vytvoril si vlastnú autorskú variantu modernej architektúry. Z jeho štúdií a vykonávacích projektov môžeme posúdiť nakoľko sa musel prispôsobovať stavebníkom (zmena plochej strechy na šikmú bola častým javom). Považujeme ho za najvýraznejšieho reprezentanta racionálneho funkcionalizmu v Lučenci. Prispôsobil sa miestnym podmienkam. Priniesol do oblasti medzi Nitrou a Košicami ploché strechy, terasy, moderné technické vybavenie. 
Tvorba.
Aj keď prvé tvorivé obdobie Oskara Winklera bolo úspešné, jeho život bol poznamenaný rôznymi zlými udalosťami. Na začiatku vojny bol povolaný do maďarskej armády vykonávať „pracovnú povinnosť“. Nútené práce v Rusku mu zabrali 23 mesiacov života. Po návrate sa stal súčasťou holokaustu. Rodičov mu odviezli do Osvienčimu, brata Elméra zastrelili. Bratia Pavol a Oskar s manželkou Editou utiekli na Slovensko do Ružomberka k rodine Abelesových, tí mali v tej dobe ešte „výnimku“. Zaobstarali si prácu vo Vysokých Tatrách. Na rozkaz vlády naprojektovali a obnovili dedinu Veľké Lapše. Po povstaní sa museli schovať v poľskej Wichrowke. Hlavne preto prežili. Po skončení vojny sa vrátili do Lučenca. Brat Pavol pracoval v diplomatických službách. Oskar Winkler sa pustil do spolupráce s textilným podnikom v Opatovej, projektoval domy pre súkromníkov, skicoval nápady pre Lučenec – krytú tržnicu na tržné námestie, návrh kúpaliska. V Lučenci navrhol dva malé pomníky – Sovietskej armáde v parku a obetiam holokaustu v židovskom cintoríne.
Svoj vlastný rodinný dom postavil v záhrade blízko parku v Lučenci – bol najkrajší z jeho obytných domov. Prízemie tvorí architektonický ateliér a hospodárske zázemie. Súčasťou poschodia je obývacia miestnosť so zimnou záhradou, spálne, kúpeľňa s najmodernejším vybavením, východná i západná otvorená terasa. Veľkoryso štylizované priestory, dômyselná funkčnosť, interiérové detaily, priehľady a väzba so zeleňou záhrady ho opisujú ako jednu z najkrajších funkcionalistických víl na území Slovenska. Ku spokojnosti domu patrilo aj hodnotné priateľstvo s výtvarným umelcom Júliusom Szabóom, ktorý býval v susedstve.
Veľa energie si vyžiadala realizácia jeho predstáv pri výstavbe lučeneckej nemocnice. Pracoval na situačnom pláne. V modernom tvarosloví projektuje chirurgický pavilón spolu s Ing. V. Houdkom. Celý objekt nemocnice bol projektovaný pre 660 postelí a 340 zamestnancov.
Najkritickejším v jeho tvorbe bol rok 1950, kedy bol obžalovaný z chybného osadenia typového projektu robotníckych domov. Súd v Modrom Kameni ho uznal nevinným. Aj napriek tomu ním vyšetrovanie väzba veľmi otriasli. Práca v Stavoprojekte ho čiastočne napĺňala, vadilo mu však, že nemôže uplatniť svoje tvaroslovie. Pracoval na typových domoch, kluboch, školách, osádzal typové projekty tak, ako aj jeho kolegovia.
Záver tvorby.
V roku 1956 vo veku 47 rokov dostáva prvý infarkt. Počas týchto rokov sa zaoberal činnosťou, ktorá mala veľký kultúrny význam. Spolupracoval pri tvorbe kníh "Klasicistická architektúra na Slovensku" a "Architektúra na Slovensku do polovice 19. storočia". Pripravoval výskumy, fotografie, zameriaval. V roku 1958 odišiel na invalidný dôchodok. Nasledujúcich 7 rokov pracoval externe ako profesor na Strednej priemyselnej škole stavebnej v Lučenci.
Vzdelanosť a kultivovanosť Oskara Winklera vzbudzovali úctu. Prekonať druhý infarkt sa mu už nepodarilo. Zomrel 6. apríla, 1970 vo Zvolene. Jeho život patrí medzi mnohé tragické osudy 20. storočia.
Dnešný stav jeho budov už nedáva úplný obraz o ich niekdajšej precíznosti a ušľachtilosti. Ním navrhnuté interiéry sa taktiež vytratili.

</doc>
<doc id="194808" url="https://sk.wikipedia.org/wiki?curid=194808" title="Freespace">
Freespace



</doc>
<doc id="194813" url="https://sk.wikipedia.org/wiki?curid=194813" title="Am286">
Am286

Am286 je označenie procesorovej rady podľa štandardu x86, ktorú od roku 1982 začala vyrábať spoločnosť AMD.
Začiatkom 80. rokov spoločnosť IBM vo svojom zámere preraziť so štandardom osobného počítača považovala za dobré zmluvne sa poistiť, aby dodávateľské firmy na procesory, ktoré používala, boli minimálne dve. Primárny dodávateľ, spoločnosť Intel, musel zadať AMD licenciu na výrobu čipov podľa ich návrhov, aby vyhoveli požiadavkám svojho odberateľa. To bol pre AMD začiatok skúsenosti s x86-kompatibilnými procesormi a prvý procesor dostal označenie Am286.
Procesor bol úplne podľa návrhu Intelu, kompatibilný bol aj rozvod pinov a pätice, vnútro bolo založené na mikrokóde podľa Intelu.
V roku 1989, keď bol uvedený procesor 80386, význam Am286 rýchlo opadol. AMD sa však paralelne s tým snažila Am286 predávať aj ako embedovaný procesor.

</doc>
<doc id="194816" url="https://sk.wikipedia.org/wiki?curid=194816" title="Am9080">
Am9080

Am9080 bol procesor vyrábaný firmou AMD. Vyrábal sa pôvodne bez licencie ako klon procesora Intel 8080. Neskôr bola dosiahnutá s Intelom dohoda o jeho výrobe. Prvá verzia bola k dispozícii v apríli 1974. Pracoval na frekvencii 2 MHz.

</doc>
<doc id="194817" url="https://sk.wikipedia.org/wiki?curid=194817" title="Kráľovstvo Veľkej Británie">
Kráľovstvo Veľkej Británie

"Tento článok je o štáte existujúcom v rokoch 1707 až 1801. Pre moderný štát pozri Spojené kráľovstvo."
Kráľovstvo Veľkej Británie, oficiálne nazývané Veľká Británia, bol suverénny štát v západnej Európe od 1. mája 1707 do 1. januára 1801. Štát vznikol na základe zmluvy o únii v roku 1706, ktorá bola ratifikovaná zákonmi o únii z roku 1707, ktorá spojila kráľovstvá Anglicka (vrátane Walesu) a Škótska a vytvorila jedno kráľovstvo zahŕňajúce celý ostrov Veľkej Británie a jeho odľahlé ostrovy, s výnimkou ostrova Man a Normanských ostrovov. Tento unitárny štát bol riadený jedným parlamentom a vládou so sídlom vo Westminsterskom paláci, ale v ich príslušných jurisdikciách sa naďalej používali odlišné právne systémy - anglické právo a škótske právo.
Bývalé samostatné kráľovstvá boli v personálnej únii od chvíle, keď sa škótsky kráľ Jakub VI. stal v roku 1603 po smrti Alžbety I. anglickým aj írskym kráľom, čo prinieslo „Úniu Korún“. Od vlády Jakuba VI. a I. (vládol 1567 – 1625), ktorí sa ako prvý označoval za „kráľa Veľkej Británie“, sa politická únia medzi dvoma britskými kontinentálnymi kráľovstvami opakovane pokúšala a prerušila parlament Anglicka a parlament Škótska. Vláda Anny (vládla 1702 – 1714) nepriniesla jasného protestantského dediča a ohrozila nástupnícku líniu, pretože dedičské zákony sa v oboch kráľovstvách líšili a hrozili návratom na škótsky trón rímskokatolíckej dynastie Stuartovcov, ktorí boli vyhostení počas Slávnej revolúcie v roku 1688.
Kráľovstvo bolo od svojho vzniku v legislatívnom a personálnom zväzku s Írskym kráľovstvom, ale parlament Veľkej Británie odolal skorým pokusom o začlenenie Írska do politickej únie. Po nástupe Juraja I. na trón Veľkej Británie v roku 1714 bolo kráľovstvo v personálnom zväzku s Hannoverskými voličmi, odkiaľ pochádzala nemecká dynastia Hanovercov. Prvé roky novo zjednoteného kráľovstva boli poznačené jakobitskými povstaniami, najmä Jakobitským povstaním v roku 1715. Relatívna neschopnosť alebo neschopnosť hannoverských kráľov viedla k rozšíreniu právomocí parlamentu a v časoch najväčšej slávy Roberta Walpola sa objavila nová úloha „premiéra“. „Juhomorská bublina“ bola hospodárska kríza spôsobená neúspechom spoločnosti South Sea Company, ranej akciovej spoločnosti. Kampane Jakobincov skončili porážkou Stuartovcov v bitke pri Cullodene v roku 1746.
Hannoverská línia panovníkov Veľkej Británie, počnúc rokom 1714, dala svoje meno Jurajovskej ére. Pojem „augustiánska literatúra“ sa často používa pre augustiánsku drámu, augustiánsku poéziu a augustiánsku prózu v období 0. rokoch až 40. rokoch 17. storočia.
V roku 1763 viedlo víťazstvo v sedemročnej vojne k nadvláde Britského impéria, ktoré sa malo stať najvýznamnejšou globálnou mocnosťou po viac ako jedno storočie a pomaly sa rozrastalo a stalo sa najväčšou ríšou v histórii. Od polovice päťdesiatych rokov 18. storočia začala Veľká Británia dominovať na indickom subkontinente obchodovaním a vojenskou expanziou Východoindickej spoločnosti v koloniálnej Indii na úkor ostatných koloniálnych mocností, Mughalskej ríše a Maráthskej ríše. Vo vojnách proti Francúzskemu kráľovstvu získala kontrolu nad Hornou aj Dolnou Kanadou a až do porážky v Americkej vojne za nezávislosť mala nadvládu nad trinástimi kolóniami. Od roku 1787 začala Británia kolonizáciu Nového Južného Walesu odchodom prvej flotily v procese trestnej prepravy do Austrálie. Po francúzskej revolúcii bola Británia hlavným bojovníkom vo francúzskych revolučných vojnách.
1. januára 1801, s nadobudnutím účinnosti zákonov o únii z roku 1800 prijatých parlamentmi Veľkej Británie a Írska, bolo kráľovstvo Veľkej Británie zlúčené do Spojeného kráľovstva Veľkej Británie a Írska.

</doc>
<doc id="194822" url="https://sk.wikipedia.org/wiki?curid=194822" title="Felix Nussbaum Haus">
Felix Nussbaum Haus

Felix Nussbaum Haus je múzeum v nemeckom meste Osnabrück, ktoré spravuje a vystavuje diela Felixa Nussbauma, židovského umelca narodeného v Osnabrücku v roku 1904. Múzeum predstavuje Nussbaumove grafiky a maľby z čias pred jeho extermináciou v Osvienčime. Okrem toho prebiehajú v priestoroch múzea dočasné výstavy. Autorom stavby je Daniel Libeskind, v Poľsku narodený architekt židovského pôvodu. Stavba bola dokončená v roku 1998 a doposiaľ ju navštívilo viac než 4 milióny návštevníkov.
Charakteristika budovy.
Budova pozostáva z 3 hlavných častí: dlhá úzka centrálna Nussbaumova chodba, pozdĺžna hlavná časť a most medzi starou a novou časťou múzea. Koncept múzea je založený na nepredvídateľných križovatkách a slepých chodbách v trase návštevníka, ktoré odrážajú životnú cestu Felixa Nussbauma. Každý prvok v priestore múzea je zaradený do schémy ktorá spracováva jeho život: jeho cenu v Ríme odobranú nacistami, čas v Berlíne, dôsledky vyplývajúce z permanentného exilu z Osnabrücku, márnosť úteku cez Francúzsko a Belgicko a deportáciu a zavraždenie v Osvienčime. Tento tragický osud je umiestnený do kontextu s Nussbaumovou neutíchajúcou vierou vo vyššiu spravodlivosť, ktorú sa tento navrhnutý koncept snaží naplniť.
Návštevníci vchádzajú zo strany do Nussbaumovej chodby, do vyrezaného otvoru, aby sa zvýraznila dôležitosť vstupu ("Múzeum bez východu"). Exteriér Nussbaumovej chodby je zhmotnením neexistencie - prázdne plátno Nussbaumovho mučeníckeho života - odkazujúc na absolútnosť zločinu a dôležitosť verejnej stránky veci: zanecháva zmysel pre otvorenosť a nedokončenosť, ktorý je potrebný pre pochopenie Nussbaumovho diela. Okrem Nussbaumovej cesty sa tu nachádzajú trasy prezentujúce rozkvitajúci život Židov v Osnabrücku. Nussbaumova chodba vedie návštevníka cez stlačený priestor akoby dvojitého kužeľa s pohľadom do budúcnosti a minulosti, vzbudzuje pocit Dávidovej hviezdy, ktorú si Nussbaum vybral ako symbol narodenia i smrti.
Celá trajektória pohybu cez múzeum je založená na hre medzi stratenými tieňmi vypálenej synagógy a svetla očakávanej budúcnosti. Návštevník sa pohybuje pozdĺž otvoreného priestoru určeného pre dočasné výstavy, v ktorom sa mihne úzky priehľad otvárajúci prechod do druhého podlažia. Sú tu umiestnené dočasné výstavy spolu s prednáškovou miestnosťou, kde sa konajú denné aktivity. Návrh zdôrazňuje dôležitosť prepojenia historických zbierok Osnabrücku s kontextom Nussbaumovho diela.
V závere druhého podlažia sa návštevník zoznamuje s ohraničenosťou Nussbaumovej tvorby, ktorej pátos leží v poznaní politickej zbytočnosti úteku a duchovného odporu umenia tvárou v tvár neľudskému útlaku. Neukončená expozícia druhého podlažia je presunom v čase, čo symbolizuje šikmý a skrútený segment budovy: visuté prepojenie s existujúcim múzeom. V týchto miestach sú vystavené jeho diela z roku 1944, svedčiace o Nussbaumovom nezlomnom duchu a univerzálnosti umenia. Objemovo táto časť zodpovedá veľkosti nepripojeného múzea.
Premostenie do existujúceho múzea vedie do výstavných priestorov mestského historického múzea. Zámerom je nevyhnutnosť prepojiť nové a staré do väčšej miery ako len vzhľadom - prepojenie prostredníctvom histórie a estetiky. Cieľom bolo začlenenie starého a nového múzea tak, aby poznanie minulosti bolo stále živé v prítomnosti a pokračovalo v budúcnosti.
Samotné pôdorysné usporiadanie múzea, hoci odseparované od oboch existujúcich budov, v rámci formy a funkcie sem vo svojej podstate patrí. Ľudové múzeum umenia, ktoré bolo v roku 1933 veliteľstvom NSDAP, a Hlavné historické múzeum sú vedomým a zámerným spôsobom súčasťou tejto kompozície. Kľúčovým bodom tohoto architektonického diela je vyhnúť sa banalizovaniu, potláčaniu alebo vyzdvihovaniu historických skutočností. Návštevník má byť oboznámený so skutočnosťou, že Nussbaumovo dielo si vo svojej historickej, fyzickej a kultúrnej podstate vyžaduje zvláštny prístup.

</doc>
<doc id="194823" url="https://sk.wikipedia.org/wiki?curid=194823" title="Am2900">
Am2900

Am2900 je rodina 42 integrovaných obvodov, vyvinutých v roku 1975 spoločnosťou AMD. Boli skonštruované s bipolárnymi zariadeniami, v topológii bit slicing a navrhnuté ako modulárne súčasti, z ktorých každá mala reprezentovať iný aspekt počítačovej kontrolnej jednotky (Computer control unit - CCU). 
Vďaka technike bit slicing boli obvody rady 2900 schopné implementovať riadiace jednotky s dátami, adresami a inštrukciami, ktorých bitová šírka mohla byť akýkoľvek násobok 4 bitov kaskádovaním týchto obvodov. Jedným hlavným problémom s touto modulárnou technikou bol väčší požadovaný počet obvodov, ktorý by inak zastal jeden procesor. Základným obvodom tejto série bola aritmeticko-logická jednotka Am2901. Mohla počítať s použitím 4 bitov a vykonávať binárne operácie a bitové posuny.

</doc>
<doc id="194828" url="https://sk.wikipedia.org/wiki?curid=194828" title="Am29000">
Am29000

Am29000 (niekedy aj 29k) bola populárna rodina 32-bitových mikroprocesorov a mikroradičov založených na architektúre RISC od spoločnosti AMD.
Svojho času boli najobľúbenejšie RISCové čipy na trhu, široko používajú napríklad v laserových tlačiarňach mnohých výrobcov. Výroba bola zastavená ku koncu roku 1995, kedy sa spoločnosť viac zamerala na čisto počítačové čipy. Zvyšok produkcie tejto série bol konformovaný embedovanými sériami derivátov rady 80186. Väčšina zdrojov AMD bola sústredená na dosahovanie vysokého výkonu, desktopové klony typu x86, a s využitím mnohých nápadov a individuálnych časti posledných čipov série 29k nakoniec viedlo k ich AMD K5.
Séria 29000 sa vyvinula z návrhu Berkeley RISC, ktorý tiež viedol k čipom Sun SPARC a Intel i960. Prvý čip bol vydaný v roku 1988, obsahoval jednotku riadenia pamäte (MMU), ale bol ochudobnený o kalkuláciu s číslami s plávajúcou desatinnou čiarkou v prospech koprocesora 29027. Typ 29005 bol odľahčenou verziou. Séria bola neskôr vylepšená čipmi 29030 a 29035, ktoré obsahovali 8 a 4 kB vyrovnávacej pamäte pre inštrukcie. Ďalšie vylepšenie obsahovalo koprocesor v samotnej vrstve a ďalšie 4 kB vyrovnávacej pamäte pre dáta, ktorú priniesol 29040. Čip 29050 na všeobecné použitie mal superskalárnu architektúru, ktorý dokázal paralelne spracúvať 4 inštrukcie za jeden takt a obsahoval omnoho rýchlejší matematický koprocesor a jednotku na predpovedanie skokov v programe.
Niektoré rysy 29050 boli použité ako základ série K5, ktoré boli kompatibilné s x86. Koprocesor bol prenesený bez zmeny, ale zvyšok návrhu jadra bol použitý s komplexným mikrokódom na preklad inštrukcií x86 podľa potrieb série 29000.

</doc>
<doc id="194831" url="https://sk.wikipedia.org/wiki?curid=194831" title="Internáty Mlynská Dolina">
Internáty Mlynská Dolina

Internáty Mlynská Dolina sú komplex internátov v Bratislave. Zrealizované boli v rokoch 1969 – 1977. Kapacita je 6600 lôžok.
Urbanistické a architektonické riešenie.
Vysokoškolské centrum Mlynská dolina je najväčšie na Slovensku, a zároveň z urbanistického a mestotvorného hľadiska je prvkom rozvoja Bratislavy. Nachádzajú sa tu štyri internáty viacerých autorov (Finta, Roth – Internát Ľ. Štúra, Kančev- Mladosť a Manželské internáty, Dedeček – Átriové domy) vzájomne prepojené do jedného urbanistického celku.
Výstavba internátneho mestečka a vysokoškolského areálu v Mlynskej doline prebiehala v štyroch etapách pričom projekt Vladimíra Dedečka, dnešných Átriových domov, pôvodne internátu Družba, je výsledkom druhej etapy výstavby, tvoriace oproti Výškovým blokom internátu Ľudovíta Štúra kontrast, výškový aj hmotovo - priestorový. 
Objekt pozostáva z osemnástich hmotovo rovnakých objektov citlivo zasadených do terénu. Tieto pôsobia terasovitým usporiadaním, aj vďaka ustúpenému štvrtému podlažiu. Medzi objektmi vznikli átriá -priestory na oddych.
Z prevádzkového hľadiska tu nachádzame všetky funkcie nevyhnutné pre chod internátov: vstupné priestory, správa a dozor, ubytovanie, spoločenský úsek a úsek služieb, hospodársky a stravovací vzájomne vhodne pospájané a nadväzujúce.
Ubytovacie úseky tvorené štvorpodlažnými objektmi majú izby orientované na východ, západ a juh. Izby pôvodne jedno a dvojlôžkové s umývadlom v malej predsienke sa zmenili z dôvodu nepostačujúcich kapacít na dvoj a trojlôžkové. Sanitárne vybavenie ako aj sklad bielizne, práčovňa a kuchynka v spoločnom priestore s dennou miestnosťou sú umiestnené v centre objektu a jednotlivých podlaží. 
Izby majú pavlačové balkóny, ktoré sú z užívateľského hľadiska hodnotené ako nedostatok, no naopak z požiarneho a architektonického sú významným prvkom. 

</doc>
<doc id="194832" url="https://sk.wikipedia.org/wiki?curid=194832" title="Areál VŠP">
Areál VŠP

Areál VŠP je komplex, ktorý navrhol Vladimír Dedeček a Rudolf Miňovský (zomrel počas projekcie) pre vtedajšiu Vysokú školu poľnohospodársku, dnešnú Slovenskú poľnohospodársku univerzitu. Realizácia bola uskutočnená v rokoch 19611966.
Areál Vysokej školy poľnohospodárskej v Nitre, ktorého koncept v roku 1960 pripravili architekti Vladimír Dedeček a Rudolf Miňovský, patrí k najvyššie hodnoteným architektúram Slovenska 20. storočia, za ktorý získali prestížne ocenenie – Cenu Dušana Jurkoviča.
Urbanistické a architektonické riešenie.
Urbanistický koncept univerzity Vysokej školy poľnohospodárskej v Nitre ovplyvnil výraz celého mesta. Na pravom – historickom brehu rieky Nitry je pri Mlynoch situovaný internát a na voľných plochách na druhej strane rieky je riešená hlavná časť areálu ako voľná skladba špecializovaných laboratórií, pracovísk aj športových zariadení nadväzujúcich na rozsiahlu botanickú záhradu. 
Z urbanistického konceptu sú jasne definované základné dispozičné celky. Napríklad veľké posluchárne vytvárajú skladbu optimálne prístupných a v pokojnom prostredí situovaných výtvarne umocnených článkov. Aula maxima, s priemerom 36 metrov a kapacitou 600 miest je prístupná aj širšej verejnosti ako reprezentačný priestor, vytvára hlavný nástup do areálu. V najvyššej deväťpodlažnej budove sídli rektorát a teoretické katedry, samostatne stojace je chemický pavilón a pavilón rádioizotopov. 
Účinné je spolupôsobenie architektonických detailov vytvorených novodobými technologickými ale aj technickými prostriedkami umocnenými farbou, konkrétne . Sú to napríklad balkóny, situované ako unikátne výtvarné prvky na čelách vyšších fakultných objektov. Okrem všeobecne známych architektonických a urbanistických hodnôt budova vyniká aj svojím novátorským poňatím v porovnaní s architektonickým myslením v päťdesiatych rokoch, kedy podobná úloha vyžadovala symetrické, monoblokové palácové riešenie.
Vysoká škola poľnohospodárska je príkladom novej dynamickej štruktúry – zavedenie systému organicky zviazaných, významovo diferencovaných celkov ako kvalitatívne vyšší urbanistický systém vývoja osídlenia, do istej miery podobný mestu Brasília, ktoré v tom istom období vytvorili Oscar Niemeyer a Lucio Costa. Je výrazom snahy architektov pochopiť potreby súčasnej spoločnosti a vystihnúť svoju dobu s jej atribútmi spoločenského, technologického a kultúrneho vývoja. 
V spoločnosti sa objavili nové kvality, progres, ukazovateľ do budúcna, teda aj príklad poučenia pre nasledovníkov, ktorí postavili toto dielo do popredia záujmu. Výstavba Vysokej školy poľnohospodárskej v Nitre je dokumentom rozvoja stavby miest v šesťdesiatych rokoch.

</doc>
<doc id="194833" url="https://sk.wikipedia.org/wiki?curid=194833" title="Internáty Mlynská dolina">
Internáty Mlynská dolina



</doc>
<doc id="194834" url="https://sk.wikipedia.org/wiki?curid=194834" title="Átriové domy">
Átriové domy



</doc>
<doc id="194836" url="https://sk.wikipedia.org/wiki?curid=194836" title="Bezozdobnosť">
Bezozdobnosť

Bezozdobnosť je v architektúre vlastnosť byť bez ornamentu, strohosť, jednoduchosť, vlastnosť byť bez dekorácie. 
Pomenúva určitý postoj v architektúre, ktorý odporuje prílišnému používaniu ornamentu. Objavuje sa hlavne v architektúre a dizajne. Začal sa používať na začiatku 20. storočia po napísaní eseje "„Ornament a zločin“", ktorú sformuloval v roku 1908 rodák z Brna pôsobiaci vo Viedni Adolf Loos. Tu presadzuje architektúru zbavenú zbytočnej dekorácie.
Úryvok z eseje Ornament a zločin: 
“/ …/ potreba, ktorú pociťuje primitívny človek, aby pokrýva ornamentom svoju tvár a všetky predmety, ktoré používa, je vlastným pôvodom umenie, začiatočné ‘koktanie‘ maľby. Je to potreba pôvodu zmyselného- tá istá s ktorej vytryskujú Bethovenové symfónie. /.../ Avšak základ umenia zostáva rovnaký, mení sa výraz priebehom storočí a dnešný človek cítiaci potrebu maľovať po stenách je zločinec alebo zvrhlík. Takáto potreba je normálna u dieťaťa, ktoré začína uspokojovať svoj umelecký inštinkt, čmárajúc erotické symboly. U človeka moderného a dospelého je to príznak choroby. Vyslovujem a vyhlasujem tento zákon: Takou mierou akou sa rozvíja kultúra, ornament mizne z úžitkových predmetov.“
S týmto pojmom sa môžeme častejšie stretnúť najmä v purizme. V tomto období sa dospelo k čistým geometrickým formám. Jednoduchá forma symbolizovala jednoduchosť novej architektúry, ktorá sa zbavila dekoratérskych fasád a svojím vonkajší usporiadaním priamo sprostredkúvala prehľadný a racionálny vnútorný obsah.

</doc>
<doc id="194837" url="https://sk.wikipedia.org/wiki?curid=194837" title="Plug-in city">
Plug-in city



</doc>
<doc id="194843" url="https://sk.wikipedia.org/wiki?curid=194843" title="Farkas Molnár">
Farkas Molnár

Farkas Ferenc Molnár (* 21. jún 1897, Pécs – † 12. január 1945, Budapešť) bol významný maďarský architekt. Silný protagonista národného modernizmu medzi dvoma svetovými vojnami. Bol tiež stavbár, maliar, grafik a bol členom skupiny Bauhaus.
Škola.
Farkas Molnár je jedným z najvýznamnejších architektov Maďarska. Narodil sa v roku 1897 v Pécsi.Medzi rokmi 1915 až 1917 študoval na Akadémii výtvarných umení v Budapešti, v zameraní na kresbu a maľbu. Bol žiakom Balló Edeho a Pécsi-Pilch Dezsőa. Potom prestúpil roku 1917 na Budapeštiansku technickú univerzitu Józsefa Nádora, kde študoval odbor architektúra. V roku 1920 je redaktorom časopisu „Megfagyott Muzsikus”. Kvôli ľavicovo-orientovaným politickým názorom musel prerušiť svoje štúdium a vrátil sa späť do rodného mesta. Zúčastnil sa pri zakladaní „Pécsi Művészkör” (Okruh umelcov z Pécsu), neskôr skupiny expresívistov. 
Na jar v roku 1921 bol v Taliansku s Johanom Hugom a Stefanom Henrikom. Tu spravil náčrty krajiny, ktoré potom po príchode domov vypracoval.
Bauhaus.
Pre politické problémy nemohol vyštudovať univerzitu v Budapešti, tak emigroval do Nemecka. Medzi rokmi 1921 – 1925 študoval vo weimarskom Bauhause. V roku 1921 sa stal členom Bauhausu, kde pracoval pre riaditeľa školy Waltera Gropia ako jeho žiak a asistent. Pracoval pre rezort architektúry (Bauhaus Architectural Department) a navštevoval prednášky Johannes Ittena, Wassily Kandinskyja a Theo van Doesburga. Molnár sa takisto zaujímal o grafiku, maľbu, fotografiu a scénický dizajn a podieľal sa aj na workshope divadla Oscara Schlemmera. 
V roku 1922 so Stefanom Henrikom poskladali z litografických obrázkov v grafickej dielni Bauhausu zväzok s názvom „Itália”. Jeho abstraktné kompozície boli zverejnené vo viedenskom časopise „Heute“. V tom istom roku je aj organizátorom a zakladateľom združenia KURI. Bol angažovaný v organizácii prvej výstavy Bauhausu z roku 1923, kde boli zobrazené jeho vlastné návrhy, medzi nimi aj jeho pozoruhodný projekt Red Cube House (Červený kockový dom) pre sídlisko Am Horn vo Weimare. Je to pamätihodná práca nielen pre Bauhaus, ale aj spomedzi jeho vlastné profesionálne úspechy. Pokladal používanie kubických tvarov za jeho vynález, no mohol byť aj ovplyvnený litografiou z roku 1922 od Johannesa Ittena s titulom „The House of the White Man” (Dom bieleho muža). 
V 1924-tom sa stal členom skupiny Bauhaus v zameraní na architektonické a ineriérové navrhovanie. Vytvára návrh s názvom „U-színház“ (U-divadlo).V roku 1925 ako štvrtý diel cyklu Bauhaus Bücher vyšla jeho spoločná kniha s Oskar Schlemmerom a László Moholy-Nagyom pod názvom „Die Bühne im Bauhaus”. Navrhuje dizajn obálky prvého dielu knihy Bauhaus Bücher a usporiada výstavu weimarských návrhov pod názvom “neues bauen”. Vrátil sa späť na Maďarsko a po dvoch rokoch získal diplom stavebného inžiniera. Zanechal maliarsku a grafickú činnosť. Spočiatku tvorí návrhy pre obytné domy v spolupráci s architektom Pál Ligetim a József Fischerom, neskôr si otvorí svoju vlastnú projekčnú kanceláriu (1931).
CIAM (Congrès International d'Architecture Moderne).
V roku 1929 ho Walter Gropius pozve na kongres CIAM vo Frankfurte. Keď sa vráti domov, zakladá spolu s ostatnými maďarskú skupinu CIAM. Taktiež bol zakladateľom maďarskej skupiny CIRPAC. Farkas Molnár a József Fischer boli najaktívnejšími členmi CIAM-u. Molnár bol najdôležitejším architektom v skupine, navyše bol vedúcou osobnosťou maďarskej avantgardnej architektúry a do roku 1938 pôsobil v CIAM. Po celú dobu taktiež prispieva do časopisu „Tér és Forma“ (Priestor a tvar) článkami, ktorými sa snaží propagovať modernú architektúru vo vtedajšej Budapešti i celom Maďarsku. Roku 1930 na výstave KÚT predstavil návrh svojho vlastného bytu. Komora inžinierov ho prijala medzi členov. Pod názvom Nová architektúra usporiadal v roku 1932 výstavu skupiny maďarského CIAM-u v galérii „Tamás“. Neskôr usporiadali výstavu pod názvom „Ház, város, társadalom” (Dom, mesto, spoločnosť), no časť výstavného materiálu zhabali a súdne konanie začalo konať proti nemu. Následne ho uväznili na jeden mesiac a Komora inžinierov ho vylúčila zo svojich radov. 
V roku 1933 predstaví v Pécsi na výstave svoje diela a na milánskom Trienále, tam vyhrá prvú cenu za jeho vilu na Lejtő utca. O rok na to ho popri ceste do Budapešti navštívil Walter Gropius v jeho dome na Lotz Károly utca. 
Roku 1936 ho znovu prijali do Komory inžinierov. V júni vystavuje svoje diela na Výstave výtvarníctva a priateľov umenia v Pécsi. Odcestuje do Švajčiarska kde sa stretne s Marcell Breuerom. V roku 1937 zakladá východoeurópsku skupinu CIAM. Na parížsky kongres pripravuje s kolegami návrhy o znovuusporiadaní poľnohospodárskych plôch na maďarskom území. Dva roky po opätovnom prijatí do Inžinierskej komory ho znovu vylúčia kvôli výstave z roku 1932. Zúčastní sa na východoeurópskom kongrese CIAM a po návrate do Maďarska rozpustí skupinu. Zamestnávajú ho vysťahovalecké plány a písomne vyhľadá Gropia, ktorý emigroval do USA. Gropius protestuje proti rozhodnutiam Inžinierskej komory, že vylúčili Molnára. 
V roku 1939 Molnára znovu prijíma Inžinierska komora do svojich radov. Je členom redaktorskej rady národného radikálneho časopisu „Ország építés” (Štátne stavanie) a spolu s časopisom vypracuje návrh experimentálnej družstevnej obce. 
Roku 1945 jeho vlastný byt na ulici Lotz Károly zasiahla bomba, pričom sa zranil a po pár dňoch podľahol zraneniam.
Tvorba.
Molnár bol neschopný naprojektovať čokoľvek vo Weimare, ale svoje nápady rozvinul v jeho niekoľkých neskorších návrhoch; predovšetkým schéma „Red Cube House” sa ukázala v projektoch minimálneho bývania a samostatne stojace domy dokončil začiatkom 30-tych rokov, také ako napríklad rodinný dom na sídlisku Napraforgó v Budapešti (1931). V roku 1931 sa Molnár osamostatnil a dokončil takmer dve desiatky projektov. Zvažoval menšie zakázky, ktoré pokladal za experimentálne a práve preto sa stali dobrými príkladmi praktického využitia a flexibilnosti priestoru i názornej invenčnosti modernej kompozície. Jeho tvorba je hlavne vilového charakteru. Sú to napríklad luxusné mestské vily v Lejtő utca, Harangvirág utca, Lotz Károly utca a ďalšie. Napríklad zmienená vila v Harangvirág utca je zaujímavá hlavne svojím interiérom. Môžeme v ňom nájsť variabilné posuvné steny, ktoré dovolia vytvoriť z jedného bytu jeden veľký priestor s rozlohou až . Jeho najambicióznejším a najvýznamnejším projektom je pravdepodobne experimentálne sídlisko dvadsiatich dvoch víl v Napraforgó utca. Súbor bol postavený v rokoch 1931 – 1932 a našiel vzor v International Style (medzinárodnom štýle), ktorý sa črtal na sídlisku Weissenhof v Stuttgarde z roku 1927. Realizácia budapeštianskeho projektu je pokusom o vytvorenie ideálneho životného priestoru pre vyššiu strednú triedu v medzivojnovej Európe. Farkas Molnár nechcel vytvoriť sídlisko čisto z bielych funkcionalistických kubusov, preto prizval aj architektov iného zamerania. Ulica je teda kombináciou bielych ortodoxných funkcionalistických stavieb a modernistických domov z rezných tehál s reliéfmi, ľahkým dekorom a dokonca i sedlovými strechami. Súbor týchto objektov nepôsobí preto tak sterilným a stereotypným dojmom, ktorý sa u podobných realizácií často neskôr objavoval. Jednotlivé vily boli potom ešte doplnené jednoduchými funkcionalistickými lampami, ktoré boli zabudované do plotov pri vchodoch do záhrad. Celý súbor je tak skvelým uceleným príkladom vtedajšej modernej budapešťskej architektúry. Jeho tvorba a vplyvná kariéra prišla ku koncu keď zomrel. Tragickým symbolom jeho prerušeného života je jeho nedokončený kostol Svätej zeme v Budapešti (1938), s jeho zvláštnou eliptickou hmotou a neúplnou kupolou v tvare škrupiny.
Jeho tvorbu hodnotil Walter Gropius takto: "„Považujem ho za majstra svojho povolania. Príliš skoro, pred tým ako dosiahol vrchol svojho životného diela, umrel.”"
Literatúra.
Wiebenson, D. – Sisa, J.: "The Architecture of Historic Hungary". London, Massachusetts Institute of Technology 1998

</doc>
<doc id="194845" url="https://sk.wikipedia.org/wiki?curid=194845" title="Vila Dálnoki-Kovács">
Vila Dálnoki-Kovács

Vila Dálnoki-Kovács je vila nachádzajúca sa na Lejtő utca v Budíne (Buda), staršej časti mesta Budapešť. Objekt ležiaci blízko centra je viditeľný z jednej veľkej ulice. Táto trojpodlažná vila je posadená v šikmom teréne. Zo strany ulice je prístup z úrovne terénu. Vila bola postavená v roku 1932 pre riaditeľa národného spolku remeslníkov Dálnoki-Kovács Jenőa. Navrhol ju maďarský architekt Farkas Molnár, autor mnohých moderných funkcionalistických víl, ovplyvnený Bauhausom. V roku 1933 budova získala prvú cenu na milánskom Trienále za najlepšiu stavbu v kategórii rodinné domy. Na statike stavby pracovala Eszter Pécsi a stavebníkom bol József Apor. Budova bola v roku 1943 rozšírená prístavbou verandy podľa návrhov Farkasa Molnára. Návrh zrealizoval Rezső Schmidt.
Dispozícia vily.
Objekt bol vybudovaný ako trojpodlažný izolovaný rodinný dom s plochou strechou zo železobetónovej konštrukcie. Priečelia domu môžu byť uzavreté do štvorca, no stále budova nie je statická kvôli jej diagonálnej, asymetrickej kompozícii. Vstupná fasáda je prerušená polvalcovým schodiskom vedúcim k izbám na poschodí, z ktorého oceľové schody, vedúce na strešnú terasu, sú upravené tak, aby sa podobali lodnej palube. V suteréne sa nachádza byt pre domovníka a kotolňa. Vlastnícky byt zahŕňa prízemie a podlažie. Na prízemí sa nachádzajú obývacia izba, jedáleň ako aj kuchyňa, kde môže byť jedálenský stôl opticky a akusticky oddelený od obývacej miestnosti pomocou posuvnej steny. Na vyššom podlaží sa nachádzajú dve spálne, kúpeľňa a strešná terasa. V tomto projekte zosilnil rámové formy štvorcového pôdorysu domu. Pôdorys štvorcového tvaru je rozdelený na štyri štvrte. Stropné dosky ležia na nosníkoch integrovaných do obvodových stien a v strede dispozície sa nachádzajú nosné steny, do ktorých je umiestnený komín. Horné podlažie je len do polovice zastavané, druhá polovica slúži ako strešná terasa. Na prízemí je k obývacej izbe tvaru L pridaná polvalcová zimná záhrada. Bočná obývacia časť sa otvára pri kruhovom arkieri s trojkrídlovými skladacími dverami na terasu. Obývacia izba bola pôvodne oddelená od jedálne posuvnou priečkou. Od izieb horného podlažia má spĺňa na južnej strane posuvné okno. Skladacie dvere hosťovskej izby je možné so špeciálnym zariadením otvoriť ako celok na strešnú terasu, vtedy slúži ako ochranná stena proti vetru.
Premeny počas vojny.
Dom bol zasiahnutý v druhej svetovej vojne bombou. V roku 1946 sa začali opravy na poškodenej budove podľa návrhov Istvána Szabó mladšieho, ktorý navrhol aj menšie interiérové zmeny. V nasledujúcich rokoch komunizmu bola budova rozšírená po prestavbe na tri byty. Roku 1985 zakúpil istý maliar od štátu dom v zlom, zanedbanom stave. Pokúsil sa dom prestavať do originálneho stavu podľa pôvodných návrhov. K tomu boli použité pôvodné kovania na dveriach a nástupnice schodísk z masívneho dubového dreva. V dobrom stave sa zachovala veľká časť náročne navrhnutého originálneho dverného a okenného systému. Pôvodná posuvná priečka v jedálni a deliaca priečka v kuchyni na umožnenie väčších jedálenských a obývacích priestorov a modernej vstavanej kuchyne neboli znovu obnovené. Podlaha na obývacích podlažiach bola nanovo položená. Prinajmenšom tieto zmeny museli byť pri príslušnej reštaurácii znovu obnovené.
Súčasný stav.
Pamiatkovo chránený objekt je momentálne v súkromnom vlastníctve maliara, ktorý v ňom býva už od roku 1985. Momentálne je možné vidieť v dome výstavu Trombitás Tamása. Tento umelec je súčasne majiteľom. Majiteľ by mal chrániť budovu a mal by prispievať výstavami k dielu Farkasa Molnára. Dom dal do poriadku v rámci súčasných možností. Dokonca dbal na to, aby sa zachovali pôvodné vetracie otvory, ktoré boli pred sedemdesiatimi rokmi zabudované do domu. Budova je vypísaná na predaj. 
Koncept využitia.
Trojposchodový terasový dom so záhradou by mohol prezentovať tvorbu maďarského Bauhausu. Ideálne môže slúžiť ako hosťovský a výstavný dom pre kultúrne ladeného nájomcu. Rekonštrukcia a neskoršia použiteľnosť medzinárodne renomovanej a originálnej Bauhaus vily v štýlovej metropole Budapešti ponúka atraktívne hodnoty. V súčasnosti sa zamýšľa o vybudovaní hosťovských apartmánov na vyššom podlaží. Tento koncept je podporovaný Budapeštiankym historickým múzeom. 

</doc>
<doc id="194861" url="https://sk.wikipedia.org/wiki?curid=194861" title="Benjamin Thompson">
Benjamin Thompson

Benjamin Thompson (* 3. júl 1918, Saint Paul, Minnesota, USA† 21. august 2002, New Jersey) bol americký architekt.
Život.
Benjamin Thompson sa narodil v roku 1918 v meste St. Paul v štáte Minnesota. V roku 1941 ukončil štúdium na univerzite v Yale s titulom bakalára v odbore "Veda o umení". Po štvorročnej službe v námorníctve Spojených štátov amerických počas 2. svetovej vojny sa pripojil spolu so svojimi 6 spolužiakmi z univerzity k Walterovi Gropiusovi s plánom ako formovať architektúru. Gropius to prijal a tak sa vlastne sformovala skupina "TAC – The Architect’s Collaborative".
Počas obdobia keď Thompson pôsobil so skupinou TAC začal tiež podnikať v obore „Design Research“ (dizajn skúmania, bádania), ktorý sa špecializoval v navrhovaní doplnkových predmetov. Jeho úspech bol zvýšený budovou, ktorú navrhol pre administratívu. Vystupuje ako jedna z najlepších príkladov komerčnej architektúry 20. storočia.
Thompson opustil skupinu TAC v roku 1966, ale jeho práca ostala verná jej spôsobom. Thompson zastával silné presvedčenie v silu architektúry. Usiloval sa vytvoriť budovy tak aby zvýšili kvalitu života.
V roku 1987 American Institute of Architects – AIA ("Americký inštitút architektov") vyhlásil Thompsona a jeho firmu za firmu roka. V roku 1992 mu AIA udelila najväčšie vyznamenanie pre amerických architektov, Zlatú medailu AIA. Táto cena bola udelená iba 50 architektom od začiatku jej udeľovania v roku 1907, medzi ktorými sú mena ako Frank Lloyd Wright, Louis Kahn a Ieoh Ming Pei.
Tvorba.
Thompson navrhoval tak, že jeho návrhy spočívali na charakteristickom vnímaní jednoduchej elegancie a konečnej štruktúry. Často zakladá svoje budovy v lesoch Nového Anglicka, presycuje svoje budovy duchom miesta skrz umiestnenia a výberom materiálu.
Používaním praktického a ľudského ako vedúcich princípov, Thompson tvoril jednoduché, poctivé stavby ktoré sa rozchádzali z teóriami väčšiny post-modernistov.
Počas pôsobenia v TAC, Thompson zodpovedal za návrh "Williams College’s Greylock Quadrangle" ako aj "Brandeis Universtiy Quadrangle" a akademickej budovy pre "Andover Academy". Thompson bol taktiež predsedom Úradu architektov na Harvadskej škole dizajnu v období od roku 1963 do roku 1967.
Nie dlho potom ako dokončil projekt "Williams College’s Greylock Quadrangle" si Thompson založil vlastnú firmu – Benjamin Thompson and Associates (BTA). Tvoril veľa návrhov pre školy a univerzity v Novom Anglicku vrátane vedeckého centra "Williams College's Bronfman".
Ďalších 30 rokov si Thompsonová BTA získala silný vplyv v architektúre. Thompson pracoval na prístave v Baltimore, na železničnej stanici vo Washingtone, na Kráľovských viktoriných prístavoch v Londýne a mnohých iných vrátane opravy "Boston's Faneuil Hall" (trhovisko).

</doc>
