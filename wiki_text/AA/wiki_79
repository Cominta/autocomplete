<doc id="103808" url="https://sk.wikipedia.org/wiki?curid=103808" title="Luteránstvo">
Luteránstvo

Luteránstvo, luteranizmus alebo luterstvo (príslušník sa nazýva "luterán") je kresťanské protestantské hnutie a smer hlásiace sa k teológii a odkazu Martina Luthera, Philippa Melanchthona a luteránskej reformácie. Luteranizmus je rozšírený po celom svete, no najhlbšie korene má v Nemecku a Škandinávii. Niekedy bývajú označovaní ako "evanjelici" (všeobecne ako ostatní protestanti). Luteranizmus je najstarším protestantským smerom.
V praktickom cirkevnom živote uprednostňuje účasť laikov na správe cirkvi. Dáva dôraz na osobný vzťah a skúsenosť s Bohom. Dôraz dáva na jasné oddelenie kompetencií medzi svetskými a cirkevnými inštitúciami. Voči zmiešavaniu politickej a cirkevnej moci má odmeraný postoj. Na praktický život veriaceho sa snaží vplývať prostredníctvom zvesti Božieho Slova a vysluhovaním sviatostí.
Dejiny.
Za symbolický začiatok luteránskej reformácie sa považuje pribitie 95 téz na dvere kostola všetkých svätých vo Wittenbergu miestnym farárom Martinom Lutherom dňa 31. októbra 1517.
Martin Luther bol autoritou miestnej Univerzity vo Wittenbergu. Rím aj z tohto dôvodu nemohol danú situáciu ignorovať. Rím označil 41 z Lutherových téz za bludné. V prestížnej rozprave so svojím protivníkom, kresťanským teológom Johannesom Eckom v Lipsku v roku 1519, Luther zavrhuje učenie o pápežskej neomylnosti a neomylnosti koncilov. Pápež Lev X. vydáva v 15. júna 1520 bulu "Exsurge Domine", v ktorej hrozí Lutherovi kliatbou. Luther naďalej prehlbuje svoje učenie a šíri svoje myšlienky vydávaním nových spisov. Tie sú verejne pálené, na čo Luther reaguje spálením pápežskej buly. Pápež vydáva 3. januára 1521 novú bulu "Decet Romanum Pontificem", ktorou nariaďuje exkomunikáciu. V roku 1521 je Luther predvolaný na ríšsky snem vo Wormse. Ani tam neodvolá svoje učenie a nemecký cisár Karol V. vydáva Wormský edikt, ktorým potvrdzuje kliatbu zo strany Ríma a Lutherovo učenie je zakázané. Saský kurfirst Fridrich III. Múdry, ktorý je Lutherovým ochrancom, inscenuje Lutherov únos a nechá ho v tajnosti previesť na hrad Wartburg, kde reformátor prebýva v rokoch 1521 – 1522. Luther počas pobytu na Wartburgu prekladá do nemčiny Bibliu, ktorá bola nemecky hovoriacemu obyvateľstvu dovtedy nedostupná.
Nemci prechádzajú húfne na novú vieru. Začína sa objavovať nespokojnosť proti celibátu. Mnísi a mníšky opúšťajú kláštory. Dňa 25. decembra 1521 je v mestskom chráme vo Wittenbergu prvýkrát prisluhovaná Večera Pánova evanjelickým spôsobom. Philipp Melanchthon vydáva systematické dielo "Locci communes rerum Theologicarum".
Proti radikálnym prejavom reformácie ako obrazoborectvo a sedliackym nepokojom reformátor ostro vystupuje. Na politickej úrovni dochádza v roku 1526 v Speyeri k rozhodnutiu, že voľba náboženstva sa ponecháva autonómnej vôli zemepánov. Keď sa na ďalšom ríšskom sneme 1529 toto právo opäť ruší, evanjelické stavy protestujú (odtiaľ protestanti) opustením rokovaní. V roku 1530 predkladajú evanjelici na sneme v Augsburgu Melanchthonove Augsburské vyznanie. Je to pokus o priblíženie sa katolíckej strane (zdôraznenie spoločných rysov viery) a zároveň prvé evanjelické vyznanie novej viery. Katolícke stavy toto dielo odmietajú a cisár hrozí protestantom represiami. Evanjelické stavy na svoju obranu zakladajú Šmalkaldský spolok. Po porážke protestantov v šmalkaldskej vojne 1546 – 1547 nasleduje prenasledovanie protestantov. Po odstúpení cisára sa uzatvára v roku 1555 Augsburský náboženský mier, ktorého obsahom je zrovnoprávnenie oboch cirkví na území Nemecka, čo znamená faktické uznanie rozdelenia cirkvi.
Označenie.
Pojem "luteráni" je pôvodne polemické označenie zo strany katolíkov pre prívržencov Luthera. Neskôr sa však takto začali označovať aj sami luteráni na odlíšenie od katolíkov a reformovaných. V mnohých luteránskych cirkvách je pojem "luteránska" obsiahnutý aj v jej oficiálnom názve (napr. Luteránska cirkev – Missourskej synody v USA).
Teológia.
Luteráni veria v jedného Boha v troch osobách: Otec, Syn a Duch Svätý. Významné postavenie majú reformačné solas. Hlavné teologické texty sa nazývajú Symbolické knihy. Za sviatosti považujú krst a Večeru Pánovu. Večera Pánova sa vysluhuje pod obomi spôsobmi. Spoveď je spoločná, pri bohoslužbe, no farára je možné požiadať i o súkromnú spoveď. Celibát duchovných je dobrovoľný a to aj po ordinácii. Odmietajú očistec, modlitbu k svätým, pápežstvo a iné. V niektorých luteránskych cirkvách je možná aj ordinácia žien a v niektorých aj manželstvá rovnakého pohlavia (napr. Švédska cirkev). 
Symbolické knihy
"Symbolické knihy" alebo "Kniha svornosti" sú tvorené týmito textami:
Formulu svornosti ale neuznávajú všetky cirkvi, preto sa rozlišuje mezdi "konkordačnými" a "nekonkordačnými" cirkvami.
Reformačné solas
Bohoslužba.
Luteráni bohoslužbu nazývajú rôzne (bohoslužba, omša, liturgia, služby Božie a podobne), záleží na tom ako má konkrétna cirkev vo zvyku. Pri luteránskej bohoslužbe má ústredné miesto kázeň. Duchovní v niektorých cirkvách nosia ornát alebo albu so štólou, v iných zas čierny talár s bielou kamžou a dvoma bielymi tabličkami pod krkom. Duchovní sú v rôznych cikvách oslovovaní rôzne (kňazi, pastori, farári alebo kazatelia), záleží podľa miestnych zvykov. Slávenie Večere Pánovej sa obvykle skladá z prefácie zakončenej sanktusom, Otčenáša, slov ustanovenia (konsekrácie) a Agnus Dei. Ku konfirmácii sa na Slovensku zvykne pristupovať v siedmom ročníku na základnej škole. 
Organizácia cirkví.
Luteránske cirkvi majú episkopálno-synodálne zriadenie. Najvyšším orgánom cirkvi je synoda zložená z duchovenstva aj laikov. V čele cirkvi stojí biskup alebo superintendent.
Adept na duchovnú službu je ordinovaný do duchovnej služby a potom zvolený za farára. Ordinácia sa už nikdy neopakuje, je trvalá. Z funkcie farára môže byť kedykoľvek zosadený. Duchovní sú nazývaní kňazi, farári alebo pastori (ako má konkrétna cirkev vo zvyku).
Luteránstvo na Slovensku.
Na Slovensku pôsobí jediná luteránska cirkev a to Evanjelická cirkev augsburského vyznania na Slovensku (ECAV). V súčasnej organizačnej podobe existuje od roku 1921. V roku 2011 sa k nej hlásilo 316 250 osôb, čo predstavuje 5,9 % obyvateľov Slovenska.
Luteránstvo vo svete.
K luteránstvu sa hlási asi 60 miliónov ľudí po celom svete. Luteránstvo má najhlbšie korene najmä v Nemecku a Škandinávii. Najrýchlejšie rastúcimi cirkvami sú cirkvi v Etiópii, Tanzánii a Papui-Novej Guinei. Luteránstvo je štátnou cirkvou v Nórsku, Dánsku, na Islande a Faerských ostrovoch. 
Namíbia má z afrických krajín najvyšší podiel luteránov v obyvateľstve, okolo 50% obyvateľov. V skutočnosti je jedinou mimoeurópske krajinou, kde luteráni tvoria väčšinu. Ostatné africké krajiny s významnou luteránskou populáciou sú Etiópia, Madagaskar a Tanzánia. Indonézia je domovom pre najväčší luteránskou populáciu mimo Európy a Severnej Ameriky. Viac ako 4 milióny obyvateľov vyznávajú luteranizmus. Ďalšia veľká luteránska komunita žije v Indii, počet sa odhaduje na 1,5 milióna veriacich.
Ekumenizmus.
Väčšina luteránskych cirkví je združená v Svetovom luteránskom zväze. Luteránske cirkvi v Škandinávii a na Pobaltí majú blízke vzťahy s anglikánmi a starokatolíkmi.
V poslednej dobe je významné spoločné "vyhlásenie o ospravedlnení" (pozri Sola fide) medzi Svätou stolicou a Svetovým luteránskym zväzom.

</doc>
<doc id="103810" url="https://sk.wikipedia.org/wiki?curid=103810" title="Stredná kamenná doba">
Stredná kamenná doba



</doc>
<doc id="103811" url="https://sk.wikipedia.org/wiki?curid=103811" title="Stredná doba kamenná">
Stredná doba kamenná



</doc>
<doc id="103812" url="https://sk.wikipedia.org/wiki?curid=103812" title="Konečný paleolit">
Konečný paleolit



</doc>
<doc id="103813" url="https://sk.wikipedia.org/wiki?curid=103813" title="Luteránska cirkev">
Luteránska cirkev



</doc>
<doc id="103814" url="https://sk.wikipedia.org/wiki?curid=103814" title="Luterán">
Luterán



</doc>
<doc id="103815" url="https://sk.wikipedia.org/wiki?curid=103815" title="Evanjelická cirkev">
Evanjelická cirkev

Evanjelická cirkev (príslušník sa nazýva evanjelik) môže byť:

</doc>
<doc id="103816" url="https://sk.wikipedia.org/wiki?curid=103816" title="Lesnický potok">
Lesnický potok

Lesnický potok je potok v Pieninách, preteká územím okresu Stará Ľubovňa. Je to pravostranný prítok Dunajca a má dĺžku 5,7 km.
Pramení severne od obce Veľký Lipník v nadmorskej výške cca 670 m n. m. Tečie prevažne severozápadným smerom cez obec Lesnica. Za obcou sa prelamuje bradlovým pásmom Pienin a vytvára romantickú, krajinársky pôsobivú tiesňavu Prielom Lesnického potoka v dĺžke približne 1 km. Svahy tvoria vysoké bralá so strmými stenami (Vylízaná, Osobitá skala). Tu sa malým oblúkom stáča a ústi do Dunajca v nadmorskej výške okolo 435 m n. m. a nadväzuje na Prielom Dunajca. Korytom potoka preteká pomerne veľké množstvo vody, má veľký spád a vytvára sa tu niekoľko perejí. 
Údolím potoka vedie modro-značkovaná turistická trasa.

</doc>
<doc id="103817" url="https://sk.wikipedia.org/wiki?curid=103817" title="Podtatranská kotlina">
Podtatranská kotlina

Podtatranská kotlina je geomorfologický celok na severe Slovenska, je súčasťou provincie Západné Karpaty, subprovincie Vnútorné Západné Karpaty a Fatransko-tatranskej oblasti.
Patrí medzi vysoko položené kotliny Slovenska. Geologicky je súčasťou podtatranskej skupiny, paleogénnej panvy, ktorá vznikla v Centrálnych Západných Karpatoch pri subdukcii podložia flyšového pásma.
Polohopis.
Hraničí s nasledujúcimi geomorfologickými celkami: Na severe sú to Chočské vrchy, Tatry a Spišská Magura, na východe Levočské vrchy, na juhovýchode Hornádska kotlina, na juhu Kozie chrbty a Nízke Tatry a na západe Veľká Fatra.
Podtatranská kotlina sa delí na 3 podcelky, ktoré zahŕňajú 13 častí:
Hranica medzi Liptovskou a Popradskou kotlinou je zároveň rozvodnicou medzi (Bielym) Váhom a Popradom.
Najvyšším bodom je vrch Rakytovec (1 325,4 m n. m.) v Tatranskom podhorí.

</doc>
<doc id="103818" url="https://sk.wikipedia.org/wiki?curid=103818" title="Iľanovianka">
Iľanovianka

Iľanovianka je potok na strednom Liptove, preteká územím mesta Liptovský Mikuláš. Je to ľavostranný prítok Váhu a má dĺžku 11,5 km. 
Prameň.
Pramení v Nízkych Tatrách, v geomorfologickom podcelku Ďumbierske Tatry, na juhozápadnom svahu Krakovej hole (1 751,6 m n. m.) v nadmorskej výške približne 1 690 m n. m. 
Opis toku.
Tečie na sever cez Demänovské vrchy, sprava najprv priberá dva krátke prítoky zo severných svahov Krakovej hole, ohýba sa na východ k Sedlu pod Kúpeľom (1 131,1 m n. m.) a tečie severozápadným smerom. Následne sa stáča na sever, pričom koryto vytvára výrazný oblúk ohnutý k západu. Na strednom toku preteká Iľanovskou dolinou. Sprava priberá prítok spod Poludnice (1 548,7 m n. m.), zľava spod Iľanovského sedla (1 253 m n. m.). Na dolnom toku napája malú vodnú nádrž a vstupuje do Liptovskej kotliny, do geomorfologickej časti Ľubeľská pahorkatina a tečie cez intravilán Iľanova. Napokon priberá z pravej strany svoj najvýznamnejší prítok Lažtek a na južnom okraji intravilánu mesta Liptovský Mikuláš ústi v nadmorskej výške cca 584 m n. m. do Váhu.

</doc>
<doc id="103819" url="https://sk.wikipedia.org/wiki?curid=103819" title="Ploštínka">
Ploštínka

Ploštínka je potok na strednom Liptove, na území mesta Liptovský Mikuláš. Je ľavostranným prítokom Váhu, má dĺžku 4,5 km a je tokom III. rádu. 
Prameň.
Pramení na styku Nízkych Tatier a Liptovskej kotliny, na severnom úpätí vrchu Kalište (986,5 m n. m.) v nadmorskej výške približne 770 m n. m. 
Opis toku.
Od prameňa tečie najprv na sever, definitívne vteká do Liptovskej kotliny, do geomorfologickej časti Ľubeľská pahorkatina, a zľava priberá krátky prítok z juhovýchodného úpätia Jám (731 m n. m.). Ďalej tečie severoseverovýchodným smerom cez intravilán Ploštína, potom vytvára oblúk prehnutý na východ. Na dolnom toku už tečie smerom na sever, najprv podteká cestu III. triedy Liptovský Mikuláš – Iľanovo, potom aj diaľnicu D1 a južne od sídliska Nábrežie ústi v nadmorskej výške cca 575 m n. m. do Váhu.

</doc>
<doc id="103820" url="https://sk.wikipedia.org/wiki?curid=103820" title="Benický jarok">
Benický jarok

Benický jarok je krátky potok na strednom Liptove, v juhozápadnej časti územia mesta Liptovský Mikuláš. Je to ľavostranný prítok Váh s dĺžkou 2,1 km, je tokom III. rádu. 
Prameň.
Tečie v Liptovskej kotline, pramení v geomorfologickej časti Galovianske háje severoseverozápadne od kóty 721,7 m v lokalite Cez vrch, v nadmorskej výške približne 660 m n. m. 
Opis toku.
Od prameňa tečie najprv smerom na sever východným okrajom intravilánu Beníc, podteká cestu I. triedy č. 18 a prechodne tečie severozápadným smerom. Napokon sa stáča opäť na sever, podteká diaľnicu D1, následne aj železničnú trať Žilina – Košice a západne od mestskej časti Palúdzka ústi v nadmorskej výške 565,3 m n. m. do vodnej nádrže Liptovská Mara. Potok nepriberá žiadne prítoky.

</doc>
<doc id="103821" url="https://sk.wikipedia.org/wiki?curid=103821" title="Okoličnianka">
Okoličnianka

Okoličnianka je potok na strednom Liptove. Je to pravostranný prítok Váhu, má dĺžku 7 km a je tokom III. rádu.
Prameň.
Tečie v Liptovskej kotline, pramení v podcelku Smrečianska pahorkatina na juhojuhozápadnom svahu Chujáv () v nadmorskej výške cca 
Opis toku.
Od prameňa tečie sprvu na krátkom úseku na juhozápad, v lokalite Piesky priberá krátky pravostranný prítok, následne aj ľavostranný prítok a pokračuje juhozápadným smerom. Ďalej priberá zľava prítok zo severného svahu Štefana () a západne od obce Veterná Poruba sa stáča severojužným smerom. Následne podteká cestu III. triedy Podbreziny - Veterná Poruba, zľava priberá krátky prítok zo severozápadného úbočia Kopaníc () a vytvára oblúk prehnutý na východ. Napokon tečie juhojuhozápadným smerom, podteká železničnú trať Žilina – Košice, potom aj cestu I. triedy č. 18 a preteká okrajom intravilánu Okoličného. Na katastrálnom území mesta Liptovský Mikuláš ústi v nadmorskej výške približne do Váhu.
Pôvod názvu.
Názov vodného toku "Okoličnianka" má pôvod v názve niekdajšej samostatnej obce "Okoličné", dnes mestskej časti mesta Liptovský Mikuláš, v priestore ktorého svojou dolnou časťou toku preteká a ústi. Z toponyma Okoličné rozšírením o formant "-ianka" bolo utvorené jednoslovné nepredponové hydronymum ako súčasť veľmi početnej skupiny názvov v slovenskej toponymii, najmä hydronymii. Porovnaj početné hydronymá s týmto formantom, napr. Bojnianka, Brusnianka, Čertižnianka, Dlžianka, Istebnianka, Olešnianka, Osrblianka, Teplianka, Ublianka, ktoré sú výsledkom predmetného vývoja názvu z nehydronymických slovných základov: Bojná, Brusno, Čertižné, Dlhé nad Cirochou, Istebné, Olešná, Osrblie, Teplá, Ubľa. Názov niekdajšej samostatnej obce "Okoličné" má pôvod v charakteristickej prítomnosti topografického objektu "okol" v čase pomenovacieho procesu vo význame "ohradený priestor v podobe kruhu, ohradené miesto" prípadne "okolica" vo význame "územie obkľúčené lesom alebo územie ohradené plotom v podobe kruhu určené na odpočinok, prípadne na napájanie pasúceho sa dobytka, oviec". Najstarší listinný doklad o výskyte názvu obce Okoličné v podobe "Okolichna" je z roku 1248 a najstarší listinný doklad o výskyte hydronyma "Okoličnianka" v podobe "in rivulum Ocolisna" je z roku 1295.
Hydronymum "Okoličnianka" bolo štandardizované v roku 1976. V kategórii slovenských štandardizovaných hydroným je to jedinečný názov.

</doc>
<doc id="103822" url="https://sk.wikipedia.org/wiki?curid=103822" title="Stošianka">
Stošianka

Stošianka je potok na strednom Liptove, na území okresu Liptovský Mikuláš. Je to pravostranný prítok Váhu, má dĺžku 6,1 km a je tokom III. rádu. Je to vodný tok s úzkym korytom a nízkymi prietokmi počas väčšiny mesiacov v roku. 
Prameň.
Tečie v Liptovskej kotline, pramení v Smrečianskej pahorkatine na východných stráňach vrchu Štefan (874,1 m n. m.) v lokalite Osikovec, v nadmorskej výške cca 850 m n. m. 
Opis toku.
Najprv tečie severojužným smerom a sprava priberá krátky prítok zo svahu Štefana. Následne priberá pravostranný prítok z lokality Javorie, postupne sa stáča na juhozápad a sprava priberá Brôdok. Napokon preteká okrajom Stošíc, zároveň tvorí východnú hranicu katastrálneho územia mesta Liptovský Mikuláš a na jeho východnom okraji sa v nadmorskej výške približne 598,5 m n. m. vlieva do Váhu.

</doc>
<doc id="103823" url="https://sk.wikipedia.org/wiki?curid=103823" title="Mútnik">
Mútnik

Mútnik môže byť:

</doc>
<doc id="103824" url="https://sk.wikipedia.org/wiki?curid=103824" title="Mútnik (prítok Jalovčanky)">
Mútnik (prítok Jalovčanky)

Mútnik je potok na strednom Liptove, v centrálnej časti okresu Liptovský Mikuláš. Je to ľavostranný prítok Jalovčanky, má dĺžku 5,7 km a je tokom IV. rádu. 
Prameň.
Tečie v Liptovskej kotline, pramení v Smrečianskej pahorkatine na juhojuhovýchodnom svahu Trstenského dielu (759,4 m n. m.), západne od obce Smrečany, v nadmorskej výške približne 715 m n. m. 
Opis toku.
Od prameňa tečie najprv juhozápadným smerom, následne sa stáča severojužným smerom a obteká masív Dubovca (696,4 m n. m.), pričom sa opäť stáča juhozápadným smerom. Ďalej priberá krátky ľavostranný prítok zo severozápadného úbočia Hája (746,5 m n. m.), prechodne tečie na západ a sprava priberá prítok od obce Trstené. Potom pokračuje juhozápadným smerom k osade Mútnik, kde sa znovu stáča, severojužným smerom tečie k mikulášskej železničnej stanici a ďalej už tečie západným smerom súbežne so železničnou traťou Žilina – Košice na ľavom brehu. Na území mesta Liptovský Mikuláš, južne od mestskej časti Liptovská Ondrašová, ústi v nadmorskej výške cca 567 m n. m. do Jalovčanky. Je to vodný tok s minimálnymi prietokmi.

</doc>
<doc id="103825" url="https://sk.wikipedia.org/wiki?curid=103825" title="Mútnik (Liptovský Mikuláš)">
Mútnik (Liptovský Mikuláš)

Mútnik je osada na území mesta Liptovský Mikuláš. Leží v severnej časti mesta na katastrálnom území Liptovská Ondrašová. 
Rozkladá sa severne od miestnej železničnej stanice, na úpätí vrchu Červienec (658 m n. m.), pri ceste III/018128 z Liptovského Mikuláša do obce Trstené (ulica Pod stráňami), ktorá sa tu križuje s miestnou komunikáciou do Liptovskej Ondrašovej (Tehelná ulica). Nachádzajú sa tu kasárne, záhradkárska osada, chaty a jazdecký areál. V súčasnosti sa v tejto lokalite pripravuje rozsiahla obytná výstavba. Osadou preteká rovnomenný potok.

</doc>
<doc id="103828" url="https://sk.wikipedia.org/wiki?curid=103828" title="Podbeskydská brázda">
Podbeskydská brázda

Podbeskydská brázda je geomorfologický celok na severe Slovenska. Je súčasťou provincie Západné Karpaty, subprovincie Vonkajšie Západné Karpaty a oblasti Stredné Beskydy.
Polohopis.
Na severe a západe hraničí s Oravskými Beskydami, na juhu s Podbeskydskou vrchovinou a na východe ju vymedzuje hranica s Poľskom.
Podbeskydská brázda je predĺžená v smere západ – východ. Najvyšším bodom celku je Sihelniansky hrádok (993,4 m n. m.). Vodné toky tu pretekajú prevažne v severojužnom smere, napríklad Klinianka, Mútňanka, Veselianka, Polhoranka, Rabčický potok.
Osídlenie.
Leží tu 7 obcí:
Veľká časť územia je súčasťou CHKO Horná Orava.

</doc>
<doc id="103830" url="https://sk.wikipedia.org/wiki?curid=103830" title="Podtatranská brázda">
Podtatranská brázda

Podtatranská brázda je geomorfologický celok na severe Slovenska a juhu Poľska. Je súčasťou provincie Západné Karpaty, subprovincie Vnútorné Západné Karpaty a Podhôľno-magurskej oblasti.
Má pretiahnutý tvar v smere západ – východ a maximálnu šírku približne 6 km. Je rozdelená územím Poľska na dva podcelky: Zuberská brázda v západnej časti a Ždiarska brázda vo východnej časti. Podtatranská brázda pokračuje aj v Poľsku severným predhorím Tatier.
Polohopis.
Hraničí s nasledujúcimi geomorfologickými celkami: v západnej časti sú to na severe Oravská vrchovina a Skorušinské vrchy, na juhu Chočské vrchy a Tatry. Východná časť susedí na severe so Spišskou Magurou, na juhu Tatry.
Najvyšším bodom celku je vrch Strednica (1 128,6 m n. m.), nachádzajúci sa v Ždiarskej brázde.

</doc>
<doc id="103832" url="https://sk.wikipedia.org/wiki?curid=103832" title="Mútnik (prítok Veselianky)">
Mútnik (prítok Veselianky)

Mútnik je potok na hornej Orave, na území okresu Námestovo. Je to pravostranný prítok Veselianky, má dĺžku 6,1 km a je tokom V. rádu. 
Pramení v Podbeskydskej brázde na západnom svahu Vojtašovej (857,2 m n. m.) v nadmorskej výške približne 830 m n. m. na katastrálnom území obce Mútne. Najprv tečie juhovýchodným smerom, priberá krátky pravostranný prítok prameniaci v blízkosti intravilánu obce a oddeľuje vlastnú obec Mútne na pravom brehu od miestnej časti Druhá Strana na ľavom brehu. Následne sa stáča, pokračuje východným smerom, preteká intravilánom obce, kde sprava priberá prítok zo severozápadného svahu Blahutova (920,2 m n. m.), ďalší zo severného svahu Blahutova a tiež prítok zo západného svahu Sochovho vrchu (927,4 m n. m.). Zľava následne priberá vedľajšie rameno Randovej, vetví sa na dve ramená a priberá aj hlavné koryto Randovej. Za obcou výrazne rozširuje svoje koryto, opäť sa na krátkom úseku rozvetvuje a sprava priberá niekoľko krátkych prítokov zo severných svahov Sochovho vrchu, pričom koryto sa výraznejšie vlní. Zľava potom priberá Hlboký potok a dva kratšie prítoky z juhovýchodných svahov Galvanovho vrchu (839,8 m n. m.) a pri obci Oravské Veselé ústi v nadmorskej výške cca 715 m n. m. do Veselianky.

</doc>
<doc id="103834" url="https://sk.wikipedia.org/wiki?curid=103834" title="Zásihlianka">
Zásihlianka

Zásihlianka je potok na hornej Orave, na území okresu Námestovo. Je to pravostranný prítok Klinianky, má dĺžku 11 km a je tokom V. rádu.
Prameň.
Pramení v Oravských Beskydách, v podcelku Ošust, na južnom svahu vrchu Kaňovky (952,7 m n. m.) v nadmorskej výške približne 925 m n. m. 
Opis toku.
V pramennej oblasti tečie najprv na východ, následne sa stáča na juhovýchod a zľava priberá dva krátke prítoky z juhozápadného svahu Veľkého kopca (1 086,3 m n. m.). Ďalej vstupuje do Podbeskydskej vrchoviny, kde tečie najprv východným smerom a priberá viaceré prítoky: zľava z juhovýchodného svahu Veľkého kopca, sprava z oblasti Suchého potoka, Riečku, Babinský potok (796,1 m n. m.), opäť zľava prítok z juhovýchodného svahu Veľkého kopca, prítok z juhovýchodného svahu Vlkovho grúňa (918,5 m n. m.) a sprava tri krátke prítoky zo severného úpätia Strakovho vrchu (978,0 m n. m.). Potom sa stáča na juhovýchod a preteká obcou Zákamenné (časť Mrzáčka). Tu postupne priberá: ľavostranný prítok zo západného svahu Maršalkovho grúňa (934,2 m n. m.), pravostrannú Koleňovú, dva ľavostranné prítoky z južných svahov Maršalkovho grúňa a pravostranný prítok (706,5 m n. m.) spod kóty 881 m. Na dolnom toku sa napokon stáča na severovýchod, sprava ešte priberá prítok zo severozápadného svahu Kamenného vrchu (938,0 m n. m.) a zľava spod zákamennskej kalvárie.
Ústie.
Do Klinianky sa vlieva na katastrálnom území tejto obce (časť "Kýčera") v nadmorskej výške približne 679 m n. m.

</doc>
<doc id="103836" url="https://sk.wikipedia.org/wiki?curid=103836" title="Zimná voda">
Zimná voda

Zimná voda je názov potokov na Slovensku:

</doc>
<doc id="103837" url="https://sk.wikipedia.org/wiki?curid=103837" title="Zimná voda (prítok Bielej Oravy)">
Zimná voda (prítok Bielej Oravy)

Zimná voda je potok na hornej Orave, na území okresu Námestovo. Je to pravostranný prítok Bielej Oravy s dĺžkou 6,5 km, je tokom IV. rádu. 
Prameň.
Pramení v Oravskej Magure, v podcelku Paráč, na východných svahoch Paráča (1 324,8 m n. m.) v nadmorskej výške okolo 1 190 m n. m. 
Opis toku.
Tečie prevažne na sever, na dolnom toku už preteká cez Podbeskydskú vrchovinu. Ústi do Bielej Oravy na okraji obce Oravská Lesná (časť Pribišská) v nadmorskej výške cca 741 m n. m. Najdlhšími prítokmi sú ľavostranné spod Paráča (1 324,8 m n. m.) a spod Rusniačky (981,3 m n. m.) a pravostranný spod Štíbeľa (1 166,6 m n. m.).

</doc>
<doc id="103839" url="https://sk.wikipedia.org/wiki?curid=103839" title="Sihelniansky potok">
Sihelniansky potok

Sihelniansky potok je potok na hornej Orave, na území okresu Námestovo. Je to pravostranný prítok Polhoranky s dĺžkou 6,5 km, je tokom V. rádu. 
Pramení v Podbeskydskej brázde, na severovýchodnom úpätí Magury (1 018,2 m n. m.) v nadmorskej výške približne 870 m n. m. Najprv tečie na východ okrajom intravilánu obce Sihelné na ľavom brehu, následne sa stáča na juhovýchod a tečie priamo cez intravilán obce. Tu priberá najprv zľava prítok prameniaci juhozápadne od Sihelnianskeho hrádku (993,4 m n. m.), ďalej dva pravostranné prítoky, najprv z východného úpätia Magury a potom spod Trchnovice (854,4 m n. m.). Na dolnom toku už preteká územím obce Rabča (časť Grúň), kde tečie smerom na východ, najprv sprava priberá Hájku a vzápätí ústi do Polhoranky v nadmorskej výške okolo 650 m n. m.

</doc>
<doc id="103840" url="https://sk.wikipedia.org/wiki?curid=103840" title="Hraničná (potok)">
Hraničná (potok)

Hraničná je potok na hornom Spiši, v severnej časti okresu Stará Ľubovňa. Je to ľavostranný a zároveň posledný prítok Popradu na území Slovenska, má dĺžku a je tokom IV. rádu. Pri osade Žľabina napája malú vodnú nádrž.
Prameň.
Pramení v západnej časti Ľubovnianskej vrchoviny na juhojuhovýchodnom úpätí Medvedelice () v nadmorskej výške približne 
Smer toku.
Od prameňa tečie najprv na východ, v lokalite Korčené sa potom stáča na juhojuhovýchod. Nad obcou Kremná sa prechodne stáča na východ, po pribratí Kremnianky v obci sa postupne stáča a pokračuje smerom na sever. Nad osadou Pilhov sa napokon stáča a k ústiu tečie severovýchodným smerom.
Ústie.
Do Popradu sa vlieva severovýchodne od centra obce Mníšek nad Popradom v nadmorskej výške cca 

</doc>
<doc id="103842" url="https://sk.wikipedia.org/wiki?curid=103842" title="Veľký Lipník (potok)">
Veľký Lipník (potok)

Veľký Lipník je potok na území okresu Stará Ľubovňa. Je to ľavostranný prítok Popradu a má dĺžku 16 km. Niekedy sa nazýva aj Litmanovský potok. 
Na strednom toku prerezáva bradlové pásmo skupiny tzv. Litmanovských skaliek. Za obcou Litmanová je tok až po ústie chráneným územím (prírodná pamiatka Litmanovský potok). Ochraňuje sa koryto horského potoka so zachovaným pôvodným spoločenstvom ichtyofauny. Na tomto úseku aj výrazne meandruje. Na dolnom toku bola na bočnom ramene vybudovaná vodná nádrž Vengliska.
"Prameň:" v Ľubovnianskej vrchovine na severozápadnom úpätí Eliášovky () v nadmorskej výške cca 
"Smer toku:" na hornom toku na juhojuhovýchod, na strednom toku sa výrazne esovito stáča a opätovne pokračuje na juhojuhovýchod, na dolnom toku na krátkom úseku na juhovýchod
"Geomorfologické celky:" 1.Ľubovnianska vrchovina, 2.Spišsko-šarišské medzihorie, podcelok Ľubovnianska kotlina
"Prítoky:" sprava Rozdiel, zľava spod Eliášovky, spod Medvedelice ()
"Ústie:" do Popradu na západnom okraji mesta Stará Ľubovňa v nadmorskej výške okolo 
"Obce:" Litmanová, okraj mesta Stará Ľubovňa

</doc>
<doc id="103843" url="https://sk.wikipedia.org/wiki?curid=103843" title="Kamienka (potok)">
Kamienka (potok)

Kamienka je potok v severozápadnej časti okresu Stará Ľubovňa, ľavostranný prítok Popradu a má dĺžku 13 km.
"Prameň:" v Pieninách na juhovýchodnom úpätí Vysokých skaliek (1 049,8 m n. m.) v nadmorskej výške okolo 900 m n. m.
"Smer toku:" v pramennej oblasti na juh, potom sa stáča viac-menej na juhovýchod, pričom vytvára štyri výrazné oblúky, na dolnom toku na juh
"Geomorfologické celky:" 1.Pieniny, 2.Spišsko-šarišské medzihorie, podcelok Ľubovnianska kotlina
"Prítoky:" sprava Chotárny potok (647,5 m n. m.), Čierny potok, zľava spod Vysokej (1 012,8 m n. m.), Riečka a prítok z oblasti Pod Skalkami
"Ústie:" do Popradu južne od obce Hniezdne v nadmorskej výške cca 530 m n. m.
"Obce:" Kamienka a Hniezdne

</doc>
<doc id="103847" url="https://sk.wikipedia.org/wiki?curid=103847" title="Šambronka">
Šambronka

Šambronka je potok na území okresu Stará Ľubovňa, je to pravostranný prítok Popradu a má dĺžku 12 km. 
Priebeh toku.
Pramení v Levočských vrchoch, v podcelku Levočská vysočina, na severných svahoch Kuligury (1 250,0 m n. m.) v nadmorskej výške približne 1 115 m n. m. Tečie na sever cez Spišsko-šarišské medzihorie (podcelky Jakubianska brázda, Hromovec a Ľubotínska pahorkatina), preteká obcou Šambron, stáča sa na severovýchod a pokračuje cez Plavnicu. Do Popradu ústi neďaleko obce v nadmorskej výške cca 495 m n. m. Významné prítoky sú sprava zo severného úpätia Kopy (1 230,7 m n. m.) a spod Suchého vrchu (720,2 m n. m.), zľava Uhliskový potok a Dlhý potok.

</doc>
<doc id="103858" url="https://sk.wikipedia.org/wiki?curid=103858" title="Alexander von Bach">
Alexander von Bach



</doc>
<doc id="103865" url="https://sk.wikipedia.org/wiki?curid=103865" title="Ľubotínka">
Ľubotínka

Ľubotínka je potok na rozhraní Spiša a Šariša, na území okresov Sabinov a Stará Ľubovňa. Je to pravostranný prítok Popradu a má dĺžku .
"Prameň:" v Levočských vrchoch, v podcelku Levočská vysočina, na východnom úpätí Kuligury () v nadmorskej výške cca 
"Smer toku:" po sútok s Trnkovým potokom na severovýchod, ďalej po sútok s Lazčíkom na východ, odtiaľ k sútoku s Hradlovou na severovýchod, k ústiu potom viac-menej na sever
"Geomorfologické celky:" 1.Levočské vrchy, podcelok Levočská vysočina, 2.Spišsko-šarišské medzihorie, podcelky Jakubianska brázda, Hromovec a Ľubotínska pahorkatina
"Prítoky:" sprava Lazčík, Vislanka, Hradlová, zľava Trnkový potok
"Ústie" do Popradu severozápadne od obce Ľubotín v nadmorskej výške cca 
"Obce:" Bajerovce, Vislanka, Ďurková a Ľubotín

</doc>
<doc id="103867" url="https://sk.wikipedia.org/wiki?curid=103867" title="Soliská (potok)">
Soliská (potok)

Soliská je potok na rozhraní Spiša a Šariša, vo východnej časti okresu Stará Ľubovňa. Je to pravostranný prítok Popradu, má dĺžku 9,5 km a je tokom IV. rádu. Miestne sa označuje ako Čirčanka.
Prameň.
Pramení v pohorí Čergov na severných svahoch vrchu Minčol (1 157,2 m n. m.) v nadmorskej výške cca 1 020 m n. m. 
Opis toku.
Tečie prevažne severozápadným smerom lesnatým územím Čergova, na dolnom toku preteká Spišsko-šarišským medzihorím a obcou Čirč. Sprava priberá Rakovec, zľava Vlčí potok a Oľšavec. Ústi do Popradu pri obci Čirč v nadmorskej výške okolo 475 m n. m.

</doc>
<doc id="103868" url="https://sk.wikipedia.org/wiki?curid=103868" title="Samohlásky">
Samohlásky



</doc>
<doc id="103869" url="https://sk.wikipedia.org/wiki?curid=103869" title="Večný potok">
Večný potok

Večný potok je potok v hornom Šariši, v západnej časti okresu Bardejov. Je to ľavostranný prítok Tople a má dĺžku 11,5 km.
"Prameň:" v pohorí Čergov na severovýchodných svahoch Malého Minčola (1 054,4 m n. m.), pod sedlom Hajduška (996 m n. m.), v nadmorskej výške približne 930 m n. m.
"Smer toku:" po sútok s Podrožným potokom na sever, odtiaľ k ústiu na východ
"Geomorfologické celky:" 1.Čergov, 2.Ondavská vrchovina
"Prítoky:" sprava Frígľov potok, Veľký Rybný potok, zľava Hlboký potok, prítok (659,4 m n. m.) spod Murianika (1 009,5 m n. m.), Dubový potok, Špankovský potok, Podrožný potok, Lenartovský potok a Olšavec
"Ústie:" do Tople na okraji obce Malcov v nadmorskej výške 385,3 m n. m.
"Obce:" Lenartov a Malcov

</doc>
<doc id="103870" url="https://sk.wikipedia.org/wiki?curid=103870" title="Slatvinec">
Slatvinec

Slatvinec je potok v hornom Šariši, na území okresu Bardejov. Je to pravostranný prítok Tople, má dĺžku 15,5 km a je tokom VI. rádu.
Prameň.
Pramení v pohorí Čergov na východných svahoch Veľkej Javoriny (1 098,7 m n. m.) v nadmorskej výške približne 940 m n. m.
Opis toku.
Od prameňa tečie na sever, na hornom toku sa výraznejšie ohýba k východu a sprava priberá prvý významnejší prítok spod Bukového vrchu. Následne priberá ľavostranný Javorový potok a severozápadným smerom pokračuje k sútoku so Soliskom zľava. Potom znovu smeruje na sever, preteká intravilánom obce Kríže a pod obcou priberá sprava Albovec. Na strednom toku vytvára výrazný oblúk vypnutý k východu, opätovne sa stáča na severozápad a Slatvinec opúšťa Čergov a vteká do Ondavskej vrchoviny. Nad obcou Bogliarka sa zľava oddeľuje vedľajšie koryto, do neho zľava ústi Nemecký potok, a opätovne sa spája s hlavným korytom na južnom okraji obce. Ďalej tečie okrajom intravilánu obce, kde zľava priberá prítok spod Bogliarskeho vrchu a po opustení obce ďalší ľavostranný prítok spod Bogliarskeho vrchu. Na dolnom toku už tečie smerom na sever, vteká do intravilánu obce Kružlov, kde postupne priberá Daní potok zľava, Krivský potok sprava a prítok spod Krivej hory zľava.
Ústie.
Do Tople sa vlieva na okraji Kružlovskej Hute v nadmorskej výške cca 341 m n. m.

</doc>
<doc id="103872" url="https://sk.wikipedia.org/wiki?curid=103872" title="Virgin Australia (Austrália)">
Virgin Australia (Austrália)

Virgin Australia (predtým Virgin Blue) je vedúca nízkonákladová letecká spoločnosť v Austrálii. Zakladateľom tejto spoločnosti je Sir Richard Branson a jeho spoločnosť Virgin Group. 
Sídlo tejto spoločnosti je v Brisbane.
Externý odkaz.
Virgin Blue Airlines 

</doc>
<doc id="103873" url="https://sk.wikipedia.org/wiki?curid=103873" title="Ľutinka">
Ľutinka

Ľutinka je potok v dolnom Šariši, preteká územím okresu Sabinov, pramenná oblasť leží na území okresu Prešov. Je to ľavostranný prítok Torysy a má dĺžku 17,5 km. Pred obcou Pečovská Nová Ves sa sprava oddeľuje vedľajšie rameno s dĺžkou približne 0,5 km.
Prameň.
Pramení v pohorí Čergov na severovýchodných svahoch vrchu Lysá (1 067,9 m n. m.), južne od osady Ambrušovce, v nadmorskej výške cca 950 m n. m.
Smer toku.
V pramennej oblasti tečie sprvu na juh, po pribratí prítoku spod sedla Čergov sa stáča na západ. Na hornom toku, po osadu Majdan tečie prevažne západným smerom, pričom po pribratí Tokárne sprava vytvára výraznejší oblúk prehnutý na sever, od osady Majdán tečie k obci Ľutina na juhozápad. Odtiaľ už pokračuje severojužným smerom, na dolnom toku tečie k ústiu viac juhojuhozápadným smerom.
Ústie.
Ľutinka sa vlieva do Torysy pri obci Pečovská Nová Ves v nadmorskej výške približne 344 m n. m.

</doc>
<doc id="103874" url="https://sk.wikipedia.org/wiki?curid=103874" title="Čergov">
Čergov

Čergov je názov pre:

</doc>
<doc id="103875" url="https://sk.wikipedia.org/wiki?curid=103875" title="Kamenec (prítok Tople, Tarnov)">
Kamenec (prítok Tople, Tarnov)

Kamenec je potok v hornom Šariši, na území okresu Bardejov. Je to ľavostranný prítok Tople a má dĺžku 16 km. Na strednom a dolnom toku meandruje, vytvára početné bočné ramená a formuje viaceré sihote.
"Prameň:" v severozápadnom cípe Ondavskej vrchoviny, v blízkosti slovensko-poľskej štátnej hranice, na východnom svahu vrchu Dzielec (793,4 m n. m.) v nadmorskej výške okolo 705 m n. m.
"Smer toku:" po sútok s Olchovcom na juhozápad, odtiaľ po sútok so Sveržovkou na juhojuhozápad, potom k ústiu na juh
"Geomorfologické celky:" Ondavská vrchovina
"Prítoky:" sprava spod Polianky (726,1 m n. m.), z oblasti Stavenca, zľava spod Beskydského sedla (637 m n. m.), Oľchovec, Mostík, prítok z južného úpätia vrchu Busov (1 002,0 m n. m.) a Sveržovka
"Ústie:" do Tople na území obce Tarnov v nadmorskej výške okolo 318 m n. m.
"Obce:" Frička, Petrová, Gaboltov, Sveržov a Tarnov

</doc>
<doc id="103879" url="https://sk.wikipedia.org/wiki?curid=103879" title="Kardinálne číslo">
Kardinálne číslo

Kardinálne čísla sa používajú na porovnávanie množín podľa veľkosti.
Definícia: Hovoríme, že formula_1 je kardinálne číslo, ak formula_1 je ordinál, ktorý sa nedá zobraziť na žiadne menšie ordinálne číslo. Triedu všetkých kardinálnych čísel označujeme Cn. Hovoríme, že formula_1 je mohutnosť množniny X a píšeme |X|=formula_1, ak existuje bijekcia množiny X na formula_1.

</doc>
<doc id="103880" url="https://sk.wikipedia.org/wiki?curid=103880" title="Šibská voda">
Šibská voda

Šibská voda je potok v hornom Šariši, na území okresu Bardejov. Je to pravostranný prítok Tople, má dĺžku a je tokom VI. rádu.
Prameň.
V pohorí Čergov na severnom úpätí Bukového vrchu (), v lokalite Lámanisko, v nadmorskej výške cca 
Smer toku.
Po obec Šiba viac-menej na severovýchod, odtiaľ po Bardejovskú Zábavu na sever, na území mesta Bardejov na severoseverovýchod.
Prítoky.
Sprava Kľušovský potok, Lukavica, zľava prítok z juhovýchodného úpätia Žobráka (), Richvaldský potok.
Ústie.
Ústi do Tople pod vrchom Kopytovka () na území mesta Bardejov v nadmorskej výške cca 

</doc>
<doc id="103882" url="https://sk.wikipedia.org/wiki?curid=103882" title="Rudolf Beran">
Rudolf Beran

Rudolf Beran (* 28. december 1887, Pracejovice, okres Strakonice – † 28. február 1954, Leopoldov) bol český politik, predseda vlády 2. česko-slovenskej republiky, predseda vlády Protektorátu Čechy a Morava.
Životopis.
Po ukončeni odbornej hospodárskej školy v Strakoniciach sa zapojil do politiky. V roku 1905 bol pracovníkom Ústrednej jednoty českých hospodárskych spoločenstiev. Od roku 1906 pracoval na sekretaráte Českoslovanskej agrárnej strany. Úzko spolupracoval s Antonínom Švehlom, z ktorého poverenia sa v roku 1909 stal organizačným vedúcim a tajomníkom Združenia agrárneho dorastu, kde pôsobil až do prvej svetovej vojny.
V roku 1918 sa stal ústredným politickým tajomníkom agrárnej strany. V tejto funkcii vybudoval rozsiahlu sieť straníckeho aparátu po celej krajine. Od vzniku až do rozpadu Česko-Slovenska bol poslancom Národného zhromaždenia. Po Švehlovej smrti v decembri 1933 riadil stranu ako podpredseda a ústredný tajomník. Predsedom agrárnej strany sa stal oficiálne v roku 1935. V agrárnej strane bol predstaviteľom pravého krídla, bol ochotný uvažovať o vytvorení vlády silnej ruky. V agrárnej strane patril medzi odporcov politiky Hradu a v roku 1935 sa neúspešne snažil zabrániť voľbe Edvarda Beneša za česko-slovenského prezidenta a spolu so stranami takzvaného Decembrového bloku presadiť kandidáta pravicového.
V roku 1938 sa už otvorene hlásil k spolupráci so Sudetonemeckou stranou a HSĽS. Po prijatí Mníchovského diktátu sa stal jedným z najvýznamnejších predstaviteľov krajiny. Výrazne sa angažoval pri vzniku Strany národnej jednoty, ktorá združila vśetky české neľavicové strany a časť národných socialistov, podieľal sa tiež na výbere Emila Háchu za česko-slovenského prezidenta.
Od decembra 1938 do marca 1939 bol predsedom vlády II. ČSR, ktorá zanikla vznikom Protektorátu Čechy a Morava, v ktorom sa stal jeho nakrátko prvým predsedom vlády. V apríli 1939 bol vystriedaný Aloisom Eliášom a uchýlil sa do ústrania na svoj statok v Pracejoviciach, o ktorého hospodárstvo sa i počas svojej aktívnej politickej kariéry vždy staral. V tej dobe udržiaval kontakty s predstaviteľmi českého odboja a odboj i finančne podporoval. V roku 1941 ho zatklo Gestapo pre podozrenie z finančnej podpory protifašistického odboja, čo Beran popieral. Bol odsúdený na 10 rokov väzenia a finančný trest za napomáhanie pri velezrade. V decembri 1943 bol však prepustený.
Po oslobodení bol 19. mája 1945 zatknutý, jeho činnosť od roku 1938 bola kvalifikovaná ako kolaborácia a Národný súd ho odsúdil na prepadnutie majetku a 20 rokov väzenia, v ktorom aj v roku 1954 zomrel.

</doc>
<doc id="103883" url="https://sk.wikipedia.org/wiki?curid=103883" title="Polárna žiara">
Polárna žiara

Polárna žiara (po latinsky "aurora borealis" = "polárna žiara na severnej pologuli" alebo "aurora australis" = "polárna žiara na južnej pologuli") je svetelný úkaz na oblohe, ktorý vzniká pôsobením nabitých častíc slnečného vetra pri vstupe do zemskej atmosféry, alebo do atmosféry iného kozmického telesa.
Vznik.
Polárna žiara vzniká, keď elektricky nabité častice slnečného vetra, hlavne elektróny ale aj protóny, alfa-častice a niektoré ťažké ióny dopadajú na vrchnú vrstvu atmosféry. Náraz častice spôsobí u molekuly alebo atómu nabudenie zodpovedajúce zmenenej elektrónovej konfigurácii. Elektrón "vyskočí" na vyššiu energetickú hladinu. Po krátkom čase sa elektrón vráti na pôvodnú hladinu a je vylúčené svetlo (fotón). Všeobecne sa tomu hovorí fluorescencia. Pokiaľ je elektrón odtrhnutý od atómu alebo molekuly a následne sa do atómu alebo molekuly vráti za uvoľnenia svetla, hovoríme o rekombinácii. Aj výbuchy atómových bômb vo vysokých vrstvách atmosféry () vyvolávajú podobnú reakciu ako napríklad test – Starfish Prime-Test USA 9. júla 1962.
Polárne žiary sa na Zemi vyskytujú hlavne v polárnych oblastiach, pretože častice slnečného vetra, – elektricky nabitá plazma s priemernou rýchlosťou približne 500 – /s (až do /h) a s hustotou približne 5 × 106 častíc na m3 v blízkosti Zeme, sú vychýlené magnetickým poľom Zeme pozdĺž siločiar a sú odklonené k pólom. V oblasti pólov smeruje magnetické pole kolmo k povrchu Zeme, a častice môžu vstúpiť do atmosféry. Plazma po opustení Slnka potrebuje približne 2 – 4 dni na dosiahnutie Zeme pri vzdialenosti Zem – Slnko, približne 150 mil. km. 
Polárne žiary v blízkosti severného pólu sa nazývajú "Aurora borealis" a v blízkosti južného pólu "Aurora australis". V okolí magnetických pólov je výskyt polárnych žiar najvyšší, ale výnimočne sa môžu objaviť aj v našich zemepisných šírkach, dokonca aj na rovníku. Nakoľko slnečný vietor zaplavuje rovnomerne celú guľoplochu s polomerom vzdialenosti Zeme, vyskytujú sa polárne žiary naraz na severnom aj južnom póle. Polárne žiary sa vyskytujú aj na iných telesách slnečnej sústavy, na všetkých, ktoré majú magnetické pole a atmosféru. Silné polárne žiary boli zaznamenané napríklad na Jupiteri, ktorého magnetické pole je omnoho silnejšie než zemské.
Aj keď v mnohých krajinách existujú pranostiky a predpovede polárnej žiary, nemá polárna žiara s atmosférickým počasím nič spoločné. Polárne žiary vznikajú vo výškach od , ďaleko nad troposférou, vrstva v ktorej sa odohrávajú všetky zmeny počasia siaha len do výšky približne .
Častosť výskytu.
Výskyt a svetlosť polárnej žiary závisí od sily slnečného vetra, ktorý je zase závislý od aktivity slnka. Pretože Slnko má jedenásťročný cyklus aktivity, výskyt polárnych žiar kolíše tiež v tomto cykle. Obzvlášť v čase maximálnej aktivity, to znamená pri zvlášť silnom slnečnom vetre, sa objavujú polárne žiary v nižších zemepisných šírkach ako napr. stredná Európa. V jeseni 2003 a novembri 2023 bola preukázateľne pozorovaná polárna žiara v severnom Taliansku.
Mýty a legendy.
Inuiti pokladali v minulosti polárnu žiaru za pochodne, ktorými ich predkovia osvetľujú úzky most do nebeskej ríše, aby duše mŕtvych našli cestu. V stredovekej Európe boli považované za dych hrdinských bojovníkov. V Nórsku k polárnej žiare prechovávali posvätnú úctu, ale v mnohých krajinách ju považovali, podobne ako kométy, za predzvesť moru, vojny alebo smrti.
Fyzikálne vlastnosti.
Spektrum polárnej žiary je čiarové. Jej farba zodpovedá časticiam, ktoré ju vyžarujú. Červená farba je vysielaná atómami kyslíka z výšky nad . V nižších výškach vyžaruje kyslík intenzívnu zelenú farbu. Modrá farba zase pripadá na atómy dusíka vo výške 100 až . V najnižších vrstvách je žiarenie dusíka karmínové.
Obrázky.
Obrázky polárnej žiary sú dnes významne častejšie vďaka častejšiemu používaniu digitálnych fotoaparátov, ktoré majú dostatočne vysokú citlivosť. Pri expozícii na film aj pri digitálnej expozícii sa objavuje mnoho ťažkostí, najmä ak je cieľom vernosť reprodukcie. Vďaka prítomnosti rôznej spektrálnej energie, dynamicky sa meniacej počas expozície, sú výsledky tak trochu nepredvídateľné. Rôzne vrstvy filmovej emulzie reagujú rôzne na nízke úrovne svetla a výber filmu môže byť veľmi dôležitý. Dlhšie expozície agregujú rýchlo sa meniacu energiu a často celkové dynamické vlastnosti úkazu. Vyššia citlivosť prináša problémy so zrnitosťou.
David Malin prišiel s metódou viacnásobnej expozície, pri ktorej používa niekoľko rôznych filtrov pre astronomickú fotografiu a fotografie následne skladá v laboratóriu, aby získal presnejšie zobrazenie úkazu. Pre vedecký výskum sa často používajú pomocné metódy ako snímanie v ultrafialovom spektre a následné prefarbenie pre prezentáciu zobrazenia pre ľudí. Používajú sa aj predpovedné techniky, ktoré vopred naznačia rozsah úkazu, čo z nich robí veľmi užitočný nástroj pre lovcov polárnych žiar. Často sa do obrázkov polárnej žiary dostávajú aj pozemské útvary a objekty, čím sa obrázky stávajú prístupnejšími a s väčšou pravdepodobnosťou ich uverejnia významné webové stránky. Vynikajúce fotky je tiež možné vytvoriť so štandardným filmom (s použitím ISO hodnôt medzi 100 a 400) a jednookou zrkadlovkou s plnou clonou, rýchlym objektívom (napríklad f1.4 50mm) a expozíciou medzi 10 a 30 sekundami v závislosti od intenzity polárnej žiary.

</doc>
<doc id="103886" url="https://sk.wikipedia.org/wiki?curid=103886" title="Emil Benveniste">
Emil Benveniste



</doc>
<doc id="103887" url="https://sk.wikipedia.org/wiki?curid=103887" title="Mohutnosť">
Mohutnosť

Mohutnosť môže byť:

</doc>
<doc id="103888" url="https://sk.wikipedia.org/wiki?curid=103888" title="Antonij Beskid">
Antonij Beskid

Antonij Beskid, tiež Anton Beskid, , , (* 16. september 1855, Hanigovce – † 16. jún 1933, Užhorod) bol rusínsky politik v Rakúsko-Uhorsku a v prvej ČSR. Hlavne jeho zásluhou bola po prvej svetovej vojne pripojená Podkarpatská Rus k Česko-Slovensku.
Životopis.
Študoval na gymnáziu v Kežmarku a na kolégiu v Prešove. Právo ukončil v Budapešti. Od roku 1883 do 1885 bol advokátom v Kežmarku, potom do roku 1906 advokát v Spišskej Starej Vsi, od roku 1906 riaditeľ majetkov a právnym poradcom gréckokatolíckeho biskupstva v Prešove. 
Politike sa začal venovať po príchode do Prešova v Krajinskej katolíckej ľudovej strane (maď. Néppart), vtedy bol ešte uhorským vlastencom, ale hájil aj záujmy rusínskeho obyvateľstva. V rokoch 19101918 bol poslancom uhorského snemu, ako jediný poslanec sa v rokoch 19131914 zastal Rusínov v schizmatickom procese v Sigheti. 
Po vypuknutí buržoázno-demokratickej revolúcie v Maďarsku ho vláda M. Karolyiho menovala za ministra pre rusínske záležitosti, on však v Prešove 19. novembra 1918 založil Rusínsku národnú radu, ktorá žiadala, aby sa Podkarpatská Rus pripojila k Česko-Slovensku. Aj jeho zásluhou bola 10. septembra 1919 v Saint Germain podpísaná zmluva medzi ČSR a dohodovými štátmi, ktorou sa Podkarpatská Rus pripojila k ČSR, s rozsiahlou autonómiou. 
Roku 1923 bol Beskid vymenovaný za guvernéra Podkarpatskej Rusi, funkciu zastával až do smrti. V roku 1932 napísal T.G. Masarykovi memorandum o poskytnutí autonómie, ako to bolo v mierovej zmluve zo Saint Germain, až do roku 1938 však táto autonómia nebola Podkarpatskej Rusi poskytnutá. 
Bol prvým predsedom kultúrneho a literárneho Spolku A. V. Duchnoviča.

</doc>
<doc id="103891" url="https://sk.wikipedia.org/wiki?curid=103891" title="Aurora borealis">
Aurora borealis



</doc>
<doc id="103892" url="https://sk.wikipedia.org/wiki?curid=103892" title="Aurora australis">
Aurora australis



</doc>
<doc id="103893" url="https://sk.wikipedia.org/wiki?curid=103893" title="Aurora">
Aurora

Aurora (lat. 1. zora, 2. polárna žiara) môže byť:
Aurora alebo Auróra môže byť aj:
Auróra môže byť aj knižne ranné zore, brieždenie, úsvit.

</doc>
<doc id="103894" url="https://sk.wikipedia.org/wiki?curid=103894" title="Auróra">
Auróra



</doc>
<doc id="103895" url="https://sk.wikipedia.org/wiki?curid=103895" title="Eós">
Eós



</doc>
<doc id="103901" url="https://sk.wikipedia.org/wiki?curid=103901" title="Al-Fárábí">
Al-Fárábí



</doc>
<doc id="103902" url="https://sk.wikipedia.org/wiki?curid=103902" title="Eos (rozlišovacia stránka)">
Eos (rozlišovacia stránka)



</doc>
<doc id="103905" url="https://sk.wikipedia.org/wiki?curid=103905" title="Hustota vesmíru">
Hustota vesmíru

Hustota vesmíru je údaj, ktorý je možné vypočítať podielom hmotnosti a objemu vesmíru. Keby hmotnosť vesmíru a jeho objem boli známe, bolo by možné tento údaj vypočítať, avšak ani jedno ani druhé nie je známe.
Od hustoty vesmíru závisí jeho budúcnosť:

</doc>
<doc id="103907" url="https://sk.wikipedia.org/wiki?curid=103907" title="Ani ma’amin">
Ani ma’amin



</doc>
<doc id="103910" url="https://sk.wikipedia.org/wiki?curid=103910" title="Ibn al-Bajtár">
Ibn al-Bajtár

Abú Muhammad Díjá’-ad-Dín ’Abd-Alláh ibn Ahmad ibn al-Bajtár al-Málikí al-Andalusí (* 1179, Benalmadena, Španielsko – † 1248, Damask, Sýria) (‎) bol známy arabský lekár, lekárnik a botanik. Jeho priezvisko al-Bajtár odkazuje na povolanie jeho otca, ktorý bol zverolekárom. 
Po štúdiu u Ibn al-Rúmíju v Seville opustil svoje rodné Španielsko a cestoval po severnej Afrike, Grécku, Malej Ázii, Perzii, Iraku, Egypte a Sýrii. Popritom zbieral a študoval liečivé rastliny. Pracoval v službách Ajjúbovcov vo východnom Stredomorí. Medzi jeho žiakov patril napr. Ibn Abí Usajbi’a.

</doc>
<doc id="103914" url="https://sk.wikipedia.org/wiki?curid=103914" title="Sonanta">
Sonanta



</doc>
<doc id="103923" url="https://sk.wikipedia.org/wiki?curid=103923" title="Matúš Dula">
Matúš Dula

Matúš Dula (* 28. jún 1846, Blatnica – † 13. jún 1926, Ružomberok) bol slovenský politik, predseda Slovenskej národnej rady, spolupredseda Matice slovenskej.
Životopis.
Narodil sa v rodine Matúša Dulu a jeho manželky Anny, rodenej Duchayovej. V rokoch 1858 – 1861 študoval na gymnáziu v Kežmarku, v rokoch 1861 – 1864 v Rožňave. Právo vyštudoval vo Viedni a v Budapešti. Po skončení štúdií bol advokátskym koncipientom u P. Mudroňa, v roku 1871 sa stal samostatným advokátom v Martine. Jeden z najvýznamnejších slovenských politikov 19. storočia. Ako vysokoškolák založil vo Viedni akademický spolok Slovenské okolie a bol členom niekoľkých slovenských spolkov v Budapešti. Písal do Pešťbudínskych vedomostí a Slovenských novín. Z jeho iniciatívy bola v roku 1869 založená v Martine Sporiteľňa a v roku 1885 bol spoluzakladateľom Tatra banky. V súdnych procesoch zastupoval Vavra Šrobára, Andreja Hlinku a rumunských poslancov v klužskom procese. V roku 1877 sa stal podpredsedom Slovenskej národnej strany, s prestávkami ním bol do roku 1914. Bol členom výboru vydávajúceho Národné noviny. V roku 1914 sa stal predsedom Slovenskej národnej strany, inicioval vytvorenie nadstraníckej reprezentácie Slovákov – Slovenskej národnej rady (SNR) –, ale po vypuknutí svetovej vojny táto nevyvíjala žiadnu činnosť. Po vypuknutí vojny vyhlásil aj zastavenie činnosti SNR počas vojny. Napriek tomu udržiaval styky so Slovákmi vo Viedni a cez nich aj s československým zahraničným odbojom. Slovenská národná strana sa aktivizovala po prvomájovej manifestácii v Liptovskom Mikuláši. Na 24. mája 1918 zvolal do Martina poradu slovenských politikov, na ktorej schválili uznesenie o sebaurčovacom práve Slovákov a o vytvorení spoločného štátu s Čechmi. Slovenská národná rada sa zišla 30. októbra 1918 v Martine, kedy bola prijatá Martinská deklarácia. Vtedy bol Matúš Dula zvolený za jej predsedu. Niekoľko dní nato ho Maďari zatvorili, ale na zákrok ministerského predsedu Károlyiho ho prepustili. V novembri 1918 ako predstaviteľ Slovenskej národnej rady odišiel do Prahy. Dula sa stal v Prahe členom revolučného Národného zhromaždenia. Vo voľbách v roku 1920 bol za Slovenskú národnú a roľnícku stranu. V roku 1919 sa stal spolupredsedom Matice slovenskej a čestným predsedom Slovenskej národnej a roľníckej strany.

</doc>
<doc id="103924" url="https://sk.wikipedia.org/wiki?curid=103924" title="Kritická hustota">
Kritická hustota

Kritická hustota je medzná hustota vesmíru, ktorej veľkosť určuje, či sa vesmír bude naďalej rozpínať alebo sa rozpínanie zastaví a začne sa zmršťovanie, ktoré skončí veľkým kolapsom.
V medznom prípade, ak je hustota vesmíru práve rovná kritickej hustote, rozpínanie sa bude donekonečna spomaľovať.

</doc>
<doc id="103925" url="https://sk.wikipedia.org/wiki?curid=103925" title="Konsonant">
Konsonant



</doc>
<doc id="103926" url="https://sk.wikipedia.org/wiki?curid=103926" title="Big crunch">
Big crunch

Big crunch alebo veľký kolaps je v kozmológii hypotetický kolaps vesmíru po tom, ako sa zastaví rozpínanie vesmíru a začne sa jeho zmršťovanie. Prakticky je to opak veľkého tresku. 
V dnešnej dobe sa s touto teóriou dá stretnúť pri úvahách o rozpínaní vesmíru. Táto teória totižto protirečí teórií rozpínania vesmíru a je založená na princípe zmršťovania vesmíru a teórií viacnásobných veľkých treskov. 
Dôkazom rozpínania vesmíru je červený posun svetla od hviezd, ktoré sa od nás vzďaľujú. No zároveň toto môžeme pokladať aj za dôkaz kolabovania vesmíru do jedného bodu.
Dá sa to vysvetliť na jednoduchom príklade.
Predstavme si, že sme na diaľnici v aute, idúcom rýchlosťou 100 km/h. Za nami je auto rýchlosťou 50 km/h a pred nami je auto idúce rýchlosťou 150 km/h. Všetci traja smerujeme k cieľu vzdialenému 2 000 000 km. Z nášho pohľadu sa aj jedno, aj druhé auto od nás vzďaľuje, no v praxi sa všetci blížime do toho istého cieľa.
Predpokladajme teda že sa nachádzame v blízkosti gravitačného poľa nejakej supermasívnej čiernej diery, ktorá k sebe priťahuje nielen našu, ale aj ďalších +- 100 galaxií. Z nášho pohľadu sa galaxia, ktorá je bližšie k horizontu udalostí tejto supermasívnej čiernej diery od nás vzďaľuje, no je to preto, že je do tejto supermasívnej čiernej diery priťahovaná väčšou silou a teda sa k nej blíži niekoľko násobne rýchlejšie, ako naša galaxia. Na druhej strane galaxia, ktorá je od horizontu udalostí tejto supermasívnej čiernej diery vo väčšej vzdialenosti ako naša galaxia, tak táto galaxia sa od našej zdanlivo taktiež vzďaľuje, pretože na ňu gravitačné pole tejto supermasívnej čiernej diery pôsobí niekoľkonásobne slabšou silou, ako na našu galaxiu a teda sa k nej blíži pomalšie.
V takomto prípade sa bude aj jedna, aj druhá galaxia od nás vzďaľovať a teda nadobudneme dojem rozpínania vesmíru a napriek tomu sa všetci blížime k rovnakému cieľu, len inou rýchlosťou - preto červený posun vo svetelnom spektre.
A teraz ak si hypoteticky predstavíme, že vesmír ako celok (nielen tá časť vesmíru, ktorú dokážeme pozorovať) má niekde svoj stred a v ňom sa nachádza jedna gigantická supermasívna čierna diera, ktorá k sebe priťahuje ostatné supermasívne čierne diery atď., vychádza nám z toho, že sa vesmír zmršťuje do jedného bodu, no pre nás ako pozorovateľov z našej pozície vo vesmíre sa nám zdá, že sa vesmír rozpína.

</doc>
<doc id="103929" url="https://sk.wikipedia.org/wiki?curid=103929" title="Panónske kniežatsvo">
Panónske kniežatsvo

Panónske kniežatstvo môže byť:

</doc>
<doc id="103932" url="https://sk.wikipedia.org/wiki?curid=103932" title="Ignác Gessay">
Ignác Gessay

Ignác Gessay (* 17. apríl 1874, Tvrdošín – † 12. august 1928, Bratislava) bol slovenský novinár v amerických krajanských novinách, spoluzakladateľ Slovenskej ligy v Amerike.
Životopis.
Narodil sa v roľníckej rodine na Orave. Jeho otec bol Jozef Gessay a matka Sofia rodená Feránčiková. Študoval na gymnáziu v Trstenej, Učiteľskom ústave v Spišskom Podhradí, štúdia dokončil v Egri. Pôsobil ako učiteľ na Zemplíne a na Orave, kde získal povesť pansláva a úradne mu zakázali prispievať do slovenských novín. Vtedy sa rozhodol odísť do USA. V USA pracoval ako učiteľ slovenčiny. Roku 1900 sa stal redaktorom "Amerikánsko-slovenských novín", v ktorých pôsobil desať rokov, pracoval aj v:
Od roku 1915 pôsobil v Clevelande kde s Jánom Pankúchom založil "Denný hlas", tam redigoval aj časopis pre slovenských študentov "Mládež". Roku 1918 založil "Nové Slovensko", orgán Slovenskej ligy v Amerike, zredigoval aj sedem ročníkov Národného kalendára. Pracoval v Združení slovenských novinárov, po vytvorení Zväzu slovenských novinárov v Amerike sa stal jeho predsedom. Pracoval aj v krajanských spolkoch. V roku 1907 bol spoluzakladateľom Slovenskej ligy v Amerike. Aktívne sa zúčastnil československého zahraničného odboja, zúčastnil sa prípravy Clevelandskej dohody, bol signatárom Pittsburskej dohody, bol členom Odbočky Československej národnej rady v USA. Ako člen česko-slovenskej delegácie sa zúčastnil na mierovej konferencii v Paríži.
Od roku 1920 až do svojej do smrti pôsobil na Slovensku ako predstaviteľ americkej Slovenskej ligy, založil Slovenskú ligu na Slovensku. Ako signatár Pittsburskej dohody presadzoval jej realizáciu, aj preto sa pridal k slovenskému autonomizmu.
Ignác Gessay významne prispel k vzniku Česko-Slovenska. V bratislavskej Petržalke je po ňom pomenovaná ulica a v rodnom Tvrdošíne stredná priemyselná škola. V minulosti bola po ňom pomenovaná obec Gessayov, dnes Zálesie.
Je pochovaný na Ondrejskom cintoríne v Bratislave.

</doc>
<doc id="103934" url="https://sk.wikipedia.org/wiki?curid=103934" title="Let United Airlines 175">
Let United Airlines 175

United Airlines let 175 bol pravidelný ranný let z Logan International Airport v Bostone na Los Angeles International Airport operovaný lietadlom Boeing 767-222 s registráciou N612UA. 
Dňa 11. septembra 2001 bolo toto lietadlo unesené a bol ním spáchaný jeden z dvoch útokov na WTC v meste New York.

</doc>
<doc id="103935" url="https://sk.wikipedia.org/wiki?curid=103935" title="Laurentius Valla">
Laurentius Valla

Laurentius Valla alebo Lorenzo della Valla (* 1405/1407, Rím, Taliansko† 1. august 1457, tamže) bol taliansky filozof, humanista, historik.
Jeho význam spočíva predovšetkým v zhromažďovaní prameňov a ich kritickom hodnotení, a to najmä prameňov antických, dovtedy nekriticky prijímaných. Jeho najvýznamnejším počinom v tomto smere bolo odhalenie Konštantinovej donácie, 1440.
Zaujímal kritický postoj aj voči scholastike a kresťanským dogmám. Valla bol vynikajúcim filológom a prekladal diela starovekých gréckych historikov do latinčiny.

</doc>
<doc id="103938" url="https://sk.wikipedia.org/wiki?curid=103938" title="Cleveland">
Cleveland

Cleveland môže byť:

</doc>
<doc id="103940" url="https://sk.wikipedia.org/wiki?curid=103940" title="Cleveland (Ohio)">
Cleveland (Ohio)

Cleveland je druhé najväčšie mesto štátu Ohio v USA. Má rozlohu a žije tu 478-tisíc obyvateľov. Leží na južnom brehu Erijského jazera, približne západne od hraníc Pensylvánie.
V roku 1915 tu bola podpísaná Clevelandská dohoda. V meste existuje veľká komunita Slovákov, v roku 1970 tu žilo približne 48 000 tisíc.

</doc>
<doc id="103941" url="https://sk.wikipedia.org/wiki?curid=103941" title="Lorenzo della Valla">
Lorenzo della Valla



</doc>
<doc id="103942" url="https://sk.wikipedia.org/wiki?curid=103942" title="Lorenzo Valla">
Lorenzo Valla



</doc>
<doc id="103947" url="https://sk.wikipedia.org/wiki?curid=103947" title="Ásana">
Ásana



</doc>
<doc id="103949" url="https://sk.wikipedia.org/wiki?curid=103949" title="Diamantový sed">
Diamantový sed



</doc>
<doc id="103950" url="https://sk.wikipedia.org/wiki?curid=103950" title="Variácia eidetická">
Variácia eidetická



</doc>
<doc id="103953" url="https://sk.wikipedia.org/wiki?curid=103953" title="Vadžrásana">
Vadžrásana



</doc>
<doc id="103957" url="https://sk.wikipedia.org/wiki?curid=103957" title="Fedor Houdek">
Fedor Houdek

Fedor Houdek (* 5. január 1877, Ružomberok – † 26. február 1953, Bratislava) bol slovenský podnikateľ, národohospodár a politik.
Životopis.
Jeho otec bol Jozef Houdek a matka Ružena Makovická. Jeho otec pochádzal z Čiech, na Slovensko sa priženil do slovenskej obchodníckej rodiny Makovických v Ružomberku.
Začal chodiť do gymnázia v Ružomberku a v Rožňave, štúdium neukončil a začal sa učiť v otcovom obchode. Na popud strýka Dušana Makovického, osobného lekára L. N. Tolstého začal znovu študovať a v r. 189497 navštevoval Československú obchodnú akadémiu v Prahe. V slovenskom akademickom spolku Detvan sa zoznámil s mnohými slovenskými študentmi, ktorí neskôr pôsobili v politike. Cez Vavra Šrobára sa začal stretávať s T. G. Masarykom.
Po ukončení štúdií pracoval ako úradník firmy Makovický a v Úverovej banke v Ružomberku. S Vavrom Šrobárom a P. Blahom začali vydávať časopis "Hlas". Houdek v Hlase publikoval hlavne národohospodárske články. V roku 1900 odišiel do Brém, kde v bankovej a dopravnej firme "Karesch a Stotzky" získal ďalšie praktické odborné skúsenosti. Po návrate do Ružomberka so spoločníkom A. Čajkom prevzal veľkoobchod Makovický a od roku 1911 pôsobil samostatne ako veľkoobchodník. Písal pre "Slovenský týždenník", "Ľudové noviny" a "Národné noviny". Vydával miestne "Liptovsko-Oravské noviny". Bol spoluzakladateľom Ľudovej banky, Ústredného družstva pre hospodárstvo a obchod v Budapešti. V roku 1913 vypracoval pre Slovenskú národnú stranu roľnícky program. Bol členom československej delegácie na mierovej konferencii v Paríži, pretože bol znalcom slovensko-maďarských hraníc. V rokoch 19181920 bol členom Revolučného národného zhromaždenia. V Tusarovej vláde bol ministrom zásobovania, v marci 1920 sa zo zdravotných dôvodov funkcie vzdal. V r. 1921 ho zvolili za predsedu Ústredného družstva. Bol predsedom správnej rady slovenskej pobočky Národnej banky a Slovenskej všeobecnej úverovej banky, predsedom Slovenského vlastivedného múzea v Bratislave, podpredsedom celoštátnej muzeálnej rady, funkcionárom Matice slovenskej a Muzeálnej slovenskej spoločnosti, Učenej spoločnosti Šafárikovej, Zemedelskej akadémie československej. Po roku 1945 bol predsedom Ústredného družstva, blízkeho Demokratickej strane. Odmietol spolupracovať s Ústrednou radou družstiev, ktorá bola založená na popud KSS. Po prevrate po násilnom zjednotení družstevníctva odišiel v roku 1949 do dôchodku. Je pochovaný v Bratislave na Martinskom cintoríne. V roku 1992 mu bol in memoriam udelený Rad T. G. Masaryka II. triedy.

</doc>
<doc id="103960" url="https://sk.wikipedia.org/wiki?curid=103960" title="Trianonská zmluva">
Trianonská zmluva



</doc>
<doc id="103964" url="https://sk.wikipedia.org/wiki?curid=103964" title="Hlas (časopis)">
Hlas (časopis)

Hlas bol významný slovenský časopis. Vychádzal v rokoch 18981904. Bol to mesačník pre literatúru, politiku a sociálne otázky a začal sa vydávať v Skalici. Zodpovedným redaktorom, vydavateľom a nakladateľom bol Dr. Pavel Blaho, neskôr dr. Vavro Šrobár. Skupina prispievateľov a prívržencov línie Hlasu bola označovaná ako hlasisti.
Dejiny.
V 90. rokoch 19. storočia sa začína na Slovensku rozvíjať činnosť mladej inteligencie – poslucháčov a stúpencov T. G. Masaryka na pražskej univerzite, ktorí prebrali jeho demokratické názory. Títo slovenskí vysokoškoláci v Prahe porovnávali hospodárske, kultúrne a politické pomery oboch národov. Videli v nich veľké disproporcie, ktoré bolo treba v záujme hospodárskeho pokroku a politického liberalizmu odstraňovať. Kritizovali preto oficiálny národný program slovenskej buržoázie, reprezentovanej martinským vedením Slovenskej národnej strany. Vyčítali jej konzervativizmus, politickú pasivitu i nedostatok starostlivosti o ľudové vrstvy.
Postavili sa do boja za demokratické práva ľudu a presadzovali predovšetkým politickú požiadavku liberálneho meštiactva a ďalších spoločenských vrstiev v Uhorsku – všeobecné volebné právo. V tom čase malo z pätnástich miliónov obyvateľov Uhorska volebné právo iba deväťstotisíc. Toto úsilie, spolu so snahou uskutočniť aj ostatné demokratické požiadavky – slobodu prejavu, zhromažďovania a slobodu tlače, zbližuje hlasistov so sociálnymi demokratmi.
Priekopníci tohto hnutia medzi mladou slovenskou inteligenciou sa preto už od začiatkov svojho pôsobenia snažili o založenie časopisu, ktorý by sa stal ich skutočným reprezentantom. Ohniskami tohto hnutia sa stali spolky slovenských vysokoškolákov: v Prahe Detvan, vo Viedni Tatran a v Budapešti Slovenský spolok. Najväčší význam z nich mal pražský Detvan, ktorého poprední príslušníci Martin Kukučín (Bencúr), Ladislav Nádaši-Jégé, Ondrej Kalina (Ján Smetanay) a Vavro Šrobár, boli prvými priekopníkmi názorov Masaryka na riešenie slovenskej problematiky tak, ako ich sám formuloval hlavne v pražských novinách "Čas".
Už roku 1889 im Masaryk navrhoval založenie samostatného slovenského časopisu, nezávislého od politiky martinského vedenia Slovenskej národnej strany. Za jeho redaktora navrhoval advokáta dr. Štefanoviča. To sa však neuskutočnilo, hlavne pre Štefanovičov tolerantný vzťah k martinskému vedeniu. Iniciátorom hnutia za založenie takéhoto časopisu sa potom stal Vavro Šrobár.
Pred realizáciou tohto plánu dr. Smetanay (pod pseudonymom Ondrej Kalina), vydal dve brožúry "Slovensko, sborník časových úvah o věcech verejných" a "Slovensko, odpovědi Národním novinám", v ktorých sa pokúsil načrtnúť politický a kultúrny program slovenskej liberálnej inteligencie. Na augustových slávnostiach v Martine. (4. august 1897) sa reprezentanti slovenskej študujúcej mládeže zbytočne pokúšali o dohodu s Vajanským a jeho stúpencami. Po roztržke s nimi sa Vavro Šrobár, dr. Minárik, dr. A. Ráth, dr. Makovický, Viliam Dula a Jozef Ruman vybrali na Bystričku k profesorovi Masarykovi, s ktorým sa dohodli nielen na potrebe vydávania vlastného časopisu, ale aj na jeho programe.
Prvé číslo nového časopisu "Hlas" vyšlo 30. júna 1898 v Skalici za redakcie Dr. Vavra Šrobára. Jeho podtitul bol: "Mesačník pre literatúru, politiku a otázku sociálnu". Od roku 1903 (V. roč.) vychádzal v Ružomberku, kde aj nasledujúceho roku zanikol. Jeho zodpovedným redaktorom a vydavateľom bol Dr. Pavel Blaho, od IV. roč. (r. 1901 – 2) spolu s Dr. Vavrom Šrobárom, a od roč. VI. (1904) bol jeho redaktorom a vydavateľom samotný Šrobár. Zvláštnosťou Hlasu bolo, že ako študentský časopis obyčajne počas letných prázdnin (júl, august) nevychádzal. Hlasisti cez prázdniny chodievali pracovať “medzi ľud", aby bližšie, z vlastnej skúsenosti poznali jeho hospodárske a spoločenské pomery, o čom potom podávali v časopise mnohé správy.
Okolo redakcie "Hlasu" sa sústredili prívrženci rozličných politických názorov, od buržoáznych demokratov až po kresťanských socialistov (Vavro Šrobár, Pavel Blaho, Anton Štefánek, Fedor Houdek, aj Andrej Hlinka, Ján Kempný, František Jehlička, Jozef Buday atď.). Preto sa aj v "Hlase", ako typicky liberálnom časopise, objavovali články a predovšetkým úvodníky, ktoré formulovali iba “rámcový program" tejto skupiny, pričom ostatný materiál v čísle býval od tohto programu dosť odlišný. Objavovali sa tu stanoviská pozitivistov vedľa socialistov, stúpencov Masaryka vedľa obdivovateľov Tolstého, priekopníkov drobnej práce medzi ľudom aj buržoáznych predstaviteľov, ktorí chceli udávať hlavnú politickú líniu slovenského národa.
"Hlas" však celkom jednoznačne kritizuje politickú pasivitu národniarov, ich zužovanie boja za nacionálnu rovnoprávnosť predovšetkým na otázku jazykovú, ich nekritický obdiv k cárskemu Rusku, aj snahu o presadzovanie konzervativizmu vo verejnom živote i v národnom hnutí. Hlasisti tu okrem iného žiadajú všeobecné volebné právo, autonómiu obcí, progresívnu daň, reformu súdnictva a administrácie, bezplatné vyučovanie, slobodu tlače a spolčovania sa, zakladanie ľudovýchovných a hospodárskych spolkov. Hlasisti však realizáciu týchto plánov nemohli zabezpečiť, a to o to viac, že im išlo o evolučné a nie revolučné premeny spoločnosti.
Nesporným prínosom bola orientácia hlasistov na hospodársku prácu medzi ľudom (zakladanie potravných družstiev, hospodárskych spolkov, vzájomných pomocníc a pod.), v čom vedome, pravda na inej úrovni, chceli nadväzovať predovšetkým na ľudovýchovnú a osvetovú prácu Daniela Licharda. Pozitívna bola aj ich podpora československej spolupráce, rozvíjanej z českej strany slovakofilmi (Adolf Heyduk, Jozef Holeček, Rudolf Pokorný, Karel Kálal a iní.). Treba však zdôrazniť, že hlasisti nekriticky súhlasili aj s výbojným kapitalizmom, s expanzívnou politikou českej veľkoburžoázie a s jej koristníckym vzťahom ku Slovensku a k Slovákom. Významnú úlohu v československým vzťahoch mala v tejto dobe Československá jednota, založená 5. mája 1896 v Prahe.
V "Hlase" našla svoje miesto aj literárna kritika reprezentovaná hlavne Vavrom Šrobárom, ktorý vo svojej recenzii Vajanského diela "Kotlín", skoncentroval názory starších hlasistov na literatúru. Mladší z nich – prúdisti – prebojovávali zase demokratickú, realistickú, ľudovú slovenskú literatúru (František Votruba, Pavel Bujnák). Hlasisti za vzor vydávali tvorbu kritického realistu Jozefa Gregora – Tajovského a označovali ho za “skutočného spisovateľa pre ľud".
"Hlas" vychádzal v náklade 600 – 800 exemplárov, pričom však už na konci druhého ročníka redakcia oznámila, že až 40 % predplatiteľov si predplatné za časopis nesplatilo. V posledných dvoch ročníkoch, vedených dr. Vavrom Šrobárom "Hlas" zúžil svoju tematiku. Zameral sa hlavne na otázky filozofické a stratil na bohatstve a pestrosti spravodajstva, čo zapríčinil hlavne nedostatok dopisovateľov. Náklad časopisu vtedy klesol na 400 exemplárov. Roku 1904 mal Vavro Šrobár deficit 1142 korún, ktoré musel aj po zániku časopisu splácať zo svojho. V "Slovenskom týždenníku" síce vyšlo roku 1905 /č. 8 s. 6/ oznámenie o obnovení "Hlasu", ktorý mal vychádzať naďalej v Budapešti s novou redakciou: Jozef Gregor-Tajovský, Dr. Ivan Hálek, Milan Hodža, Igor Hrušovský, Fedor Houdek, Dr. Janko Jesenský, Dr. Ján Ruman, Dr. Ján Smetanay, Dr. Vavro Šrobár, Anton Štefánek, František Votruba a iní, ale z tohto nakoniec zišlo. Roku 1927 sa síce Šrobárovi podarilo založiť časopis "Hlas", ale išlo tu len o čisto formálne obnovenie.
Roku 1901 navrhol Milan Rastislav Štefánik, ktorý zastupoval slovenskú vysokoškolskú mládež, združenú v pražskom Detvane, aby "Hlas" okrem úvodných článkov a úvah prinášal raz do mesiaca aj literárny, umelecký, politický, školský, študentský a národohospodársky obzor. Obzory mali podávať stručný, ale podľa možnosti úplný obraz toho, čo sa v patričnej oblasti počas posledného mesiaca na Slovensku, prípadne aj v ostatných oblastiach Uhorska vyskytlo. Tieto Obzory potom v Hlase patrili k najkvalitnejším informatívnym a syntetizujúcim materiálom. Mali dobrú odbornú úroveň a doteraz zostávajú cenným dokladom pre poznanie života súdobého Slovenska.
Roku 1903, keď bol majiteľom a zodpovedným redaktorom "Hlasu" dr. Vavro Šrobár a časopis sa tlačil u Karola Salvu v Ružomberku, vzniká jeho príloha "Umelecký hlas", ktorý okrem dr. V. Šrobára vedie akademický maliar Al. Kalvoda. Túto prílohu tlačil Eduard Leschinger v Prahe. Bola venovaná predovšetkým výtvarnému umeniu “umeleckých kruhov československých", ale aj “kvietkam domácej slovenskej záhrady". Už v prvom čísle prílohy sa objavili reprodukcie diel J. Mánesa, St. Suchardu, E. Holárika a v ďalšom dvojčísle reprodukcie obrazov J. Myslbeka, M. Aleša, F. Urbana a M. Švabinského. V prílohe bola aj rubrika Zo sveta umeleckého, drobničky o výtvarnom umení, ako aj štúdie o významných maliaroch /Joža Úprka/.
Ako sa hovorí v Úvodnom slove prvého čísla "Umeleckého hlasu", tento časopis vznikol za podpory “umeleckých kruhov československých". Jeho redakcia predpokladala, že ušľachtilé snahy sprístupňovať výtvarné umenie Slovákom “nájdu porozumenie aj pod Tatrami". Preto sa nechcela obmedziť len na slovenských umelcov, ale mienila prinášať aj reprodukcie českých výtvarníkov, lebo k Čechom majú Slováci najbližší “pokrokový svaz a z toho vyplývajúce sympátie”. Redakcia bola za česko-slovenskú kultúrnu jednotu, ktorej takto mienila v praktickom živote sama napomáhať.
Skutočným redaktorom "Umeleckého hlasu" bol Al. Kalvoda – akademický maliar, rodák z Moravy, ktorý ako sa tu výslovne spomína, “zdvihol v Mánesovi prápor nového umenia". Pozitívne treba hodnotiť snahu redakcie pestovať estetické cítenie a učiť chápať výtvarné umenia príslušníkov ľudových vrstiev slovenskej spoločnosti. Svedčí o tom aj tu uverejnený článok na pokračovanie “Ako sa dívať na umelecké dielo?; Umenie a ľud" a pod., v ktorých sa pranieruje literárny a umelecký snobizmus.
Umelecký hlas vyšiel iba v troch dvojčíslach a toho istého roku sa hlasisti na “žilinskej schôdzi mládeže a jej priateľov" rozhodli pre nízky počet odberateľov a pre deficit s tým súvisiaci, “Umelecký hlas nateraz zastaviť". Vážnym dôvodom zániku Hlasu a jeho umeleckej prílohy boli rozpory medzi Dr. Blahom a Dr. Šrobárom, i vnútorná diferenciácia skupín zainteresovaných na tvorbe a rozšírení "Hlasu".
Určitým pokračovaním "Hlasu" sa stal "Slovenský obzor – Mesačná revue", ktorú v Budapešti raz do mesiaca vydával a redigoval Anton Štefánek (r. 1907 – 1908). Bola to revue orientovaná na politiku, národné hospodárstvo a literatúru z hľadiska záujmov slovenskej buržoáznej inteligencie. Časopis však vo februári 1908 prestal vychádzať, keď A. Štefánek prešiel z Budapešti do Skalice, kde sa stal redaktorom "Ľudových novín". Roku 1907 vychádzal ako doplnok "Slovenského týždenníka" pospolitý mesačník pre politické a hospodárske vzdelanie slovenského ľudu zvaný "Naša zástava". Jej hlavným redaktorom bol Milan Hodža, zodpovedným redaktorom Milan Lichard s hlavným spolupracovníkom dr. Jánom Wagnerom. Vychádzala roku 1907 a po prestávke roku 1910 vyšlo ešte jedno jej číslo.

</doc>
<doc id="103965" url="https://sk.wikipedia.org/wiki?curid=103965" title="Závrat">
Závrat

Závrat alebo vertigo je v medicíne pocit osoby, že je porušená jej telesná rovnováha. Môžeme rozlišovať závrat vestibulárneho a centrálneho pôvodu. 

</doc>
<doc id="103969" url="https://sk.wikipedia.org/wiki?curid=103969" title="Viera">
Viera

Viera môže byť:

</doc>
<doc id="103970" url="https://sk.wikipedia.org/wiki?curid=103970" title="Korozívny">
Korozívny



</doc>
<doc id="103971" url="https://sk.wikipedia.org/wiki?curid=103971" title="Verzatilita">
Verzatilita

Verzatilita môže byť:

</doc>
<doc id="103994" url="https://sk.wikipedia.org/wiki?curid=103994" title="Pošva">
Pošva

Pošva môže byť:

</doc>
<doc id="103996" url="https://sk.wikipedia.org/wiki?curid=103996" title="Predkolumbovská civilizácia">
Predkolumbovská civilizácia



</doc>
<doc id="103998" url="https://sk.wikipedia.org/wiki?curid=103998" title="Archaická kultúra (Severná Amerika)">
Archaická kultúra (Severná Amerika)

Archaická kultúra alebo archaické obdobie (perióda) bola časť predkolumbovskej civilizácie zhruba od 8 000 do 1 000 pred Kr. vo východnej Severnej Amerike.
Bola to kultúra lovcov a zberačov. Sformovala sa v 8. tisícročí pred Kr. v období nástupu teplejšej klímy a rozšírenia lesov na väčšine územia východnej časti Severnej Ameriky. Vyvinula sa z paleoindiánskej periódy a tvorí článok súvislého kultúrneho vývoja prechádzajúceho vo vyššie stupne lesnej kultúry Severnej Ameriky a missisippskej kultúry.

</doc>
<doc id="103999" url="https://sk.wikipedia.org/wiki?curid=103999" title="Archaické obdobie">
Archaické obdobie

Archaické obdobie (prípadne archaická perióda alebo archaická doba) je jedno z období v dejinách viacerých oblastí na Zemi, najmä:

</doc>
<doc id="104001" url="https://sk.wikipedia.org/wiki?curid=104001" title="Románsky">
Románsky

Románsky môže byť:

</doc>
<doc id="104002" url="https://sk.wikipedia.org/wiki?curid=104002" title="Kastílčania">
Kastílčania

Kastílčania môžu byť:

</doc>
<doc id="104003" url="https://sk.wikipedia.org/wiki?curid=104003" title="Parížska univerzita">
Parížska univerzita

Parížska univerzita () bola starobylá univerzita v Paríži. Bola jednou z najstarších a najvýznamnejších európskych univerzít a zastrešovala niekoľko akademických fakúlt a internátov, z ktorých najvýznamnejšia bola Sorbonna. Jej názov sa tiež stal synonymom pre Parížsku univerzitu. Vznikla v stredoveku ako centrum scholastiky. Za Francúzskej revolúcie bola zrušená a nahradená špecializovanými vysokými školami, po sto rokoch na konci 19. storočia bola obnovená, ale po študentských nepokojoch v roku 1968 opäť zanikla. V roku 1970 bola na základe nového vysokoškolského zákona zrušená a od 1. januára 1971 rozdelená do trinástich samostatných univerzít, z ktorých niektoré sa nachádzajú i na území mimo mesta Paríž.
Dejiny.
V 12. storočí vznikla "Universitas magistrorum et scholarium" (Obec učiteľov a žiakov), čo bola pôvodne teologická škola pri Notre Dame, ktorej v roku 1200 kráľ Filip II. August priznal právo, aby jej členovia boli pod jurisdikciou práva cirkevného a nie civilného. Zmyslom tohto opatrenia bolo, aby študenti, ktorí neboli niekedy vnímaní obyvateľstvom pozitívne, boli ochránení pred ich bezpečnostným aparátom. Zo začiatku skôr stavovská než vedecká inštitúcia bola teda podriadená právomoci cirkvi. Univerzitu uznal pápež Inocent III. vo svojej bule v roku 1215 a potvrdil ju Gregor IX. v roku 1231. Univerzita bola rozdelená do štyroch fakúlt – slobodných umení (tzv. artistická fakulta), teologickej, právnickej a lekárskej.
Rektor univerzity bol volený členmi fakulty slobodných umení. Predsedal akademickému senátu, ktorý zasadal vždy prvú sobotu v mesiaci. Senát (tribunál) tvorili dekani teologickej, právnickej a lekárskej fakulty a štyria zástupcovia štyroch národov tvoriacich fakultu slobodných umení (národ francúzsky, normandský, pikardský a anglický, po Storočnej vojne premenený na nemecký). Senát súdil všetky spory medzi členmi univerzity.
Voľby rektora a zasadania akademického senátu sa konali v kostole Saint-Julien-le-Pauvre až do jeho vyplienenia v roku 1524.
Od 13. storočia sa začali zakladať internáty, ktoré mali umožniť študentom lacné bývanie v drahom Paríži. Najslávnejšia bola Collège de Sorbonne pre budúcich teológov. Vznikli i internáty podľa jednotlivých krajín z ktorých do Paríža prichádzali študenti, napr. Dánsky internát ("Collège de Danemark"), Škótsky ("Collège des Écossais"), Lombardský ("Collège des Lombards"), Nemecký ("Collège des Allemands") a veľa ďalších. V týchto internátoch sa aj vyučovalo. Internáty spravovali náboženské nadácie a rády po ktorých sa tiež niektoré nazývali – Premonštrátsky internát ("Collège de Prémontré"), Augustiniánsky ("Collège des Augustins"), Clunyjský ("Collège de Cluny"), internát sv. Barbory ("Collège Sainte-Barbe") a pod. Samotná univerzita nemala žiadnu vlastnú budovu.
Všetky internáty vznikali na ľavom brehu Seiny, kde sa vytvorila univerzitná štvrť ktorej meno bolo odvodené od faktu, že spoločným jazykom študentov a profesorov bola latinčina – Latinská štvrť.
K najvýznamnejším učencom pôsobiacim na stredovekej univerzite patrili Albert Veľký, sv. Bonaventúra, Tomáš Akvinský alebo Boethius z Dácie.
Parížska univerzita sa v stredoveku stala významnou autoritou v oblasti cirkevného práva. Jej učenci vyriešili problematiku zdanenia benefícií Svätou stolicou a zohrali významnú úlohu počas pápežského schizmatu v rokoh 1378 – 1417. Univerzitný kancelár Jean de Gerson predsedal v rokoch 1414 – 1418 Kostnickému koncilu. Počas Storočnej vojny stála univerzita na strane Angličanov a Burgunčanov a v roku1431 schválila popravu Johanky z Arku.
Od 15. storočia moc univerzity pozvoľna upadala. Karol VII. v roku1446 zahrnul univerzitu do jurisdikcie parížskeho parlamentu, čo viedlo k študentským nepokojom, ktorých sa zúčastnil i básnik François Villon. Univerzita bola proti tzv. bolonskému konkordátu, ktorý v roku 1516 podpísal František I., a ktorý dával kráľovi možnosť kontrolovať prístup k veľkým benefíciám. Založenie Collège de France v roku 1530 a príchod jezuitov do Francúzska v polovici 16. storočia priniesli univerzite konkurenciu vo vzdelávaní. V roku 1600 Henrich IV. zrušil privilégia univerzity.
Po nezávislosti počas Frondy sa univerzita podriadila Ľudovítovi XIV. Odsúdila Descartesove myšlienky a neskôr i filozofov osvietenstva. Takže zatiaľ čo absolutizmus a osvietenstvo boli v iných krajinách impulzom pre zakladanie nových univerzít, vo Francúzsku vývoj viedol k uzatvoreniu univerzity počas Francúzskej revolúcie v roku 1793, lebo bolo deklarované, že vzdelávací systém je záležitosť celého národa a nie niekoľkých škôl. Už v roku 1791 bol rektor menovaný parížskou obcou a nie univerzitou, v roku 1792 bol zrušený akademický senát a teologická fakulta a 15. septembra nasledujúceho roku Národný konvent zrušil všetky internáty a fakulty na celom území Francúzska. Konvent sa rozhodol nahradiť výuku starých univerzít novou sústavou stredných a vysokých škôl, ktorým predchádzali základné školy.
Napoleon Bonaparte v roku 1806 vytvoril akadémiu, ktorá prevzala funkcie bývalej univerzity. Mala filozofickú fakultu, fakultu vied a katolícku teologickú fakultu, ktoré sídlili na Sorbonne, a lekársku a právnickú fakultu.
Počas Tretej republiky na konci 19. storočia boli zbúrané staré barokové budovy Sorbonny a nahradené novými, neoklasicistickými, ktoré sú využívané dodnes. Z pôvodných stavieb zostala najmä kaplnka sv. Uršuly s hrobom kardinála Richelieu.
V roku 1885 bol upravený status akadémie, zákon z 28. apríla 1893 jej udelil právnu subjektivitu a 10. júla 1896 bola obnovená Parížska univerzita. Tvorili ju fakulta vied, filozofická, právnická, lekárska, evanjelická teologická fakulta (založená v roku 1877, transformovaná ako slobodná fakulta v roku 1905), a Vysoká škola farmácie. 19. novembra 1896 ju slávnostne otvoril prezident Félix Faure.
V prvom desaťročí 20. storočia vzniklo mnoho nových univerzitných inštitúcií ako Geografický ústav alebo Ústav umenia a archeológie. V roku 1914 mala univerzita 17 308 študentov, v roku 1956 ich bolo už 64 151. V 60. rokoch fakulta vied opustila Sorbonnu a presťahovala sa do nového Kampusu Jussieu.
Rozdelenie po roku 1968.
Po študentských nepokojoch v roku 1968 bol prijatý nový vysokoškolský zákon, ktorý reformoval Parížsku univerzitu. Od 1. januára 1971 tak bola pôvodná univerzita zrušená a rozdelená do 13 samostatných univerzít. Sedem z nich stále sídli v Latinskej štvrti. Ostávajúce v iných častiach mesta, niektoré dokonca za jeho hranicami. Jednotlivé univerzity nesú jednotný názov "„Univerzita Paríž“" doplnený rímskou číslovkou a ďalším upresňujúcim názvom.

</doc>
<doc id="104004" url="https://sk.wikipedia.org/wiki?curid=104004" title="Sorbonne">
Sorbonne



</doc>
<doc id="104007" url="https://sk.wikipedia.org/wiki?curid=104007" title="Paleoindiánske obdobie">
Paleoindiánske obdobie



</doc>
<doc id="104008" url="https://sk.wikipedia.org/wiki?curid=104008" title="Narkóza">
Narkóza

Narkóza môže byť:

</doc>
<doc id="104010" url="https://sk.wikipedia.org/wiki?curid=104010" title="Franz Alexander">
Franz Alexander



</doc>
<doc id="104017" url="https://sk.wikipedia.org/wiki?curid=104017" title="Útvar (geometria)">
Útvar (geometria)

Útvar alebo geometrický útvar je množina bodov, súhrn bodov na priamke, rovine alebo v priestore, ktorý je predmetom geometrických úvah; priestorová abstrakcia hmotného telesa a jeho častí. 
Grafické znázornenie geometrického útvaru sa nazýva geometrický obrazec alebo figúra, ale geometrický obrazec sa niekedy považuje za synonymum geometrického útvaru.
Základné útvary sú bod, priamka a rovina. Význačnými druhmi útvarov sú krivky, plochy, telesá.

</doc>
<doc id="104030" url="https://sk.wikipedia.org/wiki?curid=104030" title="R">
R

R je osemnáste písmeno latinskej abecedy.
Rôzne významy R.
R môže byť:
Kódovanie vo výpočtovej technike.
V Unicode veľké R je U+0052 a malé r je U+0072.
V ASCII veľké R je 82 a malé r je 114, binárne 01010010 and 01110010.
V EBCDIC veľké R je 217 a malé r je 153.

</doc>
<doc id="104031" url="https://sk.wikipedia.org/wiki?curid=104031" title="Reálne číslo">
Reálne číslo

Reálne číslo je každé číslo patriace do množiny reálnych čísel.
Reálne čísla môžu byť:
Exaktne sa reálne čísla dajú zadefinovať viacerými spôsobmi, napr. axiomatickým zavedením (pozri nižšie), pomocou Dedekindových rezov alebo Cauchyho postupnosťami.
Množina reálnych čísel, axiomatické zadefinovanie.
Množina reálnych čísel je ľubovoľná množina (budeme ju označovať R; iné spôsoby značenia: formula_1, alebo Unicode ℝ – U+211D), na ktorej sú zadefinované ľubovoľné dve binárne operácie, označme ich + a *, ktorá spĺňa nasledovné vlastnosti:
Posledná vlastnosť odlišuje množinu reálnych čísel od racionálnych. Napríklad množina všetkých racionálnych čísel menších ako druhá odmocnina z 2 má horné ohraničenie (napríklad 1,5), ale jej najmenšie horné ohraničenie -- supremum (odmocnina z 2) nie je racionálne číslo.
Reálne čísla sú týmito vlastnosťami úplne určené. Ak teda existujú dve rôzne množiny (presnejšie polia) R1 a R2, potom existuje jedinečný izomorfizmus medzi nimi, a sú vzhľadom na tieto vlastnosti prakticky rovnaké.
Množinu prirodzených čísel N možno definovať, ako najmenšiu podmnožinu množiny R s vlastnosťami
V tejto definícii je aj nula prirodzené číslo.
Vlastnosti.
Množina reálnych čísel je nespočítateľná, reálných čísel je omnoho viac než prirodzených čísel, hoci obe množiny sú nekonečné. Kardinalita množiny reálných čísel je rovnaká ako kardinalita formula_5, množiny všetkých podmnožín formula_6 . Tvrdenie, že neexistuje žiadna podmnožina reálných čísel s kardinalitou medzi kardinalitami množin prirodzených čísel a reálnych čísel je známe ako hypotéza kontinua. Za predpokladu bezospornosti Zermelo-Fraenklovej teórie množín nemôže byť táto hypotéza dokázaná ani vyvrátená v rámci tejto teórie.

</doc>
<doc id="104033" url="https://sk.wikipedia.org/wiki?curid=104033" title="Vrbovský potok (prítok Popradu)">
Vrbovský potok (prítok Popradu)

Vrbovský potok je potok na Spiši, preteká územím okresu Kežmarok. Je to pravostranný prítok Popradu a má dĺžku 11 km. 
Na hornom toku, západne od obce Vlková, sa na krátkom úseku rozvetvuje na dve ramená. Na strednom toku napája sústavu troch Vrbovských rybníkov, za obcou Vrbov meandruje. Na dolnom toku boli vybudované dve vodné nádrže: vodná nádrž Žakovce a vodná nádrž Kežmarok.
"Prameň:" vo Vrbovskej pahorkatine v lokalite Stodolisko, západne od obce Abrahámovce, v nadmorskej výške okolo 735 m n. m.
"Smer toku:" prevažne na sever
"Geomorfologické celky:" Podtatranská kotlina, podcelok Popradská kotlina, časť Vrbovská pahorkatina
"Prítoky:" sprava Vlková (ústi do tretieho Vrbovského rybníka), Horný potok, zľava z oblasti osady Úsvit, Žakovský potok (ústi do vodnej nádrže Žakovce)
"Ústie:" do Popradu na území mesta Kežmarok v nadmorskej výške cca 619 m n. m.
"Obce:" iba Vrbov

</doc>
<doc id="104034" url="https://sk.wikipedia.org/wiki?curid=104034" title="Tvarožniansky potok">
Tvarožniansky potok

Tvarožniansky potok je potok na Spiši, na území okresu Kežmarok, je to ľavostranný prítok Ľubice a má dĺžku 13,2 km.
"Prameň:" v Levočských vrchoch, v podcelku Levočské planiny, na území obce Vlkovce v nadmorskej výške okolo 819 m n. m.
"Smer toku:" v pramennej oblasti na sever, oblúkom sa postupne stáča na severozápad, na dolnom toku opäť na sever
"Geomorfologické celky:" 1.Levočské vrchy, podcelok Levočské planiny, časť Levočské úboče, 2.Podtatranská kotlina, podcelok Popradská kotlina, časť Vrbovská pahorkatina
"Prítoky:" sprava Bystrý potok, zľava dva prítoky spod Hrádku (908,6 m n. m.)
"Ústie:" do Ľubice na území obce Ľubica v nadmorskej výške 622 m n. m.
"Obce:" Vlkovce, Tvarožná a okrajom Ľubice

</doc>
<doc id="104037" url="https://sk.wikipedia.org/wiki?curid=104037" title="Ľubica (prítok Popradu)">
Ľubica (prítok Popradu)

Ľubica je vodný tok na Spiši, preteká územím okresu Kežmarok. Je to významný pravostranný prítok Popradu a má dĺžku 24,5 km. Na hornom toku preteká Zadnou dolinou.
"Prameň:" v Levočských vrchoch, v podcelku Levočská vysočina, na juhozápadných svahoch Javora (1 206,0 m n. m.) v nadmorskej výške okolo 1 120 m n. m.
"Smer toku:" na hornom toku na západ, potom sa stáča na juh, následne tečie viac-menej na západ, pričom vytvára veľký oblúk prehnutý na juh, za obcou Ľubica na sever
"Geomorfologické celky:" 1.Levočské vrchy, podcelok Levočská vysočina, na strednom toku oddeľuje tento podcelok od podcelku Levočská vrchovina na západe, časti Ľubické predhorie, 2.Podtatranská kotlina, podcelok Popradská kotlina, časť Vrbovská pahorkatina
"Prítoky:" sprava spod Derežovej (1 213,6 m n. m.), Sosnovský potok (673,5 m n. m.), Dúbravský potok (652,3 m n. m.), Ľubička, zľava Kamenný potok, Retník, Kúpeľný potok, Lieskovský potok, Ľubický potok, Ostrý potok, Ruskinovský potok a Tvarožniansky potok (622,0 m n. m.)
"Ústie:" do Popradu na území mesta Kežmarok v nadmorskej výške približne 615 m n. m.
"Obce:" Ľubické Kúpele, osada Záľubica, Ľubica a mesto Kežmarok

</doc>
<doc id="104038" url="https://sk.wikipedia.org/wiki?curid=104038" title="Bolek Polívka">
Bolek Polívka

Boleslav Polívka (* 31. júl 1949, Vizovice) je český herec, mím, dramatik a scenárista. Vyštudoval brniansku JAMU a v roku 1972 spoluzaložil Divadlo Husa na provázku, v ktorom bol jedna z najvýznamnejších osobností. V roku 1993 si v Brne založil vlastné Divadlo Bolka Polívky. Patrí medzi najvýraznejších predstaviteľov českej aj svetovej pantomímy. Stvárnil veľa divadelných, filmových a televíznych úloh.
Život.
Vo svojich autorských pantomimických inscenáciach, ktoré si sám režíroval a stvárnil v nich hlavnú úlohu "(Am a Ea, Pezza versus Čorba, Pépe, Trosečník, Poslední leč, Šašek a královna)", sa inšpiroval klauniádou, komédiou dell'Arte aj filmovou groteskou, ale používa aj slová a zámerne prekračuje hranice žánru smerom k totálnemu herectvu. Špecifický štýl jeho autorského divadla získal obdiv a uznanie na celom svete. So zahraničnými divadlami a umelcami tiež často spolupracuje. 
Za stvárnenie postavy farára Holého vo filme "Zapomenuté světlo" získal Českého leva a cenu za herecký výkon na MFF Karlovy Vary v roku 1997. Druhého Českého leva dostal za rolu vo filme Jana Hřebejka "Musíme si pomáhat". Film bol nominovaný aj na Oscara.
Účinkoval v niekoľkých filmoch Věry Chytilové, napr. v komédii "Kalamita" (1981), vo filmovom prepise vlastnej divadelnej hry "Šašek a královna" z roku 1987 alebo v komedii "Dedičstvo alebo Kurvahošigutntag" (1992). V televízii uvádza vlastné programy "Manéž Bolka Polívky" a "Bolkoviny". 
Bolek Polívka rád jazdí na koni. Na svojej farme v Olšanoch (pri Vyškove) usporiadava happeningy a recesistické akcie, napr. majstrovstvá sveta v hádzaní flinty do žita. Česká televízia odtiaľ na prelome tisícročí vysielala cyklus recitálov najmä folkových formácií s názvom "Zpívání na farmě".
Je otec šiestich detí. Z dlhoročného manželstva s francúzskou herečkou Chantal Poullain má syna Vladimíra. Dcéra Anna Polívková, s herečkou Evelynou Steimarovou, je tiež herečka.

</doc>
<doc id="104040" url="https://sk.wikipedia.org/wiki?curid=104040" title="Malý Lipník (potok)">
Malý Lipník (potok)

Malý Lipník je potok na území okresu Stará Ľubovňa. Je to ľavostranný prítok Popradu s dĺžkou 8,5 km. 
Pramení v Ľubovnianskej vrchovine v lokalite Metiská v nadmorskej výške okolo Tečie prevažne juhojuhovýchodným smerom cez bradlové pásmo, ktorým sa prerezáva a vytvára kaňonovitú dolinu, tzv. Jarabinský prielom. Potok tu utvoril päť kaskád s krútňavovými hrncami s priemerom až 6 m a hĺbkou 3 m. Následne vstupuje do Spišsko-šarišského medzihoria, do podcelku Ľubovnianska kotlina a preteká obcou Jarabina, na území ktorej priberá svoj najvýznamnejší prítok, zľava spod sedla Vabec (). Do Popradu ústi na území mesta Stará Ľubovňa v nadmorskej výške okolo 

</doc>
<doc id="104043" url="https://sk.wikipedia.org/wiki?curid=104043" title="Algebrické číslo">
Algebrické číslo

Komplexné číslo α sa nazýva algebrické číslo (staršie "algebraické číslo"), ak existujú racionálne čísla formula_1 také, že α je koreň polynómu formula_2. Číslo, ktoré nie je algebrické, sa nazýva transcendentné. 
Dá sa dokázať, že množina algebrických čísel je spočítateľná množina. Keďže množina iracionálnych čísel je nespočítateľná, z toho vyplýva, že množina transcendentných čísel je nespočítateľná.
Algebrickými číslami sú všetky racionálne čísla, ale aj niektoré iracionálne čísla. Napr. formula_3 je algebrické číslo, pretože je koreňom rovnice formula_4. Dá sa ukázať, že Ludolfovo číslo formula_5 a Eulerovo číslo formula_6 nie sú koreňmi žiadneho takéhoto polynómu, preto nie sú algebrickými číslami (nazývame ich čísla transcendentné).

</doc>
<doc id="104044" url="https://sk.wikipedia.org/wiki?curid=104044" title="Brusník (prítok Hornádu)">
Brusník (prítok Hornádu)

Brusník je potok na Spiši, na území okresu Spišská Nová Ves. Je to ľavostranný prítok Hornádu a má dĺžku 16 km.
"Prameň:" v Hornádskej kotline, v podcelku Hornádske podolie, juhovýchodne od obce Vydrník v lokalite Kopence v nadmorskej výške okolo 560 m n. m.
"Smer toku:" po obec Smižany na juhovýchod, odtiaľ k Spišskej Novej Vsi na východ, tu sa potom v blízkosti nemocnice stáča na juh
"Geomorfologické celky:" Hornádska kotlina, podcelok Hornádske podolie, časť Novoveská kotlina
"Prítoky:" zľava Sihoť, Štvrtocký potok, potok z osady Mečedelovce, sprava iba krátke prítoky
"Ústie:" do Hornádu na území mesta Spišská Nová Ves v nadmorskej výške okolo 445 m n. m.
"Obce:" Letanovce, Smižany, Spišská Nová Ves (okraj)

</doc>
<doc id="104045" url="https://sk.wikipedia.org/wiki?curid=104045" title="Endokrinná žľaza">
Endokrinná žľaza

Endokrinná žľaza alebo žľaza s vnútorným vylučovaním je žľaza bez vývodu. 
Vylučuje hormóny do telových tekutín (napr. do krvi alebo miazgy). Súbor takýchto žliaz tvorí tzv. endokrinnú sústavu. 
Človek.
U človeka v užšom zmysle medzi endokrinné žľazy patria: epifýza, hypotalamus, nadobličky, pankreas, hypofýza, pohlavné žľazy, prištítne žľazy a štítna žľaza. V širšom zmysle sem patria aj: GIT, obličky, srdce, tkanivá a trofoblast placenty.

</doc>
<doc id="104048" url="https://sk.wikipedia.org/wiki?curid=104048" title="Holubnica">
Holubnica

Holubnica je potok na Spiši, na území okresu Spišská Nová Ves. Je to pravostranný prítok Hornádu a má dĺžku . V pramennej oblasti vytvára dolinku Flajšer, pri horárni Rybník napája dva malé rybníky.
"Prameň:" vo Volovských vrchoch, v podcelku Havranie vrchy, na východnom úpätí Holého kameňa () v nadmorskej výške cca 
"Smer toku:" po Novoveskú Hutu na východ, potom na severovýchod, územím mesta Spišská Nová Ves opäť na východ
"Geomorfologické celky:" 1.Volovské vrchy, podcelok Havranie vrchy, 2.Hornádska kotlina, podcelok Hornádske podolie, časť Novoveská kotlina
"Prítoky:" sprava Hutiansky potok, Suchohorský potok, zľava spod Medvedej hlavy ()
"Ústie:" do Hornádu na okraji mesta Spišská Nová Ves v nadmorskej výške približne 
"Obce:" Novoveská Huta, Ferčekovce, Spišská Nová Ves

</doc>
<doc id="104049" url="https://sk.wikipedia.org/wiki?curid=104049" title="Pošva (zbraň)">
Pošva (zbraň)

Pošva je dlhé puzdro na sečnú zbraň predovšetkým na meč alebo dýku.
Dôležitá súčasť výzbroje, chránila majiteľa zbrane pred náhodným porezaním mečom ale aj meč pred obdieraním aj pre vlhkosťou a špinou. Lepšie pošvy mali vnútri trecie mastiace pásky napustené olejom na ochranu proti korózii.
Nosili sa väčšinou na boku, k opasku boli pripevnené dvoma retiazkami, sklon sa dal individuálne nastaviť. Zriedkavejšie sa nosili aj na chrbte.
Vyrábané boli z kože alebo z dreva, tuhé alebo mäkké. Niektoré bývali bohato zdobené a sú považované za umelecké diela..

</doc>
<doc id="104050" url="https://sk.wikipedia.org/wiki?curid=104050" title="Transcendentné číslo">
Transcendentné číslo

Transcendentné číslo je každé reálne číslo (alebo aj komplexné číslo), ktoré nie je algebrické číslo.
Transcendentnými číslami sú napríklad Ludolfovo číslo formula_1 alebo Eulerovo číslo formula_2. 
Množina transcendentných čísel je nespočítateľná množina. Pritom až do roku 1844 nebolo známe, či existuje aspoň jedno transcendentné číslo. 

</doc>
<doc id="104051" url="https://sk.wikipedia.org/wiki?curid=104051" title="Dobšinský potok">
Dobšinský potok

Dobšinský potok je potok v hornom Gemeri, na území okresu Rožňava. Je to ľavostranný prítok Slanej, má dĺžku , zaberá povodie s plochou a je tokom IV. rádu.
"Prameň:" v Stolických vrchoch na severzápadnom úpätí vrchu Buchvald () v nadmorskej výške cca 
"Smer toku:" najprv na východ, od sútoku s potokom pritekajúcim spod Cúdeniska () na juhovýchod až k osade Vyšná Maša, ďalej prevažne na východ, od sútoku s Kruhovským potokom na juh
"Geomorfologické celky:" 1.Stolické vrchy, podcelok Stolica, 2.Volovské vrchy, podcelok Havranie vrchy, 3.Revúcka vrchovina, podcelok Dobšinské predhorie
"Prítoky:" zľava z doliny Šindľová, spod Cúdeniska (), Šafárka, Lániho potok, prítok z oblasti Breziniek, Vlčia, Kruhovský potok, Tešnárka a Suchý potok; sprava dva prítoky spod kóty , prítok zo severného svahu Fridvaldu (), dva prítoky zo západných svahov Končistej () a prítok z oblasti Beluša
"Ústie:" do Slanej južne od Dobšinej, pri osade Zábava, v nadmorskej výške približne 
"Obce:" mesto Dobšiná a jeho osady Vyšná Maša, Vyšný Hámor a Zábava

</doc>
<doc id="104052" url="https://sk.wikipedia.org/wiki?curid=104052" title="Nespočítateľná množina">
Nespočítateľná množina

Nespočítateľná množina je množina, ktorá má v istom zmysle viac prvkov než množina prirodzených čísel. Presne je nespočítateľná množina definovaná ako nekonečná množina, ktorá nie je spočítateľná. Nespočítateľnou množinou je napríklad množina reálnych čísel.

</doc>
<doc id="104053" url="https://sk.wikipedia.org/wiki?curid=104053" title="Mohutnosť (množina)">
Mohutnosť (množina)

Mohutnosť alebo kardinalita je zovšeobecnením pojmu počet prvkov množiny. 
Symbol, ktorým sa označuje mohutnosť množiny sa zvykne nazývať kardinálne číslo. Pre konečné množiny je to prirodzené číslo rovné počtu prvkov množiny. 
Mohutnosť sa používa na porovnávanie "veľkosti" množín. Dve množiny sú rovnako mohutné, ak medzi nimi existuje bijekcia.
"Poznámka: Vo filozofii sa hovorí o definícii abstrakciou: "Mohutnosť" je to, čo je spoločné množinám rovnakej mohutnosti. (Lev Bukovský)"
Aritmetické operácie nad mohutnosťami množín.
Sčítanie.
Mohutnosť množiny C je súčet mohutností množín A, B, ak existujú také podmnožiny A1, B1 množiny C, pre ktoré platí: A1 ∩ B1= 0, A1 U B1=C a |A1|=|A|, |B1|=|B|. Označujeme |C|=|A|+|B|
Súčin.
Mohutnosť množiny C je súčin mohutností množín A, B ak platí C=A x B (karteziánsky súčin množín A a B) a píšeme |C|=|A|.|B|
Umocňovanie.
Mohutnosť množiny C je mohutnosť množiny A umocnená na mohutnosť množiny B, ak C=A x A x A x ... x A (b-nasobný karteziánsky súčin množiny A, keď |B|=b), čo zapisujeme |C|=|BA|.
Paradoxy.
Tie isté paradoxné tvrdenia platia aj o kardinálnom čísle množiny reálnych čísel.
Geometrickú interpretáciu týchto paradoxov možno chápať tak, že:
ďalej

</doc>
<doc id="104054" url="https://sk.wikipedia.org/wiki?curid=104054" title="Veľká Biela voda">
Veľká Biela voda

Veľká Biela voda je potok na Spiši, preteká územím okresov Poprad a Spišská Nová Ves. Je to pravostranný prítok Hornádu a má dĺžku . Je najvýznamnejším tokom v Slovenskom raji, odvodňuje významné doliny západnej časti (Veľký Sokol, Piecky, Suchá Belá). Na dolnom toku meandruje a do Hornádu sa vlieva na začiatku Prielomu Hornádu. Preteká územím Národného parku Slovenský raj.
"Prameň:" v Slovenskom raji na severozápadnom úpätí vrchu Kopanec (), juhovýchodne od obce Vernár, v nadmorskej výške cca 
"Smer toku:" prevažne na severovýchod, od osady Podlesok na východ
"Geomorfologické celky:" 1.Spišsko-gemerský kras, podcelok Slovenský raj, 2.Hornádska kotlina, podcelok Vikartovská priekopa
"Prítoky:" sprava Štvrtocký potok, Sokol, Píľanka, prítok z doliny Zadná diera, Suchá Belá, zľava prítok z Čiernej doliny
"Ústie:" do Hornádu južne od obce Hrabušice, pod Zelenou horou (), v nadmorskej výške cca 
"Obce:" osady Píla a Podlesok

</doc>
<doc id="104055" url="https://sk.wikipedia.org/wiki?curid=104055" title="Vernársky potok">
Vernársky potok

Vernársky potok je potok na Spiši, na území okresu Poprad, je to pravostranný prítok Hornádu a má dĺžku 13 km. Za obcou Vernár sa prelamuje vápencovými bralami a vytvára Vernársku tiesňavu.
"Prameň:" v Slovenskom raji na severozápadnom svahu Javoriny (1 185,6 m n. m.) v nadmorskej výške cca 930 m n. m., na území PR Mokrá, kde sa ochraňujú zmiešané lesné porasty pralesovitého charakteru
"Smer toku:" prevažne na severoseverovýchod
"Geomorfologické celky:" 1.Spišsko-gemerský kras, podcelok Slovenský raj, 2.Hornádska kotlina, podcelok Vikartovská priekopa, na krátkom úseku medzi Hranovnickým plesom a obcou Hranovnica tvorí hranicu medzi Nízkymi Tatrami na západe a Slovenským rajom na východe
"Prítoky:" sprava spod Baby (999,7 m n. m.), zľava Strateník, Mlynica, Teplý potok a Kotlička
"Ústie:" do Hornádu severne od obce Hranovnica, pri osade Dubina, v nadmorskej výške 592,6 m n. m.
"Obce:" Vernár a Hranovnica

</doc>
<doc id="104058" url="https://sk.wikipedia.org/wiki?curid=104058" title="Železný potok (prítok Hnilca)">
Železný potok (prítok Hnilca)

Železný potok je potok na Spiši, na území okresov Spišská Nová Ves a Gelnica. Je to ľavostranný prítok Hnilca, má dĺžku 15,5 km a je tokom VI. rádu.
Prameň.
Pramení vo Volovských vrchoch, v geomorfologickom podcelku Knola, na VSV svahu Veľkej Knoly () v nadmorskej výške približne 
Opis toku.
Od prameňa tečie najprv smerom na severovýchod, po pribratí prítoku spod Muráňa sa stáča smerom na východ a podteká cestu II. triedy č. 533. Na strednom a dolnom toku koryto tečie súbežne s cestou II/546, sprava priberá Hliniskový potok a na strednom toku sa stáča juhovýchodným smerom, pričom preteká obcou Hnilčík, kde priberá pravostrannú Ráztoku. Na dolnom toku, pod obcou Hnilčík, tečie najprv východným smerom, sprava priberá Čiernohorský potok a zľava Borsučí potok, definitívne sa stáča na juhovýchod a preteká intravilánom obce Nálepkovo, kde sa vlieva do Hnilca.
Ústie.
Do Hnilca ústi na území obce Nálepkovo (JJV od jej centra) v nadmorskej výške približne 

</doc>
<doc id="104059" url="https://sk.wikipedia.org/wiki?curid=104059" title="Smolník (prítok Hnilca)">
Smolník (prítok Hnilca)

Smolník je vodný tok na Spiši, preteká územím okresu Gelnica. Je to významný pravostranný prítok Hnilca, má dĺžku 19,7 km a je tokom VI. rádu. Na hornom toku napája údolnú vodnú nádrž Úhorná. Údolie Smolníka je starou baníckou oblasťou, ťažbu rúd tu pripomínajú viaceré haldy a opustené štôlne.
"Prameň:" vo Volovských vrchoch, v podcelku Pipitka, na juhovýchodnej stráni Úhornianskeho sedla () v nadmorskej výške okolo 
"Smer toku:" najprv na krátkom úseku na východ, potom po obec Smolník na severovýchod, odtiaľ k ústiu viac na severoseverovýchod
"Geomorfologické celky:" Volovské vrchy, v pramennej oblasti podcelok Pipitka, potom oddeľuje podcelky Zlatý stôl na západe a Kojšovská hoľa na východe
"Prítoky:" sprava zo severozápadného svahu Pipitky (), zo severozápadného svahu Medvedieho vrchu (), Zimná voda, Veľkokotlinský potok, tri kratšie prítoky spod Štóskeho sedla (), Hajdovský potok, Holecký potok, Smolnícky potok, Zbojnícky potok, tri kratšie prítoky zo západných strání Hutnej hole (); zľava dva prítoky spod Skalky (), z južného svahu Hekerovej (), Starý potok, potok z východného svahu Malej Hekerovej (, je spojený Priechodným kanálom s korytom Bystrého potoka), potok z východného svahu Vtáčieho vrchu (), potok z Hajdovej doliny, Mlynovec, prítok spod kóty 850,1 m, prítok z juhovýchodného svahu Košarísk () a dva prítoky spod kóty 795,7 m v oblasti Nad krížom
"Ústie:" do Hnilca na území obce Mníšek nad Hnilcom v nadmorskej výške okolo 
"Obce:" Úhorná, Smolník, Smolnícka Huta, osada Smolnícka Píla a Mníšek nad Hnilcom

</doc>
<doc id="104062" url="https://sk.wikipedia.org/wiki?curid=104062" title="Akt hovorový">
Akt hovorový



</doc>
<doc id="104064" url="https://sk.wikipedia.org/wiki?curid=104064" title="Akt právny">
Akt právny



</doc>
<doc id="104065" url="https://sk.wikipedia.org/wiki?curid=104065" title="Adjustácia sociálna">
Adjustácia sociálna



</doc>
<doc id="104066" url="https://sk.wikipedia.org/wiki?curid=104066" title="Prosté zobrazenie">
Prosté zobrazenie

Prosté zobrazenie alebo injektívne zobrazenie alebo injekcia je také zobrazenie množiny X do množiny Y, že každý prvok množiny Y je obrazom najviac jedného prvku z množiny X. Pojem injektívneho zobrazenia si nemožno pomýliť s bijektívnym zobrazením, ktoré je zároveň injekciou a surjekciou. K bijekcii, teda prostému zobrazeniu množiny X na Y (injekcia a surjekcia) existuje inverzné zobrazenie.
Definícia.
Nech formula_1 a formula_2 sú množiny. Zobrazenie formula_3 nazývamé prostým zobrazením, či injektívným zobrazením alebo injekciou, ak navzájom rôznym prvkom formula_4 množiny formula_1 sú priradené rôzne prvky formula_6 množiny formula_2. 
Symbolicky píšeme:
formula_8.
Dané tvrdenie je logicky ekvivalentné s transponovanou implikáciou:
formula_9.
Vlastnosti.
Nech formula_39 sú množiny a nech formula_3 a formula_41 sú ľubovoľné zobrazenia, potom platia nasledujúce výroky:

</doc>
<doc id="104069" url="https://sk.wikipedia.org/wiki?curid=104069" title="Levočský potok">
Levočský potok

Levočský potok je potok na strednom Spiši, preteká územím okresov Levoča a Spišská Nová Ves. Je to významný ľavostranný prítok Hornádu a má dĺžku . Na hornom toku (po Levoču) preteká Levočskou dolinou, tu je v lokalite Kováčova vila vybudovaná malá vodná nádrž. Medzi Levočou a obcou Lieskovany meandruje.
"Prameň:" v Levočských vrchoch, v podcelku Levočské planiny, na západnom svahu vrchu Krúžok () v nadmorskej výške cca 
"Smer toku:" tok opisuje tvar obráteného písmena „J“, od prameňa tečie najprv na severozápad, od sútoku s Pekliskom sa stáča najprv na juhozápad, následne na juh, od obce Lieskovany tečie k ústiu na juhovýchod
"Geomorfologické celky:" 1.Levočské vrchy, podcelok Levočské planiny, časť Levočské úboče, 2.Hornádska kotlina, podcelok Medvedie chrbty s časťou Levočská kotlina a podcelok Hornádske podolie
"Prítoky:" sprava Závadský potok, Zimný potok, Peklisko, Pekliansky potok, Lesný potok, Vápenistý potok, Fedorkin jarok, Krupný jarok, Končistý potok, Bicír (), Iliašovský potok; zľava Uložiansky potok, potok z oblasti Kútov, Krížny potok, Krčmárov jarok a Odorica
"Ústie:" do Hornádu na území obce Markušovce v nadmorskej výške okolo 
"Obce:" osady Levočská Dolina a Levočské Kúpele, mesto Levoča, osada Levočské Lúky, obce Harichovce, Lieskovany a Markušovce

</doc>
<doc id="104070" url="https://sk.wikipedia.org/wiki?curid=104070" title="James Watson">
James Watson



</doc>
<doc id="104071" url="https://sk.wikipedia.org/wiki?curid=104071" title="Lodina">
Lodina

Lodina je potok na strednom Spiši, preteká územím okresov Levoča a Spišská Nová Ves. Je to ľavostranný prítok Hornádu a má dĺžku 19 km.
"Prameň:" v Levočských vrchoch, v podcelku Levočské planiny, na južných svahoch Zimnej hôrky (952,2 m n. m.) v nadmorskej výške cca 815 m n. m.
"Smer toku:" od prameňa na juh, východne od Levoče sa stáča na juhovýchod, od sútoku s Dolianskym potokm po obec Domaňovce opäť severojužným smerom, potom k ústiu na juhovýchod
"Geomorfologické celky:" 1.Levočské vrchy, podcelok Levočské planiny, časť Levočské úboče, 2.Hornádska kotlina, podcelky Medvedie chrbty, Podhradská kotlina a Hornádske podolie
"Prítoky:" sprava prítok (446,8 m n. m.) spod Medvedích vrchov, zľava prítok z oblasti obce Uloža (664,0 m n. m.), potok z Roškoviec, Doliansky potok, Hrušov
"Ústie:" do Hornádu na území obce Vítkovce v nadmorskej výške približne 402 m n. m.
"Obce:" Spišský Hrhov, Domaňovce (okrajom), Spišský Hrušov (okrajom) a Vítkovce

</doc>
<doc id="104072" url="https://sk.wikipedia.org/wiki?curid=104072" title="Al-Aksá">
Al-Aksá

al-Aksá (arab.) môže byť:

</doc>
<doc id="104073" url="https://sk.wikipedia.org/wiki?curid=104073" title="Al Aksá">
Al Aksá



</doc>
<doc id="104086" url="https://sk.wikipedia.org/wiki?curid=104086" title="Margecianka">
Margecianka

Margecianka je potok na strednom Spiši, preteká územím okresov Levoča a Spišská Nová Ves. Je to významný pravostranný prítok Braniska a má dĺžku .
"Prameň:" v Levočských vrchoch, v podcelku Levočské planiny, pod kótou neďaleko obce Pavľany, v nadmorskej výške cca 
"Smer toku:" od prameňa na krátkom úseku na juhovýchod, vytvára prudký ohyb, oblúkom vypnutým k severu sa postupne stáča na juh, od Spišského Podhradia na juhovýchod
"Geomorfologické celky:" 1.Levočské vrchy, podcelok Levočské planiny, časť Oľšavická planina, 2.Hornádska kotlina, podcelky Podhradská kotlina, Medvedie chrbty a Hornádske podolie
"Prítoky:" sprava Studenec (), spod Ostrého vrchu (), spod Nemeckej hory (), Vavrincov potok, Branisko, zľava prítok () spod Krigova (), dva prítoky spod Jedlinky (), Podhorský potok
"Ústie:" do Braniska pri osade Dobrá Voľa v nadmorskej výške približne 
"Obce:" Studenec a mesto Spišské Podhradie

</doc>
<doc id="104087" url="https://sk.wikipedia.org/wiki?curid=104087" title="Vrece kostí">
Vrece kostí

Vrece kostí () je kniha od Stephena Kinga.
Dej.
Hlavnou postavou je spisovateľ Michael Noonan, ktorému náhle zomiera manželka. Až po pitve sa dozvedá, že jeho žena čakala dieťa, dcérku, po ktorej dlho túžili. Po tejto udalosti Michael stráca schopnosť písať a postihujú ho desivé sny, v ktorých sa vracia na svoje letné sídlo k jazeru Dark Score, do zrubu Sara Laughs. Keď nočné mory neustávajú, Michael sa rozhodne, že strávi na chate leto, vypátra príčinu svojich snov a možno začne opäť písať. V oblasti menom TR-90, ktorá leží pri jazere a je to skôr osídlenie ako mestečko, sa stretáva s Mattie, mladou vdovou, ktorá sama vychováva dcérku Kyru. Jej svokor bohatý Max Devore, jej chce dieťa odobrať, ale Michael sa rozhodne Mattie pomôcť a najme jej právnika.
Po dlhých útrapách sa Michaelovi podarí rozlúštiť záhadu zrubu Sara Laughs aj hrozivú silu, ktorá núti obyvateľov TR-90, aby už dlhé roky prinášali obety pomstychtivému duchovi. Michael sa vzdáva kariéry spisovateľa a rozhodne sa osvojiť si Kyru, ktorú len zázrakom zachránil z pazúrov zla.

</doc>
<doc id="104095" url="https://sk.wikipedia.org/wiki?curid=104095" title="Präsident (automobilová značka)">
Präsident (automobilová značka)

Präsident (1897) bol prvý automobil postavený v Kopřivnici a jeden z prvých automobilov na svete vôbec, ktorý radí Tatru na tretie miesto medzi najstaršími existujúcimi automobilkami – za firmami Daimler-Benz a Peugeot.
Pri konštrukcii automobilu Präsident boli jeho tvorcovia inšpirovaní sčasti automobilom Benz „Instructor“, v Kopřivnici však do konštrukcie vniesli viacero originálnych prvkov a vylepšení, takže vznikol úplne odlišný automobil.
Podvozok Präsidenta, aj karoséria typu Phaeton, vychádzali z osvedčeného kopřivnického kočiara Mylord. V zadnej časti – v priestore, ktorý u kočiarov slúžil pre batožinu - bol umiestnený dvojvalcový ležatý motor Benz o obsahu 2,714 l a výkonu približne 5 kW (6,6k) pri 600 ot/min (vŕtanie aj zdvih 120mm). Palivová nádrž obsahu 23 l sa nachádzala pod prednými sedadlami. Pôvodné indukčné zapaľovanie bolo nahradené magnetovým. Mazanie bolo stratové, kvapkacie, ovládané centrálnym mazacím systémom. Chladenie motora bolo otvorené vodné, odparovacie, čiastočne stratové. Prevodovka bola dvojstupňová, remeňová. Prevodové stupne sa radili naklápaním stĺpiku riadenia. Zadná hnacia náprava bola poháňaná dvomi nezávislými reťazami od predlohového hriadeľa, ktorý mal už diferenciál. Stĺpik riadenia umiestnený pred pravým predným sedadlom mal riadidlá a pohyb z neho sa prenášal reťazou na prednú nápravu.
Vozidlo využívalo dva brzdové systémy – nožnú pásovú prevodovú brzdu a ručne ovládanú treciu brzdu pôsobiacu na gumené obloženie kolies.
Zaujímavosťou vozidla bol aj okrasne tvarovaný nárazník, vôbec prvýkrát použitý u automobilu.
Toto vozidlo obsadené 4 pasažiermi absolvovalo v dňoch 21.-22. mája 1898 propagačnú jazdu na výstavu do Viedne, pričom trasu dlhú 328 kilometrov absolvovalo za 24,5 hodín, z toho bolo 14,4 hodiny čistého času jazdy s priemernou rýchlosťou 22,62 km/h.
Präsident bol po ukončení výstavy vo Viedni určitý čas používaný v rámci rakúskeho autoklubu na zácvik vodičov. Neskôr sa stal súčasťou zbierok česko-slovenského technického múzea v Prahe na Letné, kde sa nachádza dodnes ako jeden z najcennejších exponátov.
Podľa pôvodnej technickej dokumentácie bola v roku 1977 v závode Tatra postavená plne funkčná replika prvého automobilu, ktorá sa dnes nachádza v zbierkach podnikového múzea v Kopřivnici.

</doc>
<doc id="104097" url="https://sk.wikipedia.org/wiki?curid=104097" title="Tatran (spolok)">
Tatran (spolok)

Tatran bol slovenský akademický spolok vo Viedni. Bol založený 25.2.1869.

</doc>
<doc id="104098" url="https://sk.wikipedia.org/wiki?curid=104098" title="Vlado Bednár">
Vlado Bednár

Vlado Bednár (pseudonymy Fedor Vietor, Quido Maria Piaček a i.) (* 11. február 1941, Bratislava – † 17. január 1984, Bratislava) bol slovenský prozaik, dramatik a autor literatúry pre deti a mládež. 
Životopis.
Narodil sa ako syn akademického maliara Štefana Bednára. Vzdelanie získaval v Bratislave, kde v rokoch 1958 – 1964 študoval na Univerzite Komenského filozofickú fakultu, odbor žurnalistika. Po absolvovaní štúdia pôsobil v rokoch 1964 – 1966 ako asistent na katedre novinárstva a súčasne ako redaktor v časopise Kultúrny život. Neskôr redigoval mládežnícke časopisy ABC pionierov a Prúd, ako aj Infarkt, humoristickú prílohu časopisu Mladá tvorba. V rokoch V rokoch 1970 –  1975 bol redaktorom vo vydavateľstve Smena a potom sa stal umelcom v slobodnom povolaní, ktorým bol až do svojej predčasnej smrti. 17. januára 1984 tragicky a paradoxne zomrel po nešťastnom páde cestou domov vo svojom byte v Bratislave-Rači následkom úrazu na rozkopanej ulici.
Jeho manželkou bola neskoršia politička Oľga Keltošová.
Tvorba.
Tvorba pre dospelých.
Debutoval r. 1964 humoristicko-satirickou prózou Uhni z cesty!, v ktorej s mladíckou vehemenciou ironizoval dobový životný štýl dospelých, jeho duchovnú prázdnotu, banálnosť medziľudských vzťahov. Nekonformný satirický nadhľad uplatnil aj v zbierkach poviedok "Divné hrušky s divnou chuťou" (1966) a "Veterné mlyny" (1967), v ktorých sa už upriamil na reflexiu adolescentného človeka. Umelecky najpresvedčivejšie to urobil v poviedkovej knižke "Nebrnkaj mi na city" (1967), ktorá presvedčivosťou svojej výpovede patrí k reprezentatívnym dielam modernej prózy pre mládež 60. rokov 20.storočia. Podobne ako v dvoch predchádzajúcich knihách aj v nej je protagonistom citovo vyprahnutý až cynický mladý hrdina, ironizujúci konformný a karieristický svet dospelých a zároveň odmietajúci podriadiť sa ich vplyvu. Tento v novodobej slovenskej próze pre mládež netradičný typ detského hrdinu nie je však nijakým asociálnym zjavom negujúcim univerzálne ľudské ideály. Dešpekt, ktorý ho charakterizuje, prejavuje totiž výhradne voči tej časti dospelých, pre ktorú je príznačný karierizmus, pokrytectvo, egoizmus a komerčnosť. Tým, že tieto morálne defekty svojím opozično-ironizujúcim spôsobom odkrýva, preberá úlohu výsostne kladnej postavy. Gesto, ktoré jeho postavenie vyznačuje a ktoré je podmienené skrytou túžbou po čistých ľudských vzťahoch a plnohodnotnom citovom živote, je pritom vierohodnejšie o to viac, že nemá heroickú, ale tragikomickú podobu. Tejto netradičnej typológii mladého hrdinu zodpovedá aj neobvyklý kompozično-štýlový tvar, v ktorom klasický príbeh je potlačený na minimum a jeho funkciu preberá na vnímanie náročnejší asociatívny princíp. Jeho uplatnením vyznačuje sa textový plán množstvom digresií so zmesou rozmanitých rozprávačských rovín, pôsobiacich zdanlivo nesúrodo, v podstate však korešpondujúcich s autentickým spôsobom detského vnímania skutočnosti. Takýto charakter má aj jazykový prejav detských postáv, využívajúci mestský slang. Jeho prítomnosť je činiteľom podieľajúcim sa na zvierohodnení ich opozičného postoja voči svetu dospelých.&lt;br&gt;K tvorbe pre dospelého adresáta sa vrátil až na konci 70. rokov prózou "Vajce v stodole" (1978) a románom "Koza" (1979), v ktorom karikoval komunitu dobových filmových a televíznych pracovníkov (hlavná postava koza sa stane filmovou hviezdou). Podobne ako posmrtne vydanými prózami "Dračie žily" (1985) a "Libero" (1987) aj v nich prostriedkami humoristicko-satirickej prózy diagnostikoval stav morálnej vybavenosti svojho súčasníka. Vysoká estetická a výpovedná hodnota týchto prác ho zaradila medzi reprezentatívnych predstaviteľov humoristicko-satirického žánru novodobej slovenskej prózy.
Tvorba pre deti.
Za debut v literatúre pre deti možno považovať knihu "Dobrodružstvá troch mudrlantov" (1974). Bednár v nej nezaprel svoj humoristický talent a prostriedkami grotesky, nonsensu a recesie vytvoril rozprávkovú feériu, ktorá dodnes nestratila nič zo svojej pôsobivosti. Jej osnova má detektívny ráz. Laco Breza a jeho kamarát Miro Nitka so svojím mladším bratom sa rozhodnú vypátrať sedemdesiatu siedmu krajinu. Pomôže im v tom mapa deda Vida, a hoci ich pátranie neustále ohrozuje protihráč spolužiak Žabura, svoj zámer úspešne zvládnu. Konfrontáciu skutočného sveta a jeho reálií s rozprávkovými rekvizitami, na ktorú sa východiskové pátranie mení, autor pritom dokázal zrealizovať ako hru, ktorú jeho čitateľ prijme a pochopí, pretože oba jej komponenty, reálny i rozprávkový, už dôverne pozná. A tak podľa dobového znalca Bednárovej tvorby pred dospelých i pre deti Júliusa Nogeho Bednárova parodizačná hra je síce absurdná, ale nie nezmyselná. V jej podtexte je nedidaktickým spôsobom povedané aj to, že svet rozprávok a svet dnešných vedecko-technických dobrodružstiev spája túžba človeka objavovať, hľadať, prekonávať obmedzujúce zákonitosti v prospech človeka. &lt;br&gt;Objavovanie, hľadanie a poznávanie tvorí aj leitmotív aj knihy "Veľká dobrodružná vlastiveda" (1979), v ktorej sa trojica bratislavských chlapcov podujme na expedičné putovanie turistickými trasami od bratislavského Kamzíka až po Košice. Bednár, milovník turistických úletov z bratislavského prostredia, vytvoril touto prácou svojrázny prozaický útvar, v ktorom má miesto fantázia, recesia a intelektuálny humor, ale predovšetkým osobný vzťah a zážitok, ktorý cítiť i za tými najväčšími výmyslami. „Akoby výmysly nevymýšľal“, skonštatoval v tejto súvislosti Július Noge, „ale ich žil“. Tým presne charakterizoval nielen knižku Dobrodružstvá troch mudrlantov a Veľkú dobrodružnú vlastivedu, ale aj tri knihy autorových parodizačných rozprávok Č"o mi kvety natárali" (1982), "Moje najmilovanejšie zvieratá" (1986) a "Hubárske rozprávky" (1987). Pre všetky je príznačné spojenie náučného momentu a umeleckého výmyslu, ktoré v iných knihách a u iných autorov má podobu nesúrodého hybridu, v Bednárovej projekcii – a platí to aj o knihe Veľká dobrodružná vlastiveda – však zásluhou jeho fantazijnej civilnosti a recesijnej mystifikácie toto spojenie vyústi do špecifického tvaru, v ktorom náučnosť je natoľko zapracovaná do zábavnej roviny rozprávania, že sa stáva jej súčasťou. 
Rozhlasová a divadelná tvorba.
Výsledkom jeho trvalej spolupráce s rozhlasom sú hry "Požičaná gitara" (1977) a "Kľúčikové kráľovstvo" (1979), ktoré vytvoril v autorskej spolupráci s básnikom Tomášom Janovicom.&lt;br&gt;Predtým spolu napísali hru so spevmi. Tancami a odvážnym letom do neznámej krajiny "Vzducholoď" a v roku 1983 humoristické veršované leporelo o prstoch na ruke "My sme majstri majstrov".

</doc>
<doc id="104099" url="https://sk.wikipedia.org/wiki?curid=104099" title="Tatran">
Tatran

Tatran môže byť:

</doc>
<doc id="104100" url="https://sk.wikipedia.org/wiki?curid=104100" title="Národ (spolok)">
Národ (spolok)

Národ bol slovenský akademický spolok vo Viedni. Založili ho v roku 1892 Pavel Blaho a J. Wagner po zastavení činnosti spolku Tatran.
Okrem študentov sa v spolku schádzali aj mladí remeselníci a robotníci.

</doc>
<doc id="104102" url="https://sk.wikipedia.org/wiki?curid=104102" title="Amerikánsko-slovenské noviny">
Amerikánsko-slovenské noviny

Amerikánsko Slovenské Noviny boli noviny vydávané v USA pre slovenských krajanov. Pôvodný názov bol Amerikanszko-Szlovenszke Novini a vychádzali v spišsko-šarišskom nárečí. 
Dejiny.
Noviny začali v Pittsburgu roku 1886 vydávať 30-ročný Janko Slovenský a 27-ročný Július Wolf zo spríbuznených nemeckých rodín z Krompách, obaja absolventi maďarského učiteľského ústavu. Slovenský popri rodnej nemčine, maďarčine, latinčine a potom v USA aj angličtine ovládal iba spišské nárečie, čo bol významný dôvod pôvodného jazyka novín, ktorý Slovenský oficiálne vysvetľoval rečou veľkej časti slovenských prisťahovalcov. Wolf sa v USA neskôr naučil písať spisovnou slovenčinou. 13. mája 1889 redakcia vyhorela. Noviny zachránil dovtedajší častý prispievateľ 22-ročný Peter V. Rovnianek, ktorý sa stal ich spolumajiteľom a šéfredaktorom, čo bola Slovenského podmienka, aby v ich vydávaní pokračoval. Hneď po prevzatí redakcie Rovnianek v názve aj obsahu prestal používať maďarský pravopis. Na spisovnú slovenčinu prešiel postupne do roku 1891.
Keď Rovnianek noviny prevzal, mali náklad 1 700. Do necelého roka stúpol na 2 700, čím sa "Amerikánsko Slovenské Noviny" stali vtedajším najčítanejším slovenským periodikom na svete. V roku 1894 sa z týždenníka stali noviny vychádzajúce trikrát do týždňa. V roku 1895 bolo predplatiteľov okolo 8 000 a koncom prvého desaťročia 20. storočia až 30 000-40 000, najvyšší náklad, aký kedy slovenské noviny v USA dosiahli, a mnohonásobne vyšší ako čokoľvek vychádzajúce po slovensky v Uhorsku.
Noviny začali upadať, keď roku 1911 skrachovali Rovniankove podniky a banky a on sám z redakcie aj z Pittsburgu odišiel. Ich názov sa zmenil na Americko-slovenský bulletin, neskôr na Americko-slovenský svet, ktorý roku 1922 zanikol.
Redaktori.
K redaktorom novín patrili: Peter V. Rovnianek, Július Wolf, A. S. Ambrose, Július Žorna-Horský, Gustáv Maršall Petrovský, Edo Schwartz-Markovič, Ján Kadlečík, Ignác Gessay, J. A. Ferienčík, Karol Salva, Karol Štiasny a mnohí ďalší. Rovnianek získal aj prispievateľov zo Slovenska: Pavel Blaho, F. V. Sasinek, I. Žiak-Somolický a iní.
V novinách boli uverejňované aj básne a poviedky spisovateľov: P. O. Hviezdoslava, S. H. Vajanského, E. M. Šoltésovej, Ľudmily Podjavorinskej a iných.

</doc>
<doc id="104103" url="https://sk.wikipedia.org/wiki?curid=104103" title="Českoslovanská jednota">
Českoslovanská jednota

Českoslovanská jednota bol český národnoobranný spolok založený v roku 1896, so sídlom v Prahe. Zanikol po vypuknutí prvej svetovej vojny. Českoslovanská jednota významnou mierou prispela k vzniku Česko-Slovenska.
Charakteristika.
Spočiatok mal za cieľ národnokultúrnu činnosť v českom (nie česky hovoriacom) pohraničí. Napokon ale pôsobil v pohraničí Česka, v Sliezsku, Dolnom Rakúsku aj na Slovensku. Od roku 1908 sa venoval takmer výlučne Slovensku a rozvíjaniu česko-slovenskej vzájomnosti. Išlo prevažne o spolok liberálnych mešťanov a bohatšej inteligencie. Ideologicky prevládal masarykovský humanizmus a čechoslovakizmus.
V roku 1909 mal spolok 1263 členov, v roku 1912 2361 členov (z toho 140 Slovákov), v roku 1913 3477 členov.
Aktivity vo vzťahu k Slovensku.
Spolok umiestňoval slovenských študentov na českých vysokých školách a stredných školách (išlo o stovky slovenských chlapcov), slovenských učňov u českých majstrov. V českých mestách usporadúval večery a prednášky, na ktorých boli Česi informovaní o útlaku Slovákov v Uhorsku a ich snaženiami. Od roku 1908 do roku 1913 organizoval tzv. luhačovické porady, t. j. porady českých a slovenských kultúrnych, politických a hospodárskych pracovníkov v Luhačoviciach. Finančne podporoval vydávanie slovenských novín (Hlas, Slovenské listy, Prúdy) a študentov ako jedna foriem obrany proti maďarizácii a zakladal na Slovensku knižnice. V roku 1911 spolok vydal akúsi malú encyklopédiu Slovenska pod názvom Slovenská čítanka. V rokoch 1907 až 1910 spolok vydával časopis Naše Slovensko. Tesne pred 1. svetovou vojnou spolok podporoval aj prenikanie českého kapitálu na Slovensko.
Kým v Česku mal spolok v roku 1913 22 miestnych pobočiek, na Slovensku mal len radových členov, pretože uhorské úrady aktivity v tomto spolku pokladali za nežiaduce a snažili sa im zamedziť.
Postoje českých členov k Slovensku siahali od nezištnej pomoci Slovákom, cez romantické slovakofilské predstavy po koristnícke záujmy českých podnikateľov.

</doc>
<doc id="104104" url="https://sk.wikipedia.org/wiki?curid=104104" title="Pokrok (časopis)">
Pokrok (časopis)

Pokrok bol nepolitický časopis, ktorý v rokoch 1903-1916 vydával Pavel Blaho. Napriek apolitickosti významne prispieval k národnému sebauvedomovaniu Slovákov. Pokrok vychádzal s podnázvom "Týždenník, venovaný ku poučeniu a vzdelaniu slovenského ľudu".

</doc>
<doc id="104105" url="https://sk.wikipedia.org/wiki?curid=104105" title="Záblesk gama žiarenia">
Záblesk gama žiarenia

Záblesk gama žiarenia, vzplanutie gama žiarenia alebo GRB (z anglického Gamma ray burst) je prudký záblesk gama žiarenia na oblohe. Zjavuje sa náhodne, má neznámy pôvod a čas ani miesto jeho objavenia sa nedá predvídať. 
Záblesky gama žiarenia k nám cestujú nesmierne dlho – dalo by sa povedať, že sú akýmsi dopisom z diaľok. Nedávno bol pozorovaný gama záblesk, ktorý sa odohral takmer pred 9,5 miliardami rokov, to je v čase, keď naša slnečná sústava ešte vôbec neexistovala.
Môže trvať od niekoľko tisícin sekundy po 1,6 hodiny (najdlhší pozorovaný záblesk). Nakoľko gama žiarenie zemská atmosféra neprepúšťa, môžu byť tieto záblesky identifikované len na základe pozorovania družíc. Niektoré GRB však majú tzv. dosvit v ostatných oblastiach spektra: V röntgenovom, ultrafialovom, viditeľnom, infračervenom, mikrovlnnom a rádiovom žiarení. Dosvit vo viditeľnom svetle môžeme pozorovať pozemskými teleskopmi. 
Podľa dĺžky trvania delíme záblesky na
Objav gama zábleskov.
Na začiatku objavu gama zábleskov stála studená vojna. Spojené štáty vyslali v rokoch 19631965 do kozmického priestoru 3 dvojice družíc Vela za účelom detekcie výbuchov sovietskych atómových zbraní, a to ako v kozmickom priestore, tak aj na Mesiaci. 
Družice na konci 60. rokov naozaj detegovali výbuchy s obrovskými energiami. Američania vylúčili, že by mohlo ísť o sovietske atómové zbrane. Ako sa čoskoro ukázalo, išlo o čisto kozmické javy. V roku 1973 predala armáda výsledky astronómom. Vedci o týchto javoch do tej doby nemali ani tušenie. Pozemské prístroje v tom čase neboli schopné detegovať tieto vesmírne javy, pretože gama žiarenie je účinne odtienené atmosférou. Astronómovia zistili, že gama záblesk má mnohonásobne väčšiu energiu, ako je svietivosť celej galaxie Mliečna cesta, kde je približne 1011 hviezd. 
Gama záblesky a živá hmota.
Fotóny gama žiarenia majú vysokú energiu. Intenzívnejšie žiarenie dokáže veľmi efektívne ničiť živú hmotu, pri väčšej intenzite by spálilo všetok život na Zemi. Pred škodlivým žiarením nás chráni atmosféra, ale ak by GRB (gama záblesk) nastal blízko, atmosféra by nás nedokázala ochrániť. Bol publikovaný vedecký článok, ktorý popisuje, čo by sa dialo, keby ku gama záblesku došlo vo vzdialenosti menšej ako 3·10³ svetelných rokov od slnečnej sústavy. Najskôr by sme videli niečo ako je zahmlené svetlo, potom by obloha stemnela a za niekoľko dní by na Zem dorazila spŕška veľmi intenzívneho a veľmi nebezpečného žiarenia, ktorá by zničila pozemský život.
Objavilo sa aj alternatívne vysvetlenie vyhynutia dinosaurov, založené na zásahu Zeme intenzívnym gama zábleskom. Toto vysvetlenie je ale dosť sporné, pretože ak by bola Zem zasiahnutá takým zábleskom, tak by sme nežili ani my. To, že by gama záblesk mohol nastať v tesnej blízkosti slnečnej sústavy, nikto stopercentne vylúčiť nemôže. Bolo už dokonca zistené pôsobenie jedného z väčších gama zábleskov na najvrchnejšie vrstvy našej atmosféry. Pravdepodobnosť, že by k záblesku došlo tak blízko je ale veľmi malá. Pravdepodobne k takému záblesku nedôjde skôr, ako za 50–100 miliónov rokov. A v tom čase už ľudstvo bude pravdepodobne mať toľko technických prostriedkov, aby sa dokázalo chrániť. Ochranou by mohlo byť napríklad rozbitie nejakej väčšej planétky, alebo ukrytie sa hlboko pod zem na dobu až 1 mesiaca.
Teórie vzniku gama zábleskov.
Supernova.
Ak niektorej z väčších hviezd (limit je niekoľko hmotností Slnka) pomaly dochádza vodík, ale stále má dostatok vodíku pre termonukleárnu reakciu, mení sa na tzv. červeného nadobra. Po čase potom exploduje ako supernova. Po hviezde zostávajú iba ťažké prvky a proces končí. Naše Slnko ale čaká iný koniec. Hviezdy tohto typu končia svoj život ako bieli trpaslíci.
Zrážka neutrónových hviezd.
Majme dve neutrónové hviezdy, ktoré okolo seba krúžia. Tento jav nazývame koalescencia, teda zrážka dvoch neutrónových hviezd. Hviezdy sa po čase môžu zraziť – vzniká výbuch s vysokou energiou – a následne gama záblesk.
Iné teórie vzniku.
Ďalej je možné, že jednou zložkou pri koalescencii môže byť čierna diera a druhou neutrónová hviezda, prípadne sa môžu zraziť dve čierne diery. 
Ďalšia zaujímavá teória predpokladá namotávanie veľmi silného elektromagnetického poľa neutrónovej hviezdy nazývanej magnetar. Ide o jav, ktorý vzniká pri rýchlo rotujúcej magneticky aktívnej neutrónovej hviezde, kde hmota na siločiarach nestačí sledovať pohyb magnetického poľa, pretože rýchlosť rotácie sa blíži rýchlosti svetla. Tým dochádza k namotávaniu magnetického poľa.
Gama žiarenie.
Gama žiarenie výbuchu klasickej supernovy sa podľa súčasných predstáv šíri rovnomerne všetkými smermi. Pri gama záblesku tomu tak ale nie je. Tu sa gama žiarenie (gama emisia) šíri iba vo veľmi malom uhle, tzv. výtrysku. Vďaka tomu je možné pozorovať iba malé množstvo zdrojov gama zábleskov, ktoré sú vo vesmíre. Existujú ale projekty hľadaní tzv. osamotených gama zábleskov. Osamotený gama záblesk je krátky záblesk vo viditeľnej oblasti, ktorý ale nie je sprevádzaný gama žiarením, pretože uhol výtrysku optického žiarenia je väčší, ako uhol výtrysku žiarenia gama.
Gama záblesky sú pre astronómov veľmi zaujímavé, lebo z jedného lúča gama záblesku, ktorý doputuje na Zem, môžu zistiť cenné informácie. Svetlo môžeme rozložiť na spektrum a zistiť napríklad teplotu zdroja, zloženie prachu v mieste gama záblesku. Z červeného posunu je možné odhadnúť aj vzdialenosť zdroja. Žiarenie gama záblesku dokáže perfektne preskúmať aj prostredie medzi Zemou a jeho zdrojom. Jeho rozborom možno potom určiť vlastnosti prostredia, ktorým svetlo preletelo.

</doc>
<doc id="104107" url="https://sk.wikipedia.org/wiki?curid=104107" title="Veľké zmrštenie">
Veľké zmrštenie



</doc>
<doc id="104114" url="https://sk.wikipedia.org/wiki?curid=104114" title="Amerikanszko-szlovenske Novini">
Amerikanszko-szlovenske Novini



</doc>
<doc id="104117" url="https://sk.wikipedia.org/wiki?curid=104117" title="Americko-slovenský bulletin">
Americko-slovenský bulletin



</doc>
<doc id="104118" url="https://sk.wikipedia.org/wiki?curid=104118" title="Americko-slovenský svet">
Americko-slovenský svet



</doc>
<doc id="104123" url="https://sk.wikipedia.org/wiki?curid=104123" title="Campi Flegrei del Mar di Sicilia">
Campi Flegrei del Mar di Sicilia

Campi Flegrei del Mar di Sicilia, alebo "Flegrejské polia Sicílskeho mora" je skupina podmorských vulkánov, nachádzajúca sa v Sicílskej úžine medzi Sicíliou a Tuniskom. Sopky vystupujú z hĺby okolo 1 000 m až tesne pod hladinu mora. Správy o erupciách pochádzajú ešte z obdobia prvej púnskej vojny (253 pred Kr.) a v rozmedzí 17. až 20. storočia. Niektoré erupcie vytvorili aj ostrovčeky, ktoré sa však neskôr opäť ponorili (či už vplyvom eróznej činnosti, alebo tektonických pohybov).

</doc>
<doc id="104126" url="https://sk.wikipedia.org/wiki?curid=104126" title="Krosno">
Krosno

Krosno (poľ. "Królewskie Wolne Miasto Krosno") je mesto v Podkarpatskom vojvodstve, ktoré malo k 30. júnu 2014 47 140 obyvateľov. Ide o jedno zo štyroch miest Podkarpatského vojvodstva, ktoré má tzv. práva powiatu. Do roku 1999 bolo hlavným mestom vojvodstva Krosno.
Ide o niekdajšie stredoveké opevnené mesto, centrum obchodu s plátnom, súknom, či uhorským vínom. V rokoch 1975 – 1998 bolo centrom samostatného Krosnianskeho vojvodstva. Dnes je centrom okresu, má regionálny až subregionálny význam. Sídli tu niekoľko inštitúcii s nadregionálnym významom, napr. Regionálne riaditeľstvo štátnych lesov, Podkarpadská regionálna veterinárna inšpekcia, Regionálna správa ciest, Obvodný banský úrad či Inštitút pre ropu a plyn. Zaujímavosťou je, že v meste sa nachádzalo prvé známe ložisko ropy na svete. Miestny blšák bol v 90. rokoch 20. storočia, ako v aj v prvých rokoch nového milénia bolo popri Nowom Targu a Jablonke častým cieľom Slovákov v rámci nákupnej turistiky.
Poloha.
Krosno leží na rieke Wislok v juhovýchodnom cípe Poľska. Je vzdialené iba od hranice so Slovenskom a cca od hranice s Ukrajinou. Nachádza sa približne v strede Jasielsko-Sanockej kotliny v nadmorskej výške , neďaleko sa tiahne masív Nízkych Beskýd, ktoré sú najnižším horstvom Karpát. Mestom prechádza štátna cesta 28, ktorá sa v nedalekom Piejsce Piastowom kríži s ďalšou štátnou cestou, 19, ktorá je súčasťou najvýchodnejšieho severojužného spojenia naprieč Európou, tzv. Via Carpatia.
Samotné mesto zaberá plochu a pozostáva zo siedmych mestských štvrtí a piatich sídlisk. Historické centrum sa nachádza na výbežku nad sútokom riek Lubatówka a Wislok.
História.
Prvá písomná zmienka, ktorá pomenúva jedno z 34 sídel Malopoľska ako Krosno, sa objavila v dokumente podpísanom krakovským vojvodom Leškom II. Čiernym v roku 1282. Najstaršie nálezy vo výbežku medzi riekami Wislok a Lubatówka však ukazujú osídlenie pochádzajúce z 10. a 11. storočia. Najstaršie privilégia mesto získalo v roku 1386 od Kazimíra Veľkého. Kazimír postupne z obyčajného sídla spravil slobodné kráľovské mesto s mnohými výsadami a tiež umožnil príchod nemeckých kolonistov na jeho územie. Už v tom období bolo budúce mesto obohnané obranným valom.
Krosno ako kráľovské mesto používalo erb Piastowcov z Kujaw – v jednej polovici orol, v druhej lev s kurunami na svojich hlavách. Za Kazimíra Veľkého sa tiež začali stavať hradby, ktoré boli dokončené za vlády Ladislava Jagelovského. V tom čase do mesta viedli dve brány: Uhorská na juhovýchode a Krakovská na severozápade. Takto chránené mesto poskytovalo vhodné útočisko pre remeselníkov a obchodníkov tvoriacich hlavnú zložku vtedajšej mestskej spoločnosti. Aj vďaka tomu sa už od začiatku 15. storočia začínajú vytvárať cechy, z ktorých najvýznamnejšie postavenie dosiahli cechy súkenníkov či plátenníkov. Z Krosna sa tak stal významný producent plátna, či súkna.
O postavení mesta v stredoveku svedčí aj to, že už v tom období fungoval v meste vodovod a kanalizácia, ktorých existencia mala veľmi pozitívny dopad za život a zdravie jeho obyvateľov. Po rozšírení mestských práv Kazimírom IV. Jagelovským v roku 1461 sa Krosno stalo po Ľvove a Krakove iba tretím poľským mestom s plnými mestskými právami.
15. storočie znamenalo mohutný rozvoj obchodu v meste. Z lokálnych trhov konaných v priebehu pondelkov sa mesto stalo súčasťou rozsiahleho obchodu, ktorým okrem Malopoľska zahŕňal aj vtedajšie Uhorsko či tzv. Červenú Rus. Najväčšie obchody sa uskutočňovali počas jarmokov, ktoré sa konali trikrát do roka. Ponúkalo sa tu hlavne oblečenie, kone či dovezený tovar v podobe železných predmetov a Tokajského vína.
Napriek katastrofám, akými boli v tom období napríklad povodeň v roku 1497, požiare (predmestie vyhorelo v roku 1474, samotné mesto v roku 1500), nájazdy vojsk Tomáša Tarczaya (1473 a 1474), či moru, bolo 16. storočie zrejme vrcholom existencie mesta. V meste v tom období existuje vlastná bieliareň bielizne, tehelňa, mlyn, mesto má tiež colné komory a právo skladu. Na tú dobu vysoká životná úroveň mesta pramení najmä z dôvodu existencie parížskej školy v meste. O jej úrovne svedčí aj to, že v rokoch 1 400 – 1 600 študovalo dovedna 173 miestnych rodákov na prestížnej Krakovskej univerzite, čo bolo na tú dobu veľmi slušné číslo. Krosno však v tomto období nebolo známe len vďaka zdraviu svojich obyvateľov či miestnym trhom. So štyritisíc obyvateľmi bolo najväčším mestom Malopoľska. Článok o ňom sa dostal aj napríklad do práce J. Brauna a F. Hoghenberga s názvom Mestá sveta.
Atrakcie Krosna.
Krosno je historické mesto známe svojou bohatou kultúrou a architektúrou. Medzi hlavné turistické atrakcie patrí zachovalé staré mesto s historickými budovami a hradbami. Významnou pamiatkou je kostol svätého Mikuláša, ktorý pochádza zo 14. storočia a je ukážkou gotickej architektúry.
Okrem toho je Krosno známe aj svojím múzeom sklárstva, ktoré prezentuje tradičnú výrobu skla a jej históriu v regióne. Mesto je tiež vstupnou bránou do pohoria Beskydy, ktoré ponúkajú množstvo príležitostí na turistiku, cyklistiku a zimné športy.
Medzi ďalšie zaujímavosti patrí historická radnica, množstvo kostolov a kláštorov, ako aj kultúrne podujatia a festivaly, ktoré pravidelne ožívajú mestské ulice.

</doc>
<doc id="104128" url="https://sk.wikipedia.org/wiki?curid=104128" title="Pantelleria">
Pantelleria

Pantelleria, alebo Pantalaria, v staroveku Cossyra môže byť:

</doc>
<doc id="104130" url="https://sk.wikipedia.org/wiki?curid=104130" title="Pantelleria (ostrov)">
Pantelleria (ostrov)

Pantelleria je ostrov vulkanického pôvodu, nachádzajúci sa v Stredozemnom mori asi juhozápadne od pobrežia Sicílie a východne od pobrežia Afriky. Ostrov má dĺžku , najvyšší bod je Monte Grande (). Počet obyvateľov Pantellerie je približne 7 700, administratívne patrí pod správu provincie Trapani.
Geologický vývoj.
Ostrov predstavuje vulkanický komplex, pozostávajúci z viacerých štítových vulkánov, troskových kužeľov, a kaldier. Pod ostrovom sa nachádza aktívny zlomový sytém Pantelleria Rift, ktorý je príčinou vulkanizmu ostrova.
Vývoj komplexu je rozdelený do dvoch etáp: obdobie pred veľkou "erupciou zelených tufov" a obdobie po nej. Prvé vulkanické erupcie sú datované na 325 000 rokov a odohrávali sa v niekoľkých vulkanických centrách. približne pred 114 000 rokmi nastal kolaps kaldery "La Vecchia", čo je doložené hrubou vrstvou ignimbritov na ostrove. Erupcia zelených tufov bola obrovská erupcia spojená s kolapsom kaldery "Cinque Denti" a odohrala sa približne pred 45 000 rokmi.
Po tejto erupcii nasledovali menšie výlevy trachytických láv v juhovýchodnej časti ostrova. Posledná erupcia v oblasti sa odohrala v roku 1891 po viac ako 3000 rokoch nečinnosti. Bola to podmorská erupcia vzdialená asi päť kilometrov od severozápadného pobrežia ostrova.

</doc>
<doc id="104137" url="https://sk.wikipedia.org/wiki?curid=104137" title="Marcela Veselková">
Marcela Veselková

Marcela Veselková (* 16. február 1981, Košice) je slovenská poetka.
Absolvovala Ekonomickú univerzitu v Bratislave a Central European University v Budapešti. Debutovala básnickou zbierkou "Najzvláštnejšie je neľúbiť ťa" (Slovenský spisovateľ, 2005), ktorá sa dostala do užšej nominácie na "Veľkú cenu za východoeurópsku literatúru" a získala prémiu Ceny Ivana Kraska. V roku 2013 jej v "Aspekte" vyšla druhá zbierka poézie pod názvom "Identity". Pracuje na "Inštitúte sociálnej politiky" Ministerstva práce, sociálnych vecí a rodiny SR. Zároveň je podpredsedníčka Slovenskej ekonomickej spoločnosti.

</doc>
<doc id="104138" url="https://sk.wikipedia.org/wiki?curid=104138" title="Technický výkres">
Technický výkres

Technický výkres je veľmi dôležitou súčasťou technickej dokumentácie. V porovnaní s inými výrazovými prostriedkami sústreďuje technický výkres na pomerne malej ploche neobyčajne veľké množstvo informácií o tvare, veľkosti a mnohých ďalších vlastnostiach zobrazovaného predmetu alebo zariadenia. Technický výkres je najdôležitejší dorozumievací prostriedok medzi konštruktérom a výrobou bez ohľadu na odbor, jeho pôvodu alebo použitie. Je nositeľom technickej myšlienky. 
Technický výkres obsahuje všetky potrebné údaje pre výrobu súčiastky alebo zariadenia. Predpisuje tvar a rozmery, ale aj druh materiálu, povolené odchýlky rozmerov a pod. Za presnosť a správnosť údajov, ktoré sú uvedené na výkrese, zodpovedá konštrukcia. Na druhej strane sa však dielňa musí pri výrobe súčiastky alebo zariadenia presne pridržiavať technického výkresu.

</doc>
<doc id="104139" url="https://sk.wikipedia.org/wiki?curid=104139" title="Vzájomné vzťahy medzi organizmami">
Vzájomné vzťahy medzi organizmami

Vzájomné vzťahy medzi organizmami sú biosystémy s partnerskými vzťahmi.
Delia sa na:

</doc>
<doc id="104142" url="https://sk.wikipedia.org/wiki?curid=104142" title="Blaho Uhlár">
Blaho Uhlár

Blaho Uhlár (* 26. august 1951, Prešov† 13. júl, 2024, Bratislava) bol slovenský režisér a dramatik. Bol predstaviteľom divadelnej avantgardy a undergroundu v 90. rokoch 20. storočia.
Život.
Narodil sa v Prešove, detstvo a časť mladosti prežil v Ružomberku. Absolvoval štúdium réžie na VŠMU v Bratislave. Od roku 1974 bol členom Divadla pre deti a mládež (DPDM) v Trnave. V roku 1991 založil s výtvarníkom Milošom Karáskom Divadlo Stoka, ktoré bolo napriek odporu a petíciám v roku 2006 vytlačené výstavbou v zóne Pribinova (Eurovea). Bol aj režisérom neprofesionálneho "Divadla Disk" v Trnave.
Písal a inscenoval pantomimické scenáre pre deti. Vytváral autorské divadlo, v ktorom často provokoval publikum. Svojimi inscenáciami často komentoval aj aktuálnu spoločenskú a politickú situáciu.

</doc>
<doc id="104143" url="https://sk.wikipedia.org/wiki?curid=104143" title="Vladislav Bednár">
Vladislav Bednár



</doc>
<doc id="104144" url="https://sk.wikipedia.org/wiki?curid=104144" title="Pokrok (rozlišovacia stránka)">
Pokrok (rozlišovacia stránka)

Pokrok môže byť:

</doc>
<doc id="104145" url="https://sk.wikipedia.org/wiki?curid=104145" title="Dejiny tankov">
Dejiny tankov

Dejiny tankov sa začali písať počas prvej svetovej vojny, keď sa od prvých prototypov prešlo až k sériovo vyrábaným tankom.
Prvá svetová vojna.
V prvej svetovej vojne nastal veľký problém, pretože boje prebiehali v zákopoch. Ani jedna armáda sa nemohla pohnúť z miesta. Kto zaútočil, ten mal okamžite obrovské straty spôsobené guľometmi a delostrelectvom nepriateľa.
Tvorcom prvého tanku bol plukovník ženistov Ernest Swinton, ktorý sa stal aj veliteľom prvého tankového oddielu v histórii. Zistil, že celá nepriateľova obrana je založená na ostnatom drôte a guľometoch. Dostal nápad: „"Čo keby sa proti nepriateľovi nasadila ľahká bojová loď na kolesách"“. Anglicko bolo totiž námorná veľmoc a aj najslabšia bojová loď bola proti guľometom neporaziteľná. Prvý tank bol vlastne niečo ako bojová loď postavená na súš a volal sa HMLS Centipede (HMLS skratka pozemná loď jej veličenstva). Nikdy sa sériovo nevyrábal, ani nebol v bojovom nasadení, ale bol prototypom prvých tankov.
Prvý skutočný bojový tank sa volal Little Willie a bol postavený v roku 1915. 
Prvým teoretikom tankového boja (Swintonov priateľ a kolega) bol J.F.C Fuller. Od neho sa neskôr učili všetci veľkí tankoví generáli.
Tento tank mal síce niekoľko nevýhod a posádku mal veľkú ako menšia loď, ale postupne sa vylepšil okrem Tanku Mark IV, ktorý bol najznámejší tank 1. svetovej vojny. Ku koncu vojny sa používala jeho vylepšená verzia Tank Mark V.
V tom istom roku ako Angličania začali aj Francúzi pod vedením Estienna. Vtedy bol skonštruovaný prvý francúzsky tank Schneider CA-I. Nebol však veľmi dobrý a pri prvom masovom útoku bol dokonca odrazený, čo v konečnom dôsledku spojeneckým vojskám pomohlo, lebo Nemci začali tanky tak podceňovať, že ich začali vyrábať až ku koncu vojny.
Ďalší francúzsky tank sa volal Saint Chamond. Bol tiež slabý a hlavne slabo motorizovaný (ale mal novinku – pohon na elektromotor). Najlepší francúzsky tank bol Renault FT17. Bol síce relatívne ľahký a malý, ale to bola aj jeho výhoda—bol to jediný tank, ktorý sa dal prepravovať na nákladnom aute. Renault FT17 je v konštrukcii tankov významný aj tým, že je prvým tankom, ktorý používa otočnú vežu, v ktorej bola umiestnená hlavná zbraň. Táto koncepcia sa v ďalšom vývoji tankov stala základnou. Briti delili svoje tanky na „mužské“ (male), t. j. s delami, a „ženské“ (female), vyzbrojené guľometmi. Mužské dostali mužské a ženské dostali ženské mená.
Nemci začali svoje tanky vyvíjať neskoro a aj preto boli dosť nezrelé. Volali sa A7V.
Prvé hromadné nasadenie tankov sa odohralo 20. Novembra 1917 pri Cambrai a bolo úplne úspešné, aj keď neskôr kvôli malému počtu pechoty bolo dobyté územie stratené. Tu sa ukázalo, že tanky sú silné v útoku, ale slabé v obrane.
Maximálna rýchlosť tankov bola v tomto období malá:
Technické problémy:
Medzivojnové obdobie.
V medzivojnovom období vznikla koncepcia tančíkov, ktorú mnohí odborníci dlho presadzovali. Tá vychádzala z politiky preferovania vojenskej prítomnosti pred vojenskou dominanciou. Až druhá svetová vojna však ukázala, že to bola iba ďalšia slepá ulička.
Spojené kráľovstvo.
V období medzi vojnami boli britské tankové armády rozpustené. Vývoj sa však nezastavil. Charakteristické modely:
Tieto britské tanky boli zakúpené a skúšané mnohými inými krajinami a tvorili základ na ktorom sa začali vyvíjať tanky v iných krajinách. Aj keď britská tanková armáda bola početne slabá, bola dobre vycvičená a mala aj najlepšie prepracovanú a vďaka manévrom aj odskúšanú teóriu tankového boja. Napr. ako prví zistili, že podporné delostrelectvo (ťahané) sa pripravuje do pozície príliš dlho. A preto vymysleli samohybné delo.
Tiež vytvorili obrnené transportéry.
"Britská armáda" sa aj v tankoch držala zásad námorného boja – mala špeciálne tanky:
To znamená že okrem stíhačov tankov sa žiaden britský tank nemal púšťať do boja s nepriateľskými tankmi. Tento systém prevzala na dlhú dobu aj americká armáda.
Francúzsko.
Francúzi toho času disponovali cca 6 000 tankmi všetkých druhov a boli preto najmocnejšou tankovou veľmocou na svete. Charakteristické modely:
Problém francúzskych tankov bol, že sa orientovali na zákopovú vojnu. To znamená, že sa orientovali len na pancierovanie a palebnú silu, nie na rýchlosť. Aj koncepcia nasadenia bola zastaraná, napr. tanky sa zvykli nasadzovať hlavne na podporu pechoty pri prielomoch, a to po jednom na rotu (alebo čatu). Rovnako ako Briti zanedbali boj "tank proti tanku".
Sovietsky zväz.
K tankovým veľmociam sa pripojil aj Sovietsky zväz. Sovieti zakúpili skvelú licenciu amerického konštruktéra Christieho a začali vývoj vlastných rýchlych tankov BT-1 a BT-2. Tieto dokonca urobili dojem aj na Angličanov, ktorí neskôr kúpili zo ZSSR aj licenciu na podvozok (ťažko uveriť, ale bolo to tak) a z toho vznikol tank "Crusader". V roku 1935 začal vývoj najslávnejšieho a najúspešnejšieho ruského tanku T-34. Sovietsky zväz vyvinul tiež nespočet prototypov aj sériových typov, ktoré sa neosvedčili, aj keď veľmi pomohli pri vývoji oveľa lepších (pozri viacvežový T-28 alebo superťažký T-35). Najrozšírenejší sovietsky tank pred začiatkom vojny bol T-26, odvodený podobne ako poľské tanky (7TP) od britského Vickersu Mk IV.
Nemecko.
Nemecko podľa Versailleskej zmluvy nemohlo mať v armáde nijaké tanky. Preto nemecká armáda cvičila len s atrapami tankov z lepenky. Napriek tomu nemeckí generáli na čele s gen. Guderianom pracovali na príprave vlastných tankových zbraní a odpozorovávali od iných armád. Rusi im tiež dovolili cvičiť tajne na ruskom území a spolu aj vyvíjali tanky. Nemecká teória tankového boja bola napriek týmto problémom perfektne prepracovaná a v praxi sa ukázalo, že aj najlepšia na svete (neboli ovplyvnení západnými teóriami o využití a nasadení tankov). Napr. z dôvodu:
Keď nastúpil Adolf Hitler k moci, tak jednoducho Versaillskú zmluvu ignoroval. Vtedy sa začali vyrábať prvé nemecké tanky:
Nemecká armáda mala okrem toho neprehľadné množstvo prototypov, z ktorých sa neskôr objednávali najlepšie podľa situácie. Prvá možnosť vyskúšať si svoje tanky nastala vo vojne v Španielsku (légia Kondor). Tam sa síce tanky ani na jednej strane nevyznamenali, alebo lepšie povedané nedokázali ani spredu odolať pechotnej protitankovej puške, ale Nemci sa tankov ako zbrane nevzdali a skúsenosti zapracovali.
Druhá svetová vojna.
Francúzsko.
Vojnu Francúzi prehrali, a preto sa ich tanky nevyvinuli. S čím začali, s tým aj skončili.
Neskôr Armáda slobodných Francúzov používala americké tanky M4 Sherman a stíhače tankov M10 Wolverine.
Spojené kráľovstvo.
Britská armáda mala pomerne ľahké a slabé tanky. To bolo kvôli tomu, že tanky mali byť len tak ťažké, aby sa dali prepravovať po železnici – a briti mali slabé a opotrebované koľajnice. Až neskôr sa situácia zlepšila keď prišli z Ameriky valníky na prepravu po ceste. Na začiatku vojny sa osvedčili ťažké tanky Matilda I. Tie vedeli odolať aj zblízka nemeckým protitankovým kanónom. Ich slabinou bola ale slabá výzbroj.
Neskôr boli vyvinuté ťažké pechotné tanky A22 Churchill.
Z veľkej časti sa ale Briti museli spoliehať na tanky z Ameriky; M3 Grant a M4 Sherman. Keďže v priebehu vojny Angličania opustili koncepciu špeciálnych protitankových tankov, museli ich tanky vedieť bojovať aj proti druhým tankom.
Na tento účel vylepšili americký Sherman tak, že naňho namontovali dlhý kanón. Tento upravený Sherman sa volal Sherman Firefly a až do príchodu tankov M26 Pershing bol jediný tank, ktorý sa nemeckým Tigrom a Panterom mohol postaviť pri čelnom súboji (jeden zničil aj Wittmanov tank). Ku koncu vojny namontovali do tanku Cromwell lietadlový motor, ktorý spolu s novým kvalitnejším kanónom dal základ tanku, ktorý bol schopný čeliť Tigrom a Panterom; samozrejme nie pri čelných súbojoch ale pri využití jeho väčšej obratnosti – volal sa Challenger.
USA.
Američania mali zásadu, že proti tankom je potrebné nasadzovať hlavne stíhače tankov ("Tank Destroyer"), tú sa snažili dodržať až do konca vojny.
Keď sa na jeseň 1939 v Európe rozhorela 2. svetová vojna, nebola úroveň tankovej výzbroje americkej armády príliš vysoká. Jej ľahké a stredné tanky s maximálnou hrúbkou panciera a kanónom kalibru by proti nemeckým strojom PzKpfw III a PzKpfw IV sotva obstáli. Armáda USA z toho dôvodu, kým vstúpila do vojnových operácií (čo bolo až takmer o dva roky), naliehavo hľadala riešenie.
V roku 1940 vznikla špecifikácia na nový tank s hrúbkou panciera čela veže a korby až a kanónom kalibru . Najskôr sa uvažovalo o modernizácii stredného tanku M2 s kanónom v otočnej veži. Tá však bola pre silnejšiu zbraň malá a žiadna vhodnejšia v tom čase ešte neexistovala. Armádne autority sa preto rozhodli za základ nového tanku použiť bezvežový stredný stroj T5, ktorý mal kanón uložený v kazemate na pravej strane korby. Pochopiteľne, počítalo sa so silnejším pancierom, ako aj s montážou kanónu do veže.
Vzniklo pozoruhodné vozidlo, ktorého bojové kvality síce neboli ideálne, ale proti nepriateľským tankom už malo väčšie šance ako jeho predchodcovia. Dostalo meno M3 General Lee, po niekdajšom „južanskom“ vynikajúcom vojvodcovi.
Prvé nasadené Americké tanky neboli ale nemeckým PzKpfw III a väčšine verzií PzKpfw IV nadradené, zmena nastala v bitke pri El Alameine, hlavne M4 Shermany boli pre Nemcov šok. To však nebolo až také podstatné, pretože tí čoskoro nasadili nové Tigre a Panthery.
Počas vylodenia v Normandii, už Američania čelili nemeckej kvalitatívnej prevahe hlavne počtom svojich tankov. Na zničenie jedného moderného nemeckého tanku bolo treba až 9 Shermanov. Ani špecializované stíhače tankov M10 Wolverine neboli svojím bratom schopné pomôcť, lebo sami boli slabé. Až koncom vojny velenie rozhodlo, že Shermany budú nahradené ťažkými tankmi M26 Pershing, ktoré boli navrhované ako protiváha Tigrom a stačili na ne. Ale Nemecko prehralo vojnu skôr, ako boli vôbec nasadené. Jedinou výhodou Shermanov bolo to, že boli vyrábané pásovo oproti nemeckým tankom, ktoré boli stavané dielenským spôsobom, čo si vyžadovalo viacej času. Preto bolo amerických tankov vždy veľa a boli všade. Americké obrnené jednotky tak mali vždy vysoké straty. Nemci tejto prevahe, ktorú navyše umocňovala prevaha vo vzduchu neboli schopní vzdorovať. Napriek tomu, v obdobiach, kedy boli možnosti spojeneckého letectva oklieštené kvôli zlému počasiu ukázali, že vedia Američanov zaskočiť, ako to ukázali v bitke v Ardenách. Tanky Sherman sa používali na všetkých bojiskách vojny, boli dodávané aj do ZSSR, kde ich si ich i sovietski tankisti vážili, najmä za bezporuchovú prevádzku a jednoduchú obsluhu.
Nemecko.
Hlavné nemecké tanky v 2. svetovej vojne boli:
Vojnu začali Nemci s tankmi z medzivojnového obdobia. V Poľsku a Nórsku im tieto vozidlá celkom stačili, ale vo Francúzsku sa nemecké tanky ukázali ako slabé. Bola to len lepšia taktika a extenzívne nasadenie letectva proti tankom a aj organizačné detaily – tu boli Nemci majstri – čo zabezpečilo víťazstvo.
Neskôr v ZSSR už začal už byť veľký problém. Na začiatku síce vyhrávali – vďaka taktike – a dostali sa až pred Moskvu. Ale aj tak, sovietske tanky (T-34, KV-1) boli také silné, že nemecké tanky boli použiteľné len na podporu pechoty. Proti nim Nemci postavili ako hlavný bojový tank PzKpfw III s dlhou hlavňou, ktorý bol sovietske tanky schopný likvidovať, ale celkom rovnocenným ho nazvať určite nemožno (aj keď to hovoria sami nemeckí tankisti). Nebolo to však absolútne riešenie, lebo Sovietsky zväz vyrábal tanky rýchlejšie. Lepší tank bol Pz IV s dlhou hlavňou (verzie F2 a vyššie), ale ten bol oproti Pz III neporovnateľne drahší.
Typickým znakom nemeckých tankov bola už opticky väčšia hranatosť. Príčina bola jednoduchá – Nemci nemali dosť legúr na výrobu liateho panciera. Tento problém sa dal obísť studeným valcovaním a tepelným spracovaním – takto sa dali ale vyrábať len ploché diely, ktoré sa potom dali len zvárať. Boky veže Tigra boli napr. vyrobené z ohnutého hrubého pancierového plechu. Nemci boli v tej dobe jediní, kto dokázal ohýbať tak hrubé plechy s presnosťou na 5 stotín milimetra. To skracovalo dobu popúšťania. Všeobecne bola ale táto technológia podstatne pomalšia ako odlievanie. Preto sa Nemcom, spolu s istou zadubenosťou v technológiách (do konca výroby sa pri tankoch nepresadila pásová výroba) nikdy nepodarilo vyrábať tanky v dostatočných množstvách.
Nemci ale nevyužili čas na prispôsobenie sa a vyrobenie lepších tankov. Prečo to však trvalo tak dlho sa historici zatiaľ nezhodli. Niektorí ekonómovia si myslia, že Hitler a jeho ľudia spočiatku nechceli zbytočne investovať do nových zbraní, aby nezvýšili infláciu – však načo aj, vojna sa vyvíjala dobre. Iný názor je, že finančná stabilita krajiny bola u nich to posledné o čo sa snažili. Takže to, že modernizácia sa uskutočnila tak neskoro bol z ich strany čistý diletantizmus.
To sa ukázalo aj pri tanku PzkpfwVI Tiger. Nemecké ministerstvo vojny navrhovalo na základe kompetentných prepočtov a skúseností z východného frontu, kde nemecké tanky čelili kvalitnej sovietskej technike verziu silnejšieho tanku, so silnejším pancierom a so kanónom namiesto . Nemecké kanóny bývali pri tom istom kalibre zväčša lepšie ako sovietske. Hitler išiel dokonca ďalej a navrhoval 88mm kanón. A tak vznikol Tiger. Lenže Tiger bol už ťažký tank, oveľa drahší ako tank navrhovaný ministerstvom hoci len o málo lepší. Aj jeho kanón sa nabíjal pomalšie. A mal aj detské choroby; už schválené podvozky pre nový tank sa museli na poslednú chvílu prerobiť.
Prvé Tigre boli nasadené v roku 1942 pri Leningrade. Bolo ich asi 10, veľa ich vypadlo kvôli zlomeným prevodovkám (boli pôvodne stavané na ľahší tank a stupne sa museli prehadzovať rýchlejšie ako bolo plánované). Aj tak bolo ich nasadenie pomerne úspešné a kvôli nim boli zmarená tamojšia sovietska ofenzíva, ktorej cieľom bolo oslobodiť Leningrad z obkľúčenia.
Zároveň popritom sa vylepšoval aj PzKpfw IV, po Tigrovi, vtedy najhodnotnejší nemecký tank. Na začiatku vojny mal len krátky kanón (vyhotovenie A až D), ale generál Guderian tlačil na A. Hitlera tak dlho, až kým Pz IV nedostal dlhú hlaveň (L41), takže už v Grécku boli celé jednotky vyzbrojené touto verziou.
Ďalším tankom, ktorý sa vyvíjal ako hlavný bojový tank bol Panther. Ten v určitých parametroch prekonával i ťažký Tiger – bol pohyblivejší s lepším kanónom (/L71) a jeho pancier bol riešený ako pri T-34 (ktorý určite veľmi inšpiroval jeho konštruktérov). Prvýkrát ho nasadili pri Kurskom oblúku, ale toto nasadenie vykonané iba na Hitlerov príkaz bolo veľmi predčasné (napr. slabé chladenie motorov) ani posádky si naň nestihli zvyknúť. Časom sa stal Panther najlepším stredným tankom nemeckej armády a spojenci dlho nemali proti nemu nič rovnocenné.
Ďalší tank v rade bol Tiger II. Odvodený bol od Tigra I, len mal ešte silnejší pancier a kanón bol PAK 88mm/L71, ktorý prerážal všetky spojenecké tanky a spredu bol proti spojeneckým tankom neporaziteľný. A je tiež pravda, že viac tankov vypadlo pre poruchy ako nepriateľskou činnosťou.
Napriek protestom Guderiana bol na konci vojny vyvíjaný ďalší megalomanský projekt; ultraťažký tank Maus. Ten bol vyzbrojený kanónom a k tomu ešte koaxiálnym kanónom. Toto bol ale luxus, ktorý si Nemecko už nemohlo dovoliť a ukazuje maximálny diletantizmus na najvyšších nemeckých postoch (hlavne Hitler). Guderianom presadené tanky sa nakoniec ukázali ako najlepšie (a to ani Guderian nebol perfektný). Akoby toho nebolo dosť, plánovali Nemci vývoj absolútneho megakolosu: P-1000 s vežou s dvoma kanónmi, veľký ako bojová loď.
Sovietsky zväz.
Hlavné sovietske tanky (2. svetová vojna) boli:
Na rozdiel od typov spred vojny, veľa typov Sovietskom zväze cez vojnu nebolo, lebo sovieti rozmýšľali racionálne a pokúšali sa štandardizovať všetku výzbroj. Tento racionálny prístup napr. uľahčoval opravy tankov a dodávky náhradných dielcov. Tvorcom a architektom ruských tankových vojsk bol generál Michail Tuchačevskij.
Medzi najlepších tankových veliteľov patrili:
Do napadnutia Nemeckom mali Sovieti vo svojej výzbroji vtedy (a aj dlho potom) kvalitné stredné tanky T-34. Bolo ich však málo, väčšina výzbroje boli T-26, ani tie však neboli natoľko zastarané aby sa nemohli (aspoň na papieri) postaviť nemeckým tankom. Neúspech sovietskych tankových vojsk spočíval v nevhodnej koncepcii ich nasadenia, a zlom technickom stave. Po prepadnutí krajiny vyvstal aj problém ich zásobovania. Nasadenie T-34 bol pre Nemcov šok. Prvé nemecké správy o ňom hovoria takto: "…nový ruský tank, vyzerá veľmi moderne a dokáže po celé hodiny odolávať paľbe našich protitankových kanónov (najskôr a )..." Výhodou T-34 bolo, že naraz spájal niekoľko výhod:
Nočnou morou pre Nemcov boli aj ťažké tanky KV-1 a KV-2, proti ktorým nemali Nemci pripravenú adekvátnu protiodpoveď. Za úspech však vďačili viacerým faktorom:
Sovietske sily sa napriek viacerým, často ťažko zaplatených chybám od Nemcov rýchlo učili.
Neskôr nasadili Nemci tank Tiger I, ktorý poľahky prekonával T-34 aj KV-1. Dlho spôsoboval sovietskym tankom neúnosné straty. Ako protiváhu k nemu bol v 1944 postavený tank IS-1, ktorý ako prvý tank spojencov odolal kanónu Tigra na . IS-1 mal ale ešte pomerne slabý kanón a preto bol vyrobený nový tank IS-2 so kanónom, ktorý bol navyše schopný z vzdialenosti rozstrieľať Tigra na kúsky.
Japonsko.
Japonsko počas vojny bojovalo hlavne na mori a na pevnine sa spoliehalo hlavne na pechotu a letectvo a preto do tankov neinvestovalo toľko, čo iné armády. Ale aj tak vedeli Japonci nasadzovať tanky s veľkou účinnosťou a neskôr pri prekvapivých výpadoch v džungli získali úspechy.
Väčšina japonských tankov boli ľahké tanky Ha-Go. Neskôr ku koncu vojny začali vyvíjať stredné tanky Chi-Ha. V Pacifiku mali ale ľahké tanky Ha-Go veľké problémy proti americkým M4 Shermanom. Tie ich vedeli zničiť na väčšiu vzdialenosť ako Ha-Go dostrelili.
Vojnové bitky.
Poľsko.
Keď Nemecko prepadlo 1. septembra 1939 Poľsko, tak začala vojna. Poľsko má dobrý terén pre tankové bitky. Možno sa to nezdá, ale Poliaci mali aj tanky ktoré boli schopné čeliť nemeckým, boli to 7TP. Bolo ich ale len 169 kusov. Spolu mali asi 1134 tančíkov, z toho väčšina slabé TK-3 s guľometom , ktoré neboli proti tankom účinné.
Nemci mali 3195 bojových obrnených vozidiel, z toho ale len 98 Pz III () a 211 Pz IV () obidva s krátkymi kanónmi a preto proti tankom skôr nevhodné (krátky kanón, s malou úsťovou rýchlosťou a malou presnosťou). Nemci mali ale výhodu že po obsadení Československa mali tanky Pz 35(t) a Pz 38(t) ktoré boli vo svojej kategórii jedni z najlepších.
Tu sa ale ukázala taktická nadradenosť Nemcov a hlavne prevaha vo vzduchu. Poliaci ale spravili tiež zopár ťažkých nevynútených chýb:
Napriek tomu si Poliaci viedli celkom dobre, nedali kožu lacno a väčšinou usporiadane ustupovali a skracovali front, keď bolo treba. V niekoľkých prípadoch dokonca Nemcov porazili (Bitka o Kutno a Bitka u Mokra III). Neskôr ale Nemci poľskú armádu rozdelili na časti a odrezali od najvyššieho veliteľstva v Brest-Litovsku.
Nové skúsenosti z Poľskej vojny boli:
Nórsko (operácia Wesserübung).
Hoci Nórsko nemalo vhodný terén na použitie tankov, Nemci ich napriek tomu s úspechom používali. Koordinácia s pechotou a delostrelectvom sa ukázala ako kľúčová, bez nej by mali nemecké tanky veľké straty. Najviac sa tanky nasadili na juhu Nórska pri Osle.
Francúzsko (operácia Fall Gelb).
Po „Sitting war“ (keď Spojenci a Nemci stáli proti sebe na hraniciach, bez toho aby spolu bojovali) napadli Nemci 10. mája 1940 najprv Holandsko a Belgicko, čím oklamali Spojencov, ktorí očakávajúc útok na hraniciach sa spoliehali na tzv. Maginotovu líniu. Nemci však potom zaútočili cez Ardeny na Francúzsko, kde nikto tanky nečakal. Takto sa im podarilo odrezať britský expedičný zbor (BEF) v Holandsku a Belgicku s ďalšími francúzskymi bojovými zväzmi od Francúzska a zatlačiť až k Dunkerque (pozri bitku o Dunkuerque). Tu Angličania spravili tankový útok, známy ako výpad pri Arrase, kde Nemci s hrôzou zistili, že ich kanóny nedokážu ani zblízka preraziť britské tanky. Bitka nakoniec skončila porážkou Angličanov ale vystrašila Hitlera a ten vydal známy "Haltbefehl", ktorý získal Angličanom čas na evakuáciu vojakov z Dunkerque.
Nemci mali menej tankov ako spojenci a boli aj proti nim slabé. Spojenecké tanky Matilda II (Anglicko) a Char B (Francúzsko) boli jasne silnejšie ako nemecké, ale Nemci použili túto taktiku:
Skúsenosti:
Francúzsko malo dobrú sieť ciest a ešte bolo aj skoré leto, keď málo pršalo. Preto malo Francúzsko dobrý terén pre tanky.
Juhoslávia.
27. marca 1940 vypukol v Juhoslávii štátny prevrat a Juhoslávia vystúpila zo spolku s Hitlerom (podpísaný len 2 dni predtým). Ešte v ten večer prikázal Hitler útok na Juhosláviu a Grécko. 12. apríla obsadili Nemci Belehrad. 17. apríla Juhoslávia kapitulovala.
Celkovo bola pre Nemcov juhoslovanská operácia rutinou. Juhoslovania nevedeli využiť svoj veľmi výhodný terén a boli aj zle vyzbrojení. Jediným problémom Nemcov bývali občasné poruchy ich tankov.
Grécko.
Grécko bolo tvrdší oriešok ako Juhoslávia. Predtým napadli Grécko Taliani, ale po porážkach, ktoré proti slabším a horšie vyzbrojeným Grékom utrpeli, požiadal Benito Mussolini v zúfalstve Hitlera o pomoc. Väčšina tankov v Grécku patrila Angličanom, ktorí prišli Grécku na pomoc. Gréci sa spoliehali v obrane na Metaxasovu líniu na východe ale tá nechránila Grécko od Juhoslávie, ktorá bola gréckym spojencom. Na západe na Albánskej fronte robili dokonca ofenzívu proti Talianom.
9. apríla ale Metaxasova línia padla, keď Nemci nasadili veľké množstvo taktických bombardérov (hlavne Stuk). Grécka „Armáda Východné Macedónsko“ bola tak odrezaná od hlavných síl a ešte toho večera sa vzdala. 10. apríla ale nemecké jednotky prekročili rieku Vardar a dobyli juh Juhoslávie a napojili sa tak na Talianov v Albánsku. Tým získali výhodné postavenie na útok na grécko na jeho neopevnenej hranici. Potom už len obkľučovali a ničili alebo donútili vzdať sa jednu grécku armádu za druhou. 19. apríla sa britské jednotky opevnili v Termopylách. Pár dní predtým, 15. apríla sa Angličania rozhodli z Grécka stiahnuť. 21. apríla grécka armáda kapitulovala. Poslední britskí vojaci sa z Grécka stiahli na Krétu 29. apríla. Grécko bolo dobyté. Krétu dobyl až útok nemeckých výsadkárov.
Grécka operácia prebiehala zároveň s prvými bojmi Nemcov v Afrike.
Útok na Sovietsky zväz (operácia Barbarossa).
Útok na Sovietsky zväz začal 22. júna 1941. Nemci sústredili tajne na sovietskych hraniciach obrovské hromady tankov. Guderian požadoval dvojnásobné množstvo tankových divízií. Hitler to vyriešil prefíkane – rozdelil každú divíziu na dve s úmyslom ich potom doplniť na plný stav. Do nemeckej armády boli tiež zo všetkých strán dodávané ukoristené tanky, hlavne francúzske Hotchkissy a Sommy. Spočiatku Nemci narazili len na slabé BT a T-26. Potom sa ale objavil T-34. Mnoho nemeckých tankistov aj vojakov bolo šokovaných. Šťastie pre nich, bolo iba to, že ZSSR malo týchto tankov relatívne málo a predovšetkým, že boli nevhodne použité.
Nemecká taktika v tej dobe vyzerala tak, že tankové divízie spolu s mechanizovanou pechotou vyrazili v dvoch hlavných ťahoch a medzi nimi nebolo nič. Odrezali sovietske armády od posíl a zásob, zvyšok bitky vybojovala v zadu postupujúca pechota. Veľakrát sa stalo, že ustupujúci sovietski vojaci odrazu hlboko v zázemí narazili na pevnú nemeckú obranu. V týchto pasciach našlo svoju smrť veľa vojakov. Tak sa podarilo aj obkľučiť obrovské armády pri Kyjeve. Tam sa síce Nemci nevedeli na západnom úseku prebojovať cez pevnú sovietsku obranu, ale postupne boli obkľúčené sovietske jednotky pri Kyjeve zničené alebo sa vzdali. Pri Smolensku sa ale podarilo Nemcov na čas zastaviť a dokonca urobiť krátku ale úspešnú protiofenzívu (ofenzíva v Jelňskom výbežku). Tvorcom tohoto krátkeho zvratu vo vojne boli generáli Žukov a Jeriomenko. Smolensk nebol sovietskym víťazstvom za ktoré sa často mylne pokladá, ale zato Nemcov spomalil, čím dal čas pri príprave obrany Moskvy. Boli tu aj prvýkrát nasadené kaťuše, ktoré sa tu vyznamenali a získali si skvelú povesť. V októbri 1941 sa operácia Barbarossa skončila a začala operácia Tajfún.
Boje v Afrike.
Boje v Afrike sa vyvíjali pre Talianov zle. Najprv síce prenikli až do samotného Egypta ale Angličania (gen. Wavell) ich s oveľa menšími silami odrazili a takmer úplne zničili. Tak sa museli stiahnuť do obrany v Tunise. Hitler im ešte počas Juhoslovanskej a Gréckej výpravy poslal pomoc. Tou pomocou boli postupne až 3 divízie (takzvaný Afrikakorps) – minimum pre úspech a maximum pre zásobovanie v púšti. Veliteľom nemeckého Afrikakorpsu bol generál Erwin Rommel. Ten dokázal už víťazných Angličanov nečakane poraziť a zahnať naspäť. Ale Angličania sa zase vzchopili a odrazili Nemcov a naopak. Angličania to nazvali zo žartu "Desert Roundabout" – púštny kolotoč, keďže šťastie bolo viackrát na jednej aj na druhej strane. Ale nakoniec maršal Rommel utrpel porážku pri El Alamejne v Egypte a musel ustúpiť až do Tuniska. Pri El Alamejne nasadili Angličania po prvýkrát vo väčšom počte americké tanky M4 Sherman, proti ktorým mohli Nemci postaviť len Pz IV verziu F – tých bolo ale málo. V Tunisku ho Angličania a Američania, ktorí sa vylodili v Maroku, zovreli do klieští. Tam ešte dokázali jeho Tigre 10. obrnenej divízie, ktoré zrovna dorazili, spôsobiť v Kaserínskom priesmyku americkým tankom ťažkú porážku, ale o pár dní neskôr v tom istom priesmyku pre zmenu vyhrali Američania a nemecká obrana sa zrútila.
Frontové línie v severnej Afrike sa sústreďovali do tesnej blízkosti silných zásobovacích bodov (Tobruk, Tunis, Alexandia). Ten, kto zničil nepriateľské tanky v bitke, mohol potom jazdiť hore dolu, pokiaľ mu stačil benzín. V Afrike sa bojovalo väčšinou v púšti, tá sama o sebe ako rovina bola pre pohyb tankov celkom dobrým bojiskom. Piesok však ničil motory a prevodovky ako šmirgel, a cez deň sa horúci vzduch tak chvel, že strelci tankov neboli schopní presne zameriavať. V kovových trupoch tankov stúpala cez deň teplota tak vysoko, že vyznamenania sa mohli tankistom rozdávať už len za to, že v strojoch v tej horúčave vôbec sedeli. Šróby sa uvoľňovali a nity sa samé odstreľovali dovnútra tankov ako náboje. Preto sa aj všetky nové tanky začali vyrábať z liatych dielcov.
Nemecké tanky sa ukázali ako celkove nadradené, nie ani tak pre výzbroj ako pre ich spoľahlivosť. Veľa britských tankov bolo stratených pre poruchy, u Nemcov boli takéto výpadky oveľa zriedkavejšie. Viac ako tankmi vyhrávali Nemci tankové bitky protitankovými kanónmi PAK 88 mm.
Rozhodujúci sa ukázal byť ľudský faktor. Tankové bitky dlhšie ako deň ničili tankistov viac ako tanky – veľa ich malo zapálené oči a ťažké zažívacie problémy. Tu sa ukázali americké tanky s ich silnými ventilátormi ako najlepšie vybavené pre toto bojisko. Pre Nemcov bolo skoro neriešiteľný problém zásobovanie. Veľa zásobovacích lodí a lietadiel bolo zostrelených skôr ako prišli do Afriky a preto nemeckým tankovým silám chýbalo všetko; palivo, dielce aj munícia.
Stalingrad.
Útok na mesto Stalingrad uskutočnila nemecká 6. armáda ktorej velil generálplukovník Paulus (jeho nadriadeným bol Maximilian von Weichs). Obrane mesta velil generál Čujkov, ktorého nadriadeným bol maršal Timošenko. Paulus bol skôr priemerný veliteľ. Sovietska obranná taktika bola pohybovať sa len vnútri budov a celkovo čo najmenej po uliciach. Keď vojaci nenašli vnútri dvere, tak vyrazili dieru granátom. To isté robili aj tanky T-34, ale tie nepotrebovali dvere. Potom vyrážali z nečakaných smerov a ničili nemecké tanky a potom rýchlo zmizli. Pechota ničila nemecké tanky zblízka. Hojne sa používali míny. Ruiny mesta sa ukázali ako ľahko brániteľný terén pre obrancu, ktorý sa v meste vyznal. Boj bol doslova trojdimenzionálny – nepriateľ mohol útočiť aj z hora (zo striech budov) aj zdola (využitie kanalizácie mesta bolo dobrým spôsobom ako sa nepozorovane premiestňovať). Bol to ideálny terén pre ostreľovačov. Sovieti mali v meste iba jedinú tankovú jednotku, ktorou bola 84. tanková brigáda. Jej tanky zakopané po veže v parku Skuľpturnyj boli zničené 17. októbra 1942. Okrem toho nasadzovali Sovieti niekoľko tankov vyrobených v Stalingradskom traktorovom závode, ich posádky tvorili hlavne robotníci.
Nakoniec sa Nemcom Stalingrad podarilo takmer celkom dobyť, ale Sovieti nasadili na krídlach obrovské armády a obkľúčili oblasť Stalingradu aj s celou 6. armádou (operácia Urán). Hitler zakázal Paulusovi prebojovať sa zo Stalingradu a navyše nemecké tanky a obrnené vozidlá nemali dosť paliva. Tak boli obrnené zložky 6. armády stratené. Nemci sa neúspešne pokúsili vyslobodiť 6. armádu útokom 4. armády (operácia Wintergewitter).
Kursk (operácia Zitadelle).
Kursk bol dovtedy najväčšou tankovou bitkou v dejinách. Nemci po víťazstve pri Charkove obkľúčili Červenú armádu z troch strán. Obkľučenie ale pre nadchádzajúcu zimu nedokončili. To sa Nemci rozhodli nechať až na nasledujúce leto. To bola ale veľká chyba, lebo Sovieti sa zatiaľ na Nemcov dobre pripravili a presunuli sem obrovské sily a vybudovali silné opevnenia. Takže bitka bola pre Nemcov prehratá skôr ako začala. Novým nemeckým tankom Panter a PzkpfwVI Tiger sa síce podarilo preraziť až do tyla nepriateľa, ale dôležitá sprievodná pechota bola zničená nepriamou delostreleckou paľbou a boji so sovietskou pechotou. Takže tanky bez sprievodu vlastnej pechoty boli potom postupne zničené. Porážku utrpeli aj stíhače tankov Ferdinand, lebo aj keď boli spredu proti tankom prakticky nezraniteľné, nemali nijaké guľomety a museli svojím protipancierovým kanónom strieľať po jednotlivých pešiakoch. Tí keď sa dostali Ferdinandom blízko, tak už nemali problém ich zničiť.
Prvýkrát sa tu objavili vynikajúce ruské stíhače tankov SU-152, ktoré narobili Tigrom väčšie straty ako sa čakalo. Pantery boli ešte nevyzreté a preto sa bitke veľmi nevyznamenali. Väčšina tankov v bitke na nemeckej strane boli Pz IVF a G. Po tejto bitke Nemci už len ustupovali a vojna na Východe začala mať dosť jednostranný priebeh.
Taliansko a Sicília.
Nemecká stratégia bola obetovať Sicíliu a južné Taliansko a brániť len vyspelý a bohatý sever Talianska. Spojenci sa rozhodli obísť nemeckú obranu a vylodili sa pri Anziu. Hornaté Taliansko však bolo pre tanky nevhodným terénom. Ale Nemci vedeli aj napriek tomu nasadzovať tanky pomerne účinne. Boli tu aj nasadené Elefanty (vylepšené Ferdinandy). Tanky Panter sa ukázali na americkými a anglickými tankomi jasne nadradené. Za niekoľko týždňov stratili Američania a Angličania zhruba 100 tankov a Nemci len 5 a aj to neboli všetky Pantery. Spojenci ale technickú prevahu Nemcov nahradili obrovskou početnou a leteckou prevahou. Výborne sa v týchto bojoch rehabilitovala armáda „Slobodných Francúzov“, ktorá Nemcom spôsobila rozhodujúce porážky.
Vylodenie v Normandii.
Vo Francúzsku mali Nemci asi 2500 tankov ale veľmi málo pechoty, t. j. opačne ako v ZSSR. Nedostatok pechoty sa tu prejavoval na každom kroku. Rozhodujúcu porážku utrpeli nemecké tanky v bitke pri Avranchez. Bola to prvá tanková bitka v dejinách, ktorú vyhrali čisto lietadlá – taktické P-47 Thunderboldt a Hawker Typhoon s raketami vzduch-zem. Aj celkovo bola väčšina nemeckých tankov zničená letectvom. Nemecké tanky sa presúvali len v noci. Veľa problémov im narobili partizáni ničením mostov a ciest. Ako povedal jeden nemecký tankista: „Z Ruska sme išli do Francúzska tri dni. Ale cez Francúzsko nám to trvalo dva týždne.“
Na pobreží Normandie sa nachádza tzv. Bocage, ktoré je nevhodným terénom pre manévrovaciu vojnu, ktorú sa chystali spojenci začať. Nemci však boli tento terén schopní brániť podstatne slabšími silami. Po dobytí Bocage boli ale Američania na rovine a tu už boli tanky v prostredí vhodnom pre ich nasadenie. Potom bola ich hlavná taktika obkľučovanie a ničenie obrnených skupín Nemcov, ktorí potom museli so svojimi inak lepšími tankmi podnikať doslova samovražedné výpady proti dobre opevneným Američanom, napr. bitka pri Falais.
Ardeny.
Výpad v Ardenách bol poslednou rozsiahlejšou nemeckou ofenzívou na západnom fronte. Nemci si v decembri 1944 uvedomili, že obranou nič nedosiahnu a preto sa rozhodli urobiť prekvapivý útok tam, kde začali pred pár rokmi útok na západe – v Ardenách. Na východe práve skončila obrovská sovietska ofenzíva s názvom operácia Bagration, keďže aj Sovieti museli doplniť palivo a oddýchnuť si. Nemcom bolo jasné, že vhodný moment na útok na západných spojencov nastal práve vtedy. Ani Američania neboli na tom s palivom oveľa lepšie – Nemci bránili dosť úspešne veľké prístavy (niekedy aj do samého konca vojny) a Američania museli palivo voziť okľukou vozidlami, ktoré sami míňali kvantum paliva.
Nemci využili zlé počasie, keď spojenci nemohli nasadiť svoje taktické lietadlá, ktoré by nemecké tanky inak čoskoro zlikvidovali. V tejto bitke boli prvýkrát vo veľkom množstve nasadené tanky Tiger II. Tie sa ukázali ako veľmi účinné – spojenecké tanky všetkých typov nemali proti nim ani v početnej prevahe najmenšiu šancu. Slabinou sa ukázal nedostatok paliva – Nemci sa spoliehali, že dobyjú obrovské americké palivové sklady. Tie však na šťastie spojencov zväčša ustupujúce jednotky zapálili. Nemci síce spôsobili Američanom ťažké straty ale nakoniec prehrali a stratili svoje najlepšie jednotky ktoré už nemohli nahradiť a spotrebovali zásoby, ktoré odobrali iným nemeckým jednotkám z iných úsekov frontu. Tanky Tiger II sa osvedčili, ale veľa ich vypadlo pre nedostatok paliva a poruchy. Bez podpory letectva boli prevahe spojencov nemohli dlho vzdorovať.
Jediný americký tank, ktorý sa im vedel postaviť, bol stíhač tankov M36 Jackson. Ale ani ten nemal dosť silný pancier proti nemeckým granátom.
Slovenské národné povstanie.
Po operácii Bagration v roku 1944 sa východný front priblížil tesne k Slovensku. Antifašisti na Slovensku sa rozhodli proti Nemcom povstať.
Základom plánu bolo, že dve východoslovenské divízie sa postavia proti Nemcom, a tým by vo fronte vznikla diera, ktorou mali preniknúť Sovietske jednotky. Nemci ale tieto divízie odzbrojili skôr než stihli konať. Bez týchto pomerne dobre vycvičených a vyzbrojených jednotiek s veliteľmi so skúsenosťami z bojov v ZSSR bolo povstanie prakticky bez šance. Ale povstalecké velenie neprepadlo panike a zreorganizovalo armádu z toho čo malo k dispozícii. Väčšina vojakov však nemala nijaké bojové skúsenosti, čo sa ukázalo ako osudné.
Povstanie začalo koncom augusta 1944 a trvalo zhruba do konca októbra 1944.
Nemci boli spočiatku zaskočení, ale postupne povstalcov zovreli a porazili. Prispel k tomu aj nedostatok povstaleckej obrnenej techniky. Skúsené nemecké jednotky boli schopné neskúsených povstalcov pomerne účinne porážať, nemecké tanky nebolo čím likvidovať. Nedostávalo sa protitankových zbraní prípadne skúsených pešiakov. Zlé počasie zabránilo spojeneckým lietadlám vzlety na podporu povstalcov. To tiež rozhodlo o tom, že 28. októbra 1944 zvyšky povstaleckej armády prešli do hôr, kde ďalej bojovali ako partizáni. Celkovo Nemci na Slovensku nasadili len niečo vyše 30 tankov, z toho boli ale len 4 Tigre.
Dobíjanie Nemecka.
V 1945 sa už bojovalo na území Nemecka. Nemci sa na konci vojny rozhodli, že bojovať budú hlavne na východe proti Sovietom, ktorých sa obávali viac ako Američanov alebo Britov, ktorým kládli len symbolický odpor. Posledný protiútok proti Američanom urobil generál Wenck koncom apríla 1945.
Postup vojsk Červenej armády bol nezadržateľný. Na určitú dobu sa ešte darilo držať Sovietov na Odre ale tí ju prekročili a z nemeckých vojsk zostali len obklúčené ohniská odporu. Nemci trpiaci nedostatkom paliva už nemohli svoje krvácajúce tankové jednotky nasadzovať tak veľkoryso ako kedysi. Bolo to spôsobené aj tým, že väčšina z nich de facto existovala len na papieri. Jedinou obranou proti spojeneckým tankom sa stali len Panzerfausty. Tie síce vyradili veľa tankov ale vojnu už rozhodnúť nemohli. Boje o mestá rozhodovala hlavne spojenecká pechota. V bitke o Berlín boli sovietske tanky nasadené na podporu pechoty, v niekoľkých urputných stretoch sa síce Nemci pokúšali vzdorovať sovietskej prevahe, ale pádu Berlína nezabránili. Sovietske vojská obsadili Berlín 2. mája 1945.
Na západe Američania po prvýkrát nasadili dlho pripravovaný M26 Pershing, ten sa však so svojimi plánovanými súpermi, ktorými boli Tigre a Pantery prakticky nestretol.
Po vojne.
Celkovo.
Po vojne vznikli obrovské tankové armády, ale veľa analytikov si myslelo, že tanky zaniknú, kvôli rýchlo sa rozvíjajúcim a dobre distribuovaným protitankovým zbraniam. Pešiaci dostali lacné a účinné zbrane proti tankom, ktoré boli nasadzované už na úrovni družstva. Aj príchod helikoptér, týchto tankových Nemesis vážne ohrozil postavenie tankov na bojisku. Ibaže aj tanky sa neustále zdokonaľovali, už aj sám ich počet spôsobil, že ich bolo treba brať vážne. Jednou z neoceniteľných výhod tanku je jeho mimoriadne vysoká schopnosť prežiť jadrový výbuch a teda zachovať si aspoň obmedzenú bojaschopnosť v jadrovej vojne, s ktorou oba hlavné vojenské bloky počítali, v prípade vzájomného konfliktu, ako s istotou. 
Novodobé konflikty tiež ukázali, že pechota môže útočiacim tankom spôsobiť straty, ale sama ich nezastaví. 
Najvhodnejšou a najrozšírenejšou protitankovou zbraňou sa stali protitankové riadené strely. Ale aj proti nim už existuje obrana vo forme aktívneho a reaktívneho pancierovania. Všeobecne sa verí, že problém likvidácie množstva nepriateľských tankov vyrieši bojové letectvo. Ani to sa v praxi nepotvrdilo, pri akciách jednotiek NATO v bývalej Juhoslávii, Srbi čelili leteckej prevahe jednoduchým rozmiestnením makiet tankov popri cestách a v teréne. Za celé obdobie náletov tak prišli iba o niekoľko tankov. Ruka v ruke s tým sa zlepšujú i tanky. Konštruktéri sa snažia navrhnúť a postaviť tanky ktoré sa dokážu brániť aj leteckým úderom.
Hlavným trendom vo vývoji tankov je zvyšovanie mobility pri zachovaní odolnosti a palebnej sily, a najmä strategickej mobility, t. j. prepraviteľnosti letectvom.
Pred 1989.
Situácia.
Po vojne sa situácia zmenila. Z priateľov sa stali nepriatelia; Sovietsky zväz podpísal so štátmi východnej Európy Varšavskú zmluvu (Bola podpísaná 14. mája 1955 vo Varšave.) a USA zase vytvorili spolu s krajinami západnej Európy NATO (Organizácia bola založená 4. apríla 1949 podpisom tzv. Washingtonskej zmluvy). Pokrok vo vojenstve sa následne realizoval najmä v týchto dvoch táboroch.
Kórea.
Severná Kórea napadla 25. júna 1950 Južnú Kóreu. Nasadila pri tom obrovské množstvá tankov a samohybných diel, ktoré boli dodané zo ZSSR. Proti týmto nemala Juhokórejská armáda nijakú šancu a bola doslova prevalcovaná a musela ustúpiť až do prístavu Pu-San. Tanky T-34 a samohybné delá SU sa ukázali také progresívne, že ešte aj Američania a ich spojenci ktorí prišli Južnej Kórei na pomoc, nemali proti nim nič rovnocenné, okrem tankov M26 Pershing (tie však prišli trochu neskôr). Toto boli jediné spojenecké tanky, ktoré vedeli T-34ky zastaviť a boli v dostatočnom množstve. Tu sa ukázalo prvýkrát, že letectvo vie tanky ničiť ale nevie ich v obrane na malom priestore samo zastaviť.
Vietnam.
Najprv sa myslelo, že tanky budú mať v džungli problémy. Bola to ale len polovičná pravda – tanky mali v džungli aj svoje výhody.
To ukázali severovietnameské vojská s tankmi T-54 na sklonku vojny, keď viedli z Laosu v roku 1973 účinnú ofenzívu, ktorá juhovietnamcov takmer pokorila. Už o dva roky ich tankové jednotky tvorili oceľovú päsť útoku, ktorý za niekoľko mesiacov ukončil 10 rokov trvajúci konflikt, keď 1. mája 1975 dobyli Saigon. Ich prvé pokusy nasadiť tanky PT-76 a T-34 sa však Američanom darilo odrážať. Američania sami svoju obrnenú techniku využívali iba ako mobilné pevnosti a neviedli s nimi účinnú pohyblivú vojnu. Dôvodom toho bol močaristý terén, ktorý prakticky všade znemožňoval nasadenie ťažkej techniky. Cesty, boli zväčša stále zamínované diverzantmi a partizánmi, a tak sa americké obrnené vozidlá v krajine iba trápili.
Blízky východ.
So vznikom Izraela sa Arabské štáty nechceli zmieriť. Na oboch stranách sa použili relatívne silné tankové armády, pretože tamojšia krajina na to mala pomerne dobrý terén. Tankové bitky ale podstatne ovplyvňovalo letectvo a PTRS (na dlhú dobu symbol Blízkeho východu). Arabské štáty používali tanky najmä sovietskej konštrukcie. Izrael z vlastných skúseností vyvinul vlastný skvelý tank Merkava.
Po roku 1989.
Najväčšou vojnou po roku 1989 bola 1. vojna v Iraku. Na Irackej strane bolo okolo 4200 tankov prevažne sovietskej konštrukcie. Tie boli ale slabo vybavené a ešte slabšie vedené. V následnom boji s helikoptérami a lietadlami A-10 Thunderbolt-II boli bez krytia PVO zdecimované a následne americkými tankmi M1A1 Abrams zmasakrované. Veľké množstvo techniky bolo tiež posádkami opustené.

</doc>
<doc id="104147" url="https://sk.wikipedia.org/wiki?curid=104147" title="História počítačov">
História počítačov



</doc>
<doc id="104151" url="https://sk.wikipedia.org/wiki?curid=104151" title="Jadro Galaxie">
Jadro Galaxie

Jadro Galaxie alebo jadro Mliečnej cesty alebo galaktické jadro je oblasť okolo ťažiska našej Galaxie. Všetky objekty patriace do Galaxie obiehajú okolo jej jadra. V samotnom strede jadra sa pravdepodobne nachádza supermasívna čierna diera Sagittarius A*.
Veľkosť oblasti považovanej za jadro nie je v rôznych publikáciách jednotná. V najužšom zmysle sa za jadro považuje oblasť s priemerom zhruba 5 až 10 svetelných rokov, v širšom zmysle guľová oblasť s polomerom až 500 svetelných rokov. V najširšom zmysle ide o celú stredovú vydutinu s rozmermi 2 500 krát 1600 parsekov, ktorá obsahuje asi 30 miliónov hviezd. 
Hustota objektov smerom k stredu Galaxie postupne rastie. V pomerne malom priestore galaktického jadra je nakopených množstvo hviezd, hviezdokôp, medzihviezdnej hmoty, nežiarivej hmoty, rádiových, röntgenových, infračervených zdrojov a pravdepodobne obrovská čierna diera. Slnečná sústava je od jadra Galaxie vzdialená asi 26 000 – 30 000 svetelných rokov.
Poloha jadra.
Galaxia (nesprávne nazývaná aj Mliečna cesta), v ktorej sa nachádza slnečná sústava, má tvar viacramennej špirály a pri pohľade zboku je v strede vydutá. Keďže slnečná sústava sa nachádza blízko roviny špirály (disku), na našu Galaxiu sa dívame takmer presne zboku. Tomu zodpovedá aj hrúbka pásu Mliečnej cesty, ktorý sa premieta na oblohu. Najhrubšia a zároveň najjasnejšia je Mliečna cesta v súhvezdí Strelec, čiže sa predpokladalo, že tam niekde musí byť jadro Galaxie. Jeho presná poloha však nebola dlho známa, pretože práve v tom smere ležia husté mračná medzihviezdnej hmoty a tie všetko svetlo prichádzajúce od jadra zoslabujú asi o 30 magnitúd. Cez tieto mračná k nám teda prejde len jedna bilióntina emitovaného svetla. 
Vzhľadom na to, že galaktické súradnice sa odvodzujú od jadra Galaxie, bol teda až do roku 1959 ako nulový bod pre túto súradnicovú sústavu stanovený priesečník galaktického rovníka a ekliptiky. Keď sa však zistilo, že galaktický stred leží asi 5° pod ekliptikou, bol nulový bod premiestnený tam, na súradnice rektascenzia = 17h 42,4´, deklinácia = -28° 55´. Tým sa, samozrejme, posunula aj súradnicová sústava. Pri galaktickej šírke nijaká zmena nenastala, ale galaktická dĺžka sa zmenila a od roku 1959 sa označuje ako bII (predtým bI).
Galaktické súradnice.
Súradnicový systém založený na rovine Galaxie, stredom je poloha Slnka a nulové body galaktickej dĺžky a galaktickej šírky smerujú priamo na galaktický stred. Na označenie galaktických súradníc sú použité l (galaktická dĺžka) a b (galaktická šírka).
Nulový bod galaktickej šírky a dĺžky je RA = 17h45m37s, Dec = -28°56'10" a galaktický severný pól je RA = 12h51m26s, Dec = +27°07'42" (platí pre epochu 2000).
Stred jadra.
V strede jadra sa pravdepodobne nachádza supermasívna čierna diera. Táto gigantická čierna diera nachádzajúca sa v tesnej blízkosti ťažiska Galaxie dostala označenie Sagittarius A*. Hmotnosť tejto čiernej diery je až 4 milióny hmotností Slnka. Takéto supermasívne čierne diery, ktorých existencia sa predpokladá aj v jadrách iných veľkých galaxií, nevznikajú z hviezd, ale gravitačnou kontrakciou plynu v strede rodiacich sa galaxií.
Okolo ťažiska Galaxie obieha Slnko a všetky ostatné hviezdy Galaxie rýchlosťou asi 250 km/s. Samotná čierna diera Sagittarius A* obieha okolo blízkeho ťažiska rýchlosťou asi 200 km/s. Keďže čierna diera je najbližšie významné teleso pri ťažisku, možno povedať, že ostatné objekty Galaxie obiehajú okolo nej (podobne ako možno zjednodušene povedať, že planéty obiehajú okolo Slnka, hoci obiehajú okolo ťažiska ktoré nemusí ležať vždy v Slnku). Slnko teda obieha teleso, ktoré je 4 miliónkrát hmotnejšie ako ono. Pre porovnanie: Zem obieha Slnko, ktoré je od nej ťažšie 330 000-krát; Mesiac obieha Zem, ktorá je od neho len 80-krát ťažšia. 
Sagittarius A* je zároveň najjasnejší rádiový zdroj v okolí stredu Galaxie. Podľa rádiointerferometrických meraní má zdroj Sagittarius A* priemer iba okolo 20 astronomických jednotiek, čo by mohlo zodpovedať priemeru akréčneho disku obklopujúceho masívnu čiernu dieru. Sagittarius A* je tiež röntgenovým a gama premenným zdrojom. Toto žiarenie vysiela plyn a prach padajúci do čiernej diery. Pozorovania Sagittaria A* s rozlíšením lepším ako 0,2 oblúkových sekúnd ukázali, že tento objekt obklopujú 4 plazmové bubliny s rozmermi asi 1 700 AU. Mohli by byť vyvrhnuté z akréčneho disku, ale rovnako môžu byť aj príznakom hmoty padajúcej do stredu. 
Čiernu dieru Sagittarius A* obklopuje kopa modrých hviezd s označením "IRS 16". Je vzdialená od stredu asi 0,1 svetelného roka. V blízkosti Sagittaria A* a IRS 16 sa nachádza ďalší infračervený žiarič, pravdepodobne superobria hviezda s označením "IRS 7". Pozorovania teleskopov VLA zistili, že v smere od Sagittaria A* sa z IRS 7 ťahá obláčik. Vo vzdialenosti asi 10 svetelných rokov od stredu je ďalší rádiový zdroj s označením "Sagittarius A West" (západný). Je to disk horúceho ionizovaného plynu v ktorého strede je hviezdokopa obsahujúca asi 2,5 milióna hviezd.
Okolie jadra.
Okolo jadra Galaxie sa vo vzdialenosti zhruba 20 svetelných rokov nachádza zásobník chladnejšieho plynu. Asi 30 svetelných rokov od jadra je tretí rádiový zdroj, "Sagittarius A East" (východný). Táto bublina horúceho plynu je pozostatkom po supernove. Vo väčšej vzdialenosti (asi 100 svetelných rokov od jadra) leží útvar nazývaný "Oblúk", ktorý tvoria úzke skrútené vlákna plynu. Tieto vlákna sú dlhé až 150 svetelných rokov, ale široké iba pol svetelného roka. Jeho zakrivenie spôsobujú silné magnetické polia v blízkosti stredu. Oblúk bol objavený v roku 1984. Približne v rovnakej vzdialenosti sa nachádza "Myš" – hviezda s chvostom. Je to pravdepodobne neutrónová hviezda s veľkým priestorovým pohybom. O ďalších 200 svetelných rokov ďalej je "Rádiový výbežok" – zmagnetizovaný plyn v tvare komína. Jeho súčasťou je aj Oblúk. Vo vzdialenosti 340 svetelných rokov od stredu sa nachádza ďalšia čierna diera s výbežkom nazývaná "Veľký anihilátor". 400 svetelných rokov od jadra sa nachádza obrí molekulový mrak "Sagittarius B". Jeho hmotnosť je 2 miliónov hmotností Slnka a hustota 10 000 až 100 000 molekúl vodíka na kubický centimeter. Okrem molekúl vodíka v ňom astronómovia objavili veľký počet zložitých medzihviezdnych molekúl, napríklad etylalkohol. V masívnom mraku "Sagittarius B" sa nachádza 5 oblastí intenzívneho zrodu hviezd porovnateľných s Veľkou hmlovinou v Orióne, alebo aj väčších. Toto všetko obklopuje vo vzdialenosti asi 500 svetelných rokov "Molekulárny prstenec", čo je prstenec molekulárnych mrakov. Tento prstenec sa rozpína rýchlosťou asi 150 km/s. Do pohybu sa dal po explózii asi pred miliónom rokov.
Z disku neutrálneho vodíka obklopujúceho jadro a siahajúceho asi 2600 ly od jadra vychádzajú dve priečky. Smerom k nám sa k jednej z nich pripája rameno, ktoré obieha okolo stredu Galaxie rýchlosťou 200 km/s a súčasne sa od neho vzďaľuje rýchlosťou 50 km/s. Na opačnej strane jadra sa k priečke pripája druhé rameno unikajúce rýchlosťou asi 135 km/s. 

</doc>
<doc id="104164" url="https://sk.wikipedia.org/wiki?curid=104164" title="Frico Kafenda">
Frico Kafenda

Frico Kafenda (* 2. november 1883, Mošovce – † 3. september 1963, Bratislava) bol slovenský hudobný skladateľ a pedagóg. Medzi jeho žiakov klavírnej hry a skladby patril aj slávny skladateľ Eugen Suchoň. Ďalšími významnými žiakmi v klavírnej hre boli Michal Karin, Eva Fischerová–Martvoňová, Jela Hodžová−Medvecká.
Životopis.
Narodil sa v rodine Fridricha Kafendu a jeho manželky Cecílie rodenej Jergovej. Po štúdiách Kafenda pôsobil v Nemecku ako dirigent, no po prvej svetovej vojne sa vrátil na Slovensko. Pokúsil sa napísať slovenskú národnú operu, ale kvôli vypuknutiu druhej svetovej vojny zostalo jeho dielo nedokončené. Narukoval a padol do ruského zajatia, kde skicoval budúce Sláčikové kvarteto G dur, ktoré je zobrazením jeho osobných zážitkov zo zajateckého života. Po prvej svetovej vojne sa vrátil na Slovensko a stal sa jednou z vedúcich osobností hudobného života. Bol riaditeľom a pedagógom klavírnej hry i kompozície na Hudobnej a dramatickej akadémii pre Slovensko v Bratislave, neskôr Štátneho konzervatória vymenovali ho za lektora hudby na Filozofickej fakulte Univerzity Komenského v Bratislave. Vyučoval aj na Vysokej škole múzických umení. Zložil cyklus Tri mužské zbory (Išli hudci horou, Sedemdesiat sukieň mala. Posledná z jeho piesní je Pieseň vďaky na slová Plávku, kde vyjadruje pocity radosti nad víťazným skončením vojny. Zomrel v roku 1963 v Bratislave. Pochovaný je na cintoríne Slávičie údolie.

</doc>
<doc id="104165" url="https://sk.wikipedia.org/wiki?curid=104165" title="Miloslav Schmidt">
Miloslav Schmidt

Miloslav Schmidt (* 2. február 1881, Mošovce – † 8. máj 1934, Martin), bol organizátor pri zakladaní systému dobrovoľnej požiarnej ochrany na Slovensku. Ako herec stvárnil úlohu Grófa Révaya vo filme Jaroslava Siakeľa "Jánošík". Bol zároveň členom "Československého Združenia Esperanta".
Život.
Miloslav Schmidt sa narodil v rodine krčmára a pekára Jozefa Schmidta a jeho manželky Františky rodenej Péterecovej. Po skončení školy v Kremnici a vyučení sa u otca za pekára sa stal vedúcou osobnosťou rodinnej živnosti. Svoje schopnosti využíval aj v kultúrnej a národnobuditeľskej oblasti. Po príchode do Martina u neho ožil záujem o organizovanie dobrovoľných hasičských zborov na Slovensku. Až do smrti vykonával funkciu veliteľa martinských hasičov, bol veliteľom Zemskej hasičskej jednoty, ktorá združovala takmer všetky hasičské zbory na Slovensku. Jeho zásluhou došlo k organizačnému upevneniu požiarnej ochrany na Slovensku. Pri príležitosti 50. narodenín dostal Schmidt rád a uznanie francúzskeho ministerstva obchodu a hospodárstva za zásluhy v hospodárskej oblasti. Pochovaný je na Národnom cintoríne v Martine (autorom pomníka je Fraňo Štefunko).

</doc>
<doc id="104166" url="https://sk.wikipedia.org/wiki?curid=104166" title="Gaderská dolina">
Gaderská dolina

Gaderská dolina alebo Gader je jednou z najkrajších a najdlhších dolín vo Veľkej Fatre a najvýznamnejšia dolina turčianskej časti Veľkej Fatry. Je pohodlnou a zaujímavou prístupovou cestou na vrcholy Tlstá a Ostrá a vrcholy hlavného hrebeňa Ostredok a Krížnu. Na pomerne malom území je tu nahromadené veľké množstvo prírodných krás a zaujímavostí.
Prírodné pomery.
Dolina je súčasťou Bralnej Fatry a je hlboko zarezaná v mezozoických vápencovo-dolomitických vrstvách chočského a vyššie aj krížňanského príkrovu.
O mohutných horotvorných procesoch, ktoré celé toto územie prekonalo, svedčia početné bralá a previsy v samotnej Gaderskej doline, aj v jej pokračovaní v Dedošovej a Vlkanovej a odbočkách v Lubenej a Sokolove.
Nachádzajú sa tu početné jaskyne, skalné dutiny, bralá, terasy, stĺpy, brány a tunely kontrastujúce s hôľnym hrebeňom Ostredka a Krížnej, ktorý dolinu uzatvára.
Dolina.
Vstupom do Gadera je obec Blatnica. Dolina sa od ústia tiahne najskôr na severovýchod. Asi pol hodiny cesty od Blatnice vyčnievajú vľavo na hrebeni zrúcaniny Blatnického hradu. Z Blatnice vedie dolinou na hrad náučný chodník s piatimi zastávkami a dĺžkou trasy . Priamo nad dolinou sa vypína rozložitá Tlstá s mohutnými vápencovými galériami a kolmými stenami, ktoré klesajú priamo do doliny.
Neskôr sa dolina stáča na juhovýchod. Smerom k hlavnému hrebeňu sú úbočia strmšie, mohutnejšie, dolina sa zužuje a bralá sa približujú. V hornej časti sa Gader delí na dve vetvy, ľavostrannú Dedošovú dolinu, ktorá pokračuje smerom do Drobkova a Veterného a na pravostrannú dolinu Vlkanová. Z Vlkanovej sa do Selenca vstupuje cez mohutnú Čertovu bránu, za ktorou sa dolina rozširuje. Asi po piatich kilometroch uzatvára dolinu národná prírodná rezervácia Padva. Táto lokalita bola pre svoje výnimočné geomorfologické, botanické a zoologické hodnoty vyhlásená v roku 1972 za Národnú prírodnú rezerváciu. Kým Dedošová dolina prechádza v závere do hôľneho hrebeňa Veľkej Fatry, Padvu zakončujú strmé svahy Smrekova s vyčnievajúcimi skalnými ihlami, ktoré sú husto porastené kosodrevinou.
Vodstvo.
Obidvomi dolinami tečú potoky, ktoré miestami stekajú strmými kaskádami. Objavujú sa tu pstruhy a sivone. Potoky vyhĺbili dnešnú podobu doliny a vymodelovali v nej obdivuhodné tvary.
Flóra.
Gader a jeho bočné doliny sú bohato zalesnené. Rastú tu zmiešané porasty s prevahou buka, smreka a borovice. Miestami sa nájde aj javor, jedľa a tis európsky.
Osobitnú pozornosť si zaslúži kvetena Gadera. Na skalách kvitne prvosienka holá, poniklec slovenský, klinček peristý, cyklámen fatranský, vemenník dvojlistý, plesnivec alpínsky, črievičník papučka, astra alpínska, ľalia zlatohlavá, jelení jazyk celolistý, vzácna kortúza Mathiolova, lykovec voňavý a ďalšie druhy. Väčšinu z nich opísala prvá slovenská botanička Izabela Textorisová, ktorá dlhé roky pôsobila v Blatnici.
Fauna.
Gader je bohatý aj na rôzne druhy živočíchov. Z poľovných druhov sa tu vyskytuje predovšetkým jelenia zver, diviak, líška a vzácne srnčia zver. V rokoch 1956 – 1960 bolo v Gaderskej doline postupne introdukovaných 20 kamzíkov alpského pôvodu, ktoré boli dovezené z lokalít v Českej Kamenici a Jeseníkoch v Česku. Kamzíky sa v Gaderskej doline zdržujú najmä na skalnatých miestach v zóne nesúvislého lesa.
Vyskytuje sa tu medveď hnedý, ktorého početné stavy sa v poslednej dobe výrazne zvýšili. Z dravcov sa v lesoch vyskytuje aj vzácny rys ostrovid a tiež vlk dravý.
Pestrú a druhovo bohatú skupinu fauny tu tvorí vtáctvo, najmä dravce na čele so vzácnym a zriedkavým orlom skalným, ďalej tu hniezdi výr skalný, krkavec čierny, sokol myšiar a tiež vzácny sokol sťahovavý. V hlbokých lesoch žijú kurovité vtáky ako hlucháň, jariabok a zriedkavý tetrov. Zaujímavým vtákom, ktorý na seba upozorňuje svojim škriekavým hlasom, je orešnica perlavá. Z ďatľov tu žije vzácny ďubník trojprstý, tesár čierny a ďateľ bielochrbtý. V nemalej miere sú tu zastúpené aj sýkorky, králiky, kôrovníky, vrchárka modrá, krivonosy, hýle, čížiky a iné. Typickým vtákom skál je vzácny murárik červenokrídly. Celkovo tu žije okolo 110 hniezdiacich druhov vtákov. Široko je zastúpené aj drobné živočíšstvo a hmyz. Z obojživelníkov žijú v tunajších lesoch tri významné druhy mlokov a to salamandra škvrnitá, mlok vrchovský a vzácny mlok karpatský. Zo žiab sú hojné skokan hnedý a kunka žltobruchá, zriedkavejšie sa vyskytujú ropucha obyčajná a ropucha zelená. Z plazov sú tu zastúpené jašterica obyčajná a jašterica živorodá, ktorá sa vyskutuje aj vo vyšších polohách. Na okrajoch lúk a slnečných miestach sa vyskytuje slepúcha lámavého, užovku hladkú a tiež vretenica obyčajná. Z hmyzu sú to fuzáče, viaceré druhy bystrušiek, nosatcov, liskaviek a iné. Z motýľov tu okáče, perleťovce, jasoň červenooký, vidlochvosty a mnoho ďalších.
Zaujímavosti.
V doline sa nakrúcali viaceré filmy. V roku 1921 prvý film o Jánošíkovi, v tridsiatych a šesťdesiatych rokoch aj časti druhého a tretieho Bielikovho filmu o tomto ľudovom hrdinovi, či film Dolina z roku 1973.

</doc>
<doc id="104167" url="https://sk.wikipedia.org/wiki?curid=104167" title="Blatnická dolina">
Blatnická dolina

Blatnická dolina je krasová dolina na západnej strane Veľkej Fatry.
Tiahne sa východo-západným smerom v dĺžke 8 km. Dolina je lemovaná vápencovými a dolomitovými útvarmi, ktoré sú porastené vápencovými bučinami a borovicou. Preteká ňou Blatnický potok a vedie ňou zeleno značkovaný chodník z Blatnice na Kráľovu studňu. 
Dolinou prechádza šotolinová cesta (so zákazom vjazdu motorových vozidiel) a modro-značená cyklotrasa. Odbočujú z nej značkované chodníky cez Juriašovu dolinu na Ostrú () a cez Rakytovskú dolinu na Drieňok ().

</doc>
<doc id="104168" url="https://sk.wikipedia.org/wiki?curid=104168" title="Révaiovci">
Révaiovci

Révaiovci (staršie a pre obdobie po roku 1918 Révayovci) bol významný uhorský šľachtický rod. Po bitke pri Moháči v roku 1526 sa usadili v Turčianskej župe, kde postupne získali rozsiahle majetky ako aj titul dedičného župana. Svoje meno odvodzujú podľa hradu "Reva" v Srieme (dnešné Chorvátsko)
Dejiny rodu.
Rod Révaiovcov je známy od 13. storočia. Pôvodne sídlo mali na hrade Réva v Sriemskom komitáte (dnešná Rivica v Srbsku). Za zakladateľa, resp. prvého známeho člena rodu sa považuje istý Jakub, "Comes Jacobus Merk seu Jaco Merk de Ryva", ktorý žil v 12. storočí. považuje za prvého doloženého člena rodu istého Farkaša (Vlk, Vuk), ktorý žil na začiatku 13. storočia mal dvoch synov Bečeho ("Beča, Bečä, Becha, Beche") a Merka "(Mirk, Mirko"). Maďarskí autori meno Merk prepisujú ako Marek, čo Lukačka považuje za nesprávne. Stredoveké zmienky o Révaiovcoch až do konca 15. storočia sú veľmi sporé. V roku 1495 sa spomína "Ladislav" v Bodrožskej župe, v dedine Aranyán (pravdepodobne Apatin v dnešnom Srbsku). 
Ladislavov starší syn Štefan bol pred rokom 1519 bánom hradu Ilok a mladší František (I.) sekretárom palatína Štefana Bátoriho. V roku 1521 Ľudovít II. v Budíne pre nich vystavil armáles, v ktorom potvrdil ich rodový erb. Po Moháčskej bitke stratili všetky majetky v Turkami obsadených územiach. Bratia František a Štefan sa postavili v nasledujúcich zápasoch o uhorskú korunu na stranu Ferdinanda I. a proti Jánovi Zápoľskému.
František (I.) získal v roku 1527 polovicu hradu Sklabiňa, druhú časť získal v roku 1540. V roku 1539 získal aj panstvo Blatnica. Tieto majetky sa stali na vyše 400 rokov hlavným rodovým majetkom rodiny. Z dlhodobého hľadiska bol tiež dôležitý zisk titulu dedičného župana turčianskej župy pre seba a svojich potomkov v roku 1532. Svojmu staršiemu bratovi Štefanovi vyčlenil majetky v Trebostove a okolitých dedinách. Týmto sa rod rozdelil na dve hlavné vetvy "trebostovskú" a "sklabinsko-blatnickú".
Obe vetvy postupne získavali majetky aj v ďalších stoliciach: napríklad v Trenčianskej významné podiely na Beckovskom panstve, v Nitrianskej na Holíčsko-Šaštínskom panstve. 
Synovia Františka I. v roku 1556 získali pre sklabinsko-blatnickú vetvu uhorský barónsky titul. 17. júna 1723 získal Peter Révai (otec Antona Révaia) grófsky titul. Táto línia vymrela Jánom Révaiom v roku 1806. V roku 1804 získal Mikuláš Révai grófsky titul, avšak táto vetva vymrela jeho smrťou v roku 1825. V roku 1916 pri príležitosti korunovácie posledného uhorského kráľa Karola získali grófsky titul Šimon Révay a jeho synovec Ladislav. V trebostovskej vetve barónsky titul získali v roku 1635 od Ferdinanda II. bratia Ladislav, Štefan, Ondrej, Ján a Mikuláš. Grófsky titul získali v roku 1805 bratia František a Alojz. V roku 1825 smrťou grófa Františka vymiera barónska aj grófska línia trebostovskej vetvy.
Erb Révaiovcov tvorí zo zlatej koruny vyrastajúci vlk, ktorý drží pred sebou tri ruže.
Rod Révay sa navonok prezentoval ako slovenský (slovanský). Napríklad Adam Révay z Turca bol v triede principalistov na trnavskom kolégiu zapísaný ako Adamus Revay Slavus Turociensis baro (Adam Révay, slovenský barón z Turca). František Révay, ako župan Turčianskej stolice sa slovenským listom zo dňa 31. decembra 1649 obracia na Turčiansku stolicu vo veci sťažnosti na jeho synov. V októbri 1657 sa slovenským listom vzdáva funkcie župana. Ešte v tom istom mesiaci sa František Révay prihovára stolici v prospech jeho synov opäť prostredníctvom slovenskej korešpondencie. Slovenčina bola najprirodzenejšia nie len Révayovcom, ale aj zemianstvu Turčianskej stolice. 
Po druhej svetovej vojne boli majetky Révayovcov na Slovensku skonfiškované. Po roku 1989 prebehlo viacero pokusov o reštitúciu majetkov, o niektorých musel rozhodovať Európsky súd pre ľudské práva v Štrasburgu.
Príslušníci sklabinsko-blatnickej vetvy žijú v Rakúsku a Švédsku.
Známi príslušníci rodu.
Medzi najvýznamnejších členov rodu patrili:

</doc>
<doc id="104169" url="https://sk.wikipedia.org/wiki?curid=104169" title="Neogotika">
Neogotika

Neogotika alebo pseudogotika alebo novogotika je jedna z historizujúcich tendencií v umení 19. storočia, vychádzajúca z romantického obdivu k rytierskemu stredoveku a nadväzujúca, najmä v architektúre, na
tvaroslovie gotiky.
Objavila sa v Anglicku v polovici 18. storočia a imitovala prvky gotiky. Významnejšie sa prejavovala v architektúre Európy a severnej Ameriky v 19. a 20. storočí.

</doc>
<doc id="104170" url="https://sk.wikipedia.org/wiki?curid=104170" title="Mauzóleum">
Mauzóleum

Mauzóleum je druh budovy, ktorá slúži na umiestnenie (často zabalzamovaných) telesných pozostatkov významných osobností. Názov pochádza z Mauzólea v Halikarnasse, ktoré je hrobkou kráľa Mausola II. Príkladom je aj Mauzóleum Vladimira Iľjiča Lenina v Moskve.

</doc>
<doc id="104171" url="https://sk.wikipedia.org/wiki?curid=104171" title="Štefan Boleslav Roman">
Štefan Boleslav Roman

Štefan Boleslav Roman (* 17. apríl 1921, Veľký Ruskov – † 23. marec 1988, Toronto, Kanada), bol kanadský priemyselník slovenského pôvodu, v rokoch 1971 – 1988 prvý predseda a zakladateľ Svetového kongresu Slovákov. 
Do Kanady emigroval v roku 1937. Vo vojne už bojoval ako kanadský vojak. V roku 1945 začal organizovať banskú spoločnosť. Začiatkom päťdesiatych rokov založil spoločnosť "Denison Mines Limited", ktorá sa časom stala vlastníkom najväčších uránových baní na svete.
Rímsky pápež Pavol VI. ho menoval za laického delegáta na Druhom vatikánskom koncile.
Š. B. Roman bol hrdým a uvedomelým gréckokatolíkom. Aj vďaka jeho úsiliu vznikla v roku 1980 Eparchia svätých Cyrila a Metoda pre slovenských gréckokatolíkov v Kanade. Z väčšej časti financoval aj výstavbu jej katedrály - Katedrály Premenenia Pána v Markhame, ktorá bola postavená podľa vzoru cerkvi v jeho rodnej dedine Veľký Ruskov.
Celý život podporoval boj Slovákov za slobodu a štátnu samostatnosť. Dostal viacero vyznamenaní:
V bratislavskej Petržalke je po ňom pomenovaná ulica a takisto v martinskom Záturčí je po ňom pomenovaná ulica. V Trebišove je po ňom pomenované námestie.

</doc>
<doc id="104172" url="https://sk.wikipedia.org/wiki?curid=104172" title="Svetový kongres Slovákov">
Svetový kongres Slovákov

Svetový kongres Slovákov bol ustanovený v dňoch 17. – 21. júna 1971 na zhromaždení zahraničných Slovákov v Toronte, ako celosvetová reprezentácia Slovákov v zahraničí. Za prvého predsedu zhromaždenie zvolilo Štefana Romana, ktorý zastával funkciu až do svojej smrti v roku 1988. Jeho nasledovníkom sa stal hokejista Marián Šťastný.
Štefan B. Roman sa presvedčil, že Slovensko väzí v dvojnásobnej porobe, že nemôže povedať, čo cíti a čo chce a že potrebuje vierohodnú reprezentáciu, ktorá by tlmočila jeho túžby a politickú vôľu v slobodnom svete. Toto presvedčenie sa ešte viac utvrdilo po agresívnom zásahu vojsk Varšavskej zmluvy v auguste 1968. Ako to neskoršie vyjadril v svojom prejave ku kalifornským Slovákom dňa 19. novembra 1976: "Keď sovietske tanky vtrhli na Slovensko a okupovali ho, uvedomili sme si, že len tak splníme svoju historickú úlohu, ak Slováci v zahraničí sústredia svoj boj a koordinujú svoju činnosť. Toto bola hlavná pohnútka a cieľ založiť Svetový kongres Slovákov."
Po tomto rozhodnutí nasledovali porady s predstaviteľmi slovenských krajanských spolkov a organizácií a ich výslednicou bolo zvolanie zakladajúceho valného zhromaždenia Svetového kongresu Slovákov (SKS), ktoré sa konalo v dňoch 19.- 21. júna 1970 v New Yorku. Zhromaždenie jednohlasne zvolilo Štefana Romana za predsedu SKS, lebo on bezpochyby bol nielen iniciátorom myšlienky, ale aj hybnou silou takmer všetkých vtedajších politických a politicko-kultúrnych slovenských podujatí v slobodnom svete. Neviedli ho nijaké osobné ambície, ako to chcela ľuďom na Slovensku vsugerovať komunistická propaganda. Štefan Roman nepotreboval SKS, ale SKS potreboval jeho. Predsednícka funkcia mu bola skôr prekážkou než rebríkom k vyššiemu postaveniu v spoločnosti. Prijal ju však za povinnosť, ktorú mu diktovalo jeho svedomie, ako to vyznal zriedkavom rozhovore s redaktorom M. Jankovským (A. Brázda): "Božia Prozreteľnosť ide po cestách, ktoré my nepoznáme. Mne ako emigrantovi Pán Boh doprial niektoré dary a ja si uvedomujem, že mám tieto hodnoty využiť pre veci, za ktoré v mojom srdci neustále horí plamienok. Keby som nevenoval časť svojich schopností a darov pre národ, z ktorého som vyšiel, nerobil by som všetko, čo môžem a čo vo svedomí som zaviazaný robiť."
Založením SKS Štefan Roman a jeho spolupracovníci sledovali skromný, ale prepotrebný cieľ. Vyjadril ho on sám v zahajujúcom prejave na zakladajúcom valnom zhromaždení: "Chceme hľadať spoluprácu všetkých roduverných Slovákov v záujme slobody slovenského národa, aby sme spoločnými silami predstavili ostatnému svetu našu rodnú vlasť a snahy slovenského národa po slobode, demokracii a rovnoprávnosti." Na adresu pochybovačov a malomyseľných povedal: "Boj za národ je len vtedy prehratý, keď sa jeho príslušníci vzdajú boja a obetí a sklonia šiju pred utláčateľmi, a keď miesto práce za národ márnia sily v sporoch a vzájomných škriepkach."
Svetový kongres Slovákov sa predstavil zahraničnej verejnosti deklaráciou, v ktorej sa jednoznačne hovorilo: „Vyhlasujeme, že slovenská otázka je otázkou medzinárodnou, preto žiadame pre slovenský národ medzinárodnú spravodlivosť vyjadrenú plnou demokratickou štátnosťou.“ Kongres pri jeho vzniku pozdravil aj prezident Spojených štátov G. R. Ford slovami: „ Pre Slovákov v zahraničí nemôže byť lepšej veci, ktorej by sa zasvätili, ako pomáhať slovenskému národu za železnou oponou znovu nadobudnúť slobodu a samostatnosť.“
Štefan Roman vedel pre slovenskú vec získať sympatie a porozumenie medzi politikmi, štátnikmi, vedcami a významnými osobnosťami západného sveta. V októbri 1976 sa mu podarilo dostať slovenskú otázku aj na pôdu Európskeho parlamentu v Štrasburgu a v máji 1977 sa delegácia Svetového kongresu Slovákov zúčastnila konferencie organizovanej Paneurópskou úniou. V lete toho istého roku vystúpila s obšírnym memorandom na následnej konferencii o Helsinskej dohode, ktorá sa konala v Belehrade a v novembri 1980 predložila sťažnosti slovenského národa na II. konferencii o Helsinskej dohode v Madride. Žiadali delegácie signatárskych štátov, „aby upozornili vládu v Prahe na porušovanie ľudských práv a nástojili na tom, aby slovenský národ požíval všetky základné práva v súlade so záverečným aktom Konferencie o bezpečnosti a spolupráci v Európe.“ Neochvejne veril, že komunizmus padne. Priam prorocky vyznievajú jeho slová, ktoré napísal ako úvodník do Bulletína SKS (č. 29/1978) na prahu roka 1978: " Totalitný komunizmus nebude môcť trvalo odolávať myšlienke sebaurčenia národov, myšlienke ľudských práv, slovom, myšlienke demokratickej slobody pre národ i jednotlivca. Jeho proletársky internacionalizmus je len prejavom sovietskeho imperializmu. Ale toto storočie je už tak zrelé, že staré prežitky bude striasať ako suché lístie... Tí ktorí sa hlásia k Slovensku, sú preto už v zahraničí povinní pripravovať sa na budúce úlohy Slovenska."

</doc>
<doc id="104173" url="https://sk.wikipedia.org/wiki?curid=104173" title="Révay">
Révay

Révay môže byť

</doc>
<doc id="104177" url="https://sk.wikipedia.org/wiki?curid=104177" title="Babiná">
Babiná

Babiná môže byť:

</doc>
<doc id="104179" url="https://sk.wikipedia.org/wiki?curid=104179" title="Révayovci">
Révayovci



</doc>
<doc id="104181" url="https://sk.wikipedia.org/wiki?curid=104181" title="Neogotický štýl">
Neogotický štýl



</doc>
<doc id="104182" url="https://sk.wikipedia.org/wiki?curid=104182" title="Novogotika">
Novogotika



</doc>
<doc id="104186" url="https://sk.wikipedia.org/wiki?curid=104186" title="Felix Christian Klein">
Felix Christian Klein



</doc>
<doc id="104187" url="https://sk.wikipedia.org/wiki?curid=104187" title="Slovieni">
Slovieni



</doc>
<doc id="104189" url="https://sk.wikipedia.org/wiki?curid=104189" title="Alamosaurus">
Alamosaurus

Alamosaurus je vyhynutý rod veľkého bylinožravého sauropóda, žijúceho v období vrchnej kriedy (pred približne 70 až 66 Ma) na území dnešných Spojených štátov (Nové Mexiko, Utah a Texas). Jeho jediným druhom je Alamosaurus sanjuanensis.
Opis.
Alamosaurus patril do poslednej veľkej skupiny sauropódov – Titanosauria, ktoré boli úspešné aj koncom kriedy a rozšírené na takmer všetkých kontinentoch (okrem Antarktídy). Podobne ako iní zástupcovia tejto skupiny bol aj on pomerne ťažko stavaný s relatívne krátkym krkom a chvostom. Na rozdiel od mnohých Saltasauridae (ako napr. Saltasaurus) pravdepodobne nedisponoval kosteným brnením pokrývajúcim chrbát. Absencia kosteného brnenia je paradoxná, keďže po jeho boku žil obrovský tyranosaurus, kým obrnení príbuzní žijúci na území dnešnej Južnej Ameriky existovali po boku značne menších dravcov.
Veľkosť.
Predpokladá sa, že Alamosaurus dorastal do dĺžky 15 až 20 metrov, pričom nálezy izolovaných stavcov a kostí končatín, ktoré by mohli patriť tomuto dinosaurovi hovoria o veľkosti porovnateľnej s juhoamerickým rodom Argentinosaurus; Alamosaurus by sa tak stal najväčším nájdeným dinosaurom Severnej Ameriky.

</doc>
<doc id="104190" url="https://sk.wikipedia.org/wiki?curid=104190" title="Ankylosaurus">
Ankylosaurus

Ankylosaurus (v preklade "stuhnutý jašter") je vyhynutý rod veľkého obrneného bylinožravého dinosaura. Známy je z troch neúplných kostier a početných ojedinelých kostí. Žil pred 66,5 až 65,5 miliónmi rokov na území dnešnej Severnej Ameriky. Jeho jediným druhom je Ankylosaurus magniventris.
Opis.
Ankylosaurus reprezentoval jedného z posledných a zároveň najväčších „obrnených dinosaurov“ – dorastal do dĺžky až 9 metrov (niektoré rekonštrukcie ho však popisujú s dĺžkou len 6 metrov, pri výške a šírke asi jedna a pol metra) s hmotnosťou 6-10 ton. Ankylosaurus bol územčistý tvor s pevnou stavbou tela, pohybujúci sa po všetkých štyroch končatinách. Končatiny boli veľmi krátke a preto je zjavné, že počas behu nebol schopný vyvinúť vysokú rýchlosť; na základe fosilizovaných odtlačkov stôp sa vedci domnievajú, že mohol bežať rýchlosťou len asi 9,7 km/h. Mal pomerne úzku lebku trojuholníkovitého tvaru (najväčšia objavená lebka tohto dinosaura je až 64,5 centimetrov dlhá a 74,5 centimetrov široká) s krátkou a širokou papuľou, ktorej boky boli vyduté smerom von a nozdry smerovali nabok. Rovnako ako ostatné ankylosaury aj on bol bylinožravec a jeho malé, listovité zuby lemovali strany čeľustí. Vpredu mal bezzubý zobák na trhanie rastlinného materiálu.
Brnenie.
Najcharakteristickejším znakom tohto dinosaura je jeho brnenie tvorené z kostených doštičiek (osteodermov), pokrytých vrstvou rohoviny. Doštičky boli rôznej veľkosti – od veľkých platničiek až po malé kostené „gombíky“ horizontálne usporiadané v radoch, ktoré mu chránili krk, chrbticu a boky. V porovnaní s rodom Euplocephalus alebo Edmontonia boli jeho doštičky prevažne hladké a bez kýlov alebo hrebeňov. Na každej strane krku mu vystupovali rady plochých, trojuholníkovitých ostňov a zo zadnej časti lebky mu smerom dozadu vyrastali krátke tupé „rohy“ na ochranu temena.
Chvostový kyjak.
Široký a vyše 50 kilogramov ťažký kostený kyjak ankylosaura bol tvorený štyrmi kostenými platňami a jeho oporou boli zrastené stavce na konci chvosta vytvárajúce vystužujúci, tyčovitý útvar. Okrem toho spevňovali chvost aj mohutné povrazce šliach. Svalnatý začiatok chvosta bol ohybný a pomocou neho kývalo zviera ťažkým kyjakom zo strany na stranu a mohlo zasadiť útočníkovi mocný úder (nedávne štúdie zistili, že bol dostatočne silný, aby odolal veľkým úderom). Každý útočiaci predátor tak riskoval zlomeninu predkolenia alebo členku.
Klasifikácia.
Podľa rodu Ankylosaurus bola pomenovaná aj čeľaď Ankylosauridae, jedna z dvoch hlavných skupín ankylosaurov – „obrnených dinosaurov“. V rámci tejto čeľade je radený do podčeľade Ankylosaurinae a za jeho sesterský taxón býva často považovaný rod Euplocephalus s čim však niektorí nesúhlasia (Carpenter, 2001 a Norell et al., 2003) a obe rody umiestňujú do úplne iných pozícii fylogenetického stromu. Túto situáciu môžu vyjasniť jedine ďalšie výskumy.
Kladogram založený na fylogenetickej analýze podčeľade Ankylosaurinae podľa Arbour a Currie (2013):
Dejiny.
Ankylosaura pomenoval americký paleontológ Barnum Brown v roku 1908. Jeho meno, doslova „stuhnutý jašter“, pochádza z gréckych slov "ankulos" (slovensky: stuhnutý) a "sauros" (slovensky: jašter). Druhové meno "A. magniventris", z latinského "magnus" (slovensky: veľký) a "venter" (slovensky: brucho), vychádza z celkovej veľkosti tela tohto živočícha.
Holotyp nesie označenie AMNH 589 a bol nájdený v súvrství Hell Creek v Montane už v roku 1906. Pozostáva z vrchnej časti lebky, niekoľkých stavcov, rebier, časti ramenného pletenca a panciera. O šesť rokov skôr (teda v roku 1900) našiel Brown kostru veľkého dravého dinosaura (AMNH 5866), ktorý v 1905 dostal meno „Dynamosaurus“ (dnes však prevláda názor, že v skutočnosti ide o tyranosaura). K AMNH 5866 bolo prisudzovaných aj viac ako 75 osteodermov rôznych veľkostí, ktoré sú svojim tvarom takmer identické s osteodermami ankylosaura a tak s najväčšou pravdepodobnosťou patria tomuto druhu. V roku 1910, počas expedície v Albertskom súvrství Scollard, našiel Barnum Brown tretí exemplár (AMNH 5214). Tento pozostával z kompletnej lebky, rebier, končatín, panciera a vôbec prvého chvostového kyjaka. Všetky tri exempláre sú dnes uložené v American Museum of Natural History v New Yorku. Najväčšiu známu lebku tohto druhu (NMC 8880) vykopal Charles Mortram Sternberg v Alberte v roku 1947 a v súčasnosti je v expozícii v Canadian Museum of Nature v Ottawe. V priebehu rokov bolo nájdené množstvo ďalších úlomkov a zubov patriacich tomuto dinosaurovi.
Životné prostredie.
Ankylosaurus žil pred približne 66,5 až 65,5 miliónmi rokov na samom konci kriedy (neskorý kampán) a bol tak jedným z posledných dinosaurov, ktoré žili pred K/T rozhraním. Nájdený bol v amerických štátoch Montana (súvrstvie Hell Creek) a Wyoming (súvrstvie Lance) a v kanadskej Alberte (súvrstvie Scollard).
Obýval široké príbrežné planiny západnej vnútornej morskej cesty, ktorá rozdeľovala Severnú Ameriku na východnú a západnú časť. Zo všetkých troch vymenovaných súvrství je najlepšie prebádaným súvrstvie Hell Creek, tvorené prevažne pieskovcami a ílovcami. V tej dobe to bola subtropická oblasť s teplým a vlhkým podnebím. Rástli tu najmä krytosemenné rastliny, s menej sa vyskytujúcimi nahosemennými (napr. borovicorasty a cykasorasty). Množstvo skamenelých listov nájdených na tuctoch rôznych miest poukazuje, že oblasť bola väčšinou zalesnená malými stromami. V tomto súvrství s ním mali spoločný priestor bylinožravé rody Triceratops, Torosaurus, Thescelosaurus, Edmontosaurus, Edmontonia, Pachycephalosaurus a mäsožravé rody Ornithomimus, Troodon a Tyrannosaurus. Na rozdiel od vtákopyskatého edmontosaura alebo rohatého triceratopsa sú jeho fosílie v týchto usadeninách veľmi vzácne. Ako už bolo uvedené vyššie, žil po boku ďalšieho „obrneného dinosaura“, edmontonii. S ňou však podľa nedávnych výskumov nezdieľal úplne rovnaké prostredie. Ankylosaurus mal širší zobák a rypák, obýval vyššie položené oblasti a jeho potrava zrejme nebola až taká selektívna, ako rodu Edmontonia, ktorá obývala nižšie položené oblasti, bližšie k pobrežiam.
V kultúre.
Ankylosaurus je jedným z najpopulárnejších a najrozoznateľnejších dinosaurov. K jeho popularite výrazne prispeli rekonštrukcie v životnej veľkosti na svetovej výstave v New Yorku v roku 1964. Objavil sa v niektorých častiach série Krajina dávnych vekov a okrem toho ho bolo možné vidieť aj v dokumentárnom filme Na potulkách s dinosaurami z roku 2001 alebo z roku 2005. Ďalšie stvárnenie tohto dinosaura priniesol americký televízny dokument Vláda dinosaurov z roku 2011.

</doc>
<doc id="104191" url="https://sk.wikipedia.org/wiki?curid=104191" title="Anatotitan">
Anatotitan

Anatotitan bol veľmi veľký bylinožravec, až 12 metrov dlhý „vtákopyskatý“ dinosaurus. Známy je z viacerých kompletných kostier. Vyskytoval sa pred 68 až 65 miliónmi rokov na území dnešnej Severnej Ameriky.
Opis.
Anatotitan sa vyznačoval výrazne pretiahnutou, nízkou lebkou, ktorá u niektorých jedincov dosahovala dĺžku až 120 cm. Ďalej disponoval podobnou stavbou tela ako iné hadrosauridy (alebo vtákopyskaté dinosaury). Mal kostený zobák, v jeho prípade výrazne široký, čeľuste s batériami zubov, kratšie predné končatiny, dlhé a silné zadné končatiny a dlhý chvost. Predné končatiny slúžili predovšetkým na chôdzu, pri behu sa však zviera mohlo vztýčiť na zadné končatiny. Patril do skupiny plochohlavých hadrosauridov, nemal teda žiaden dutý kostený hrebeň napojený na dýchacie cesty. Je však možné, že na priestranné nosové otvory sa za života upínala pružná koža, ktorá pri prípadnom nafukovaní mohla slúžiť na vydávanie zvukov alebo na pútanie pozornosti samíc.
Medzi príbuzných rodu Anatotitan patrí obrovský Shantungosaurus z Ázie a po jeho boku žijúci Edmontosaurus, s ktorým bol v minulosti radený do dnes neplatného rodu Anatosaurus. 

</doc>
<doc id="104192" url="https://sk.wikipedia.org/wiki?curid=104192" title="Pseudogotika">
Pseudogotika



</doc>
<doc id="104193" url="https://sk.wikipedia.org/wiki?curid=104193" title="Alexandristi">
Alexandristi



</doc>
<doc id="104194" url="https://sk.wikipedia.org/wiki?curid=104194" title="Mantra (rozlišovacia stránka)">
Mantra (rozlišovacia stránka)

Mantra môže byť:

</doc>
<doc id="104198" url="https://sk.wikipedia.org/wiki?curid=104198" title="Anekumena">
Anekumena



</doc>
<doc id="104205" url="https://sk.wikipedia.org/wiki?curid=104205" title="Suniti">
Suniti



</doc>
<doc id="104206" url="https://sk.wikipedia.org/wiki?curid=104206" title="Sunniti">
Sunniti



</doc>
<doc id="104207" url="https://sk.wikipedia.org/wiki?curid=104207" title="Šiíti">
Šiíti



</doc>
<doc id="104208" url="https://sk.wikipedia.org/wiki?curid=104208" title="Arabský kalifát">
Arabský kalifát



</doc>
<doc id="104223" url="https://sk.wikipedia.org/wiki?curid=104223" title="Strana slobody">
Strana slobody

Strana slobody, skratka SSl (od 1. marca 1946 do 1. apríla 1946 Kresťansko-republikánska strana) bola politická strana v Československu. Stranu slobody založil 1. marca 1946 bývalý politik RSZML a Demokratickej strany Vavro Šrobár po tom, čo ho z vedenia DS odsunuli spolustraníci. Pôvodne vznikla pod názvom Kresťansko-republikánska strana, 1. apríla 1946 sa premenovala na Stranu slobody. Jej cieľom bolo osloviť hlavne voličov katolíckeho vierovyznania (po rozpustení Hlinkovej slovenskej ľudovej strany v máji 1945). 30. marca 1946 však vedenie Demokratickej strany podpísalo s predstaviteľmi katolicizmu a novoľudáctva aprílovu dohodu a tým sa Strane slobody výrazne zmenšil voličský potenciál. Vo voľbách v máji 1946 získala len 0,9 % hlasov (3,7 % hlasov na Slovensku). Tlačovým orgánom Strany slobody bol týždenník Sloboda. 
Po februári 1948 to bola jedna z piatich jedine povolených strán Národného frontu. Ako strana, ktorá kryla vládnutie Komunistickej strany vytváraním zdania politickej plurality (spolu so Stranou slovenskej obrody a stranami Československá strana socialistická a Československá strana lidová v Česku) prežila až do politických zmien roku 1989. 
Počas obdobia 1948 - 1989 bolo vedenie (napr. predseda strany Pavol Blaho (1903 – 1987)) a členstvo tak pod vplyvom KSČ a ŠtB, že sa k nemu straníci po roku 1989 ani nechceli priznávať. Po Nežnej revolúcii sa strana zúčastnila prvých demokratických parlamentných volieb v roku 1990, no dosiahla nízky výsledok (1,78% hlasov vo voľbách do SNR) a následne zanikla.
Pozri aj.
Strana slovenskej obrody

</doc>
<doc id="104224" url="https://sk.wikipedia.org/wiki?curid=104224" title="Detvan (spolok)">
Detvan (spolok)

Detvan bol pražský kultúrny, osvetový a samovzdelávací spolok slovenských akademikov založený v r. 1882 z iniciatívy literárneho historika J. Vlčka a výtvarníka P. Socháňa.
Činnosť spolku.
Medzi rokmi 1882 a 1948 združoval pražských študentov vysokých a stredných škôl a iných záujemcov. V období do r. 1914 bol veľmi významným pre slovenskú kultúru a politiku. Spolok sa spočiatku orientoval najmä na literárno-kultúrne aktivity, ktoré boli propagačne zamerané aj do prostredia českej verejnosti (spoločenské večierky, slávnostné akadémie, prednášky, literárnoestetické diskusie, prezentácie a čítanie vlastnej tvorby a pod.). Od konca 90-ych rokov 19. storočia viedol aj diskusie a polemiky na filozofické, sociálne a politické témy. Cez prostredie Detvana sa do slovenského intelektuálneho prostredia presadzovali prvky masarykovského politického realizmu a ideálu tzv. drobnej práce.
Hlasisti.
Z prostredia Detvana vzišla i myšlienka vydávať časopis Hlas. Osobnosti okolo časopisu sa nazývajú hlasisti, z ktorých sa vyprofilovala generácia hlasistov, ktorá bola liberálnodemokratickou alternatívou k slovenskej konzervatívnej politike (martinské politické centrum).
Koniec spolku.
Začiatkom 20-ych rokov 20. storočia boli v spolku viacerí ľavicoví študenti, ktorí po vystúpení z Detvana založili časopis DAV. Detvan bol rozpustený po Februári 1948.

</doc>
<doc id="104225" url="https://sk.wikipedia.org/wiki?curid=104225" title="Ján Beňo (spisovateľ)">
Ján Beňo (spisovateľ)

Ján Beňo (* 3. október 1933, Slatinka – † 8. december 2020, Bratislava) bol slovenský prozaik, publicista, prekladateľ a autor literatúry pre mládež.
Život.
Narodil sa v rodine železničného robotníka a vzdelanie získal v Slatinke (okres Zvolen) a neskôr pokračoval v štúdiu na Filozofickej fakulte Univerzity Komenského v Bratislave, odbor slovenčina – ruština. V rokoch 1957 – 1959 bol asistentom na Vyššej pedagogickej škole v Banskej Bystrici, krátko redaktorom Československého rozhlasu, v rokoch 1960 – 1966 redaktorom denníka Smena a následne redaktor v časopise Romboid. V rokoch 1974 – 1976 pracoval ako šéfredaktor vydavateľstva Slovenský spisovateľ, neskôr zástupca šéfredaktora. V rokoch 1993 – 1995 pracoval na ministerstve kultúry a v pauzách medzi zamestnaniami sa venoval hlavne literárnej práci.
Tvorba.
Beňove prvé literárne kroky tvorili recenzie a kritiky na súčasnú tvorbu, a taktiež krátke poviedky, ktoré uverejňoval časopisecky. Jeho knižný debut vyšiel až v roku 1964, kedy mu vyšla zbierka poviedok "Každý deň narodeniny". Venuje sa písaniu noviel, poviedok, románov, ale tiež televíznych a rozhlasových hier, publicistike a literárnej kritike. Vo svojich dielach sa snaží poukazovať na tie svetlejšie stránky a kladné hodnoty života, vyjadruje v nich svoju túžbu po životnej vyrovnanosti, čo však neznamená život bez problémov a zápasov. Jeho postavy sú neustále hľadajúce, obrátené nie do seba ale k svetu a životu so všetkým, čo im ponúka a čo od nich požaduje. Okrem vlastnej tvorby sa venoval tiež prekladom z ruštiny.

</doc>
<doc id="104226" url="https://sk.wikipedia.org/wiki?curid=104226" title="Detvan">
Detvan

Detvan môže byť:

</doc>
<doc id="104227" url="https://sk.wikipedia.org/wiki?curid=104227" title="Štátny prevrat">
Štátny prevrat

Štátny prevrat alebo prevrat alebo francúzsky coup d'état () je náhla, často násilná a prudká, politická zmena politického systému a vládnucich skupín ľudí. Prevrat zásadného významu, veľký prevrat a podobne sa nazýva aj revolúcia. Pri štátnom prevrate dochádza k zmene moci v rozpore s platnou legislatívou v danom štáte. Prevratom môže dôjsť k zmene demokratického režimu na nedemokratický ale aj nedemokratického režimu na demokratický. Častým prípadom je aj výmena jednej totalitnej mocenskej skupiny za inú.
Slovo puč (zo staršieho švajčiarskonem. výrazu "bütsch" = úder, tresk) môže byť synonymum štátneho prevratu alebo môže označovať neúspešný štátny prevrat alebo štátny prevrat uskutočnený malou skupinou ľudí alebo štátny prevrat skupinou ľudí, ktorá dosiaľ nemala významný podiel na moci, teda napr. nižších vojenských hodnostárov.
Úspešné prevraty boli napríklad v roku 1948 v ČSR, v roku 1979 v Iráne alebo roku 1999 v Pakistane. V roku 1917 došlo v Rusku k štátnemu prevratu dvakrát. Najskôr bol vo februári nedemokratický cársky režim nahradený pomerne demokratickou dočasnou vládou, ktorá bola v novembri (podľa starého ruského kalendára v októbri) toho istého roku zvrhnutá boľševickým prevratom a bola nastolená komunistická diktatúra. Medzi neúspešné prevraty sa zaraďuje aj prevrat v roku 1991 vo vtedajšom Sovietskom zväze.

</doc>
<doc id="104228" url="https://sk.wikipedia.org/wiki?curid=104228" title="Kolačkovský potok">
Kolačkovský potok

Kolačkovský potok je potok na hornom Spiši, preteká územím okresov Kežmarok a Stará Ľubovňa. Je to ľavostranný prítok Jakubianky, má dĺžku 12,5 km a je tokom V. rádu. 
Pramení v Levočských vrchoch, v podcelku Levočská vysočina, na severnom svahu Čiernej hory (1 289,4 m n. m.) v nadmorskej výške okolo 1 230 m n. m. Tečie na sever, zľava priberá najvýznamnejší prítok, Lomnickú rieku, a preteká obcou Kolačkov. Vstupuje do Spišsko-šarišského medzihoria, do podcelku Jakubianska brázda, a stáča sa na východ. Zľava priberá Zimné, sprava Sihlianku a na území obce Nová Ľubovňa sa vlieva do Jakubianky v nadmorskej výške cca 559 m n. m.

</doc>
<doc id="104229" url="https://sk.wikipedia.org/wiki?curid=104229" title="Lipník (prítok Popradu)">
Lipník (prítok Popradu)

Lipník je potok na území okresu Stará Ľubovňa, je to ľavostranný prítok Popradu, má dĺžku 8,3 km a je tokom IV. rádu. 
Pramení v Ľubovnianskej vrchovine na južnom úpätí Širokého vrchu (884,5 m n. m.) v nadmorskej výške okolo 770 m n. m. Najprv tečie na juhovýchod cez obec Matysová, potom sa stáča na severovýchod a pokračuje cez obec Malý Lipník, neďaleko ktorej ústi do Popradu v nadmorskej výške okolo 437 m n. m. Zľava priberá Blízky potok, sprava Závršský potok.

</doc>
<doc id="104230" url="https://sk.wikipedia.org/wiki?curid=104230" title="Rieka (prítok Popradu)">
Rieka (prítok Popradu)

Rieka je potok na území okresu Stará Ľubovňa. Je to ľavostranný prítok Popradu a má dĺžku 7,5 km. 
Pramení v Spišskej Magure, v podcelku Veterný vrch, na východných svahoch Veterného vrchu (1 101,2 m n. m.) v nadmorskej výške cca Tečie viac-menej severojužným smerom cez obec Vyšné Ružbachy, tu sprava priberá Zálažný potok. Potom preteká obcou Nižné Ružbachy, kde sa esovito stáča a v priestore Ružbašskej brány ústi do Popradu v nadmorskej výške približne 

</doc>
<doc id="104231" url="https://sk.wikipedia.org/wiki?curid=104231" title="Holumnický potok">
Holumnický potok

Holumnický potok je potok na severnom Spiši, pretekajúci územím okresu Kežmarok. Je to pravostranný prítok Popradu a má dĺžku 15,5 km. Na dolnom toku medzi obcou Holumnica a ústím meandruje.
"Prameň:" v Levočských vrchoch, v podcelku Levočská vysočina, na západných svahoch Derežovej (1 213,6 m n. m.) v nadmorskej výške okolo 1 010 m n. m.
"Smer toku:" po obec Ihľany západoseverozápadným smerom, odtiaľ viac-menej na sever
"Geomorfologické celky:" 1.Levočské vrchy, podcelky Levočská vysočina a Levočská vrchovina, časť Ľubické predhorie, 2.Podtatranská kotlina, podcelok Popradská kotlina
"Prítoky:" sprava Peklo, Kobylí potok, Ihla, Líščí potok, Kamenec, zľava potok spod Kozieho chrbta
"Ústie:" do Popradu na južnom okraji mesta Podolínec v nadmorskej výške približne 565 m n. m.
"Obce:" Ihľany, Jurské a Holumnica

</doc>
<doc id="104232" url="https://sk.wikipedia.org/wiki?curid=104232" title="Branisko">
Branisko

Branisko môže byť:

</doc>
<doc id="104233" url="https://sk.wikipedia.org/wiki?curid=104233" title="Branisko (prítok Hornádu)">
Branisko (prítok Hornádu)

Branisko je potok na Spiši, na území okresov Levoča a Spišská Nová Ves. Je to ľavostranný prítok Hornádu a má dĺžku 15,5 km. 
Pramení v juhovýchodnom cípe Levočských vrchov, v podcelku Levočské planiny, v časti Oľšavická planina, na južnom úpätí Petrušky (859,4 m n. m.) v nadmorskej výške približne 795 m n. m. Po obec Korytné tečie severojužným smerom, odtiaľ k sútoku s Margeciankou juhojuhozápadným smerom cez Hornádsku kotlinu, podcelok Medvedie chrbty. Tu preteká cez obce Poľanovce, Korytné, Beharovce, Granč-Petrovce a Žehra. 
Sprava priberá Pongrácovský potok, zľava Žehricu. Následne priberá pri osade Dobrá Voľa svoj najvýznamnejší prítok, Margecianku zľava, stáča sa juhojuhovýchodným smerom a preteká mestom Spišské Vlachy. Na okraji mesta ústi v nadmorskej výške cca 377 m n. m. do Hornádu.

</doc>
<doc id="104234" url="https://sk.wikipedia.org/wiki?curid=104234" title="N">
N

N je štrnáste písmeno latinskej abecedy.
N môže byť:

</doc>
<doc id="104235" url="https://sk.wikipedia.org/wiki?curid=104235" title="Bicír">
Bicír

Bicír je potok na Spiši, na území okresu Levoča, je to pravostranný prítok Levočského potoka a má dĺžku 11 km.
"Prameň:" v Levočských vrchoch, v podcelku Levočské planiny, západne od obce Vlkovce na južnom úpätí vrchu Hrádok (908,6 m n. m.) v nadmorskej výške cca 780 m n. m.
"Smer toku:" po sútok s Draveckým potokom na juhovýchod, odtiaľ na krátkom úseku na východ, potom pokračuje opäť na juhovýchod
"Geomorfologické celky:" 1.Levočské vrchy, podcelok Levočské planiny, časť Levočské úboče, 2.Hornádska kotlina, podcelok Medvedie chrbty, časť Levočská kotlina
"Prítoky:" sprava Dravecký potok, Kurimiansky potok, zľava potok pretekajúci obcou Dlhé Stráže a Kráľovec
"Ústie:" do Levočského potoka pri osade Levočské Lúky, južne od Levoče, v nadmorskej výške 472 m n. m.
"Obce:" osada Bukovinka, Dlhé Stráže (okrajom)

</doc>
<doc id="104236" url="https://sk.wikipedia.org/wiki?curid=104236" title="Lineárna taktika">
Lineárna taktika

Lineárna taktika alebo lineárna formácia je taktika vojsk bojujúcich v zomknutej zostave, využívaná najmä v 18. storočí. Zaviedol ju a úspešne využil pruský kráľ Fridrich II. Veľký počas sedemročnej vojny. Poskytovala najlepšie podmienky pre paľbu salvou, jednotky zoradené do lineárnej formácie však boli málo pohyblivé, nepružné a zraniteľné útokmi jazdectva. Neskôr ju doplnila a prekonala taktika kordónov a kolón.
Dejiny.
Taktika sa objavila v Západnej Európe koncom stredoveku. Ako jedni z prvých ju začalo používať nizozemské vojsko. Neskôr sa rýchlo rozšírila. Rozvoj zaznamenala na začiatku tridsaťročnej vojny, kedy ju efektívne využívalo Švédske vojsko Gustava Adolfa II. Najväčší rozvoj zaznamenala v období 18. storočia, hlavne počas sedemročnej vojny, kedy ju úspešne využívalo pruské vojsko pod vedením Fridricha II.
Princíp.
Taktika umožňovala maximálne využitie paľby salvou, jej nevýhodou bola nízka manévrovacia schopnosť a nedostatočná obrana pred útokmi jazdectva. Boje bolo možné uskutočňovať iba v rovnom teréne bez väčších prekážok. Lineárna taktika na začiatku novoveku ako ju realizovalo nizozemské vojsko spočívala v zoradení 3 sledov. Prvý sled bol tvorený 2 nezávisle stojacimi polplukmi pikanierov a mušketierov. Pikanieri tvorili centrálnu časť zostavy stojacej v 6 až 10 radoch a mušketieri krídla zostavy. Druhý sled tvorili ďalšie dva podobne organizované polpluky, ktoré ale stáli na krídlach predošlého sledu. Tretí sled stál v tyle 2. sledu. V prípade potreby sa mohli prvé dva sledy zoradiť v jednej línii. Švédska lineárna taktika spočívala vo vyplnení priestorov medzi vedľa seba stojacimi brigádami delostrelectvom a umiestnením jazdectva na krídla zostavy.
V období sedemročnej vojny bola používaná v podstate švédska taktika s pechotou v strede zostavy a jazdectvom na krídlach. V závislosti od situácie bolo ťažké delostrelectvo sústredné na krídlach a pred alebo za prvým sledom. Ľahké delostrelectvo zvyklo byť umiestnené v medzerách medzi prápormi. Armády rozvinuli vojsko do dvoch až troch sledov. Každý sled predstavoval tri až šesť radov. Najbežnejšia bola formácia tvorená 3 radmi mužov. Rady stáli za sebou vo vzdialenosti asi pol metra. Vzdialenosti medzi mužmi boli malé, vojaci mali priestor len na manipulovanie so zbraňou pri jej nabíjaní. V tomto období bola pechota tvorená hlavne mužmi vyzbrojenými mušketami s bodákmi na boj zblízka. Hlavnou palebnou silou bol prvý sled, úlohou ostatných bolo vyplniť medzery medzi mužmi prvého sledu, preskupiť sa v prípade potreby na krídla formácie a obranu tyla.
Boj sa často začal paľbou delostrelectva. Pechota usporiadaná v dlhých radoch musela postupovať rovnomerným krokom aby sa jej línia nerozpadla, čím by klesala efektivita jej paľby a zvyšovalo sa nebezpečenstvo pri útoku jazdectva. Maximálny dostrel muškiet, jednoranových pušiek bez vývrtu nabíjaných spredu, bol asi 200 až 300 metrov, účinný dostrel však bol asi o polovicu menší. V takejto vzdialenosti na povel jednotky zastali, namierili na nepriateľa a viedli paľbu salvou. Pálili naraz celé prápory alebo čaty. Streľba sa prelínala pozdĺž bojovej línie, lebo čaty obyčajne strieľali organizovane – najprv nepárne a neskôr párne. V prípade, že paľba dostatočne narušila nepriateľský sled bolo možné zaútočiť bodákom. Obrániaca strana v takomto prípade zvyčajne volila ústup, pretože boj zblízka mal za následok veľké straty. V radoch usporiadané pechotné jednotky preto ani nezvykli prenasledovať nepriateľa. Aplikovanie lineárnej taktiky vyžadovalo dobrú koordináciu a najmä zdĺhavý výcvik jednotlivých vojakov, ktorí museli poznať svoje miesto vo formácii, čo si vyžadovalo časté cvičenia. Najväčšie úspechy s touto taktikou vďaka kvalitnému výcviku dosahovalo pruské vojsko.

</doc>
<doc id="104237" url="https://sk.wikipedia.org/wiki?curid=104237" title="Klčovský potok">
Klčovský potok

Klčovský potok je potok na Spiši, preteká územím okresov Levoča a Spišská Nová Ves. Je to ľavostranný prítok Hornádu a má dĺžku 18 km. Na hornom toku, severne od obce Klčov, bola vybudovaná malá vodná nádrž.
"Prameň:" v Levočských vrchoch, v podcelku Levočské planiny, v lokalite Homôlka juhovýchodne od obce Uloža v nadmorskej výške okolo 715 m n. m.
"Smer toku:" po obec Klčov na juh, potom sa oblúkom stáča na východ, v blízkosti Spišského Podhradia mení smer toku opäť na juh až po obec Bystrany, odtiaľ k ústiu na juhovýchod
"Geomorfologické celky:" 1.Levočské vrchy, podcelok Levočské planiny, časť Levočské úboče, 2.Hornádska kotlina, podcelky Podhradská kotlina, Medvedie chrbty a Hornádske podolie
"Prítoky:" sprava Lúčny potok, Katúnsky potok, zľava Kapustnica a potok z oblasti Sivej Brady.
"Ústie:" do Hornádu na území mesta Spišské Vlachy v nadmorskej výške približne 379 m n. m.
"Obce:" Klčov, Nemešany, Baldovce, Bystrany a Spišské Vlachy

</doc>
<doc id="104239" url="https://sk.wikipedia.org/wiki?curid=104239" title="Olvár">
Olvár

Olvár je potok v Honte, na území okresov Veľký Krtíš a Levice. Je to pravostranný prítok Ipľa a má dĺžku 18,5 km.
"Prameň:" v Krupinskej planine, v podcelku Dačolomská planina, na území obce Hrušov na západných stráňach Kostolného vrchu (454,6 m n. m.) v nadmorskej výške okolo 405 m n. m.
"Smer toku:" po sútok s Klenianskym potokom prevažne na juhozápad, odtiaľ k sútoku s Berinčekom na juh, potom opäť na juhozápad
"Geomorfologické celky:" 1.Krupinská planina, podcelok Dačolomská planina, 2.Podunajská pahorkatina, podcelok Ipeľská pahorkatina, časť Ipeľská niva
"Prítoky:" sprava občasný tok z oblasti Hrabového vŕšku, zľava Kleniansky potok (237,5 m n. m.), Berinček
"Ústie:" do Ipľa na území mesta Šahy (pri časti Tešmák) v nadmorskej výške okolo 123 m n. m.
"Obce:" kopanice obce Hrušov, Tešmák

</doc>
<doc id="104241" url="https://sk.wikipedia.org/wiki?curid=104241" title="Veperec">
Veperec

Veperec je potok v Honte, preteká územím okresov Krupina a Levice. Je to pravostranný prítok Štiavnice a má dĺžku 18 km.
"Prameň:" v Štiavnických vrchoch, v podcelku Sitnianske predhorie, na východných svahoch vrchu Malý Gregor (480,8 m n. m.) v nadmorskej výške cca 430 m n. m.
"Smer toku:" najprv na juh, ďalej na krátkom úseku na juhozápad, potom opäť na juh, od obce Hontianske Moravce k ústiu viac-menej na juhovýchod
"Geomorfologické celky:" 1. Štiavnické vrchy, podcelok Sitnianske predhorie, 2. Podunajská pahorkatina, podcelok Ipeľská pahorkatina
"Prítoky:" sprava občasný tok z doliny Studenec, Súdovský potok (161,5 m n. m.), Trstiansky potok (141,0 m n. m.), zľava prítok z lokality Močiar, Lišovský potok, prítok (135,5 m n. m.) spod Starej hory (222,8 m n. m.)
"Ústie:" do Štiavnice pri obci Hokovce v nadmorskej výške okolo 132 m n. m.
"Obce:" Súdovce, Hontianske Moravce a Hokovce

</doc>
<doc id="104242" url="https://sk.wikipedia.org/wiki?curid=104242" title="Vlastná podmnožina">
Vlastná podmnožina



</doc>
<doc id="104243" url="https://sk.wikipedia.org/wiki?curid=104243" title="Tatra 700">
Tatra 700

Tatra 700 (typové označenie Tatra 613-5) je automobil vyššej strednej triedy, ktorý v rokoch 1996 až 1999 vyrábala česká automobilka Tatra, a. s. Bol posledným osobným automobilom tejto automobilky, a uzavrel dlhú sériu osobných automobilov, ktorá začala v roku 1897 automobilom Präsident. Posledné kusy boli postavené opäť v Kopřivnici potom, ako sa výroba presťahovala z Příboru, kde sa vyrábal celý rad Tatra 613.
Konštrukcia a výroba.
Tatra 700 konštrukčne nadväzovala na svoju predchodkyňu Tatru 613, po ktorej zdedila nielen technickú koncepciu so vzduchom chladeným motorom V8 uloženým nad hnanou zadnou nápravou, ale dá sa povedať, že bola aj posledným vývojovým variantom tohto automobilu, aj keď už s iným označením.
Karoséria T700 teda tiež vychádzala z karosérie T613 navrhnutej ešte v rokoch 1968 – 69 talianskou firmou Carrozzeria Vignale, do výrazne omladenej podoby ju však upravil tentoraz britský dizajnér Geoff Wardle, ktorý sa pokúsil o zaoblenie pomerne hranatých tvarov predošlého modelu zároveň so zohľadnením niektorých dizajnérskych prvkov starších typov vozidiel Tatra (napr. chromovaný ovál v prednej časti karosérie inšpirovaný podobným prvkom u T603). Vychádzalo sa výhradne z verzie 613 Long. V roku 1996 navrhol ešte menšie vzhľadové korekcie hlavne zadnej časti karoséria a prístrojovej dosky aj kopřivnický rodák, akademický sochár Jiří Španihel.
Verejnosti bola prvýkrát T700 predstavená 9. apríla 1995 na veľkolepej prezentácii v pražskom hoteli Hilton. Vozidlo však firme neprinieslo očakávaný obchodný úspech, nakoľko ani nové tvary karosérie a luxusnejšie vybavenie interiéru nedokázali vykompenzovať v tej dobe už výrazne zastarané technické riešenie vozidla pri pomerne vysokej cene vynútenej malosériovým charakterom výroby. Určitý vplyv tu zohral aj v tej dobe stále pretrvávajúci záporný imidž osobných vozidiel Tatra, ktoré si verejnosť spájala s ich typickými dlhoročnými výhradnými užívateľmi – predstaviteľmi KSČ. Z týchto a ďalších dôvodov, ako nezáujem zákazníkov, nedostatok bezpečnostných prvkov (vrátane vtedy už bežného ABS systému a Airbagu), vysokou cenou a vysokými nákladmi na prevádzku a hlavne zastaranosť, bola v roku 1998 výroba modelu Tatra 700 definitívne zastavená.
Ďalším nedostatkom bola absencia akýchkoľvek airbagov, aj keď predná deformačná zóna bez motora bola účinná. V tej dobe neexistoval systém airbagov, ktorý by v tomto automobile fungoval spoľahlivo. Nedostatkom bol tiež systém kúrenia, a to predovšetkým počas chladného počasia, keďže v systéme vzduchom chadeného motora nie je žiadna voda. Musela tak vzniknúť samostatná nádrž na vodu pre kúrenie. Voda v nej sa ohrievala samostatným benzínovým kúrením, ktoré odoberalo palivo z dvoch palivových nádrží, každá s objemom 40 litrov.
Celkovo bolo vyrobených iba 62 kusov vozidiel T700, ktoré sa tak ihneď stali objektom záujmu zberateľov vozidiel, ako aj obdivovateľov značky Tatra. Vzhľadom na túto skutočnosť je cena ojazdených vozidiel stále držaná na pomerne vysokej úrovni.
Motorizácia.
Vozidlá boli sprvu vybavované motormi o výkone 147,6 kW (200 k), neskôr alternatívne aj motormi s výkonom 172 kW (233 k), odlišujúcimi sa však hlavne lepšími hodnotami v priebehu krútiaceho momentu. Motory boli vybavené sekvenčným vstrekovaním paliva riadeným elektronickou jednotkou od britskej firmy GEMS. Prevodovka bola manuálna päťstupňová.
700 GT.
V roku 1996 dostala automobilka súkromnú zákazku na vytvorenie športovej Tatry 700. Automobilka tak začala s výrobou sedanu Tatra 700 GT, ktorý bol postavený na platforme T613 GTH (prototyp, ktorý bol určený na okruhové preteky, ale neodpovedal žiadnej predpísanej kategórii FIA, a po krátkom pôsobení v pozícii safety caru zostal nevyužitý).
Vzhľad automobilu bol upravený do takej podoby, že aj keď vychádza z modelu 613, skutočne vyzerá ako 700. Model 700 GT mal podvozok znížený o , nemal hmlovky, mal športové disky kolies od Volkswagenu, okná z plexiskla a spätné zrkadlá z modelu 613-4. Interiér bol použitý takisto z modelu 613-4 Mi (jedinou úpravou je palivomer v stredovej konzole), ale neobsahuje prvky ako klimatizácia, kožené čalúnenie alebo nezávislé kúrenie či ostrekovače svetlometov. Pribudli však škrupinové športové sedadlá. Vzadu zaujali predovšetkým skupinové svetlá po celej šírke, ktoré dotvárali neobyčajný dizajn modelu 700 GT.
Rozmery boli oproti klasickej verzii rozdielne; dĺžka GT bola , šírka a výška . Rázvor bol skrátený na a rozchod kolies dosahoval . Pohotovostná hmotnosť bola znížená na .
Pod kapotou bol vzduchom chladený vidlicový osemvalec s objemom 4,5 litra, ktorý mal upravené chladenie, 2 sviečky na každý valec a náporové chladenie oleja. Maximálny výkon dosahoval 305 kW/415 koní pri 7 200 otáčkach za minútu a krútiaci moment 490 Nm pri 5 500 otáčkach za minútu. Model 700 GT zrýchľoval z 0 na /h za 5 sekúnd a jeho maximálna rýchlosť dosahovala pri hmotnosti 1,5 tony /h.
Druhý kus patriaci do modelového radu M97 s názvom Ecorra Sport V8, bol vyrobený v roku 1997 a cieľom konštruktérov bolo prekonanie českého rýchlostného rekordu na letmom kilometri, českým vozidlom s českým jazdcom. Automobil dosahoval rýchlosť /h. Plány na zápis rekordu v roku 1997 zmaril konkurenčný tím s automobilom MTX Tatra V8. Hoci boli s automobilom Eccora Sport V8 dosiahnuté na letisku Mošnov výrazne vyššie hodnoty, v tabuľkách sa nenachádzajú, pretože konkurencia bola rýchlejšia a prekonanie rekordu je možné uznať podľa pravidiel iba jedenkrát ročne. Potom, ako automobil Eccora sport V8 bol nejakú dobu vystavený v kopřivnickom múzeu, odkúpil ho pretekársky tím bratov Hajdůškových. Tí ho využívali na pretekárskych podujatiach triedy GT a postupne menili kvôli dosiahnutiu čo najlepších výsledkov.

</doc>
<doc id="104244" url="https://sk.wikipedia.org/wiki?curid=104244" title="Latinská abeceda">
Latinská abeceda



</doc>
<doc id="104245" url="https://sk.wikipedia.org/wiki?curid=104245" title="Vrbovok">
Vrbovok

Vrbovok je potok v Honte, na území okresu Krupina. Je to pravostranný prítok Litavy a má dĺžku . Na strednom toku boli vybudované dve vodné nádrže, Kozí Vrbovok a Čabradský Vrbovok. Na dolnom toku sa výrazne zarezáva do sopečného podložia Krupinskej planiny a formuje úzku a hlbokú dolinu bez bočných prítokov, ale s početnými výmoľmi.
"Prameň:" v Krupinskej planine, v podcelku Závozská vrchovina, severozápadne od obce Senohrad v lokalite Prepoštovica v nadmorskej výške cca 
"Smer toku:" prevažne na juhozápad, na dolnom toku na juh
"Geomorfologické celky:" Krupinská planina, podcelok Závozská vrchovina (v pramennej oblasti), na ďalšom toku oddeľuje podcelky Dačolomská planina na východe a Bzovícka pahorkatina na západe
"Prítoky:" zľava Náklo, z oblasti Repísk, z oblasti Hrnčiarky, sprava iba krátke prítoky
"Ústie:" do Litavy pri samote Krížanka, severovýchodne od obce Plášťovce, v nadmorskej výške 
"Obce:" Horné Mladonice, Zemiansky Vrbovok, Kozí Vrbovok a Čabradský Vrbovok

</doc>
<doc id="104246" url="https://sk.wikipedia.org/wiki?curid=104246" title="Pravica">
Pravica

Pravica môže byť:

</doc>
<doc id="104247" url="https://sk.wikipedia.org/wiki?curid=104247" title="Oxid dusnatý">
Oxid dusnatý

Oxid dusnatý je anorganická chemická zlúčenina, jeden z oxidov dusíka. Skladá sa z jedného atómu dusíka a jedného atómu kyslíka, ktoré sú spojené dvojitou väzbou.
Oxid dusnatý je radikál, je veľmi reaktívny. Na vzduchu sa zlučuje s kyslíkom za vzniku oxidu dusičitého.
Produkcia NO.
V malej miere sa NO uvoľňuje prirodzene z rastlín, ale vypúšťajú ho do vzduchu hlavne výfuky automobilov a komíny tepelných elektrární. Po reakcii s kyslíkom tvorí oxid dusičitý a s kombináciou s vodou kyselinu dusičnú. Takto NO prispieva k tvorbe kyslých dažďov. Čiastočne tiež poškodzuje ozón.
Priemyselne sa vyrába oxidáciou amoniaku:
4 NH3 + 5 O2 → 4 NO + 6 H2O.
Je medziproduktom pri výrobe kyseliny dusičnej.
Chemické vlastnosti.
Mierne rozpustný vo vode, ale nereaguje s ňou. Silné oxidačné činidlo. Reaguje s kovmi, aj s mnohými organickými látkami. S kyslíkom reaguje na oxid dusičitý:
2 NO + O2 → 2 NO2
S halogénmi reaguje na nitrosyly:
NCl3 + 2 NO → ClNO + N2O + Cl2,
XeF2 + 2 NO → 2 FNO + Xe.
Reakciou s hydroxidmi alkalických kovov vzniká oxid dusný a dusík:
2 MOH + 4 NO → 2 MNO2 + N2O + H2O,
4 MOH + 6 NO → 4 MNO2 + N2 + 2 H2O.
NO v rastlinách.
NO v rastlinách je signálnou látkou. Produkuje sa pomocou nitric oxid- syntázy (NOS), ktorá sa však odlišuje od enzýmu s podobnou funkciou známeho u živočíchov. Okrem toho ho produkuje nitrát reduktáza a to jednak cytoplazmatická a jednak membránovo viazaná (druhá za pomoci nitrit NO reduktázy). Produkcia NO pomocou nitrát reduktáz podlieha zmenám počas dňa, pričom cytoplazmatická je aktívnejšia cez deň, a membránovo viazaná v noci. Význam týchto rytmov nie je známy. NO v rastlinách pôsobí hlavne proti oxidačnému stresu.
Použitie.
NO sa požíva v medicíne, ale má výrazné vedľajšie účinky.

</doc>
<doc id="104249" url="https://sk.wikipedia.org/wiki?curid=104249" title="Jalšovík (potok)">
Jalšovík (potok)

Jalšovík je vodný tok na Krupinskej planine, na území Hontu, v okrese Krupina. Je to ľavostranný prítok Krupinice a má dĺžku 15 km.
"Prameň:" v Krupinskej planine, v podcelku Závozská vrchovina, v lokalite Pod Žobrákom severne od obce Horné Mladonice v nadmorskej výške okolo 565 m n. m.
"Smer toku:" prevažne na juhozápad
"Geomorfologické celky:" Krupinská planina, podcelky Závozská vrchovina a Bzovícka pahorkatina
"Prítoky:" jediným významným prítokom je pravostranný Čekovský potok
"Ústie" do Krupinice západne od obce Dolný Badín v nadmorskej výške 201,8 m n. m.
"Obce:" Horné Mladonice, Dolné Mladonice, Horný Jalšovík a Dolný Jalšovík

</doc>
<doc id="104250" url="https://sk.wikipedia.org/wiki?curid=104250" title="Tatra KT8D5">
Tatra KT8D5

Tatra KT8D5 je trojčlánková električka, ktorú vyrábal závod Tatra Smíchov podniku ČKD medzi rokmi 1986 a 1993 (prototypy už 1984). Ide o o veľkokapacitný električkový vozeň, ktorý je vhodný aj pre prevádzku na rýchlodráhe. Celkovo bolo vyrobených 199 kusov, väčšina z nich bola určená pre české a slovenské dopravné podniky. Medzi dopravnými fanúšikmi v Česku sa prezývajú „kachny“ či „kačeny“.
Historické pozadie.
Výroba električiek pre česko-slovenské dopravné podniky bola v ČKD ukončená v roku 1977 (štandardné Tatra T3 a kĺbové K2), pretože sa počítalo s projektmi električiek novej generácie. Naďalej však prebiehala výroba typu T3 pre zahraničné dopravné podniky (predovšetkým pre Sovietsky zväz), v produkcii sa v druhej polovici 70. rokov objavili už nové električky Tatra KT4 a T5C5, ktoré však boli určené výhradne pre export. Základom novej električky sa mal stať trojčlánkový osem nápravový vozeň, z ktorého mali byť odvodené ďalšie typy.
Projekt električky KT8D5 bol schválený v septembri 1982. Dva prototypy boli vyrobené v roku 1984, sériová produkcia sa začala až v roku 1989.
Konštrukcia.
Tatra KT8D5 je obojsmerný osemnápravový motorový električkový vozeň, pričom všetkých osem náprav je hnacích. Vozeň sa skladá z troch článkov, ktoré sú navzájom spojené kĺbmi a krycími mechmi. Oba vnútorné podvozky sa nachádzajú v priestore pod kĺbmi, stredný článok električky tak nie je nesený, ale je posadený práve na týchto podvozkoch. Kostra električky je zvarená z oceľových profilov, z vonkajšej strany je oplechovaná, interiér je obložený drevovláknitými doskami. Podlaha (vo výške 900 mm na temenom koľajnice, v priestore kĺbov sa mierne dvíha do výšky 970 mm) je vyrobená z vodovzdornej preglejky, ktorá je pokrytá protišmykovou gumovou krytinou. Na každej strane vozňa sa nachádzajú skladacie dvere, krajné sú trojkrídlové, zvyšné štvorkrídlové. Koženkové sedačky sú v interiéri rozmiestnené systémom 2+1, v predných častiach krajných článkov 2+2. Autorom dizajnu vozňa je architekt Ivan Linhart.
Vozne KT8D5 sú vybavené elektrickou výzbrojou typu TV3 s tyristorovou reguláciou výkonu dodávanú podnikom ČKD Trakcie. Každý zo štyroch podvozkov je vybavený dvoma koľajnicovými brzdami a dvoma kotúčovými brzdami. Trakčné motory, ktoré sú uložené pozdĺžne v podvozkoch (pre každú nápravu jeden motor; v podvozku sú zapojené sériovo, riadené sú vždy jedným pulzným meničom), sú spojené kardanovým hriadeľom s dvojstupňovou prevodovkou. Vozne typu KT8D5 sú vybavené dvoma štandardnými pantografmi.
Na konci 90. rokov 20. storočia postavila ČKD, ako jednou z posledných svojich električiek, sedem inovovaných vozňov Tatra KT8D5N so stredným nízkopodlažnom článkom a elektrickou výzbrojou TV14, ktoré boli dodané do Brna.
Rekonštrukcia a modernizácia.
V rokoch 20022014 prebiehali modernizácie vozňov KT8D5 prevádzkovaných v Česku a na Slovensku vložením nového stredného nízkopodlažného článku podľa vzoru KT8D5N. Obdobná úprava bola v roku 2014 uskutočnená aj u jednej električky prevádzkovanej v nemeckom Strausbergu.
V roku 2018 bola v Severnej Kórei predstavená údajne nová električka pre Pchjongjang. V skutočnosti však ide o modernizáciu typu KT8D5, podľa fotografií dostal vozeň čelá s novým dizajnom, dvojkrídlové dvere, lepená okná, nové oplechovanie a sedačky.
Dodávky električiek.
V rokoch 1984 až 1993 bolo vyrobených celkom 199 vozňov KT8D5. Časť z tohto počtu bola určená na export (predovšetkým do Pchjongjangu), väčšina električiek bola dodaná česko-slovenským dopravným podnikom.
Prevádzka.
Prototypy.
Dva prototypové vozne, ktoré u ČKD dostali evidenčné čísla 0018 a 0019, boli vyrobené v roku 1984. Ich skúšky bez cestujúcich trvali v Prahe až do roku 1988. 28. septembra 1984 prebehla skúšobná jazda súpravy, ktorá bola tvorená oboma prototypmi s celkovou dĺžkou cez 60 m. Prvý prototyp bol následne odovzdaný na skúšky do Moskvy, kde dostal ev. č. 0003. Už v roku 1990 bol však predaný do Volgograde, kde bol označený ev. č. 5834 a je naďalej v prevádzke. Druhý prototyp bol v roku 1989 predaný do Ostravy. Tu pod ev. č. 1500 jazdí doteraz, v roku 2004 bol však modernizovaný na typ Tatra KT8D5R.N1.
Česko.
Brno.
Prvé električky KT8D5 boli do Brna dodané roku 1986; jednalo sa o dva vozne z overovacej série, ktoré dostali evidenčné čísla 1701 a 1702. Po rôznych skúškach boli v septembri a v októbri toho roku nasadené do pravidelnej prevádzky. Už v novembri 1986 bola prvýkrát využitá ich obojsmernost pri výluke v Bystrci. Ďalšie električky tohto typu prišli do Brna v rokoch 1989 a 1990. Do Brna tak dorazilo celkom 21 kusov evidenčných čísel 1703–1723. V roku 1993 ČKD vyrobilo päť električiek KT8D5SU pre ruský Volgograd (ktorý ale zákazku odriekol), ktoré Dopravní podnik města Brna zakúpil za výhodnú cenu (ev. č. 1724–1728). Posledné električky KT8D5 boli do Brna dodané v rokoch 2002 a 2003. Išlo o tri vozne pôvodne prevádzkované v Košiciach, ktoré je kvôli nadbytku predali firme Pragoimex. Dva vozne boli modernizované na typ KT8D5R.N2 (v Brne ev. č. 1737 a 1738).
Od roku 2002 alebo 2003, boli brnianske električky KT8D5 modernizované na typ Tatra KT8D5R.N2 vložením stredného nízkopodlažného článku. V roku 2014 bol cyklus opráv dokončený modernizáciou poslednej električky č. 1724.
V Brne je obojsmernost električiek KT8D5 využívaná nielen pri mimoriadnych udalostiach (napr. pri výlukách), ale aj v pravidelnej prevádzke na linke č. 8. Jej konečná zastávka v Líšni nie je od roku 1998 vybavená slučkou, trať je ukončená len úvraťou.
Most a Litvínov.
Na spoločnej električkovej sieti miest Mostu a Litvínova sa prvé dve električky KT8D5 z overovacej série objavili v roku 1986 (dostali evidenčné čísla 315 a 320). Ďalších, a zároveň aj posledných šesť dorazilo v roku 1990. Všetkých osem vozňov bolo označených evidenčnými číslami 315–322. V rokoch 1995 až 1997 došlo, vzhľadom k úbytku cestujúcich, k ich odpredaju do maďarského Miškovca.
Ostrava.
Ostravský dopravný podnik dostal v roku 1988 druhý prototyp električky KT8D5. Celkom 15 vozňov ev. č. 1501–1515 bolo dodaných v roku 1989, električky však boli sprevádzkované až na začiatku roka 1990. Tento rok mal Dopravní podnik Ostrava zakúpiť ďalších 21 električiek KT8D5, z dodávok ale kvôli predchádzajúcim problémom zišlo.
V roku 2003 bol modernizovaný prvý vozeň na typ Tatra KT8D5R.N1. Hlavnými úpravami bolo dosadenie nového nízkopodlažného stredného článku. V ďalších rokoch tieto rekonštrukcie pokračovali aj u ostatných vozňov, pričom v priebehu roka 2009 bola modernizovaná aj posledná električka KT8D5 č. 1508, ktorá bola pred rekonštrukciou naposledy v prevádzke s cestujúcimi 22. decembra 2008.
Plzeň.
Do Plzne bolo v roku 1989 dodaných 12 električiek KT8D5 (evidenčné čísla 288–299), do prevádzky boli zaradené v nasledujúcim roku. Nasadzované boli takmer výhradne na linku č. 4, čo sa zmenilo až v roku 2005. Od roku 2000 dostali vozne pri pravidelných prehliadkach napr. nový mestský lak.
V roku 2006 začali modernizácie plzenských vozňov KT8D5 na typ Tatra KT8D5R.N2P. Posledná nerekonštruovaná električka KT8D5 č. 289 bola v prevádzke do 19. októbra 2009, potom bola odvezená na modernizáciu.
Praha.
V Prahe sa konali rozsiahle skúšky oboch prototypových električiek z roku 1984, tieto vozne však boli majetkom ČKD a v pravidelnej prevádzke s cestujúcimi sa nikdy neobjavili. Dopravní podnik hlavního města Prahy obdržal prvé štyri električky KT8D5 z overovacej série v roku 1986 a označil ich evidenčnými číslami 9001–9004. Ďalších vozov sa Praha dočkala v rokoch 1989 a 1990, kedy bolo dodané zvyšných 44 električiek (do ev. č. 9048), hoci pôvodné plány zneli na 200 kusov. Po nehode z 16. septembra 1994 bola vyradená prvá električka KT8D5 (ev. č. 9006).
Od 8. novembra do 18. decembra 1993 premávali kvôli rekonštrukcii trate spriahnuté súpravy dvoch vozňov KT8D5 na linke X17 medzi zastávkami Střelničná a Sídlisko Ďáblice. V prevádzke bola vždy jedna koľaj (druhá sa opravovala) a denne tu jazdili tri súpravy. Druhé využitie spriahnutých električiek KT8D5 v bežnej prevádzke v Prahe nastalo medzi 28. a 30. októbrom 2010, kedy bola kvôli oprave trati v zastávke IP Pavlova v tomto mieste vylúčená doprava a zároveň bola zriadená náhradná linka X Karlovo námestie – IP Pavlova.
Prvá pražská električka KT8D5 bola modernizovaná na čiastočne nízkopodlažný typ Tatra KT8D5R.N2P na prelome rokov 2004 a 2005, v ďalších rokoch rekonštrukcie pokračovali aj u ostatných vozňov. Na začiatku roka 2013 ostávali už len štyri vozne v pôvodnom stave (z celkových 47). Dňa 21. mája 2013 usporiadal dopravný podnik slávnostnú rozlúčku s týmto typom, kedy zvyšné dva vozy č. 9030 a 9048 jazdili časť dňa na mimoriadne obnovenej linke č. 15 Lehovec – Florenc, na ktorej prvé električky tohto typu začali v Prahe v roku 1986 voziť cestujúcich. Vozeň č. 9030 sa po návrate z linky 15 vrátil do vozovne Hloubětín a začiatkom júna bol pristavený na modernizáciu, ktorá bola dokončená začiatkom roka 2014. Električka č. 9048 potiahla z linky 15 do vozovne Střešovice, kde sa stala novým exponátom múzea MHD.
Zvyšné dva vozne boli nahradené električkami kúpenými zo Strausbergu (č. 21 → č. 9098, č. 23 → č. 9056). V roku 2016 prebehol nákup siedmich vozňov z Miškovca, na ktoré v roku 2019 nadviazalo ďalších osem vozňov z tohto maďarského mesta. Všetky majú byť zmodernizované do roka 2024.
Slovensko.
Košice.
Do Košíc boli v roku 1986 dodané dva vozne KT8D5 z overovacej série, ďalšie dodávky prebehli v rokoch 1989 až 1991. Celkovo bolo zakúpených 40 týchto veľkokapacitných električiek označených evidenčnými číslami 500-539. Vzhľadom k úbytku cestujúcich a záujmu košického dopravného podniku o sólové vozne bolo 10 električiek KT8D5 v roku 1992 predaných do maďarského mesta Miškovec (vozeň ev. č. 539 nebol v Košiciach zaradený do prevádzky). V roku 1995 boli odpredané ďalšie tri električky do nemeckého Strausbergu, v rokoch 1998 a 2001 vždy dva vozne do Sarajeva a v rokoch 2002 a 2003 celkovo tri električky do Brna. Posledný odpredaný vozeň č. 515 mal v roku 1992 nehodu, pri ktorej bol zničený jeden z krajných článkov. Až v roku 2002 bola električka odpredaná firme ČKD Pragoimex (dovtedy stála nevyužitá vo vozovni), ktorá zvyšný krajný článok použila ako náhradu pre ostravský voz KT8D5 č. 1502, ktorý bol poškodený pri nehode. Stredný článok bol využitý pri rekonštrukcii havarovaného brnianskeho vozňa č. 1706 na typ KT8D5R.N2.
V rokoch 20032009 boli košické trojčlánkové vozne modernizované na typ Tatra KT8D5R.N2 vložením nového nízkopodlažného stredného článku.
Ostatné prevádzky.
Prvý prototyp električky KT8D5 bol po skúškach v Prahe (ukončené 1988) odovzdaný do Moskvy, aby tu prebehli skúšky na rozchode koľají 1524 mm. Skúšobné jazdy sa v najväčšom ruskom meste konali v rokoch 1989 a 1990, električka bola označená evidenčným číslom 0003. V roku 1990 bol vozeň odovzdaný na čiastočne podzemnú rýchlodráhu do Volgogradu, kde dostal číslo 5834 a v prevádzke je dodnes. Volgograd si na začiatku 90. rokov objednal päť električiek KT8D5SU, zákazku však neskôr odriekol a vozy výhodne odkúpil Dopravní podnik města Brna. Aj druhý, pôvodne košický vozeň, u ktorého bola v Krnovských opravovniach a strojárňach vykonaná rekonštrukcia na typ KT8D5R.N2, bol pôvodne určený do Volgograde, modernizovanú električku ale opäť zakúpilo Brno (ev. č. 1738).
V roku 1990 bolo dodaných 45 električiek KT8D5K do severokórejského Pchjongjangu (čísla 1001–1045). Posledný vozeň KT8D5K sa ocitol v Sarajeve (ev. č. 300), kam boli v rokoch 1998 a 2001 dodané ďalšie štyri ojazdené električky KT8D5 z Košíc (ev. č. 301–304). Jeden z pchjongjangských vozňov KT8D5K bol v roku 2018 zmodernizovaný a podrobený prevádzkovým skúškam. Prvé tri modernizované kusy boli do prevádzky zaradené vo februári 2019.
Dopravný podnik mesta Košice sa 10 vozňov KT8D5 zbavil ako nadbytočných v roku 1992, predané boli v Maďarsku do maďarského Miškovca (ev. č. 200–209). Ďalšie električky tohto typu (ev. č. 210–217) sa v Miškovci objavili v rokoch 19961997, kedy mostecko-litvínovský dopravný podnik odpredal celú svoju flotilu trojčlánkových vozňov.
Tri košické električky KT8D5 boli v roku 1995 predané do Strausbergu blízkosti Berlína, tu dostali čísla 21–23. Vozne 21 a 23 boli predané DPP na modernizáciu na KT8D5R.N2P po nákupe 2 vozov Flexity Berlin a 22 bol v DPP modernizovaný na KT8D5R.N2S.
Električky KT8D5 mali byť pôvodne dodané aj pre plánovanú spoločnú električkovú sieť miest Chomutova a Jirkova, po prehodnotení ich mali nahradiť súpravy električiek T6A5 a vlečných vozňov B6A5. Nakoniec však plánované električky nahradili trolejbusy.
Na konci 80. rokov 20. storočia plánoval olomoucký dopravný podnik obstaranie električiek KT8D5. Po nežnej revolúcii ale nebol nákup uskutočnený.

</doc>
<doc id="104253" url="https://sk.wikipedia.org/wiki?curid=104253" title="Bohuš Bodacz">
Bohuš Bodacz

Bohuš Bodacz (pseudonymy Marek, Hron, Bohumil Machytka) (* 1. marec 1955, Bratislava – † 18. máj 2020) bol slovenský spisovateľ, literárny kritik a publicista.
Životopis.
V rokoch 1974 – 1978 vyštudoval odbor etnografia a folkloristika na Filozofickej fakulte Univerzity Komenského v Bratislave. Po ukončení štúdia pracoval v rokoch 1978 – 1986 ako odborný redaktor a editor vydavateľstva Obzor, v rokoch 1986 – 1991 ako redaktor a šéfredaktor časopisu Osvetová práca, v rokoch 1991 – 1999 ako redaktor a zástupca šéfredaktora periodika Literárny týždenník, v rokoch 1999 – 2000 ako redaktor časopisu Slovo, od roku 2000 do roku 2012 bol redaktorom vo vydavateľstve "Iura edition" v Bratislave. Od roku 2012 pracoval vo vydavateľstve C. H. Beck.
Tvorba.
Venoval sa písaniu poézie, prózy, scenárov dokumentárnych filmov s literárnou tematikou a recenzií, ktoré publikoval v rôznych časopisoch (Literárny týždenník, Nové knihy, Knižná revue, Romboid, Slovenské pohľady, Smena, Práca a i.). Vo svojich recenziách sa zameriaval na americkú, poľskú a juhoslovanskú literatúru; v súčasnej slovenskej literatúre sa venoval najmä prozaickým dielam. 

</doc>
<doc id="104258" url="https://sk.wikipedia.org/wiki?curid=104258" title="Staurikosaurus">
Staurikosaurus

Staurikosaurus bol dva metre dlhý dravec, primitívny dinosaurus žijúci pred približne 227 miliónov rokov na území dnešnej Brazílie. Známy je z nekompletných pozostatkov. Disponoval na teropóda pomerne dlhým krkom s malou hlavou a archaickými päťprstými končatinami. Niektoré prsty však mal zakrpatené. Nohy tak mali funkčne len trojpsté chodidlo. Jediný druh je Staurikosaurus pricei.
Opis.
Staurikosaurus bol malý, asi 2,25 m dlhý, 80 cm vysoký a 30 kg vážiaci dvojnohý predátor. Tento ľahko stavaný dravec mal podobne ako jeho blízki príbuzní (napr. rod Herrerasaurus), tenký, ohybný krk a štíhle dlhé nohy, vďaka čomu mohol byť pomerne dobrým bežcom. Dlhý chvost vyvažoval hmotnosť prednej časti tela. Medzi jeho korisť pravdepodobne patrili rynchosaury (napr. Hyperodapedon) a malé vtákopanvové dinosaury.
Nález a pomenovanie.
Staurikosaurus bol objavený a opísaný v súvrství Santa Maria v Rio Grande do Sul v roku 1970 americkým paleontológom Edwinom H. Colbertom. Pomenovaný bol podľa súhviezdia Južný kríž. Druhové meno bolo zvolené na počesť brazílskeho paleontológa Llewellyna Ivora Prica, ktorý pracoval v American Museum of Natural History. Zriedkavosť pozostatkov tohto dinosaura môže byť výsledkom toho, že bol dosť neobyčajný, alebo, že žil v lesnom prostredí, kde sa fosílie len málokedy zachovajú.

</doc>
<doc id="104259" url="https://sk.wikipedia.org/wiki?curid=104259" title="Transcendentné čísla">
Transcendentné čísla



</doc>
<doc id="104261" url="https://sk.wikipedia.org/wiki?curid=104261" title="Druhá intifáda">
Druhá intifáda



</doc>
<doc id="104266" url="https://sk.wikipedia.org/wiki?curid=104266" title="Mohutnosť množiny">
Mohutnosť množiny



</doc>
<doc id="104268" url="https://sk.wikipedia.org/wiki?curid=104268" title="Koloman Gögh">
Koloman Gögh

Koloman Gögh (* 7. január 1948, Kladno – † 11. november 1995, Gattendorf, Rakúsko) bol česko-slovenský futbalový reprezentant, majster Európy 1976, 3. na ME 1980. 
V rokoch 19631966 sa učil za zámočníka, v rokoch 19771979 študoval na chemickej priemyslovke v Bratislave, v rokoch 19771980 študoval na Vysokej škole telesnej výchovy v Bratislave, kde získal diplom futbalového trénera.
V Kolárove začal svoju hráčsku kariéru, "FK Kolárovo" pomenoval po ňom futbalový štadión "Štadion Kolomana Gögha" .
Hráčska kariéra.
Najlepšie roky strávil v Slovane. Tu získal dva tituly majstra Česko-Slovenska v rokoch 1974 a 1975, dvakrát získal so Slovanom česko-slovenský pohár. Za Slovan odohral 225 zápasov. Vrcholom jeho kariéry bol zisk titulu Majstra Európy v Belehrade v roku 1976, v semifinále aj vo finále hral plných 120 minút. Po štyroch rokoch bol na Majstrovstvách Európy bronzový. Za Česko-Slovensko hral 55-krát a dal jeden gól.
Trénerská kariéra.
Trénerskú kariéru začal Gögh v Dunajskej Strede. Bol asistentom trénera v Slovane a potom hráč a tréner v Gols v Rakúsku. Tragicky zahynul pri autonehode.

</doc>
<doc id="104270" url="https://sk.wikipedia.org/wiki?curid=104270" title="Medzistavcový kĺb">
Medzistavcový kĺb

Medzistavcový kĺb (lat. "articulatio intervertebralis") je pohyblivé spojenie medzi susediacimi stavcami chrbtice, ktorého základom sú párové medzistavcové výbežky (lat. "processus articulares"). Je to párový kĺb. Kĺbne plochy majú rôzny tvar podľa oblastí chrbtice a majú i individuálnu variabilitu.
Kĺbne puzdrá medzistavcových kĺbov sú pomerne voľné, najviac v oblasti krčnej chrbtice. Ich mediálne strany naliehajú na žlté väzy (lat. "ligamenta flava"). Do kĺbnej štrbiny zasahuje synoviálna membrána z vnútornej výstelky kĺbneho puzdra a vytvára tak štruktúru podobnú meniskom – jej úlohou je vyrovnávať povrch priľahlých kĺbnych plôch. Ich útlak môže vyvolávať bolesti chrbtice.
Medzistavcové kĺby krčnej chrbtice sú zásobované krvou z vertebrálnej tepny (lat. "arteria vertebralis"), hrudnej chrbtice zo zadných vetvičiek medzirebrových tepien (lat. "rami dorsales arteriae intercostales") a bedrovej chrbtice zo zadných vetvičiek bedrových tepien (lat. "rami dorsales arteriae lumbales").
Inerváciu zabezpečujú zadné vetvičky príslušných miechových nervov.
Zdroj.
Čihák, R.: "Anatomie"

</doc>
<doc id="104284" url="https://sk.wikipedia.org/wiki?curid=104284" title="Medzistavcový výbežok">
Medzistavcový výbežok



</doc>
<doc id="104285" url="https://sk.wikipedia.org/wiki?curid=104285" title="Majster N">
Majster N



</doc>
<doc id="104286" url="https://sk.wikipedia.org/wiki?curid=104286" title="Jozef Nodžák">
Jozef Nodžák

Jozef Nodžák (* 19. marec 1946, Slanica – † 28. august 2017, Trstená) bol slovenský herec, moderátor a detský zabávač.
Životopis.
V 80. rokoch 20. storočia pôsobil ako redaktor hlavnej redakcie vzdelávacích programov v bratislavskom štúdiu Česko-slovenskej televízie. Spolupodieľal sa na úspešnej výchovno-vzdelávacej detskej relácii "Detektív Karol".
V 90. rokoch sa stal známym pod pseudonymom Majster N. V detskej relácii Slovenskej televízie "Crn-crn" vystupoval ako detský zabávač. Hravou formou realizoval rôzne fyzikálne pokusy. Neskôr uvádzal svoju samostatnú reláciu.
Jozef Nodžák zomrel vo veku 71 rokov po ťažkej chorobe.
Spolupráca s ŠtB.
Podľa registračných protokolov ŠtB archivovaných Ústavom pamäti národa bol v rokoch 19801987 vedený ako agent ŠtB s krycími menami "Rómeo" a "Orava". Nodžák na túto tému uviedol: "Považujem to za hlúposť, ku ktorej sa nechcem vyjadrovať." a dodal, že jeho matka bola Američanka a sám študoval na univerzite v Nemecku.

</doc>
<doc id="104287" url="https://sk.wikipedia.org/wiki?curid=104287" title="Ľuboš Hajdúch">
Ľuboš Hajdúch

Ľuboš Hajdúch (* 6. marec 1980, Levice) je profesionálny slovenský futbalový reprezentačný brankár, momentálne hrajúci za RFC Kaposvár v maďarskej najvyššej súťaži. Pochádza z mesta Levice v nitrianskom kraji.
Hajdúch sa blysol v reprezentácií v zápase na Stade de France proti , ktorý Slovensko vyhralo 2-1.

</doc>
<doc id="104288" url="https://sk.wikipedia.org/wiki?curid=104288" title="Q">
Q

Q je sedemnáste písmeno latinskej abecedy, ktoré vytvára zvuk "kv" alebo "kw".
Q je odvodené od starogréckeho písmena koppa.
Q môže byť:

</doc>
<doc id="104290" url="https://sk.wikipedia.org/wiki?curid=104290" title="Rímska číslica">
Rímska číslica

Rímske číslice sú spôsob zápisu čísiel pomocou písmen abecedy, ktorý bol ešte v predminulom storočí veľmi rozšírený. Dnes sa používa iba zriedkavo – rímske číslice nájdeme v historických nápisoch, označujú sa nimi kapitoly v knihách a pod.
Základné symboly.
Používanie rímskych čísel v matematike bolo zastarané už pred viac ako 1100 rokmi. Napriek tomu sa rímske čísla používajú pri rôznych príležitostiach dodnes. Rímske čísla sa používajú pre čísla na hodinovom ciferníku, číslujú sa tak stránky predhovoru v knihách, používajú sa pri číslovaní položiek, kapitol v knihách, poradia panovníkov, filmových alebo knižných dielov a podobne.
Spôsob zapisovania rímskych čísel vznikol v stredoveku v západnej Európe. Je odvodený zo spôsobu, akým zapisovali čísla starí Rimania, ale obsahuje niektoré vylepšenia. Základné rímske čísla používané dnes sú:
Je možné si pomôcť vetou Ivan Viedol Xéniu Lesnou Cestou Do Mesta.
Pravidlá.
Spájaním a opakovaním základných symbolov možno zapisovať aj väčšie čísla. Väčšie číslice vždy predchádzajú menším. Preto napr. VI je 6, CLXXIII je 173 a MDCCCXXII je 1822.
Rimania obvykle písali číslo 4 ako IIII, číslo 40 ako XXXX, číslo 999 ako DCCCCLXXXXVIIII.
Ku skráteniu zápisu takých dlhých čísiel sa niekedy používalo zvláštne pravidlo pre odčítanie a až v stredoveku sa toto pravidlo stalo všeobecne používaným. Pravidlo pre odčítanie umožňuje použitie šiestich zložených symbolov, v ktorých menšia číslica predchádza väčšej:
Pri použití tohto pravidla možno číslo 999 napísať úspornejším spôsobom CMXCIX. Používanie iných symbolov nie je dovolené. Preto nemožno napísať 999 ako IM. Na druhej strane ale používanie tohto pravidla nie je povinné. Číslicu 4 možno napísať správne ako IV aj ako IIII.
Pozor. Symboly D (500) a M (1000) sa pôvodne písali ako kolmá čiara s oblúčikom na jednej alebo obidvoch stranách. Symbol D preto vyzeral asi ako |) a symbol M ako (|). Tento spôsob zápisu umožňoval násobiť desiatky čísla väčšie ako tisíc tým, že sa pridal ďalší oblúčik. Číslo 10 000 sa dalo napísať ako ((|)), 100 000 (((|))). Rimania nemali žiadne slovo pre milión a takto veľké čísla používali veľmi zriedkavo. Až neskôr a najmä v stredoveku bolo nutné zapisovať aj väčšie čísla. Preto sa stal znak formula_1 číslom 10 000, formula_2 číslom 100 000 a formula_3 číslom 1 000 000. Tieto čiarkované symboly sa ale dnes prakticky nevyskytujú.
V rímskych časoch sa používali na zápis iba veľké písmená. Neskôr sa v bežnom živote presadili aj malé písmená a začali sa používať aj na zápis rímskych číslic. Preto napr. "vi" znamená 6 a "cxiv" 114. Niekedy sa môžeme stretnúť aj s číslami namiešanými, napr. "Cxl" pre 140. Niekedy sa dokonca používa namiesto malého "i" písmeno "j". Niekedy sa používa písmeno "j" iba ako posledný znak v slede jednotiek, napr. "xxiij" pre 23.
Nula.
Číslica nula nemá všeobecne svoj symbol, hoci Rimania číslicu 0 a jej význam dobre poznali. Pre nulu používali výraz "nullae", čo znamená nič. Symbol pre číslicu 0 má veľkú úlohu v pozičných systémoch zapisovania čísiel (to je ten, ktorý používame dnes). Práve absencia tohto symbolu zabránila postupnej premene rímskeho zápisu na pozičný systém, a preto bol počas 11. storočia v praktickom živote nahradený arabskými číslicami.
IIII alebo IV.
Zápis rímskych čísiel sa v priebehu storočí menil. Zavedenie pravidla na odčítanie pomohlo skrátiť zápis väčších čísiel. Na druhej strane ešte viac sťažovalo vykonávanie výpočtov a rozhodne nepomohlo využiť výhody plného pozičného systému na zápis čísiel.
Kalendár a ciferník.
Hodinové ciferníky sa opisujú rímskymi číslicami. Zvyčajne používajú symbol IIII pre 4 a IX pre 9. Raz sa tak odčítacie pravidlo neaplikuje a druhý raz áno. Prečo?
Ponúka sa niekoľko vysvetlení:
Roky.
V 17. storočí bolo v Európe zvykom označovať vydanie kníh rímskymi číslicami. Rovnako tak sa rímske číslice používali na označenie dátumu stavieb. Dodnes sa používajú rímske číslice vo filmovom priemysle na označenie dátumu vzniku filmu. Možno je to preto, aby sa divákovi sťažila identifikácia veku filmu.
Rímske číslice dnes.
Rímske číslice sa používajú dodnes. Číslujú sa nimi knihy, filmy, športové udalosti, historické udalosti, storočia, mesiace v roku, poradové číslo štvrťročí atď. Všeobecne použitie rímskych číslic znamená, že ide o niečo, čo má svoje pokračovanie či históriu. Vo viacerých európskych jazykoch sa storočia dodnes zapisujú len rímskymi číslicami.
Tabuľkové procesory a rímske čísla.
Tabuľkové procesory, ako sú OpenOffice.org Calc či Microsoft Excel, mávajú v sebe zabudované funkcie na prevod medzi arabskými a rímskymi číslicami. Napríklad v spomínanom OpenOffice.org Calc môžete využiť funkcie 
Nepovinný argument "forma" umožňuje nastavenie miery zjednodušenia zápisu rímskeho čísla. Ďalšie informácie nájdete v pomôcke k príslušnému programu.Dá sa pomocť tým že si poviete LaCo DoMa alebo LCDM znamena to 
L-50 C-100 D-500 M-1000 
Porovnanie rímskeho spôsobu zápisu so zápisom arabskými číslicami.
Pri správnom spôsobe písania dlhých čísiel sa najprv napíšu tisíce, potom stovky, potom desiatky a potom jednotky.
Príklad: číslo 1988.
Jeden tisíc je M, deväťsto je CM, osemdesiat je LXXX, a osem je VIII. 
Spolu potom: MCMLXXXVIII.
Chronogramy.
Rímske číslice sa používajú v tzv. chronogramoch. Chronogram je nápis, často hexametrový verš alebo elegické dystichon, ktorý obsahuje skrytý letopočet. Ide o latinské nápisy s niekoľkými zvýraznenými veľkými písmenami, ktoré treba mechanicky sčítať bez ohľadu na stanovené pravidlá. Súčet dáva letopočet zverejnenia nápisu. 
Napr. kartuša nad vchodom do Lužického seminára 
 DLVMICII LVIIXI
 "Bohu a kniežaťu apoštolov postavila zbožnosť Lužice"
Nápis obsahuje chronogram vyznačený veľkosťou písmen: MDCLLXVVIIIIII = 1726
Dejiny.
I
Rímske čísla vznikli prirodzenou cestou. Rimania počítali na prstoch. Čísla ako 1, 2 a 3 a im zodpovedajúce znaky I, II a III graficky vyjadrujú jednotlivé prsty.
V a X
Aj tieto dve rímske číslice majú svoj pôvod v ľudskej ruke:
Rímska číslica V (5) je vyjadrením dlane s piatimi prstami – V tvorí tvar medzi palcom a malíčkom
Rímska číslica X (10) sú dve dlane pri sebe (10 prstov).
L a C
Po latinsky je sto "centum". Odtiaľ C. Päťdesiat je polovica zo stovky. L teda vzniklo „rozpolením“ znaku pre 100 (C). 
D a M
Tisíc je po latinsky "mille" (odtiaľ M pre 1 000). Znak D pre 500 vznikol znova grafickým „rozpolením“ znaku M, teraz ale zvislo. Vznikol tak znak podobný písmenu D.

</doc>
<doc id="104291" url="https://sk.wikipedia.org/wiki?curid=104291" title="Jana Dukátová">
Jana Dukátová

 
 
 
 
 
 
 
 
 
 
 
 
 
 
 
 
Jana Dukátová (* 13. jún 1983, Bratislava) je slovenská kajakárka. Majsterka sveta vo vodnom slalome z roku 2006 a historicky prvá majsterka sveta v kategórii canoe ženy z roku 2010.
Víťazka seriálu svetového pohára 2009, 2010, 2011, 2013, trojnásobná majsterka Európy do 23 rokov, akademická majsterka sveta. Na olympijskych hrách v Londýne 2012 skončila na 6. mieste. Na OH v Rio de Janeiro skončila na 4. mieste. Od roku 2004 je pravidelnou členkou reprezentačného družstva vodných slalomárov SR. Zároveň je členkou olympijského "Top tímu" Slovenska a pôsobí vo vrcholovom strediskuNárodné športové centrum. Jana Dukátová je zverenkyňa trénera Roberta Orokockého, pod vedením ktorého trénuje od roku 2001. Jej rodiskom je Bratislava a domovským tréningovým centrom areál s divokou vodou v Čunove. Na majstrovstvách Európy 2010 v Čunove sa jej podarilo získať medailu v každej kategórii, ktorej sa zúčastnilazlato v K1, striebro v C1 a bronz v hliadkach 3 x K1. V rokoch 2014 a 2015 skončila v seriáli svetového pohára na druhom mieste a v rokoch 2016 a 2017 na 3. mieste. 
Jana Dukátová bola v roku 2006 ocenená Cenou Ondreja Nepelu udeľovanej Slovenským olympijským výborom športovcom mladším ako 23 rokov s výraznou športovou perspektívou.

</doc>
<doc id="104294" url="https://sk.wikipedia.org/wiki?curid=104294" title="D">
D

D je štvrté písmeno latinskej abecedy.
História.
Vývoj písmena „D“ možno sledovať v histórii:
Rôzne významy D.
D môže byť:

</doc>
<doc id="104300" url="https://sk.wikipedia.org/wiki?curid=104300" title="Lev Bukovský">
Lev Bukovský

Prof. RNDr. Lev Bukovský, DrSc. (* 9. september 1939, Podkriváň – † 30. november 2021, Košice) bol slovenský matematik, ktorý sa zaoberal hlavne teóriou množín. Bývalý rektor Univerzity Pavla Jozefa Šafárika v Košiciach, bývalý predseda Akreditačnej komisie.
Životopis.
Jeho otec bol členom Demokratickej strany, po roku 1948 bol politickým väzňom. Žil v malebnej dedinke Podkriváň na strednom Slovensku okres Detva. Napriek tomu sa Lev Bukovský dostal na vysokú školu, keďže vyhral celoslovenské kolo matematickej olympiády. Vyštudoval matematickú analýzu na Prírodovedeckej fakulte Univerzity Komenského v Bratislave. Vedeckú hodnosť získal na Karlovej univerzite v Prahe vo vednom odbore Algebra a teória čísel. Za profesora bol inaugurovaný v roku 1984. Jeho vedecká činnosť bola zameraná na teóriu množín a matematickú logiku s dôrazom na aplikáciu v iných matematických oblastiach. Jeho výsledky v oblasti teórie množín sú uvádzané vo vysokoškolských učebniciach po celom svete. Napísal viac ako 40 pôvodných vedeckých prác. V rokoch 19911996 bol rektorom UPJŠ Košice. Bol riadnym členom – akademikom Európskej akadémie vied a umení v Salzburgu.

</doc>
<doc id="104303" url="https://sk.wikipedia.org/wiki?curid=104303" title="Adaptácia">
Adaptácia

Adaptácia môže byť:

</doc>
<doc id="104304" url="https://sk.wikipedia.org/wiki?curid=104304" title="Alfa verzia">
Alfa verzia

Alfa verzia je testovacia verzia softvéru, ktorý je v skorom štádiu testovania. Neodporúča sa na iné činnosti, ako je testovanie vývojármi. Po odhalení základných chýb sa program presunie do beta verzie.

</doc>
<doc id="104305" url="https://sk.wikipedia.org/wiki?curid=104305" title="Alpha verzia">
Alpha verzia



</doc>
<doc id="104307" url="https://sk.wikipedia.org/wiki?curid=104307" title="Beta verzia">
Beta verzia

Beta verzia je testovacia verzia softvéru. Beta testeri odhaľujú chyby a následne ich opravujú, alebo o nich informujú vývojárov. Po odhalení chýb sa program presunie do release candidate.

</doc>
<doc id="104308" url="https://sk.wikipedia.org/wiki?curid=104308" title="Kancelársky balík">
Kancelársky balík

Kancelársky balík je softvérový balík, obsahujúci programy na vykonávanie bežných kancelárskych činností. Najčastejšie sú to textový procesor, tabuľkový kalkulátor a program na tvorbu prezentácií. 
Novšie resp. obsiahlejšie kancelárske balíky dosahujú aj e-mailového klienta, program na tvorbu webových stránok a program na prácu s databázami. 
V súčasnosti je najrozšírenejší Microsoft Office, ktorý využíval proprietárny formát súborov, ktorý sa stal "de facto" štandardom. Microsoft Office pred Office 2007 používal proprietárne formáty súborov založené na OLE Compound File Binary Format. To nútilo používateľov, ktorí zdieľali súbory, aby prijali rovnakú softvérovú platformu. V roku 2008 Microsoft bezplatne sprístupnil na stiahnutie celú dokumentáciu pre binárne formáty Office a udelil všetky prípadné patentové práva na používanie alebo implementáciu tohto binárneho formátu v rámci Open Specification Promise. Schopnosť čítať súbory vytvorené programami Microsoft Office sa de facto stala nutnou podmienkou pre všetky ostatné kancelárske balíky. 
Najznámejšie kancelárske balíky sú:
Online:
Už nevyvíjané kancelárske balíky:

</doc>
<doc id="104311" url="https://sk.wikipedia.org/wiki?curid=104311" title="Národný cintorín v Martine">
Národný cintorín v Martine

Národný cintorín v Martine je miestom posledného odpočinku mnohých významných osobností slovenského života. Nachádza sa v centre mesta na Sklabinskej ulici. Bol založený koncom 18. storočia pôvodne ako mestský cintorín. V roku 1967 bol vyhlásený za Národný cintorín a národnú kultúrnu pamiatku. Svoj celonárodný význam si získal v druhej polovici 19. storočia, keď bola starostlivosť oň zverená Matici slovenskej. Martin ako miesto Národného cintorína nebol vybraný náhodne, v 19. storočí bol totiž strediskom slovenskej kultúry.
História.
Založenie cintorína súviselo s osvietenskými reformami 18. storočia. V roku 1785 bol vykonaný súpis cintorínov a krýpt. Z tohto dokumentu je známe, že cintorín v Martine založili pred piatimi rokmi a toto je zatiaľ prvý známy doklad o jeho existencii. Prvým Martinčanom, o ktorom je správa, bol Ján Lauček. Cintorín slúžil aj pre obyvateľov priľahlých obcí Jahodníky, Tomčany a Dolina (dnes už mestské časti). Cintorín sa pomaly zapĺňal, preto sa v roku 1865 po dohode s rodinou Révaiovcov rozšíril o ďalší pozemok. No i tento priestor sa čoskoro zaplnil. A tak 8. júla 1903 za richtára Samuela Šimka mesto kúpilo od baróna Júliusa Révaia za 1000 korún pozemok s výmerou 1 katastrálneho jutra na rozšírenie cintorína. O krátky čas, v roku 1909, v obecnom zastupiteľstve rokovali o kúpe ďalšieho pozemku, ktorého vlastníkom bol taktiež barón Július Révai. Išlo o malý kus zeme na zarovnanie pôdorysu cintorína, ktorý kúpili za 300 korún. Uvedenému vývinu zodpovedajú mapové zobrazenia cintorína z rôznych období. Po takýchto krokoch nadobudol dnešné rozmery. Po ďalšom mapovaní v roku 1912 bol do pozemkovej knihy zapísaný ako parcela č. 1878/1 s výmerou 23 580 m2.
Cintorín dnes tvoria dve parcely a jeho plochu rozdeľujú hlavné uličky do šiestich blokov.

</doc>
<doc id="104312" url="https://sk.wikipedia.org/wiki?curid=104312" title="Janko Kráľ">
Janko Kráľ

Janko Kráľ (* 24. apríl 1822, Liptovský Mikuláš – † 23. máj 1876, Zlaté Moravce), často označovaný ako "básnik-búrlivák", bol slovenský národný buditeľ, predstaviteľ romantizmu a jeden z najvýznamnejších a najradikálnejších básnikov štúrovskej generácie.
Životopis.
Detstvo.
Janko Kráľ sa narodil 24. apríla 1822 do rodiny mäsiara a krčmára Jana Kráľa a jeho ženy Žofie. Vzdelanie získaval vo svojom rodisku, v Liptovskom Mikuláši, na základnej škole (18281834). V rokoch 18351837 navštevoval gymnázium v Šajavskom Gemeri. 4. septembra 1837 sa zapísal na lýceum v Levoči, kde študoval do roku 1841. Z tohto obdobia sa zachovali dve jeho latinské práce, z toho jedna báseň, ale ťažko tu ešte konkrétne hovoriť o jeho básnických prvotinách. Z Kráľových levočských učiteľov treba spomenúť Pavla Tomáška a Michala Hlaváčka. V rokoch 18411842 študoval na lýceu v Kežmarku, kde ho učil Ján Benedikti.
Stretnutie so štúrovcami.
20. septembra 1842 sa vo veku 20 rokov zapísal na evanjelické lýceum v Bratislave, v centre mladých štúrovcov na čele s námestníkom Juraja Palkoviča – Ľudovítom Štúrom. Tu začal písať svoje prvotiny, vtedy ešte v češtine a od roku 1843 už v Štúrovej slovenčine. Podľa klasifikačných záznamov študoval s priemerným prospechom. Aktívne sa zapájal do literárnych a najmä zberateľských prác Katedry reči a literatúry československej. Istý čas býval u Ľudovíta Štúra.
1. januára 1844 spolu s ďalšími 23 študentmi podpísal list proti odvolaniu Ľudovíta Štúra z funkcie námestníka a profesora. Požiadavky študentov sa nebrali na vedomie, a tak si Janko Kráľ 5. februára vyžiadal polročné vysvedčenie. 7. marca 1844 odišiel spolu s ďalšími 13 najvernejšími študentmi do Levoče. Do Levoče však neprišiel, ostal v Liptovskom Mikuláši, a skúšky si dokončil externe. V Liptovskom Mikuláši sa aktívne zúčastnil na prípravách založenia Tatrína. Vtedy už patrí Kráľ k najuznávanejším mladým štúrovským básnikom. Neskôr však Štúr na Kráľa zanevrel pre jeho tvrdohlavú povahu, v liste zo 17. septembra 1845 napr. písal, že mu Kráľ poslal list „"impertinentný a grobiansky"“, kritizujúci Národné noviny, resp. slabú pozíciu slovanského princípu v nich. Štúr pevne veril, že sa „"za takýmto neznalcom a sektárom nikto nedá"“.
Potulky po Európe.
20. septembra 1844 cestoval Janko Kráľ po stopách národného hrdinu – Juraja Jánošíka v Malohonte, na Kokave a v Klenovci, potom aj v jeho rodisku – v Terchovej. Z týchto ciest odišiel pravdepodobne do Pešti, kde robil skúšky a zrejme už vtedy sa zamestnal ako pisár v kancelárii advokáta Alexandra Boleslavína Vrchovského.
Od roku 1845 do roku 1847 putoval Kráľ po Slovensku a Dolnej zemi. Z týchto troch rokov básnikovho života sa zachovali len útržkovité informácie. V júni 1845 sa nachádzal v chorvátskom Karlovci a v Záhrebe. V auguste toho istého roku sa vrátil do svojho rodiska, na Liptov, kde zotrval až do konca októbra. V roku 1846 cestoval opäť na Dolnú zem – v lete pôsobil ako vychovávateľ dcér zemana Stratimiroviča a detí popa Jovu v Kulpíne. 24. septembra sa zúčastnil na schôdze báčsko-sriemskych učiteľov a v správe o nej v Slovenských národných novinách im vyčíta maďarizáciu. 29. septembra 1846 bol v Báčskej Palanke, odkiaľ náhle zmizol (podľa niektorých zdrojov až do Turecka a Besarábie). Od tohto zmiznutia až do apríla 1847 nie sú nijaké zachované zmienky o jeho živote.
20. apríla 1847 je v "Orlovi tatranskom" odkaz: „Panu J. K. v P.“ (podobne aj v číslach z 15. mája 1847 a 17. decembra 1847), tento odkaz je s najväčšou pravdepodobnosťou venovaný Jankovi Kráľovi, ktorý sa v tom čase mal zrejme nachádzať v Pešti, kde pracoval vo Vrchovského kancelárii.
Na Slovensko sa vrátil až v polovici roka 1847. V Príbelciach sa stretol s Rotaridesom a Paulínym. Potom putoval južným Slovenskom, odkiaľ chcel ísť na východné Slovensko, ale začiatkom augusta navštívil znova Liptov. Po matkinej smrti (21. august 1847) odišiel z Liptova do Pešti.
7. februára 1848 napísal z Vrchovského kancelárie list Samovi Bohdanovi Hroboňovi. To je posledný autentický dokument Janka Kráľa z čias pred revolúciou, ktorej prvý impulz z 15. marca 1848 v Pešti osobne zažil.
Revolúcia.
V marci roku 1848 sa po prvých impulzoch revolúcie ponáhľal na Slovensko, do hontianskych dolín a aktívne veršami i so zbraňou v ruke spolu s príbelským učiteľom Jánom Rotaridesom burcoval poddaný ľud do povstania proti feudálom. Vyzývali sedliakov spáliť urbárske tabely a v obciach Horné Plachtince, Dolné Plachtince a Stredné Plachtince a Príbelce vyvolali ľudové povstanie, ktoré bolo potlačené 30. marca 1848.
Od 25. marca až do 30. marca, keď ho chytili, žil Kráľ spolu s povstalcami najaktívnejším životom. Po chytení, týraní a mučení ho spolu s Rotaridesom odviedli do väznice v Šahách. Protesty a žiadosti o prepustenie Kráľa z väzenia slovenskej a slovanskej verejnosti v Žiadostiach slovenského národa 10. mája 1848, "do tažkého väzeňia zatvorení.Slovenskí ľud ku hájeňiu slobodu povzbudzoval… žjadame…"“, v požiadavkách skupiny Požegskej, mesta Križevici, Koprivnica, Bakra, župy Záhrebskej a Varadžínskej či predtým Hurbanove žiadosti v stolici Nitrianskej ostali nevypočuté a Kráľ ostal väznený v Šahách a neskôr v Pešti až do januára 1849. V Pešti Kráľa väznili na Kerepesskej ulici. Odsúdili ho na smrť.
V roku 1849 začiatkom januára Janka Kráľa, po 10 mesiacoch, prepustili z väznenia po údajnom zásahu bána Josipa Jelačiča alebo dokonca Alfreda Windischgrätza. Zdržoval sa vraj u Jána Kollára a v rodine medovnikára Bobčeka. Začiatkom marca sa zúčastnil národného pohrebu slovenských martýrov Vilka Šuleka a Karola Jána Holubyho. Na pohrebe mal príhovor Ján Francisci a Kráľ tu predniesol "Dumu dvoch bratov", v ktorej sa spomínajú obaja mučeníci.
Od 16. marca 1849 pobudol znova v Liptovskom Mikuláši, kde dočasne velil v liptovskomikulášskom stoličnom dome dobrovoľníkom a národnej garde. Cisársky komisár Vietoris ho koncom marca opäť uväznil. Po vyslobodení koncom marca odišiel do Viedne cez Moravu, o tejto jeho ceste vyšla správa aj v novinách. Vo Viedni chcel vodcov slovenského revolučného hnutia ovplyvniť skôr k sociálnym ako nacionálnym výbojom. Rokovania vo Viedni nedopadli úspešne a Kráľ sa utiahol na Moravu k predrevolučnému priateľovi Bedřichovi Rozehnalovi do Hulína, kde strávil asi 5 mesiacov intenzívnou literárnou prácou.
V septembri roku 1849 sa znova zúčastnil revolučných bojov v Krupine ako kapitán slovenských dobrovoľníkov. Revolúcia už v tomto čase prekročila svoj vrchol a tak ani Kráľova účasť v nej nemohla byť aktívnejšia.
21. novembra 1849 skončil túto službu a odišiel do Pešti.
Štátne služby.
V Pešti si podal žiadosť do štátnej služby a začiatkom decembra 1849 pracuje ako stoličný pisár v Balážskych Ďarmotách.
Od roku 1850 vykonával prechodne funkciu námestníka hlavného slúžneho a sudcu v Modrom Kameni – s čím zrejme súvisí oznam v slovenských novinách o jeho „zmaďarizovaní“. V Lučenci vyšetroval odbojníkov a zbehov, ale neskôr pôsobil ako podriadený stoličný úradník v Balážskych Ďarmotách, kde pracoval až do roku 1854. Tu sa stretol s Boženou Němcovou.
V roku 1851 napísal do Slovenských novín 5 článkov, v ktorých reagoval na politické pomery v Novohradskej stolici. V tomto čase si márne vymáhal a hľadal svoje rukopisy veršom z hontianskeho archívu v Šahách, ktoré boli zrejme už vtedy nezvestné.
7. apríla 1851 sa oženil s Máriou Modrány. V rokoch 1852, 1853, 1857 a 1861 sa im narodili štyri deti.
V marci roku 1854 pracoval ako okresný adjunkt pri slúžnovskom úrade preložený do Čadce. V decembri roku 1858 ho preložili do Martina ako adjunkta pri okresnom úrade. Tu sa stretával aj s Jánom Bottom. V roku 1860 ho znova preložili do Kláštora pod Znievom, kde pôsobil ako okresný súdny adjunkt. V tomto čase písal publicistické predmemorandové články, ktoré potom v memorandovskom roku (1861) vyústili do jeho nového básnického vzplanutia.
V roku 1861 požiadal o preloženie na slúžnovský úrad do Mošoviec, ale podžupan Turčianskej stolice mu požiadavku po konzultácii s predstavenstvom Liptovskej stolice zamietol.
V júni roku 1861 sa Kráľ aktívne zúčastňoval na "memorandovom zhromaždení". Písal nové, ako sa ukázalo posledné básne a v Pešťbudínskych vedomostiach uverejnil článok na obranu Memoranda.
25. februára 1862 ho preložili za prísediaceho súdu Tekovskej župy do Zlatých Moraviec.
V roku 1868, po rakúsko-maďarskom vyrovnaní (1867), zbavili Kráľa aj tohto skromného úradu v Zlatých Moravciach a preto si musel rýchlo urobiť advokátsku skúšku. Tu potom biedne prežíval ako výpomocný prísažný pravotár a pisár v cudzích advokátskych kanceláriách (naposledy u Emila Bittnera).
Smrť.
23. mája 1876 o 7. hodine ráno Janko Kráľ podľahol brušnému týfusu. Podľa tradície mu dali na mŕtve prsia rodinný kancionál (zbierka náboženských piesní) v koženej väzbe s mosadznými sponkami a na okraj rakvy priložili jeho fajku s pipasárom (čutorou).
Nekrológ.
Ešte v deň jeho smrti spísal Vladimír Všeslav parte v maďarčine (v úmrtnom oznámení je udaný zlý vek Janka Kráľa):
„"Kráľova Jánova, rodená Modrányi Mária a deti Vladimír, Mladen, Anastázia a Ján – v mene svojom a v mene detí oznamuje, že jej nezabudnuteľný manžel, respektíve ich otec KRÁĽ JÁN, bývalý prísediaci župného súdu a prísažný advokát vo veku 53 rokov umrel. Táto smutná udalosť sa stala 23. mája tohto roku o 7. hodine. Pozostatky zosnulého uložia sa na večný odpočinok na zlatomoravskom cintoríne 25. mája tohto roku o piatej hodine. – Pokoj prachu jeho!"“ (Parte, ktoré spísal Kráľov najstarší syn – Vladimír)
„"Byl důvěrným přítelem Kollára, Štúra a jiných čelných mužů česko-slovenských, ačkoli nebyl snadno přístupným – vědeliť jeho známí velmi zřídka, kde se právě nalézá. Vědomosti měl Král nevšední, znalť mimo slovenčinu výtečne maďarsky, pak rozuměl frančtině a angličtině. Zamilovaným básnikem jeho byl Shakespeare. Z básni jeho jest velmi málo známo, jsou to většinou improvizace, mnohé z nich zničil básnik hned v rukopise. Jen skrovná část prací jeho byla tištěna a práce ty prozrazují vesměs talent neobyčejný. V r. 1848 byl co horlivý vlastenec slovenský od Maďarů pronasledován a odsouzen konečně ke smrti provazem. Před vykonáním rozsudku prosil, aby mohl promluvit k shromážděnému lidu – a když mu to dovoleno, oslovil shromážděné maďarskou řečí plnou horoucího nadšení, takže okamžitě byl propuštěn. Necítě se však v Uhrách dosti bezpečným, prchl na Moravu ke svým známym, odkud však za několik měsícu opět odešel. Od té doby žil život nestálý a zmizel skorem úplně veřejnosti, takže se několikráte rozširovala zpráva o jeho smrti. V posledním čase byl advokátem v Zlatých Moravcích, kdež také dne 25. minulého měsíce pochován. Čest jeho památce!"“ (Časť z nekrológu, ktorý priniesli České Národní listy pravdepodobne od Bedřicha Rozehnala)
Hrob.
Pohreb Janka Kráľa sa konal 25. mája o 5. hodine popoludní v Zlatých Moravciach. Bol pochovaný za neveľkého sprievodu levického evanjelického kňaza Michala Massányho. Jeho hrob riadne neoznačili, nachádzal sa na ňom len kríž z topoľového dreva, na ktorý vyryl dlátom otec Kráľovho zaťa básnikovo meno. Kvôli nedostatočnému označeniu hrobu, na ktorý po desaťročia nik nechodil po vysťahovaní Kráľovej rodiny zo Zlatých Moraviec, nemožno s určitosťou zistiť, kde ho pochovali. Jeho hrob vraj leží hneď vedľa hrobu pravotára Missuru, ktorý skonal tesne pred Kráľom. Tento hrob bol označený kamenným pomníkom a vedľa neho od roku 1996 stojí mramorový pomník na básnikovu pamiatku. Jeho symbolický hrob je aj na Národnom cintoríne v Martine.
Prvotný podnet na zistenie polohy hrobu dal prezident Masaryk a jeho dcéra Alice. Napriek iniciatíve Matice slovenskej a jej tajomníka Štefana Krčméryho sa miesto posledného odpočinku Janka Kráľa nepodarilo zistiť.
„"Môj dobrý otec, chudák, leží zabudnutý. Hrob jeho neni označený. Ja a môj brat Mladen sme ďaleko. Sama trpím na ťažkú čuvovú nemoc – moja pamäť je slabá. Kde sa nachádzal jeho hrob? Keby som mohla ta ísť, ja by som ho snáď našla. Jestliže pán Masary, prezident, pamiatke jeho venuje pozornosť, tak myslím, môžu mu pomník dať postaviť na hocktorom prázdnom mieste starého hrobitova zlatomoravského"“. (píše v liste Františkovi Skovajsovi z Budapešti 15. augusta 1923 Kráľova dcéra, Anastázia)
V ten istý deň, 15. augusta 1923 napíše list aj Anastáziin muž – Edmund Kacziány, ktorým doplňuje svoju ženu a píše, že bol viackrát pri Kráľovom hrobe a v roku 1905 pri jeho hrobe ležalo 45 bezmenných hrobov, takže by nevedel určiť kde presne leží hrob. Navrhuje, rovnako ako jeho žena, aby mu na cintoríne v Zlatých Moravciach postavili pamätník. K listu pridáva odporúčanie, že ich známy zo Zlatých Moraviec – Dr. Koloman Benkö, by možno vedel určiť, kde ležia Kráľove pozostatky. Ale Benkö nevedel.
11. augusta 1925 prekopala komisia, pod vedením pražského antropológa Jindřicha Matiegku, zem okolo Missurovho hrobu. Komisia, ale nenašla nič, čo by pripomínala truhlu a kosti.
Nová iniciatíva hľadať hrob Janka Kráľa prišla po 15 rokoch od nového matičného tajomníka Stanislava Mečiara. Znova prebehlo vypočúvanie najstarších obyvateľov Zlatých Moraviec a napriek tomu, že nik nevedel povedať, kde je Kráľ pochovaný, sa opäť kopalo – tentoraz podľa poradia zapísaných v matrike úmrtia. V roku 1940 vykopali pozostatky kostry s ružencom v rukách (bol evanjelik a mal aj evanjelický pohreb). Mečiar to vysvetlil tak, že mu ho dala v poslednej chvíli Kráľova slúžka – katolíčka. Ale Kráľovci žili už pred Jankovou smrťou v biednych podmienkach, takže si slúžku nemohli dovoliť.
3. novembra 1940, za prvej Slovenskej republiky, uložil sprievod Hlinkovej gardy vykopané pozostatky do novej kovovej rakvy a ako Kráľovu kostru ju previezli zo Zlatých Moraviec do Martina na Národný cintorín. Na čelnom mieste ho znova pochovali a na hrob dali skromný kamenný pomníček s označením: Janko Kráľ. Proti Mečiarovej exhumácii sa v tlači postavil Rudo Brtáň.
Keďže nález a prevoz Kráľových pozostatkov nepôsobil presvedčivo a ľudia ho chápali s politickým podtextom antičeskoslovenskej akcie, tak na zlatomoravskom cintoríne 23. mája 1966, k výročiu 90. rokov Kráľovej smrti, odhalili na jeho počesť mramorový pomník s textom, že „"na týchto miestach bol pochovaný Janko Kráľ, 18221876, slovenský revolučný básnik"“.
Podľa niektorých teórií umrel Janko Kráľ na choleru a pochovali ho aj so slamníkom a hrob dezinfikovali vápnom. Pre náhlu smrť na infekčné ochorenie neoznačili viditeľnejšie hrob, takže už začiatkom 20. storočia nepoznali jeho presné miesto. Podľa iných dohadov spáchal samovraždu. Literárny historik Rudo Brtáň tvrdil, že ho údajne ako samovraha pochovali na vtedajšom kraji cintorína, v časti pre evanjelikov. Faktom zostáva, že v matrike veľkoslažanskej evanjelickej cirkvi je zapísaná ako príčina Kráľovej smrti „hagymáz“ – po slovensky brušný týfus.
Osobnosť.
Osobnosť Janka Kráľa a jeho poéziu vnímali jeho súčasníci veľmi protichodne. Janka Kráľa vychovávala láskavá matka a prísny otec, ktorý sa vraj správal k rodine hrubo – čo sa podpísalo zrejme na jeho povahe (neskôr sa tento model opakoval v jeho manželstve s Máriou Modrányovou). Mal vznetlivú povahu, bol impertinentný, cynický, ale poctivý a pracovitý.
Povahou predstavoval Kráľ buriča a revolucionára, jeho poézia mala emotívny a myšlienkový náboj. Patril k samotárom, zaujímal sa však o zložité osudy slovenského národa a prežíval ich s hlbokou účasťou. Napĺňal predstavu rodeného básnika: písať priam musel, málokedy menil, čo už napísal, len málo textov prepracoval, ostatné nechal v nečitateľných náčrtoch alebo zničil. Vedel po francúzsky, anglicky, nemecky, maďarsky, poľsky, rusky, srbsky, česky.
Jeho poéziu, plnú revolučných a liberálnych názorov, vnímal ľud kontroverzne. Niektorí ho chválili, ako napríklad Ľudovít Štúr, ktorý o ňom povedal, že Kráľ je „"názorný básnik… ktorý obraz slovenského života do najvybitejšej formy vylial"“, J. M. Hurban ho označil ako básnika „"ktorý ukáže Slovákom, čo je to básnictvo"“ a Bedřich Rozehnal o jeho poézii povedal: „"geniálnejších básní slovenských, ba československých jsem nečetl"“. Časom sa však ich mienka menila a Kráľ si, aj kvôli jeho povahe, nachádzal čoraz viac neprajníkov.
Pre príznačné nekonformné postoje a nepredvídateľné správanie ho prezývali „divný Janko“. Božena Němcová o ňom v roku 1853 povedala: „"bystrá hlava… nejestetickejší člověk… věčná opozice… hrozný podivín… ten člověk přece jen v blázinci zemře"“; a v roku 1858: „"divný chlap a veliký cynik… ale přece poctivý a básnik váš největší"“. J. M. Hurban o Kráľovi v roku 1877: „"básnik, mučedlník a po mnohých útrapách podivín"“.
Po svojej smrti v roku 1876 bol pravdepodobne slávnejší v zahraničí ako doma. Dokazuje to aj viacero inonárodných článkov podpísaných pod pseudonymom Janko Kráľ. Ruský "Slaviansky zborník", ročník II. priniesol vysoké ocenenie Kráľovej poézie a označil jeho baladu "Zverbovaný" ako jeden z najlepších výtvorov slovanskej literatúry.
Jeho presnú podobu nepoznáme, no zachovali sa viaceré populárne podobizne. Jedna z nich sa využila pri modelovaní sochy Janka Kráľa, umiestnenej v Sade Janka Kráľa v bratislavskej Petržalke.
Rodina.
Rodičia a súrodenci.
Jankov otec pracoval ako mäsiar a krčmár, zosobášil sa so Žofiou, rodenou Šľachtovou. 24-ročnú Žofiu si bral ako 3- ročný vdovec, ktorý mal z minulého manželstva jednu dcéru – Máriu. Ján so Žofiou mali spolu 5 detí, z čoho dve predčasne zomreli. Janko vyrastal so štyrmi súrodencami a to s nevlastnou sestrou Máriou a troma bratmi – Jozefom, Ondrejom a Adamom. Žofia zomrela 21. augusta 1847. Jeho matka bola, ako sám povedal, jedinou ženou, ktorú kedy miloval. Otca, ktorý skonal v roku 1854, naopak nenávidel za to, ako sa správal k matke. S týmto sa zveril Božene Němcovej, ktorá to spomenula v liste priateľke Žofii Rottrovej-Podlipskej 17. mája 1853:
„"Návštěva, kterou mám každý den pooběde, je pán Janko Král, který se zase udobřil; je to ale přece jediný člověk, s kterým možno promluvit, ovšem že se musí na jeho nezpůsoby zvyknou. Já si jich nevšímam a tak ujde přece chvíle s ním dost zábavně, neboť zná mnoho a je bystrá hlava; jen rád se hádá, je to věčná opozice, začni co začni. Teď přece zase trochu po člověcku vypadá; jenže má o jednu krásu v obličeji víc, a sice bolavé oči, Johanka by se ho zděsila. Kdyby si ho někdy poslouchala a neviděla, uděláš si dojem, že je to nejestetičnější člověk, tak ho uráži všecko surové, sprosťácke, ošklivé a nečisté u lidu; sám pak je všecko to jedině že nepije – ale sám mi řekl, že tomu nedlouho, co silně pil a ostré nápoje, a zase se mu znelíbilo a nepije nic, než vodu a mléko. Je to hrozný podivín, a ta jeho žena je velmi pěkná, mladičká, ale hrozná husa, on ji má takprávě jen co děvečku – sám řekl, že on jen jednu ženu miloval nade všecko, z celé duše své, a to byla matka jeho; za to otce s toutéž náruživosti nenáviděl, a sice proto, že matku týral. (A on totéž ženě dělá.) – Co umřela (matka), nemiluje nikoho. – Mně sa zdá, že ten člověk přece jen v blázinci umře!"“ (Časť listu Boženy Němcovej priateľke Žofii Rottrovej-Podlipskej)
Manželka a deti.
7. apríla 1851 sa v Horných Ozorovciach oženil s vtedy 17-ročnou, Máriou Polexínou Modrányovou. Mária bola dcéra úradníka Zayhovho panstva v Uhrovci a sestrou zabudnutého štúrovského básnika Karola Alexandra Modrányho, s ktorým sa zoznámil počas revolučných bojov, kde velil Karol Modrány ako kapitán slovenskému dobrovoľníckemu zboru. 26. a 31. júla 1876 si Mária ako 42-ročná po smrti svojho manžela podala žiadosť, aby mohla dostávať penziu po bývalom štátnom úradníkovi. Dostávala skromnú penziu a odsťahovala sa zo Zlatých Moraviec do Levíc za jej najstarším synom – Vladimírom. Neskôr žila s Anastáziou a Mladenom, s ktorým prešla všetky jeho zamestnanecké štácie až po Turdu v dnešnom Rumunsku. Počas prvej svetovej vojny sa odsťahovala z Turdy k svojej najstaršej vnučke – Mladenovej dcére – Irene do Polomky, kde žila vydatá za učiteľa Samuela Pála. 30. septembra 1916 tu Mária ako 82-ročná zomrela.
15. marca 1852 sa mu narodil syn Vladimír Všeslav. Na otcovom parte sa podpísal ako Aladár, teda si pomaďarčil krstné meno. V čase otcovho skonu pôsobil ako pomocník verejného notára v Leviciach. Neskôr sa stal v tomto meste samostatným advokátom. Počas rakúskej okupácie Bosny a Hercegoviny v roku 1879 musel narukovať do vojny (podobne ako napríklad aj Hurbanov syn – Svetozár Vajanský alebo nádejný básnik Jozef Bohuslav Bella). Pri bojových akciách dostal maláriu a po predčasnom návrate do Levíc umrel na zápal mozgových blán 2. mája 1881 ako 29-ročný. Zanechal po sebe aj literárne rukopisné práce: prozaické úvahy "Búrka" a "Na horách liptovských" a básne "Dumka", "Janko" a "Anička", v ktorých sú cítiť ozveny jeho otca.
Jeho druhý syn Mladen Radivoj Blasilius sa narodil 2. augusta 1853. Výzorovo sa podobal na otca, na rozdiel od Vladimíra, ktorý sa ponášal na matku. Na parte sa podpísal ako Mlád, neskôr však používal verziu mena Vazul. V čase otcovej smrti mal 23 rokov a bol poslucháčom bratislavskej právnickej akadémie. Akadémiu nedokončil a tak sa stal len advokátskym osnovníkom na viacerých miestach v roku 1879 napr. v Martine (kde istý čas hrával v divadle) v kancelárii Matúša Dulu. Neskôr prešiel do Budapešti na colný úrad, kde sa aj oženil. Následne sa dostal do Nagy Enyedu a potom do Torda Aranyosi, teda do sedmohradskej Turdy. V Turde pracoval ako úradník, ostal tu aj ako penzista v umrel tu ako 87-ročný 27. novembra 1940. Už na ňom, ale hlavne na jeho potomkoch je vidieť pomaďarčenie. Jeho synovia Lajoš, Béla a Jánoš si už v roku 1913 pomaďarčili priezvisko na Szentkiráli.
26. októbra 1857 sa Márii narodila dcéra – Anastázia (meno dostala podľa ruskej arcikňažny). V čase otcovej smrti mala 19 rokov. V Zlatých Moravciach sa zoznámila s Edmundom Kacziánym. Edmund sa vyučil za maliara, pochádzal z neďalekej dediny Hostie. Edmundov otec (ktorý sa ešte písal Kocian) sa živil ako debnár a na Kráľov hrob urobil drevený kríž z topoľového dreva. Anastázia sa za Edmunda vydala už 15. augusta 1876 a následne odišla spolu s manželom do Zenty, kde sa stal Edmund profesorom kreslenia na strednej škole. Neskôr sa presťahovali do Segedína a potom do Budapešti. Spolu mali dve dcéry – Viola sa stala herečkou a Adriena maliarkou. Edmund Kacziány umrel 11. januára 1933 a o mesiac nato, 20. februára 1933 skonala aj Anastázia vo veku 76 rokov. Pochovaní sú na budapeštianskom cintoríne pri Kerepešskej ceste, zhodou náhod pri ulici, na ktorej v roku 1848 väznili jej otca. Adriena a Viola sa po sobáši odsťahovali do Nemecka.
Posledný syn Ivan Ján – János sa narodil 28. februára 1861. Meno dostal po otcovi, v čase jeho smrti mal iba 15 rokov a navštevoval levické gymnázium. Zmaturoval v Banskej Štiavnici a v štúdiu pokračoval na bratislavskej teológii, ktorú ukončil roku 1883. Venoval sa aj literatúre a v časopise Gondolat publikoval v roku 1882 úvahu o krvavej noci barolomejskej, ktorá sa odohrala roku 1572. Úvahu uverejnil v maďarčine. Pracoval ako vychovávateľ u baróna Uechtritza na Žitnom ostrove v Gabčíkove. V Gabčíkove spáchal ako 24-ročný samovraždu – zastrelil sa 20. júna 1885, vraj z nešťastnej lásky k barónke Amadé Uechtritozovej, ktorej vychovával malého syna.
8. mája 1867 v čase blížiaceho sa rakúsko-uhorského vyrovnania sa snaží zabrániť maďarizácii svojej rodiny a tak napísal list J. M. Hurbanovi, v ktorom mu predostieral prosbu o pomoc pri úmysle emigrovať do Srbska alebo Ruska. 
„"Mám čeľaď, do školy súcich chlapcov – a pri mojich slabých dôchodkoch nie som v stave ich tak ako ja chcem vychovať, aby z nich tej istej myšlienky hodní zastavači byť mohli, ku ktorej ja sa priznávam: a pri tomto prevrate dualistickom nemám žiadnu nádej k takým prostriedkom prísť, aké bych sebe od mojej usilovnosti sľubovať mohol. Preto kvôli deťom mojim umienil som si obeť urobiť a tam sa vysťahovať, kde Slovanstvu priaznivejšie slnce svieti, a to síce do Srbsko alebo do Ruska… Nemyslite si, že tento môj krok je krok zúfanlivosti – je to krok dôvery vo mňa samého a krok dôvery v budúcnosť a na úlohu Slovanstva. Lebo pod bremenom dualizmu dlho obstávať ani nechcem, ani nemôžem…"“ (Časť z listu Janka Kráľa J. M. Hurbanovi)
Hurban mu 13. mája odpovedá, aby „"ostal tu, pri národe opustenom; vysťahovanie by len v masách prospelo: keď takí ľudia preč odídu, ako Kráľ – čo bude z národa?"“. Kráľ sa nakoniec k emigrácii neodhodlal a ostal na Slovensku.
Tvorba.
Prvé verše začal písať už počas štúdií na bratislavskom lýceu. Spočiatku písal v češtine, neskôr začal používať spisovnú slovenčinu a patril k jedným z prvých básnikov, ktorí používali Štúrovu slovenčinu (prvá báseň v Štúrovej slovenčine – Duma bratislavská je práve od Janka Kráľa). Štúr ho označil za najtalentovanejšieho básnika.
Začal písať epické básne s historickou tematikou, postupne však nadväzoval na ľudovú slovesnosť, ako to zvykli štúrovci.
Do povedomia verejnosti vstúpil ako autor balád a piesní, no jeho tvorba bola oveľa širšia. Jeho balady, vychádzajúce z ľudovej slovesnosti, ktorými sa preslávil, ukázali novú cestu slovenskej poézii. Nikdy mu nešlo o prosté reprodukovanie ľudovej slovesnosti, ani o ich vecnú interpretáciu. Cez subjektívnu motiváciu konfliktov ich prenášal do najaktuálnejších morálnych a sociálnych relácií. Okrem iného dokazovali, že spisovná slovenčina je tvárny literárny jazyk, schopný vyjadriť aj najsubtílnejšie stavy lyrického subjektu. Sprítomňoval v nich svet mravného cítenia ľudu, úctu k ľudskej bolesti a odpor k panskej svojvôli.
Okrem balád a piesní vytvoril aj poéziu celkom iného charakteru, tzv. cyklické skladby. Básnická výpoveď tu využíva rozmanité prostriedky, postupy a formy: štylizované povesti, ponášky, dramatické monológy a dialógy, alegorické obrazy, reflexie, meditácie a programové výzvy. V snahe o celistvý pohľad kládol raz do popredia obraz imaginárnej skutočnosti, inokedy zase bezprostrednú realitu.
Kráľove improvizované básne sú poznačené jeho pesimizmom, ale aj demokratizmom a fatalizmom, prerastajúcim do mesianizmu či až chiliastického mysticizmu. Svojou tvorbou sa radí medzi básnikov z obdobia romantizmu a stal sa kľúčovou postavou vo vývine dobovej poézie.
Preklady.
Janko Kráľ bol multilingválny človek, schopný hovoriť až 9 (prípadne 10) jazykmi. Popri svojej tvorbe sa okrajovo venoval aj prekladu. V jeho pozostalosti sa zachovali jeho ukrajinské výpisky zo Zaleského, ruské z Nestora a Pskovského letopisu, z Chomiakova a Puškina. Podľa ruského prekladu Alexandra A. Petrova zo sanskritu preložil do slovenčiny úryvky z Mahábháraty, Kálidásovu Šakuntalu, povesť o Ribe a o Nalovi a Damajante.
Listy.
Z Kráľovej biografie, autobiografie a korešpondencie sa zachovali len útržky. Známych je jeho 10 listov. Všetky listy vyšli v kompletnom prepise v "Literárnom archíve", 1971.
Okrem týchto listov sú 3 zmienky o Kráľových listoch, od osôb, ktorým ich poslal (Ľudovít Štúr v roku 1845, Karol Braxatoris v roku 1848 a Andrej Trúchly-Sytniansky v roku 1873).
Odkaz.
Janko Kráľ svojou poéziou ovplyvnil tvorbu mnohých básnikov 20. storočia, ako je napríklad: Laco Novomeský, ktorý mu venoval niekoľko básní a celú zbierku Romboid; Valentín Beniak; Andrej Plávka; Anton Prídavok; Ján Kostra; Ján Poničan, ktorý napísal báseň-pásmo "Divný Janko". Na jeho tvorbu nadväzovali mnohí slovenskí nadrealisti (napríklad Vladimír Reisel), ktorí ho – oproti iným nadrealistom – uprednostnili pred Hviezdoslavom. Niektoré Kráľove, dovtedy neuverejnené, básne sa objavili v zborníkoch slovenského nadrealizmu. Jeho básne sú prológom aj epilógom najlepších prác slovenskej Avantgardy 1938. Osobnosť Janka Kráľa zanechala najmä v slovenskej, ale aj v európskej poézii veľký odkaz. Milan Rúfus v knihe "Hora" pripíše svoju báseň "Matka obloha, matka báseň" pamiatke Janka Kráľa.
Pri príležitosti 100. výročia Žiadostí slovenského národa mu odhalil bustu Ladislav Novomeský.
Publikovanie.
Časopisecky.
Za svojho života uverejňoval Kráľ svoje básne časopisecky vo viacerých časopisoch. Spočiatku ich posielal do "almanachu Nitra", neskôr do "Orla tatranského" a "Sokola", zriedkavejšie sa objavovali i v časopisoch "Černokňažník", "Orol", "Tábor", "Concordia", "Priateľ školy a literatúry" a v iných.
Prvých 8 Kráľových básní uverejnil "almanach Nitra" v roku 1844. Boli to básne: "Zverbovaný", "Zabitý", "Zakliata panna vo Váhu a divný Janko", "Moja pieseň", "Pieseň bez mena", "Pesnička na kare ku cti zosnulému Jankovi Tomesovi", "Vysokourodzenému pánu Ďurkovi Košuthovi" a "Povesť".
Do revolúcie publikoval ďalších 9 básní v Štúrovom "Orle tatranskom", išlo o básne: "Orol", "Piesne", "Potecha", "Pán v tŕní", "Pieseň", "Duma bratislavská", "Kríž a čiapka", "Choč" a jeden preklad Puškinovej básne "Smrť Olegova". Na uverejnenie ponúkal viac, ale kvôli nedostatku publikačných možností, nekonvečnosti a radikalizmu tónu ostal zvyšok jeho poézie len v rukopise. Do revolúcie tak stihol publikovať len 17 básni, čo ale stačilo na všeobecné dobové uznanie jeho talentu.
Počas revolúcie publikoval anonymne 4 básne ("Krajinská pieseň", "Tri vŕšky", "Pieseň slobodného sedliaka" a "Krvavá kosba").
Po revolúcii už básne takmer nepísal. Staré rukopisy spálil alebo postrácal, preto nemohol vyhovieť prosbám redakcie o ich uverejnenie. Občas poslali redakciám odpisy jeho veršov Kráľovi priatelia, proti niektorým sám protestoval. Po skončení revolúcie uverejnil len "Dumu Kollárovu" v "Lumíre" roku 1852 a 3 „memorandovské“ básne v roku 1861 ("Slovo", "Duma slovenská" a "Krakoviaky dobrovoľníkove").
Závažnejší súbor odpisov starších Kráľových básní uverejnil Bedřich Rozehnal v "Moravských národných novinách" v roku 1851 mu odtlačili 6 básní ("Hlásnik národa", "Zverbovaný", "Návrat", "Dumy", "Kvet", "Dva orly" – z nich 4 preložené do češtiny), v časopise "Morava" v roku 1864 9 básni ("Hlásnik národa", "Zverbovaný", "Návrat", "Dumy", "Kvet", "Dva orly", "Jarná pieseň", "Keby mohol ho postihnúť" a "Duma bratislavská" – z nich tiež 4 preložené do češtiny).
Po Rozehnalovi uverejnil Viliam Pauliny-Tóth v "Sokole" v rokoch 18651866 10 básni, z nich 3 dovtedy neuverejnené v slovenčine ("Kvet", "Dva orly", "Duma I. – III") preložil naspäť z češtiny do slovenčiny.
Peter Kellner-Hostinský počas revolúcie zachránil Kráľove rukopisy a pred skazou ich opatroval až do smrti. Uverejnil ich v "Slovenskom pozorníku", 1854; "Concordii", 1858 a "Tábore", 1870. Išlo o 3 básne: "Slovenčina", "Slovenom", "Vyslobodenie".
Pred koncom Kráľovho života vyšlo 5 jeho básni, ktoré ako sám povedal – „povypisoval z pamäti“, vyšlo v Sytnianskeho "Orle" v rokoch 18731874. Boli to básne: "Orol vták", "Kvietok", "Pierko", "Husár" a "Rodina slovanská".
Po odstupe času a uznaní jeho talentu sa mu donedávna pripisovali aj niektoré anonymné básne, ktoré nenapísal: "Husár (Ach koníku)" a "Bojazlivá" od Petra Kellnera-Hostinského, "Dunaju náš tichý" od Janka Matúšku, "Túženie" od Jána Kalinčiaka a "Krivoprísažnica" od Pavla Dobšinského.
Zahraničie.
Poézia Janka Kráľa vychádzala v zahraničí v časopiseckých prekladoch. Preložili ju do češtiny, ruštiny, bulharčiny, ukrajinčiny, maďarčiny, nemčiny, angličtiny a poľštiny. Okrem toho vyšli aj v samostatných vydaniach v ruštine ("Moja pesňa", Petrohrad 1957, kolektív prekladateľov), v češtine ("Orel", Praha 1960, preložil V. Holan) a v maďarčine ("Toborzó", Budapešť 1965, preložili T. Tóth a G. Végh). Kráľove básne sú v maďarskom preklade (popri Hviezdoslavovi, Sládkovičovi a Kollárovi) uvedené v "Antológii svetovej literatúry XIX. storočia", Budapešť 1956.
Diela o Jankovi Kráľovi.
Súborné diela a výbery.
Prvotné snahy o publikáciu Kráľových básní súborne stroskotávali na nepoznaní jeho stratených rukopisov. Ani dnes okrem Kráľových rukopisov Petra Kellnera-Hostinského (od roku 1873 sa nachádzajú v Matici slovenskej) a odpisov z "Přerovského sborníka", ktoré z nenájdených moravských rukopisov Janka Kráľa urobil František Řepka. Nie sú známe rukopisy, ktoré mu odobrali po uväznení (napr. ním spomínaný revolučný substrát "Podmanín") a tie ktoré mala Kráľova rodina po jeho smrti. Prví iniciátori o súborné vydanie boli Viliam Pauliny-Tóth, Andrej Trúchly-Sytniansky a Češi Július Grégr a Rudolf Pokorný.
Dielo.
Pre Janka Kráľa je typický literárny synkretizmus, preto nemožno jeho dielo presne rozdeliť podľa žánrov. Toto usporiadanie je podľa rokov, v ktorých Kráľ dielo napísal – je orientačné.
Janko Kráľ vo filme.
"Príbeľská vzbura Janka Kráľa" (1978 - Československo, réžia Eduard Grečner) - Film sa odohráva v roku 1848 v Príbelciach, kam sa Janko Kráľ uchýlil po návrate z Pešti, po marcových revolučných udalostich. Janka kráľa hrá Juraj Kukura.
"Štúrovci" (1991 - Československo, réžia Peter Mikulík) Televízny historický seriál o Ľudovítovi Štúrovi a jeho stúpencoch. Janka Kráľa hrá Roman Luknár.

</doc>
<doc id="104316" url="https://sk.wikipedia.org/wiki?curid=104316" title="Sandberg">
Sandberg

Sandberg (alebo Pieskovec) je významná paleontologická lokalita, nachádzajúca sa na území mestskej časti Devínska Nová Ves. Leží na juhozápadnom okraji chránenej krajinnej oblasti Malé Karpaty a je súčasťou Národnej prírodnej rezervácie Devínska Kobyla. Lokalita bola objavená pri ťažbe piesku.
Lokalitu vyhlásili za chránené nálezisko s rozlohou roku 1964. Už nasledujúceho roku bola rozšírená a premenovaná na Štátnu prírodnú rezerváciu Devínska Kobyla, o rozlohe . Roku 1986 sa chránená plocha rezervácie rozrástla na . Posledná zmena prišla 1. januára 1995, kedy bola premenovaná na Národnú prírodnú rezerváciu Devínska Kobyla, s najvyšším stupňom ochrany.
Dôvodmi ochrany je najmä výskyt bohatej teplomilnej flóry a fauny (najmä hmyzu); výskyt pieskomilnej kveteny a výskyt druhov čeľade vstavačovitých rastlín, vďaka ktorým patrí k najvýznamnejším lokalitám na Slovensku.
Geológia.
Sandberg tvoria horninové zvyšky treťohorného mora, ktoré sa rozprestieralo vo Viedenskej panve. Na vápence z obdobia jury a spodnej kriedy (asi pred 160 - 180 miliónmi rokov) boli pri mohutnom zdvihnutí (transgresii) mora (pred zhruba 14 - 16 miliónmi rokov) vodorovne uložené piesky s vložkami štrkopieskov, pieskovce a brekcie. V pieskovcovej stene sú viditeľné vodorovné lavice odolnejších hornín - pieskovcov a litotamniového vápenca. Na svahoch a úpätí pieskoviska sú napadané mohutné bloky (balvany) z pieskovca a piesčitého litotamniového vápenca, ktoré tam zostali po poslednom komorovom odstrele.
Paleontológia.
Na Sandbergu sa našlo okolo 300 druhov skamenelín ulitníkov, lastúrnikov, ježoviek, hubiek, dierkavcov, ale aj väčších morských a suchozemských živočíchov. Boli tu nájdené početné zuby žralokov a kostnatých rýb, pozostatky korytnačiek, stavec veľryby (), fragmenty kostier opíc ( alebo ), tuleňa (), nosorožca srstnatého, jaskynného medveďa a vtákov. Výskyt ježoviek a žralokov poukazuje na normálnu slanosť neogénneho mora. Prítomnosť červených litotamniových rias zase na hĺbku do .
Flóra.
Súčasná flóra tejto lokality je zastúpená viacerými ohrozenými a chránenými druhmi. Rastú tu napríklad: smldník piesočný (), pre ktorý je to na Slovensku jediná lokalita výskytu, a ďalšie: kurička sivastá (), gypsomilka metlinatá ().
Fauna.
V strmých pieskových svahoch Sandbergu a v okolitých pieskových zrázoch hniezdi Včelárik zlatý, ktorý si v piesku stavia až 1m hlboké hniezda.
Ochrana prírody.
V roku 2021 dobrovoľníci v spolupráci so Štátnou ochranou prírody stĺpikmi vyznačili koridor pre turistov. Má pribudnúť kamerový dohľad, orientačné mapy a informačné tabule.

</doc>
<doc id="104318" url="https://sk.wikipedia.org/wiki?curid=104318" title="Sandberg (rozlišovacia stránka)">
Sandberg (rozlišovacia stránka)

Sandberg môže byť:

</doc>
<doc id="104321" url="https://sk.wikipedia.org/wiki?curid=104321" title="Skopus">
Skopus

Skopus (hebr. "Har ha-Cofim", arab. "Džabal al-Mašárif" alebo "Džabal Skúbus", angl. "Mount Scopus") je vrch vo východnom Jeruzaleme. 
Má výšku , smerom na západ je obrátený k Starému mestu, smerom na východ k Júdskej púšti. Pútnici prichádzajúci do mesta zo severu z vrchu Skopus po prvýkrát uzreli Staré mesto a Jeruzalemský chrám - odtiaľ pochádza jeho názov v hebrejčine (doslova "Hora pozorovateľov") aj v gréčtine ( - "vyhliadka"). Skopus je známy ako strategické bod obrany Jeruzalema: odtiaľ plánovali rímske légie v roku 70 útok na mesto.
Na rozdiel od zvyšku východného Jeruzalema, vrch Skopus existoval počas Prvej arabsko-izraelskej vojny ako izraelská exkláva na jordánskom území. Príslušnosť vrchu Skopus k Izraelu je medzinárodne uznávaná. Dnes leží Skopus v rámci oficiálnych izraelských hraníc Jeruzalema.
Na vrchu Skopus sa nachádza kampus Hebrejskej univerzity a nemocnica Hadassa.

</doc>
<doc id="104323" url="https://sk.wikipedia.org/wiki?curid=104323" title="Zuzana Malíková">
Zuzana Malíková

Zuzana Malíková (* 2. august 1983, Nové Zámky) je slovenská atlétka, ktorá sa zameriava na chôdzu. Na Majstrovstvách Európy v atletike 2006 vo švédskom Göteborgu dosiahla nový národný rekord v chôdzi na 20 km časom 1:32,14. V uvedených pretekoch obsadila 13. miesto. Jej trénerom bol Jozef Malík. Aktívnu kariéru ukončila v roku 2011 pre stratu motivácie. Momentálne žije v Írsku. 

</doc>
<doc id="104330" url="https://sk.wikipedia.org/wiki?curid=104330" title="Dietrich z Freibergu">
Dietrich z Freibergu



</doc>
<doc id="104331" url="https://sk.wikipedia.org/wiki?curid=104331" title="Dietrich Teodor z Freiburgu">
Dietrich Teodor z Freiburgu



</doc>
<doc id="104332" url="https://sk.wikipedia.org/wiki?curid=104332" title="Fiona Apple">
Fiona Apple

Fiona Apple (* 13. september 1977, New York, New York, USA), celým menom Fiona Apple Maggartová, je americká skladateľka, speváčka a hudobníčka. 
Je dcérou speváčky Diany McAfee a herca Brandona Maggarta. Od detstva navštevovala hodiny klavíra. Ako speváčka a autorka piesní je známa svojím charakteristickým zafarbením hlasu, zložitými a expresívnymi textami so špecifickou poetikou. 
Hudobná kariéra.
Jej debutový album "Tidal" sa stretol s veľkým úspechom, s 3 miliónmi predaných nosičov sa stal trojnásobne platinovým. V roku 1997 získala cenu MTV Video Music Awards v kategórii „Najlepší nový umelec“. Pri preberaní oslovila divákov slovami: "„Celý tento svet [hudobného priemyslu] sú drísty, nemali by ste formovať svoj život podľa toho, čo si myslíte, že si my myslíme, že je cool, podľa toho, čo si obliekame a čo hovoríme… Vystačte si so sebou.“"
Celý názov jej druhého albumu znie "When the Pawn Hits the Conflicts He Thinks Like a King / What He Knows Throws the Blows When He Goes to the Fight / And He'll Win the Whole Thing 'Fore He Enters the Ring / There's No Body To Batter When Your Mind is Your Might / So When You Go Solo, You Hold Your Own Hand / And Remember That Depth is the Greatest of Heights / And If You Know Where You Stand, Then You Know Where to Land / And If You Fall It Won't Matter, Cuz You'll Know That You're Right". Táto báseň, ktorú Apple napísala po tom, čo si prečítala nepriaznivú recenziu na svoj debut Tidal, je zapísaná v Guinnessovej knihe rekordov ako najdlhší názov hudobného albumu v americkom rebríčku . Album je hudobne experimentálnejší, texty piesní sú expresívnejšie a pretkané zastaranými a neobvyklými výrazmi, čo znižuje ich pochopiteľnosť. Napriek tomu sa stretol s prevažne priaznivými reakciami kritikov i poslucháčov, svojmu komerčne úspešnému predchodcovi sa však už nedokázal vyrovnať. Videoklipy k singlom ("Fast as You Can, Paper Bag" a "Limp") nakrútil speváčkin vtedajší partner, režisér Paul Thomas Anderson. 
Prakticky hotový tretí album Fiony Apple "Extraordinary Machine" odmietla gramofónová firma Sony BMG v roku 2003 vydať, pretože sa jej videl „málo komerčne sľubný“. Postupne sa niekoľko piesní dostalo na internet a dokonca aj do lokálnych rádií. Fanúšikovia zorganizovali kampaň „Free Fiona“ za vydanie albumu. Firma nakoniec 15. augusta 2005 ohlásila na október vydanie novej verzie albumu, ktorý sa Fiona rozhodla úplne prepracovať. Po svojom vydaní sa album stretol s prevažne pozitívnou odozvou publika aj kritikov.
Diskografia.
"Tidal" (1996)
"When the Pawn…" (1999)
"Extraordinary Machine" (2005)

</doc>
<doc id="104333" url="https://sk.wikipedia.org/wiki?curid=104333" title="Har ha-Cofim">
Har ha-Cofim



</doc>
<doc id="104334" url="https://sk.wikipedia.org/wiki?curid=104334" title="Mount Scopus">
Mount Scopus



</doc>
<doc id="104335" url="https://sk.wikipedia.org/wiki?curid=104335" title="Mt. Scopus">
Mt. Scopus



</doc>
<doc id="104350" url="https://sk.wikipedia.org/wiki?curid=104350" title="Klub nespravodlivo plešatých">
Klub nespravodlivo plešatých

Klub nespravodlivo plešatých je občianske združenie na Slovensku združujúce plešatých.
Aktivity.
Klub nespravodlivo plešatých je slovami jeho členov recesistický klub združujúci „plešatých“. Organizuje kultúrno-spoločenské akcie, výstavy kresleného humoru, turistické pochody, futbalové turnaje a pododobne. Existuje aj Holovlasé divadlo Jozefa Webera, futbalový tím FC PLEŠINA KNP, ktorý chce skončiť na každom turnaji na poslednom mieste. Niektorí členovia sa zúčastňujú na turisticko-pivnom pochode KUKANOVA DESINA. 
Klub organizuje súťaž MR.PLEŠINA. Pre súťažiacich je vždy pripravených niekoľko disciplín, napríklad promenáda v slipoch. Súťaž hodnotí ženská porota. 
Podľa rozsahu straty vlasového porastu sa členovia delia na: 
Niektorí členovia.
a taktiež viacero slovenských novinárov.
História súťaže Mr. Plešina.
Klub organizuje aj súťaž Mr. Plešina. Podľa členov klubu je to paródia na rôzne súťaže Miss. Súťažia vždy dobrovoľníci z radov plešatých. Súťažiaci sú vystavení rozličným disciplínam, ako napríklad jedenie čokolády, pitie mlieka, protestná hladovka a najmä promenáda v slipoch. Na vyhlásenie výsledkov dozerá statný notár, ktoré vyhlási ženská odporná porota zložená zo zástupkýň sponzorov, novinárskej a umeleckej obce. 

</doc>
<doc id="104360" url="https://sk.wikipedia.org/wiki?curid=104360" title="Elena Čepčeková">
Elena Čepčeková

Elena Čepčeková, rodným menom Kaššová. Publikovala i pod menom po druhom manželovi Elena Benešová a pod pseudonymom Elena Hronská (* 26. január 1922, Dolná Ždaňa – † 6. január 1992, Bratislava) bola slovenská prozaička, poetka a dramatička, autorka literatúry pre deti a mládež.
Životopis.
Narodila sa v rodine maloroľníka a vzdelanie získavala v Dolnej Ždani, Leviciach, Banskej Bystrici a Zvolene. Po 2. svetovej vojne začala pracovať ako učiteľka v Kostoľanoch pod Tribečom, neskôr pracovala ako úradníčka v Bratislave a v Československom štátnom filme. V rokoch 1950-54 bola vedúcou redaktorkou Ohníka, v rokoch 1955-57 časopisu Zornička, krátky čas bola i riaditeľkou Domu osvety v Novom Meste nad Váhom. V roku 1968 bola krátko tiež redaktorkou obnoveného časopisu Slniečko. Potom sa presťahovala do Bánoviec nad Bebravou, kde sa venovala len literárnej činnosti.
Tvorba.
Venovala sa výlučne tvorbe pre deti a mládež, a to ako poézii, tak i próze a dráme. Námetmi pre jej diela sa stal svet prírody, súčasný život na dedine i v meste, rodinné, školské a internátne prostredie, malí i dospievajúci hrdinovia, no najviac sa v jej diele objavujú ako hrdinky dievčatá. Písala veršované rozprávky, hrdinskú a životopisnú epiku, rozprávky, novely a romány; napísala však tiež bábkové hry a rozprávkové seriály pre rozhlas a televíziu, čím obsiahla širokú škálu čitateľov od úplne najmenších až po dospievajúcu mládež.

</doc>
<doc id="104361" url="https://sk.wikipedia.org/wiki?curid=104361" title="Cryolophosaurus">
Cryolophosaurus

Cryolophosaurus bol veľký dravý dinosaurus dosahujúci dĺžku okolo 6 až 8 metrov. Známy je z nekompletnej kostry a ďalších ešte neopísaných pozostatkov. Žil pred 190 až 185 miliónmi rokov na území dnešnej Antarktídy. Jediný druh je Cryolophosaurus ellioti.
Opis.
Išlo o pomerne pevne stavaného dravca vybaveného dlhými zadnými končatinami, krátkymi, no silnými prednými končatinami s troma prstami opatrenými silnými pazúrmi a veľkou, vysokou lebkou s rozľahlými odľahčovacími otvormi. Kostený hrebeň, tiahnúci sa od očníc smerom k nozdrám, typický pre neskoršie karnosaury, nebol vyvinutý. Namiesto neho disponoval unikátnym kosteným hrebeňom, ktorý ho odlišoval od ostatných dravých dinosaurov už na prvý pohľad. Vyrastal z priestoru medzi očami a týčil sa smerom do hora. Kvôli podobnosti tohto hrebeňa s účesom typickým pre Elvisa Presleyho bol tento dinosaurus neformálne známy ako „Elvisaurus“.
Spôsob života.
Kryolofosaurus obýval pobrežné lesy Antarktídy spolu s veľkými prosauropódmi podobnými plateosaurovi, inými teropódmi a pterosaurami. Začiatkom jury prevládala síce teplejšia klíma než dnes a aj samotná Antarktída bola o niečo bližšie k rovníku, teploty však boli vysoké. Podľa nových štúdií dolná hranica teploty v pobrežných oblastiach zasahovala pod bod mrazu, pričom ešte väčšie zimy panovali vo vnútrozemí. Dinosaury tak boli schopné existovať aj v nízkych teplotách zahŕňajúcich dokonca aj prítomnosť snehu. 
Kryolofosaurus lovil pravdepodobne pestrú škálu živočíchov, možno zahŕňajúcu aj veľké prosauropódy (rod Glacialisaurus).
Kostený hrebeň bol pomerne krehký, nevhodný pre účel zbrane a používanie v súbojoch. Slúžil pravdepodobne na lákanie pozornosti samíc, pričom mohol byť pestro sfarbený.
Systematika.
Klasifikácia rodu Cryolophosaurus je problemtaická, vyznačoval sa totiž zmesou vyspelých a archaických znakov. Pôvodne bol radený do skupiny Ceratosauria. Neskôr ho začala väčšina odborníkov považovať za jedného z najstarších zástupcov skupiny Tetanurae. V súčasnosti prevláda názor, že Cryolophosaurus bol vývojovo primitívny teropód blízky rodu Dilophosaurus.
V kultúre.
Kryolofosaurus sa objavuje v prvej epizóde amerického televízneho dokumentu Dinosaur Revolution z roku 2011.

</doc>
<doc id="104362" url="https://sk.wikipedia.org/wiki?curid=104362" title="Elvisaurus">
Elvisaurus



</doc>
<doc id="104363" url="https://sk.wikipedia.org/wiki?curid=104363" title="Giberelín">
Giberelín

 
Giberelíny sú rastlinné hormóny zodpovedné hlavne za výšku rastlín. Prvý giberelín, kyselinu giberelovú (GA3) izoloval v roku 1956 japonský biológ Teijiro Yabuta, z huby "Giberella fujikuroi". Huba spôsobuje chorobu nazývanú „bakanae“, ktorá sa prejavuje prehnaným rastom rastlín ryže do výšky, potom žltnutím a úhynom.
Najtypickejší pre rastliny je giberelín GA1.
Syntéza giberelínov.
Giberelíny sú izoprenoidy, syntetizované v rastlinách v tvz. terpenoidnej dráhe kde sa z 3 molekúl acetylkoenzýmu A vytvorí kyselina mevalónová. Ďalším medziproduktom (a základnou jednotkou) je päťuhlíkový izopentenyl pyrofosfát (IPP). Giberelíny sú diterpény, takže ich základná kostra obsahuje 4 jednotky IPP, spolu 20 atómov uhlíka. Uhlíkový reťazec podlieha cyklizácii v proplastidoch meristémov. Syntéza sa ukončuje v endoplazmaticom retikule. Pre biologickú funkciu giberelínov je veľmi dôležitá poloha hydroxylových skupín.
Giberelíny sa tvoria hlavne v semenách, a meristémoch koreňov, alebo mladých listov. Môžu sa však tvoriť aj v iných bunkách, najmä pri nedostatku cukru, alebo pri kyslíkovom strese.
Inaktivácia giberelínov (na skladovacie účely) je možná ich konjugáciou s glukózou.
Fyziologické účinky giberelínov.
Najvýraznejším prejavom účinkov giberelínov je podpora predlžovacieho rastu stoniek. Rastliny tvoriace ružicu prízemných listov majú v nich zväčša málo giberelínov, pri ich umelom dodaní môžu vytvoriť vysokú stonku. Naopak rastliny s vysokou stonkou (s veľkou vzdialenosťou jednotlivých listov), majú prirodzene vysokú hladinu giberelínov.
Giberelíny (GA9) podporujú kvitnutie niektorých druhov, najmä tých ktoré kvitnú v chladnejšom období roka.
Aktivujú klíčenie semien. V semenách sa často nachádza väčšie množstvo GA12, ktorý je neaktívny. Z neho sa však môže rýchlo vytvoriť aktívna forma, ktorá napomáha v prvých fázach klíčenia. Tvorba aktívnych giberelínov je často aktivovaná chladom. Bez pôsobenia chladu niektoré semená neklíčia (potrebujú odpočinok v chlade - dormanciu). Ak im však umelo dodáme aktívne giberelíny, pôsobenie chladu nie je potrebné.
Giberelíny tiež môžu podporovať rast niektorých plodov, prípadne oddialiť ich starnutie.

</doc>
<doc id="104364" url="https://sk.wikipedia.org/wiki?curid=104364" title="Pisanosaurus">
Pisanosaurus

Pisanosaurus bol malý (len približne jeden meter dlhý), vývojovo veľmi primitívny vtákopanvový dinosaurus. Žil vo vrchnom triase (pred približne 228 až 216 Ma) na území dnešnej Argentíny. Je jediným zástupcom rovnomennej čeľade Pisanosauridae a jeho jediným druhom je Pisanosaurus mertii. 
Predstavoval dvojnohého živočícha prispôsobeného na rýchly beh. V čeľustiach mal zuby tak natesnané, že vytvárali akési ostrie. Známy je z úlomkov lebky a ostatných častí tela. Objavili sa názory, že pozostatky pripísané tomuto dinosaurovi sú v skutočnosti chimérou a teda patria viacerým živočíchom.

</doc>
<doc id="104366" url="https://sk.wikipedia.org/wiki?curid=104366" title="Flamsteedovo číslo">
Flamsteedovo číslo



</doc>
<doc id="104367" url="https://sk.wikipedia.org/wiki?curid=104367" title="Bayerov katalóg">
Bayerov katalóg



</doc>
<doc id="104368" url="https://sk.wikipedia.org/wiki?curid=104368" title="Mária Ďuríčková">
Mária Ďuríčková

Mária Ďuríčková (vl. menom Mária Masaryková, rodená "Piecková"; * 29. september 1919, Zvolenská Slatina – † 15. marec 2004, Bratislava) bola slovenská spisovateľka, prekladateľka, scenáristka a autorka literatúry pre deti a mládež.
Životopis.
Narodila sa 29.9. 1919 v Zvolenskej Slatine v roľníckej rodine a vzdelanie získala vo Zvolenskej Slatine, Zvolene a na učiteľskom ústave v Lučenci, neskôr pokračovala so štúdiom popri zamestnaní na pedagogickej fakulte v Bratislave, no štúdium nedokončila. Pracovala ako učiteľka napr. v Hornom Tisovníku, Omastinej či Bratislave. V roku 1951 bola šéfredaktorkou časopisu Družba, v roku 1952 sa stala šéfredaktorkou časopisu Zornička. Od roku 1954 bola redaktorkou vydavateľstva Mladé letá a v rokoch 1969 – 1970 šéfredaktorkou obnoveného Slniečka. Od roku 1971 sa plne venovala svojej literárnej tvorbe.
Tvorba.
Svoje prvé diela začala publikovať v rôznych časopisoch (Zornička, Ohník) a jej prvý knižný debut vyšiel v roku 1954. Jej tvorba sa zameriavala výlučne na diela pre deti a mládež. Vo svojich dielach dokázala citlivo zachytiť životné zážitky dospievajúcej mládeže, jej citové kolízie a konflikty, často používala žiacky slang, no taktiež dokázala klásť veľký dôraz na charakter postáv. Necháva otvorenú hranicu medzi reálnym a fantastickým, ktoré sa navzájom prelínajú. Okrem vlastnej tvorby sa venovala tiež zostavovaním zborníkov a výberov, v ktorých často siahala po ľudových námetoch a ľudovej slovesnosti. Taktiež sa venovala prekladom z ruštiny, češtiny a nemčiny (rozprávky "Bohatier Kremienok, Sedemfarebný kvietok, Krása nevídaná" či príbehy o "Nevedkovi").

</doc>
<doc id="104373" url="https://sk.wikipedia.org/wiki?curid=104373" title="Tfilin">
Tfilin

Tfilin (hebr. תפלין), po grécky nesprávne fylaktéria, sú remienky, ktoré používajú židia pri rannej modlitbe. Každý žid používa dva druhy tfilin: "tfilin šel roš", ktoré sa nasadzujú na hlavu, a "tfilin šel jad", ktoré sa obväzujú okolo ruky. Oba druhy pozostávajú z čiernej škatuľky ("bejt ha-tfilin"), v ktorej sú uložené verše z Tóry (Exodus 13,1-10 a 11-16; Deuteronómium 6,4-9 a 11,13-21) a kožených remienkov, ktoré sú k nim pripevnené. 
Výraz fylaktéria považujú židia za urážlivý, pretože v preklade znamená "„ochranné amulety“". Obe slová - "tfilin" aj "fylaktéria" - sa v slovenčine používajú ako "pomnožné" podstatné mená.
Použitie tfilin.
Každý žid mužského pohlavia starší ako 13 rokov je povinný nasadzovať si tfilin pri rannej modlitbe. Na šabat a vo sviatok sa tefilin nenasadzujú. Na Tiša be-av sa tfilin nasadzujú pri popoludňajšej modlitbe. Ženy nie sú povinné nasadzovať si tfilin. Niektoré rané tradície to síce umožňovali (pozri traktát "Eruvin 96a" v Babylonskom Talmude) a existovali legendy o ženách, ktoré si tfilin nasadzovali (napr. Rašiho dcéry, alebo Saulova dcéra a Dávidova manželka Michol), všeobecne sa však od tejto praxe odrádzalo. Neskoršie autority, predovšetkým aškenázske, dokonca nasadzovanie tfilin ženám výslovne zakázali. Moderné prúdy v judaizme uznávajú, že nasadzovanie tfilin ženami je prípustné a niektoré to dokonca výslovne podporujú.
Postup nasadzovania tfilin.
Najprv sa nasadzujú "tfilin šel jad". Škatuľka má byť umiestnená na vnútornej strane ľavého ramena, nad lakťom, v úrovni srdca (nad piatym rebrom). Aj keď sa ruka uvoľní, tfilin musí ostať blízko srdca. Ľaváci (u aškenázskych Židov definovaní ako osoby, ktoré "píšu" ľavou rukou; u Sefardov zasa ako osoby, ktoré viac používajú ľavú ruku pri práci), si tfilin nasadzujú na pravé rameno. Ľudia, ktorí majú iba jednu ruku, si tfilin nasadzujú na ňu.
Tfilin sa pripevnia na holé rameno a remienok sa sedemkrát obtočí okolo predlaktia. Potom sa nasadzujú "tfilin šel roš", bejt ha-tfilin sa umiestni doprostred čela medzi oči, nesmie byť pod úrovňou vlasov, uzol na remienkoch sa urobí vzadu a ich konce sa prehodia dopredu cez rameno.
Nakoniec sa remienky obtočia okolo zápästia do tvaru hebrejského písmena ש (v spojení s tvarmi ostatných uzlov vznikne slovo שדי - "Šaddaj" - jedno z Božích mien) a trikrát okolo prostredníka. 
Nasadzovanie tfilin sprevádza nasledujúce požehnanie: "„Požehnaný si Hospodine, Bože náš, kráľ sveta, za to, že si nás posvätil svojimi príkazmi a nariadil si nám nasadzovať si tfilin.“

</doc>
<doc id="104374" url="https://sk.wikipedia.org/wiki?curid=104374" title="Fylaktéria">
Fylaktéria



</doc>
<doc id="104375" url="https://sk.wikipedia.org/wiki?curid=104375" title="I Luciferi">
I Luciferi

I Luciferi alebo Danzig 777: I Luciferi je siedmy radový album americkej skupiny Danzig. Vyšiel v roku 2002. 
Po experimentoch s industriálnym metalom na predchádzajúcich dvoch dlhohrajúcich platniach predstavuje návrat ku koreňom skupiny. Na jednej strane sa stretol s nadšením fanúšikov odmietajúcich industriálne vplyvy, ktorí ho prirovnávali ku prvému albumu "Danzig" a ku tvorbe predošlej skupiny Glenna Danziga Samhain. Na druhej strane sa objavili názory považujúce ho za pokračovanie úpadku v produkcii a skladaní pesničiek. 
Natočené boli dva videoklipy. Prvý pre pesničku „Wicked Pussycat“, druhý pre „Kiss the Skull“. 

</doc>
<doc id="104378" url="https://sk.wikipedia.org/wiki?curid=104378" title="Špagin">
Špagin



</doc>
<doc id="104379" url="https://sk.wikipedia.org/wiki?curid=104379" title="Circle of Snakes">
Circle of Snakes

Circle of Snakes je ôsmy a zatiaľ posledný radový album americkej skupiny Danzig. Vyšiel v roku 2004. 
Album "Circle of Snakes" sa nesie v podobnom duchu, ako jeho predchodca "I Luciferi". Podobne ako "I Luciferi", dostalo sa mu ako chvál, tak aj negatívnych ohlasov. Chvály vyzdvihovali o niečo lepšiu produkciu oproti predchodcovi a lepšie vyznenie hlasu Glenna Danziga. Objavili sa dokonca hlasy považujúce album za najlepší Danzigov počin od čias albumu "Danzig 4", alebo dokonca "". Veľmi obľúbenou zložkou koncertou sa stala napríkld pesnička „Skin Carver“, hoci publikum sa väčšinou dožaduje staršieho materiálu. Kritika bola namierená na hutné gitary v mnohých pasážach prekrývajúce vokály a malú rôznorodosť albumu.
Natočené boli videoklipy pre pesničky „Circle of Snakes“ a „1000 Devils Reign“.

</doc>
<doc id="104382" url="https://sk.wikipedia.org/wiki?curid=104382" title="Marek Mintál">
Marek Mintál

Marek Mintál (* 2. september 1977, Bytčica) je bývalý slovenský futbalista. V súčasnosti pôsobí ako asistent hlavného trénera nemeckého klubu 1. FC Norimberg.
Mintál hrával v strede poľa, ako podporný útočník, alebo ako útočník. Počas svojej kariéry dosiahol viacero unikátnych úspechov, avšak dlhú dobu bol zranený. 
Osobný život.
Marek Mintál má brata Róberta Mintála, ktorý je tiež futbalistom. Marek je veľmi obľúbený a vážený medzi fanúšikmi klubu 1. FC Norimberg.
Klubová kariéra.
MŠK Žilina.
Svoju kariéru začal v klube MŠK Žilina, v lige za ňu debutoval v roku 1996, keď mal 19 rokov. Nasledujúcu sezónu bol siedmy najlepší strelec ligy a s klubom dosiahol štvrté miesto. V sezóne 2001/02 sa stal s 21 gólmi najlepší strelec a zároveň so Žilinou získal majstrovský titul. Nasledujú sezónu bol s dvadsiatimi gólmi spolu s Martinom Fabušom opäť najlepším strelcom a Žilina svoj úspech tiež zopakovala. V Žiline nosieval na drese číslo 9.
1. FC Norimberg.
V lete 2003 prestúpil za 100 000 eur do nemeckého klubu 1. FC Norimberg, ktorý v tom čase hrával druhú najvyššiu súťaž. S klubom podpísal dvojročnú zmluvu.
V drese Norimbergu debutoval 5. júla v prípravnom zápase proti ASV Neumarkt. Vo svojej prvej sezóne výrazne pomohol Norimbergu dosiahnuť postup do Bundesligy, keďže sa stal najlepším strelcom celej druhej ligy. 
V najvyššej súťaži debutoval 7. augusta 2004 víťazstvom nad 1. FC Kaiserslautern. 28. augusta 2004 strelil v ligovom zápase proti Hamburgu hetrik, pričom sa stal prvým Slovákom v Bundeslige, ktorému sa to podarilo. Počas svojej prvej sezóny v Bundeslige sa stal najlepším strelcom celej súťaže, čo znamenalo, že 4-krát po sebe bol najúspešnejším strelcom v troch rôznych ligových súťažiach a taktiež sa stal prvým človekom v histórii, ktorý bol najlepší strelec v druhej a v prvej Bundeslige za sebou v rovnakom klube.
Od sezóny 2005/06 začal trpieť zraneniami, čo bol jeden z dôvodov, prečo v sezóne 2007/08 klub zostúpil do druhej ligy. V druhej lige sa počas sezóny 2008/09 Mintálovi vrátila forma, stal sa znova najlepším strelcom a v hlasovaní fanúšikov sa stal najlepším hráčom druhej Bundesligy. Norimberg v tejto sezóne dosiahol 3. miesto a po baráži opäť postúpil do najvyššej Bundesligy.
FC Hansa Rostock a rozlúčka s kariérou.
V sezóne 2011/12 sa Mintál presunul znova do druhej Bundesligy, keďže prestúpil do klubu Hansa Rostock. V tomto klube pôsobil jednu sezónu, no stále ho trápili zranenia. Klub na konci sezóny dokonca prepadol do 3. Bundesligy.
21. júla 2012 sa vrátil do Norimbergu, aby tam odohral svoj posledný profesionálny a zároveň rozlúčkový zápas proti Borussii Dortmund. Rozlúčiť sa prišlo 30 000 fanúšikov. Marek v tomto zápase strelil v 44. minúte gól a Norimberg nakoniec vyhral 4:2. Marek naďalej pokračoval vo futbale, ale už iba v B-tíme Norimbergu. Kariéru oficiálne skončil v roku 2013.
Reprezentácia.
Na svoj prvý reprezentačný zápas nastúpil 6. februára 2002. V máji 2009 oznámil koniec reprezentačnej kariéry. Za národný tím strelil dokopy 14 gólov a odohral 45 zápasov.
Trénerská kariéra.
1. FC Norimberg "A".
23. apríla 2014 odvolalo vedenie 1. FC Norimberg holandského trénera Gertjana Verbeeka. Tri kolá pred koncom najvyššej nemeckej futbalovej súťaže, vymenovalo za hlavného trénera Rogera Prinzena a za jeho asistenta Mareka Mintála. Tréneri sa mali pokúsiť udržať pre Norimberg prvoligovú príslušnosť. 
HSV Hamburg1. FC Norimberg 4:3, 28. 8. 2004
1. FC NorimbergVfL Wolfsburg 4:0, 6. 11. 2004
Úspechy.
Reprezentačné
Klubové 
Individuálne 

</doc>
<doc id="104384" url="https://sk.wikipedia.org/wiki?curid=104384" title="Leone Ebreo">
Leone Ebreo



</doc>
<doc id="104385" url="https://sk.wikipedia.org/wiki?curid=104385" title="Metlačenie">
Metlačenie



</doc>
<doc id="104388" url="https://sk.wikipedia.org/wiki?curid=104388" title="Leo Hebraeus">
Leo Hebraeus



</doc>
<doc id="104389" url="https://sk.wikipedia.org/wiki?curid=104389" title="Buckminster Fuller">
Buckminster Fuller

Richard Buckminster Fuller (* 12. júl 1895, Milton, Massachusetts, USA – † 1. júl 1983, Los Angeles, Kalifornia, USA) bol americký architekt, matematik, vynálezca, futurológ, mysliteľ, vizionár, inžinier, filozof, básnik a spisovateľ. Je známy aj ako veľký humanista a ekologicky zmýšľajúci vedec a návrhár.
Kariéra.
Za svojho života bol považovaný za žijúceho génia. Pôsobil vo vojnovom námorníctve. Pracoval vo vedeckom výskume, priemysle, obchode a tlači. Prispel k rozvoju architektúry, filozofie, náboženstva, urbanistického rozvoja a dizajnu, naturalizmu, fyziky, numerológie, umenia a literatúry, priemyslu a technológie. Od roku 1959 pôsobil na Southern Illinois University v USA.
Biografia.
Richard Buckmister Fuller sa narodil 12. júla 1895 v Miltone v štáte Massachusetts v USA, ako syn Richarda Buckmistera Fullera a Caroline Wolcott (Adrews) Fullerovej. V detstve chodieval k svojej starej mame na farmu na Bear Island pri pobreží Maine, kde nadobudol množstvo technických znalostí o materiáloch a stavbe malých lodí. Tieto poznatky neskôr využil vo svojej kariére. 
Štúdium.
R. B. Fuller navštevoval Miltonskú akadémiu v Massachusetts v rokoch 1904 až 1913. Ako piatu generáciu Fullerovcov ho v roku 1913 prijali na Harvard. V roku 1915 ho však, na veľké sklamanie rodiny, z univerzity vyhodili. V roku 1917 navštevoval Námornú akadémiu USA v Annapolise v štáte Maryland. Napriek tomu, že nikdy nezískal žiaden titul, bol neskôr pri svojej práci na univerzite oslovovaný titulom doktor a na konci života mu bolo uznaných mnoho čestných doktorátov.
Život.
12. júla 1917 sa Fuller oženil s Annie Hawlet a mali spolu dcéru Alexandru Willets, ktorá sa narodila v roku 1919, no po štyroch rokoch umrela. V roku 1927 sa im narodila druhá dcéra Allegra. 
V roku 1917 nastúpil Fuller do Amerického námorníctva ako poručík a neskôr nadporučík v Prvej svetovej vojene, kde pôsobil až do roku 1919. V armáde zúročil svoje znalosti o stavbe lodí a vlastnostiach materiálov. Mal funkciu komunikačného dôstojníka a neskôr bol veliteľom delostreleckého člna; tieto udalosti mali rozhodujúci vplyv na jeho život a prácu. Admiralita ho dokonca vyznamenala za vývoj stožiaru na záchranu hydroplánov v roku 1917.
Pred nástupom do armády pracoval v rokoch 1915 až 1917 vo firme Armour and Company na spracovanie mäsa, kde sa po vojne aj vrátil ako asistent manažéra exportu. V roku 1922 pracoval vo firme Kelly – Springfield Company ako manažér. V rokoch 1922 až 1927 zúročil tieto skúsenosti ako prezident firmy Stocade Building System, v ktorej sa v spolupráci so svojim svokrom, Jamesom Monroe Hewlettom, prvý raz podieľal na navrhovaní domov. Spoločnosť produkovala odľahčené stavebné materiály a spolupracovala na výstavbe vyše 240 domov. 
V roku 1927 po rozpade firmy prišiel o zamestnanie a v tom istom roku mu zomrela dcéra Alexandra na obrnu. Nervovo sa zrútil, stal sa závislým od alkoholu, čo ho dohnalo takmer k samovražde. V tom období žil na brehu jazera Michigan v nehostinnom prostredí a chudobe.
V roku 1929 predstavil svoj projekt „prenosného“ domu na bývanie, ktorý nazval obchodník Waldo Warren Dymaxion House. 
&lt;br&gt;Prívlastok dymaxion sa začal používať na niektoré jeho vynálezy. V rokoch 1932 až 1935 sa stal Fuller zakladateľom, riaditeľom a vedúcim pracovníkom firmy s názvom Dymaxion Corporation so sídlom v Bridgeporte v štáte Connecticut. V roku 1933 navrhol trojkolesové auto, Dymaxion Car. Prezentácia jeho rýchlosti a manévrovacích schopností sa skončila tragicky, keď havarovalo pred vchodom na Svetovej výstave v Chicagu. Auto sa prevrátilo a vodič zahynul.
Fuller pokračoval vo svojich experimentoch a získaval si postupne medzinárodné uznanie za svoju prácu v oblasti lacných a rýchlo skonštruovateľných domov z ľahčených materiálov. Vláda USA mu zverila kontrakt na výrobu prístreškov pre armádu počas 2. svetovej vojny.
V roku 1948 učil Fuller na Black Mountain College v Severnej Karolíne, kde so svojimi študentmi a kolegami zostrojil v roku 1949 prvú kupolu, ktorú nazval Geodesic Dome. V 50-tych rokoch za to získal medzinárodné uznanie. V roku 1953 postavil pre automobilku Ford kupolu nad tzv. rotundou z hliníkových prútov, umelej hmoty, skleneného vlákna a polyesteru. Navrhol ešte niekoľko kupolovitých stavieb – napríklad kupolu z drevených segmentov pokrytú priesvitnou fóliou pre reštauráciu vo Woods Hole.
V roku 1954 sa rozhodol vylepšiť mapu sveta, ktorá dovtedy používala Mercatorovu projekciu a tak vymyslel Dymaxion World Map, ktorá premieta svet na sústavu rovnoramenných trojuholníkov. Pokračoval však aj naďalej v návrhoch kupol. V roku 1958 postavil pre spoločnosť Union Tank Car v Baton Rouge, Luisiana kupolu s priemerom 117 metrov a výškou 36,5 metra, ktorá sa skladala z 321 šesťuholníkových oceľových dosiek. Ale jeho najznámejšou kupolou je výstavný pavilón USA na Svetovej výstave v Montreale v roku 1967. V roku 1976 sa pri zváraní prvkov plášť tejto budovy zapálil a kupola zhorela. Fuller chcel preklenúť svojimi kupolami celé mestské štvrte.
Počas svojho života učil na mnohých univerzitách a vysokých školách. Od roku 1959 pôsobil na Souther Illinois university v Carbondale, kde v roku 1968 získal profesúru. V roku 1970 pôsobil ako profesor na School of art and design v Illinois. 
Fuller získal 28 U.S. patentov a 47 čestných doktorátov. V januári 1970 získal zlatú medailu od American Institute of Architects a mnoho iných. Bol veľkým humanistom, čo dokazujú jeho snahy o vytvorenie dokonalého sebestačného domu na bývanie, ako aj jeho vynálezy šetriacich domácich spotrebičov. Jeho myšlienkami v oblasti matematiky (vynašiel synergetiku) sa vedci zaoberajú dodnes. Jeho snahy o ekologickejšie myslenie ľudstva mu priniesli označenie „planéte priateľský génius“. Mnohí ho považujú za najuznávanejšieho amerického mysliteľa 20. storočia. 
Zomrel 1. júla 1983 ako 82 ročný na infarkt pri posteli svojej ženy, ktorá mala nevyliečiteľnú rakovinu. Ona zomrela o dva dni neskôr. Je pochovaný na Mount Auburn Cementery v štáte v Massachusetts.
Geodesic Dome.
Jedným z jeho najväčších prínosov na poli architektúry bol v roku 1947 jeho vlastný vynález: princíp geodetických kopulí z oktagonov a tetragonov, ktoré umožňujú mimoriadne veľké rozpätie bez podporných konštrukcií. Prvú geodetickú kopulu –  Geodesic Dome - realizoval v roku 1953 v Dearborne pri Detroite nad rotundou Fordových závodov. Navrhoval prekryť geodetickou kopulou Manhattan v New Yorku v USA.
Dymaxion House.
Známy je tiež ako projektant "stroja na bývanie" pod názvom Dymaxion House a projektu na prestavbu Harlemu formou stoposchodových kruhových obytných veží. Slovo dymaxion je zložené zo slov dynamics a maximum a vyjadruje snahu dosiahnuť maximálny efekt za použitia minima prostriedkov na základe dômyselného využitia materiálov, energie a pod.
Tvorca synergetiky.
Vytvoril synergetiku. Zaoberal sa vývojom civilizácie. Tvrdil, že ľudstvo stojí pred prechodom z entropického do syntropického štádia vývoja. Svoje koncepty a predstavy podával a písal aj v podobe básní. V roku 1996 bol vyhodnotený ako najvýznamnejší futurológ všetkých čias. Štúdiom jeho diela sa zaoberá Buckminster Fuller Institute.
Knihy o ňom.
Zung, Thomas T. K. (editor): Buckminster Fuller. Anthology for the New Millennium. St. Martin´s Press, New York, NY 2001, ISBN 0-312-26639-1
Články o ňom.
Gabel, Medard, Walker, Jim: The Anticipatory Leader: Buckminster Fuller´s Principles for Making the World Work. In: The Futurist. A magazine of forecasts, trends, and ideas about the future. September-October 2006, World Future Society, Bethesda, Maryland, USA 2006 
Fearnley, Christopher J.: The R. Buckminster Fuller FAQ. V. 1. 4. 0, 6 November 2002, on-line verzia

</doc>
<doc id="104390" url="https://sk.wikipedia.org/wiki?curid=104390" title="Ole Rømer">
Ole Rømer

Ole Christensen Rømer (* 25. september 1644, Århus, Dánsko† 19. september 1710, Kodaň) bol dánsky matematik a astronóm. V roku 1676 určil na základe pozorovania zákrytu Jupitera a jeho mesiacov, že rýchlosť svetla je konečná.
Je po ňom pomenovaný kráter Römer na privrátenej strane Mesiaca a planétka 2897 Ole Romer.

</doc>
<doc id="104391" url="https://sk.wikipedia.org/wiki?curid=104391" title="Olivový vrch">
Olivový vrch

Olivový vrch (iné názvy: Olivová hora; staršie: vrch Olivový, Olivetský vrch, vrch Olivetský, hora Olivová , Olivetská hora, hora Olivetská; staršie zriedkavo: Olejový vrch ; , alebo جبل الطور – "Džabal at-Túr") je vrch vo východnom Jeruzaleme. Na jeho západnom svahu sa nachádza najväčší židovský cintorín na svete. Na úpätí vrchu sa nachádza Getsemanská záhrada, v ktorej sa podľa tradície zdržiaval Ježiš pred svojím ukrižovaním.

</doc>
<doc id="104394" url="https://sk.wikipedia.org/wiki?curid=104394" title="Tatra 111">
Tatra 111

Tatra 111 je jedným z najznámejších nákladných automobilov československého závodu Tatra. Pre svoju spoľahlivosť a dobré jazdné vlastnosti v teréne si rýchlo získal obľubu vodičov nielen u nás, ale aj v zahraničí, predovšetkým v drsných podmienkach vtedajšieho Sovietskeho zväzu.
Konštrukcia.
Podvozok.
Pri stavbe T-111 boli v plnej miere využité prvky tatrováckej koncepcie. Automobil mal pohon všetkých kolies s vypínateľným pohonom prednej nápravy. Podvozok vozidla bol tvorený nosnou chrbticovou rúrou, na ktorú boli prírubami uchytené rozvodovky jednotlivých náprav, vrátane poháňanej prednej. Všetky nápravy boli výkyvné, čo spolu s torzne tuhým chrbticovým rámom a uzávierkami diferenciálov umožňovalo vozidlu veľmi dobrú priechodnosť v teréne.
Pohonná jednotka.
Motor bol typu diesel s priamym vstrekovaním paliva. Mal 12 valcov v dvoch radoch do V s celkovým objemom 14,8 litra a bol chladený vzduchom pomocou dvoch axiálnych ventilátorov, poháňaných najprv zapúzdreným reťazovým, neskôr jednoduchším remeňovým prevodom.
Prevodovka.
Prevodovka vozidla mala 4 + 1 stupne a bola doplnená prídavnou prevodovkou pre jazdu v teréne, alebo pre prípad, kedy sa vyžadovalo využitie vysokej ťažnej sily. Vozidlo bolo schopné napr. utiahnuť až 2 prívesy s celkovou hmotnosťou do 22 ton. Alternatívne mohol byť montovaný navijak.
História.
Vozidlo bolo vyvinuté ešte počas druhej svetovej vojny v období nedostatku kvalitných konštrukčných materiálov a farebných kovov. Napriek tomu Tatra 111 vynikala vysokou životnosťou aj v ťažkých prevádzkových podmienkach.
Prvé T111 boli paradoxne nasadené pre potreby Wehrmachtu, neskôr po oslobodení sa preslávili hlavne na veľkých stavebných dielach budovaných v 50. a 60. rokoch 20. storočia.
Vozidlo prešlo počas rokov svojej výroby viacerými úpravami a vylepšeniami. Pôvodne pomerne vysoko nastavený výkon motora 210 k pri 2250 ot/min., navrhnutý na krátkodobé bojové nasadenie (uvažovaná priemerná životnosť vozidla u Wehrmachtu pri bojovom nasadení bola 6 hodín), bol neskôr z dôvodov zvýšenia spoľahlivosti a možnosti dlhodobého zaťaženia znížený na 180 k pri 1800 ot/min. Nosnosť 8 t u prvých vozidiel bola neskôr zvýšená na 10,3 t.
Na pohľad najvýznamnejšie zmeny zaznamenala kabína vodiča, ktorá bola u prvých vozidiel veľmi jednoduchých hranatých tvarov s malými oknami, vyrobená z drevofíbru, ktorý nahradzoval počas vojny nedostatkový oceľový plech. Neskoršie kabíny už boli oceľové, zo začiatku s drevenou kostrou, u posledných modelov však už celooceľové s typickým negatívnym sklonom čelných skiel.
Tatra 111 dosahovala rýchlosť u prvých vozov 75 km/h, neskôr, po znížení obrátok motora, 62 km/h pri pomerne priaznivej priemernej spotrebe 30 l nafty na 100 km.
Motory typu T111 našli pomerne široké využitie. Okrem vozidiel T111 poháňali aj cestné ťahače Tatra 141, menej známe jednostranné sklápače Tatra 147, ale napr. aj populárne motorové železničné vozne Tatra M131, malé letiskové ťahače a navijáky, či vojenské motorové člny.
Motory s iným počtom valcov odvodené od T111 zase poháňali napríklad Tatru 128 (V8), horský autobus Tatra 500 HB (V8), alebo známy stredný terénny automobil Praga V3S a jeho cestnú verziu Praga S5T (motory R6).
Motor T111 bol ešte počas vojny zabudovaný aj do prototypov nemeckých osemkolesových transportérov ARK 234-1, nemeckých kolesovo-pásových vozidiel FAMO F3 a od V12 motora T111 bol odvodený aj 18-valcový W-motor s tromi radmi valcov, určený pre pohon nemeckých tankov Tiger.
Celkovo bolo vyrobených necelých 34 tisíc vozidiel typu Tatra 111 v mnohých prevedeniach a modifikáciách. Najčastejšie to boli valníky a sklápače, ale aj autožeriavy, bagre, cisternové vozidlá, vozidlá na odvoz cementu, ako aj mnohé špeciálne nadstavby.
Dodnes zachované vozidlá tohto typu možno vidieť okrem niektorých múzeí najčastejšie na stretnutiach zberateľov úžitkových vozidiel a vojenskej techniky, ako aj na značkových stretnutiach automobilov Tatra. Všade tu vzbudzujú svojim majestátnym zjavom a plným zvukom 12-valcového motora zaslúžený obdiv a rešpekt.

</doc>
<doc id="104395" url="https://sk.wikipedia.org/wiki?curid=104395" title="Karapinar">
Karapinar

Karpinar je názov vulkanického poľa nachádzajúceho sa v strednej Anatólii v Turecku. Pole sa skladá z piatich bazaltových troskových kužeľov, dvoch lávových prúdov a niekoľkých explozívnych kráterov a maarov. "Meke Dag" je s výškou najvyšší troskový kužeľ strednej Anatólie.
Explozívne krátery a maary sa rozkladajú pozdĺž juhozápadno-severovýchodnej línie až k vulkánu Karaca Dağ. Maary a troskové kužele vznikli vývojom z hyaloklastových tufových kužeľov.
Externé odkazy.
]]

</doc>
<doc id="104396" url="https://sk.wikipedia.org/wiki?curid=104396" title="Hasan Dağı">
Hasan Dağı

Hasan Dağı je názov vyhasnutého stratovulkánu, nachádzajúceho sa v strednej Anatólii v Turecku. Vývoj vulkánu je previazaný s vývojom štyroch kaldier, najmladšia (4-5 km široká) je umiestnená na vrchole sopky.
Sopka samotná je vytvorená z ryolitových až dacitových komplexov, ktoré sú datované od stredného miocénu. Okolo dvoch kráterov sú umiestnené andezitovo-dacitové dómy a s nimi spojené depozity pyroklastických prúdov a na pláňach v okolí stratovulkánu početné troskové kužele, maary a lávové prúdy štvrtohorného veku.

</doc>
<doc id="104400" url="https://sk.wikipedia.org/wiki?curid=104400" title="An-">
An-



</doc>
<doc id="104401" url="https://sk.wikipedia.org/wiki?curid=104401" title="Anti-">
Anti-

Anti- je cudzojazyčná predpona zodpovedajúca slovenskej predpone proti-.

</doc>
<doc id="104403" url="https://sk.wikipedia.org/wiki?curid=104403" title="Antedatovať">
Antedatovať

Antedatovať je napísať na listinu skorší dátum, než bola v skutočnosti vyhotovená a podpísaná. Antedatovanie je väčšinou spojené s protiprávnym konaním. Antedatovať možno napríklad aj počítačové súbory, keď páchateľ chce vytvoriť dojem, že vznikli skôr než v skutočnosti. Miesto antedatovať sa veľmi často nesprávne používa antidatovať.

</doc>
<doc id="104404" url="https://sk.wikipedia.org/wiki?curid=104404" title="Ulteo">
Ulteo

Ulteo je linuxová distribúcia, ktorú tvorí Gaël Duval, tvorca distribúcie "Mandrake", dnes nazývanej Mandriva Linux. Ulteo je podľa Duvala „užívateľsky prístupný open source operačný systém, ktorý by mal zmeniť spôsob, akým ľudia používajú počítače“. Súčasná vývojová verzia Ulteo je postavená na distribúciách Kubuntu/Debian. Prvá alfa verzia (Ulteo Sirius Alpha1) vyšla 6. decembra 2006.

</doc>
<doc id="104405" url="https://sk.wikipedia.org/wiki?curid=104405" title="STS-31">
STS-31

STS-31 bola misia amerického raketoplánu Discovery, ktorá sa uskutočnila v dňoch 24. apríla až 29. apríla 1990. Jej cieľom bolo vynesenie Hubblovho vesmírneho ďalekohľadu (HST) na obežnú dráhu.
Zrodenie projektu.
Myšlienka vyniesť ďalekohľad nad atmosféru a tým odstrániť jej rušivý vplyv nie je nová. Výhody, ktoré by mal ďalekohľad na obežnej dráhe, si uvedomil nemecký raketový technik Hermann Oberth už v roku 1923. Trvalo však veľmi dlho, kým sa projekt s pôvodným názvom Veľký vesmírny ďalekohľad (LST-Large Space Telescope) podarilo uskutočniť. Štúdia ďalekohľadu bola publikovaná v roku 1969. Už vtedy bolo možné vyrobiť vesmírny ďalekohľad s priemerom 3 metre, ako sa pôvodne plánovalo, otázkou ostával už len čo najlacnejší spôsob dopravy do vesmíru. NASA sa nakoniec priklonila k projektu raketoplánu, ktorý mohol nielen ďalekohľad vyniesť na obežnú dráhu, ale zaručiť aj servisné misie.
Osud ďalekohľadu bol však stále veľmi neistý. Po vojne vo Vietname potrebovali USA obnoviť ekonomiku, a tak sa NASA dočkala mnohých finančných škrtov. Tieto škrty neobišli ani Veľký vesmírny ďalekohľad, ktorého priemer objektívu sa „scvrkol“ z pôvodných troch metrov na necelých dva a pol metra. Vtedy prestal byť „veľkým“ vesmírnym ďalekohľadom a stal sa z neho Hubblov vesmírny ďalekohľad. Po mnohoročnom úsilí bol nakoniec projekt schválený v roku 1977, teda ešte pred vypustením prvého raketoplánu. Štart ďalekohľadu sa predpokladal na rok 1983.
Pri realizácii projektu sa však zjavilo množstvo technických a finančných problémov, preto bol štart postupne odsúvaný až na august 1986. V januári 1986 však došlo k tragédii raketoplánu Challenger. Všetky lety raketoplánov boli pozastavené a ďalekohľad musel čakať v bezprašnej a klimatizovanej hale ešte štyri roky.
Prípravy na štart.
Raketoplán Discovery, ktorý mal ďalekohľad vyniesť, strávil po návrate zo svojej predchádzajúcej misie STS-33 tri mesiace v prípravnom hangári Orbiter Processing Facility. Tu na ňom boli vykonávané úpravy, údržba, prípravy na let a kontrola jednotlivých systémov. Spočiatku sa počítalo so štartom už koncom februára, avšak nakoľko sa nevykonali všetky merania tesnenia medzi zadným segmentom a tryskou motoru SRB, bolo treba z opatrnosti štart odložiť. Práve netesnosť spoja motorov SRB bola príčinou tragédie Challengera. Do montážnej haly Vehicle Assembly Building sa orbiter Discovery premiestnil 5. marca. Stadiaľ vyrazil 16. marca na štartovací komplex 39-B. Ďalekohľad dorazil na rampu 25. marca, lenže vyskytli sa prvé problémy. Keď mal byť umiestnený do tzv. „bielej izby“ (klimatizovaná hala v blízkosti raketoplánu, oficiálne Payload Changeout Room), v dverách do nákladového priestoru sa vyskytli moskyty. Použitie insekticídov v blízkosti takého citlivého zariadenia ako Hubblov vesmírny ďalekohľad neprichádzalo do úvahy, a tak bol hmyz vychytaný do svetelných pascí. Až po vyriešení problému s moskytmi mohol byť ďalekohľad vložený do nákladového priestoru. Stalo sa tak 29. marca.
Dátum štartu bol stanovený na 10. apríla. Všetko prebiehalo relatívne hladko až do času T-5 minút. Palivový elektromagneticky poháňaný ventil jednotky APU sa ale zasekol v plne otvorenej polohe a spôsobil, že turbína poháňajúca toto čerpadlo sa rozbehla na príliš vysoké obrátky. Aj keď to nebola závažná chyba, bezpečnostné pravidlá hovorili jasne: Odpočítavanie je nutné prerušiť. Bolo nutné vymeniť celý systém APU. Štart tak bol preložený na 25. apríla. Predĺžený odklad zapríčinila ďalšia komplikácia: akumulátorové batérie z HST bolo treba vybrať a opäť dobiť.
25. apríla došlo opäť k prerušeniu odpočítavania. Tentoraz sa však jednalo len o malú chybu v programe a po troch minútach sa odpočítavanie rozbehlo znova. O 12.33.51 UT zážihom motorov SRB štart úspešne začal.
Priebeh letu.
Navedenie na obežnú dráhu a prípravy na vypustenie ďalekohľadu.
V čase T +2 min 06 sekúnd sa podľa plánu oddelili motory SRB. Zážih motorov OMS na dobu 3 min 23 sekúnd vyniesol družicový stupeň raketoplánu na takmer kruhovú dráhu vo výške 576-611 km. Po druhom oblete Charles Bolden otvoril dvere do nákladového priestoru a mohlo sa úspešne začať vykladanie ďalekohľadu. Najprv sa vyskúšala funkčnosť manipulátoru RMS a pomocou televíznych kamier posádka overila, či sa ďalekohľad počas štartu nepoškodil. McCandless a Sullivanová sa začali pripravovať na prípadný výstup do otvoreného priestoru, ktorý však nebol potrebný, keďže išlo všetko podľa plánu.
Vypustenie ďalekohľadu.
V čase 17.21 UT bol vyslaný povel na aktiváciu palubných vysielačov na HST. Tým pádom starosť o ďalekohľad prebralo asi tristo technikov riadiaceho strediska Space Telescope Operations Control Center. V čase T +7 h 09 min zážihom motorov OMS Discovery ďalším manévrom prešiel na dráhu 613-615 km. Išlo o dovtedy najvyššiu dráhu letu raketoplánu. Na novej dráhe sa astronauti mohli venovať ďalším experimentom a odpočinku. Povel na začatie vlastného vypúšťania HST dostala posádka Discovery od houstonského strediska o 10.37 UT. Pre vypustenie na samostatnú dráhu bolo treba ďalekohľad najprv opatrne vyzdvihnúť asi 4,5 metra nad úroveň Discovery a potom ho otočiť tak, aby sa táto jeho najťažšia časť dostala nad pilotnú palubu raketoplánu a aby tubus ďalekohľadu, dosiaľ uzavrený, mieril nad kýlovú plochu kozmického lietadla. Najťažšia časť manévru nastala hneď na samom začiatku operácie, keď astronauti stratili priamy výhľad na ďalekohľad a mohli sa riadiť len zábermi piatich kamier a pomocou súradníc palubného počítača. Hawley obsluhoval manipulátor RMS a McCandless a Sullivanová boli pripravení vystúpiť do otvoreného priestoru. Raketoplán bol v priebehu vypúšťania orientovaný bruchom do smeru letu.
Len čo bol ďalekohľad správne orientovaný, vyslalo stredisko v Greenbelte povel na vyklopenie 4,8 m dlhých puzdier so slnečnými panelmi. Správna činnosť slnečných panelov bola pre úspešnosť HST životne dôležitá. Aj keď sa zdalo, že panely sa vyklopili správne, telemetria nepotvrdila ukončenie vysúvania. K oznámeniu ukončenia vysúvania nedošlo ani po vysunutí 610 cm dlhých krídel panelov. Krídla panelu však neboli vysunuté úplne. Riadiace stredisko dalo Sullivanovej a McCandlessovi príkaz na presunutie sa do prechodovej komory, aby závadu odstránili. Po vypojení poistky mechanického preťaženia a ďalšom pokuse o 18:59 UT sa vysúvanie panelov podarilo aj bez zásahu Sullivanovej a McCandlessa.
O 19:39 UT Hawley uvoľnil úchytku na manipulátore RMS a Hubblov vesmírny ďalekohľad prešiel na samostatnú dráhu. Stalo sa tak nad Galapágami. Tridsať sekúnd po vypustení Shriver odmanévroval raketoplán do 75 metrovej vzdialenosti od ďalekohľadu. Nasledoval presun do pozície 180 m nad ďalekohľad. Ďalším manévrom piloti previedli Discovery na takú dráhu, aby sledoval HST zo vzdialenosti okolo 100 km. Odtiaľ sa raketoplán mohol kedykoľvek vrátiť k ďalekohľadu, pokiaľ by bol ešte nutný priamy zásah astronautov.
S otvorením krytu ďalekohľadu sa počítalo 32 hodín po vypustení. Kryt sa podarilo úspešne otvoriť až na druhý deň. Prvému pokusu zabránil palubný počítač ďalekohľadu, ktorý uviedol prístroj do tzv. bezpečnostného módu. Po druhom pokuse už Houston mohol otvorenie potvrdiť posádke raketoplánu. Story Musgrave, ktorý bol v tejto chvíli oprávnený hovoriť s posádkou raketoplánu, jej to oznámil slovami: "Discovery, Hubble otvoril krám!"
Keďže bolo všetko v poriadku, o 19.05 UT raketoplán prešiel na samostatnú dráhu. Posádka po tomto manévri kamerou IMAX snímkovala Mexický záliv, samotné Mexiko, Peru a brazílsko-paraguayské pohraničie. Počas nasledujúceho dňa, 28. apríla, sa astronauti venovali prípravám na pristátie.
Pristátie.
29. apríla o 12.37.26 UT pri prelete nad južným cípom Afriky zažihli Shriver a Bolden obidva motory OMS na dobu 4 min 48 sekúnd. V čase 13.19.21 UT vstúpil Discovery do atmosféry a na pristávaciu dráhu na Edwards Air Force Base dosadol o 13.49 UT. Kvôli rekordnej výške, z ktorej raketoplán pristával, trval tento proces asi o štvrťhodinu dlhšie než je bežné.

</doc>
<doc id="104407" url="https://sk.wikipedia.org/wiki?curid=104407" title="Algebra boolova">
Algebra boolova



</doc>
<doc id="104408" url="https://sk.wikipedia.org/wiki?curid=104408" title="Barón">
Barón

Barón je stredný šľachtický titul, ktorý sa udeľoval na území takmer celej Európy. V hierarchii sa umiestňuje nad rytierom a pod vikomtom.

</doc>
<doc id="104409" url="https://sk.wikipedia.org/wiki?curid=104409" title="Vikomt">
Vikomt

Vikomt (z lat. vicecomes) je stredný šľachtický titul, ktorý sa udeľoval na území Európy. V hierarchii sa umiestňuje pod grófom a nad barónom. Manželka vikomta sa volala vikomtesa.

</doc>
<doc id="104411" url="https://sk.wikipedia.org/wiki?curid=104411" title="Miešok">
Miešok

Miešok alebo skrótum (lat. "scrotum") je kožovosvalový vak väčšiny cicavcov, v ktorom sú uložené semenníky.
Miešok človeka.
U človeka sú v miešku uložené semenníky, nadsemenníky a začiatok semenovodu. Miešok je umiestnený medzi análnym otvorom a penisom. Obaly mieška vznikajú v prenatálnom období vychlípením brušnej steny.
V koži mieška je uložených veľa mazových a potných žliaz. Je silnejšie pigmentovaný ako koža inde. Pod kožou je podkožná svalová vrstva z hladkého svalstva, ktorá umožňuje miešku meniť tvar, a tým aj regulovať teplotu semenníkov. Spermie, ktoré sa tvoria v semenníkoch, totiž potrebujú pre svoj vývin nižšiu teplotu než je teplota zvyšku tela. Zdá sa, že u človeka je ideálna teplota pre spermatogenézu asi 34,4 °C; 36,7 °C už môže znižovať počet spermií v ejakuláte. 
Dutina mieška je rozdelená na dve polovice pravú a ľavú. Prepážka zodpovedá na koži prebiehajúcej brázde.

</doc>
<doc id="104412" url="https://sk.wikipedia.org/wiki?curid=104412" title="Markíz">
Markíz

Markíz je vysoký šľachtický titul, ktorý sa udeľoval na území Európy. V hierarchii sa umiestňuje pod kniežaťom a nad grófom.

</doc>
<doc id="104413" url="https://sk.wikipedia.org/wiki?curid=104413" title="Vojvoda">
Vojvoda

Vojvoda je vysoký šľachtický titul, ktorý sa udeľoval na území Európy. Má v rôznych krajinách rôzny význam, umiestňuje sa nad veľkokniežaťom a pod veľkovojvodom.
Titul v iných jazykoch:

</doc>
<doc id="104423" url="https://sk.wikipedia.org/wiki?curid=104423" title="Kaštieľ v Mošovciach">
Kaštieľ v Mošovciach

Kaštieľ v Mošovciach postavený v druhej polovici 18. storočia šľachtickou rodinou Révaiovcov v rokokovo-klasicistickom slohu, je jednou z najzaujímavejších a najkrajších historických pamiatok regióna Turiec. 
Nový kaštieľ.
Budova kaštieľa bola pôvodne dvojpodlažná s obdĺžnikovým pôdorysom. Stavba má blokový charakter a je situovaná na okraji rozsiahleho parku. Čelnou fasádou tvorí okraj obdĺžnikového námestia, kde má z architektonického hľadiska nesporne dominantné postavenie. Vzhľadom na využitie priestoru sú vstupné časti prízemia riešené pomerne vo veľkolepom štýle. Na vstupnú chodbu sú napojené ostatné priestory. Objekt je sčasti podpivničený. V pivničných priestoroch sa nachádza hlboká studňa. Široké drevené schodisko zabezpečuje prístup na poschodie. Miestnosti prízemia majú jednoduché klenby bez výraznejších ornamentov. Výnimku tvorí miestnosť tzv. „pisárne“, kde sa na strope nachádza plastický motív korešpondujúci s účelom priestoru: zapečatená obálka a štyri srdcia. Podľa povesti práve tu vznikali grófkine zamilované listy… Väčšina miestností na poschodí má rovné stropy. Reprezentatívny charakter má sála so zachovanou rokokovo-klasicistickou pecou. V kaštieli nájdeme pôvodné dvere a na oknách prízemia rokokovo-klasicistické kované mreže.
Po roku 1945 slúžil kaštieľ na školské účely: Najprv tu bol Štátny detský domov pre vojnové siroty, v hospodárskej časti materská škola, neskôr osobitná škola internátna, po nej tu začalo fungovať Poľnohospodárske odborné učilište. V prvej polovici 90. rokov 20. storočia objekt kúpila od obce Slovenská filmová tvorba Bratislava, ktorá ho po rekonštrukcii využívala na rekreačné účely.
V noci 14. februára 1963 sa od horiacich sadzí v jednom z komínov vznietila šindľová strecha kaštieľa, vyrobená z červeného smreka. Aj napriek nasadeniu 14 hasičských zborov siahali plamene do výšky a v celej obci bolo možné pri ich svetle čítať noviny. Pri požiari, ktorý spôsobil škody za 160.000-Kčs celá strecha zhorela, našťastie sa ju však neskôr podarilo obnoviť.
 Atraktívne interiéry tejto historickej stavby využili v minulých rokoch niekoľkokrát filmári. Naposledy sa tu nakrúcala sága o turčianskych zemanoch Alžbetin dvor. Po opätovnej rekonštrukcii a adaptácii sa kaštieľ koncom 90. rokov 20. storočia a na začiatku 21. storočia využíval ako hotel. V súčasnosti kaštieľ prevádzkuje spoločnosť BELIS a slúži ušľachtilému účelu - poskytuje v svojich krásnych historických priestoroch ubytovanie nielen pre seniorov, ale aj pre všetkých tých, ktorí sú odkázaní na každodennú starostlivosť.
V blízkosti kaštieľa sa nachádzali hospodárske budovy z prvej polovice 19. storočia, ktoré boli umiestnené na veľkej ploche dvora v tvare písmena U. Pôvodne v nich boli uložené kočiare, neskôr autá baróna Révaia. Po druhej svetovej vojne sa stali domovom pre poľnohospodárske mechanizmy miestneho družstva. V roku 2005 boli asanované.
Starý kaštieľ.
Starý kaštieľ, ktorý sa nachádzal v severnom rohu rozsiahleho mošovského námestia, bol asanovaný v roku 1952. Kedy a za akých okolností vznikol, kto bol jeho staviteľom, zatiaľ nevieme. Je pravdepodobné, že bol veľmi starý, pretože, keď ho v roku 1760 zničil požiar, barón Jozef Révai ho nedal opraviť, ale rozhodol sa postaviť si nový kaštieľ. Keď si Révaiovci postavili nový kaštieľ, dali údajne poschodie ich starého sídla rozobrať, pretože si vraj sluhovia nezaslúžili bývať v ich panských komnatách. Podľa hrúbky zachovaného múru možno usudzovať, že jeho funkciou bolo niesť o čosi viac ako len strechu.
Stará zemianska kúria.
Okrem Révaiovcov bývala v Mošovciach kedysi aj iná šľachtická rodina – rodina zemanov Rakšánskovcov. V 15. storočí už pravdepodobne na mieste dnešného supermarketu stála ich kúria. Na sklonku 19. storočia sa v nej nachádzala židovská škola. Poslednými majiteľmi boli Révaiovci, ktorí už kúriu nepotrebovali, začiatkom 20. storočia ju nechali zbúrať a na jej mieste vyčlenili zeleninové záhradky pre svoje služobníctvo.
Kaštieľsky park.
Zvláštnu pozornosť si zasluhuje anglický park, ktorý je od druhej polovice 18. storočia neodmysliteľnou súčasťou Mošoviec a patrí medzi najväčšie parky na strednom Slovensku. Jeho súčasťou je aj neogotická kaplnka, záhradný pavilón a dnes už neexistujúci secesný skleník.

</doc>
<doc id="104425" url="https://sk.wikipedia.org/wiki?curid=104425" title="Park">
Park

Park alebo (najmä ak obsahuje veľa stromov) sad(y) je väčší (čiastočne alebo úplne) umelo vytvorený otvorený priestor, ktorý slúži najmä na prechádzky a krátkodobé zotavenie, ale niekedy má (aj) hygienickú, estetickú, kultúrnu, vzdelávaciu a pod. funkciu. Obyčajne je to plocha s trávou a chodníkmi, často aj s drevinami, niekedy s aj kvetmi, lúkami, jazierkami a/alebo architektonickými prvkami. Hlavné typy parkov sú väčšie záhrady (najmä pri zámkoch) v krajinárskom štýle a ľudové (najmä mestské) parky. Hranica medzi parkom a záhradou nie je striktne určená. 
Etymológia.
Slovo sa do slovenčiny dostalo cez západné jazyky (najmä nemecké Park a anglické park), do ktorých sa dostalo z francúzštiny, kde slovo parc znamenalo pôvodne ohradený priestor alebo zverinec, neskôr veľkoplošnú umelo vytvorenú ohradenú plochu so zeleňou (teda park) alebo vojenské depo zbraní alebo parkovisko. Francúzske slovo parc pochádza zo slova parricus stredovekej latinčiny, ktoré znamenalo uzavretý priestor. Toto latinské slovo môže pochádzať z iberského *parra (tyč, mrež) alebo z ľudovolatinského *barra (priečna tyč) alebo zo staronemeckého pherih (ohrada, prekážka; podľa väčšinového názoru ale pherih pochádza naopak z latinského parricus)
Ukážky definícií parku z literatúry.
Park je:
Dejiny.
Parky sú známe od staroveku, napr. sú známe perzské parkové zvernice, parky gréckych akadémií a gymnázií, parky rímskych palácov a víl a potom parky renesančných víl (s voliérami, fontánami, jazierkami, mytologickými sochami a pod.). Súčasný európsky park sa vyvinul z anglických záhrad 18. storočia. Keďže v Anglicku nestrpeli divú zver vo voľnej prírode, zriaďovali si bohatí statkári na časti svojich pozemkov obklopujúcich ich dom (kaštieľ) veľké ohradené zvernice a tieto začali rôznym spôsobom skrášľovať. Neskôr boli premenené na väčšie záhrady v krajinárskom štýle (bez zveri), teda parky v pravom slova zmysle.
V 17. storočí vznikali v kontinentálnej Európe parky (spravidla pri zámku či kaštieli) v určitom slohu (barokový park, francúzsky park), s pravidelným pôdorysom a ornamentmi. Francúzsky klasicistický park, ktorého tvorcom bol najmä André Le Nôtre (1613 – 1670) bola architektonicky riešená záhrada na hlavnej osi zámku, ktorá mala geometricky založené chodníky a prechádzala do voľného lesa, kde šľachta usporadúvala poľovačky (napr. Versailles). Okolo roku 1700 vznikol tzv. anglický park, ktorý je na rozdiel od francúzskeho parku charakterizovaný umelou prirodzenosťou a nepravidelnosťou. V období romantizmu do parkov stavali aj umelé ruiny, čínske pavilóniky, mostíky, grécke altánky, malé pustovne, romantické plastiky. Na Slovensku sa zachovali niektoré staré parky pri kaštieľoch, napr. v Topoľčiankach, vo Vyšnom Blhu, v Turčianskej Štiavničke a novší je v Smoleniciach.
Koncom 18. storočia vznikli ľudové resp. mestské parky (do konca 19. storočia ich možno označiť skôr ako ľudové resp. mestské záhrady), t.j. parky všeobecne prístupné , obyčajne v meste, s lúkami na ležanie, jazierkami na kúpanie, neskôr aj so športoviskami, hostincami , zhromažďovacími sieňami, amfiteátrami a pod. Najstarší mestský park na Slovensku je Sad Janka Kráľa (pôvodne Aupark) v Bratislave založený v roku 1773.
Od konca 20. storočia sa zriaďujú tzv. lesoparky.

</doc>
<doc id="104427" url="https://sk.wikipedia.org/wiki?curid=104427" title="Fontána">
Fontána

Fontána je umelo vytvorený exteriérový architektonický prvok, ktorého hlavnou súčasťou je prúd vody, zvyčajne v spojení s iným umeleckým dielom (socha, plastika, ...), resp. podstavcom.
Slovo fontána je výraz pochádzajúci z latinčiny a znamená veľkú ozdobnú nádrž na vodu s vodometom. Voda vo fontáne môže tiecť alebo striekať. Vodomet, vodostrek nie vodotrysk sú synonymá a označujú zariadenie vystrekujúce vodu do výšky.

</doc>
<doc id="104429" url="https://sk.wikipedia.org/wiki?curid=104429" title="Pavilón">
Pavilón

Pavilón je neveľká budova, väčšinou slúžiaca na oddych, ktorá býva súčasťou parkov, resp. iných väčších plôch.

</doc>
<doc id="104430" url="https://sk.wikipedia.org/wiki?curid=104430" title="Skleník">
Skleník

Skleník je stavba slúžiaca na umelé vytváranie a kontrolu vnútorných klimatických podmienok, najmä teploty a vlhkosti vhodných pre pestovanie istých druhov rastlín, ktoré by pri vonkajších poveternostných podmienkach neprosperovali, resp. prosperovali horšie.

</doc>
<doc id="104431" url="https://sk.wikipedia.org/wiki?curid=104431" title="A cappella rock">
A cappella rock

A cappella rock (tal. "a cappella" – bez sprievodu) je odnož angloamerickej rockovej hudby, založená na speve interpreta alebo speváckeho súboru bez hudobného sprievodu. Najväčší rozmach zažil tento žáner v 50-tich rokoch 20. storočia na počiatkoch rokenrolu a bol doménou černošských skupín a spevákov (žáner doo-wop).
K najvýznamnejším predstaviteľom patrí skupina Nutmegs.

</doc>
<doc id="104432" url="https://sk.wikipedia.org/wiki?curid=104432" title="Krypta">
Krypta

Krypta má v literatúre veľa rôznych definícií. Nasleduje ich skrátené zhrnutie, podrobnosti definícií sú uvedené nižšie. Krypta môže byť:
Mnoho definícií v literatúre zahŕňa viacero z vyššie uvedených definícií súčasne. 
Tento článok je prevažne o priestoroch (napr. kaplnkách) pod kresťanskými kostolmi, o rímskom termíne pozri článok crypta, o hrobkách všeobecne pozri článok hrobka, o podzemných komorách všeobecne pozri podzemná komora a o kaplnkách všeobecne pozri článok kaplnka.
Ukážky definícií z literatúry.
Odborné a všeobecné encyklopédie:
Jazykové slovníky:
Charakteristika.
Slovo pochádza z latinského (rímskeho) výrazu crypta, ktorý je zas prevzatý z gréckeho slova krypté (skrytá podzemná chodba; klenutá chodba). Rímske crypta znamenalo a) úzku galériu na spôsob krížovej chodby pri väčších budovách, b) klenbovú chodbu okolo vnútorných dvorov rímskych víl na skladovanie zásob (potravín), c) dlhú úzku klenutú podzemnú miestnosť (chodbu), d) dlhú stajňu pre kone v cirkuse.
V starokresťanskom období sa najprv ako krypta označovala miestnosť v katakombách, v ktorej sa uskutočňovali bohoslužby a ukladali sa ostatky svätých, mučeníkov a vyznávačov. Neskôr sa boli prenesené ostatky mučeníkov do nadzemných kostolov, ktoré im boli zasvätené, a to pod oltár, ktorý mal dole otvory, aby bolo vidno hrob (tento hrob svätca pod oltárom sa nazýva confessio). Okolo 7. stor. vznikli prvé krypty v pravom slova zmysle - tzv. kruhové krypty, t.j. polkruhová podzemná chodba okolo spomínaného confessia. V tejto polkruhovej chodbe čoskoro pribudli hroby hodnostárov a často sa pre ne (od 8. storočia) vytvoril aj špeciálny pridaný priestor s oltármi - tzv. vonkajšia krypta. Ďalšie typy krýpt sú štôlňová krypta (podobná kruhovej krypte, ale namiesto chodby bola štôlňa alebo križujúce sa štôlne s viacerými chodbami a hrobmi) a halová krypta (2-/3-loďová klenutá miestnosť na stĺpoch, často si vyžadovala zvýšenie chóru kostola, lebo jej vrch nebol celkom pod úrovňou terénu). Do krypty sa obyčajne vchádzalo z dvoch strán po schodoch z vnútra samotného kostola. Niekedy sa krypty nachádzajú pod vežami a v nich obyčajne hrobky zakladateľov chrámov. V starorománskom staviteľstve nechýbala krypta ani v najmenších kostoloch, slúžili ako pohrebisko biskupov, opátov alebo zbožných zakladateľov a bývali tam uložené aj ostatky niektorého zo svätcov. V gotike sa už kostolné krypty vyskytovali zriedkavo a v baroku ešte občas ako hrobky kniežat.
Z terminologického hľadiska (porov. vyššie definície krypty) treba poznamenať nasledovné: V stredoveku sa ako krypta niekedy označovala aj vedľajšia alebo vchodová miestnosť kostola, najmä klenutý suterén westwerku alebo vedľajší chór. Dnes ako krypty niekedy označujeme aj spodné podlažie dvojpodlažnej kaplnky; napríklad v hradoch boli dve kaplnky postavené nad sebou, z ktorých horná bola určená pre vrchnosť, spodná pre služobníctvo. Okrem toho dnes slovom krypta označujeme niekedy akékoľvek murované hroby (teda hrobky) pre jedincov alebo rodiny, alebo tak ojedinele označujeme akékoľvek (skryté) podzemné priestory.
Slovensko.
Najväčšia krypta na Slovensku na nachádza pod Kostolom Všetkých svätých v Ilave. Má rozlohu 537 m², hlavná časť má pôdorys 20 x 7 metrov a výšku 8 metrov.

</doc>
<doc id="104433" url="https://sk.wikipedia.org/wiki?curid=104433" title="Aak">
Aak

Aak môže byť:

</doc>
<doc id="104434" url="https://sk.wikipedia.org/wiki?curid=104434" title="Aak (loď)">
Aak (loď)

Aak alebo ak je dlhá riečna nákladná loď s plochým dnom a bez väzu (resp. so širokým väzom) určená na prepravu hromadného nákladu (napr. vína), ktorá sa vyskytovala v minulosti (od vrcholného stredoveku) v Porýní (Rýn, Ruhr, Mosela) a dnes už len na dolnom Rýne. 
V minulosti mohla mať niekedy aj plachty a ohnuté bočné steny, dnes už má len rovné bočné steny a je to takmer výlučne len vlečená loď. V holandčine slovo aak znamená okrem spomenutého typu lode aj určitý typ malých lodí alebo všeobecne veslicu. Vo Frízsku má slovo aak iný význam - znamená (vnútrozemskú alebo námornú) rybársku loď, prípadne menej často obytnú loď (archu) či vlečenú loď. 

</doc>
<doc id="104436" url="https://sk.wikipedia.org/wiki?curid=104436" title="Kaplnka">
Kaplnka

Kaplnka (z lat. cappa, t. j. plášť, cupella, t. j. malý hrob) je označenie pre menšie súkromné i verejné bohoslužobné miestnosti, v ktorých sa neprechováva eucharistia alebo iba so zvláštnym povolením.
Pôvodne tento pojem označoval časť franského kráľovského paláca v Paríži, kde sa uchovával a uctieval mníšsky šat sv. Martina z Tours.
Kaplnky boli od raného stredoveku súčasťou palácov, hradov a iných sídiel, neskôr i radnice a menších domov (napr. Kaplnka sv. Ladislava v Primaciálnom paláci v Bratislave). Od obdobia gotiky vznikali kaplnky ako súčasti chrámových stavieb okolo chóru alebo pri bočných lodiach, často i zo súkromných donácií (napr. kaplnka Zápoľských v Spišskom Štvrtku a v Spišskej Kapitule).
Ako menšie samostatne stojace kresťanské kultové stavby sa rozšírili najmä v renesancii a baroku napr. ako zázračné, pútnické (súbor kaplniek v Marianke pri Bratislave), ako krstiteľnice (samostatné alebo pričlenené k chrámovému priestoru), pohrebné (postavené na cintorínoch; napr. neogotická kaplnka Laury Henckelovej na cintoríne v Rusovciach), náhrobné (slúžiace ako náhrobok rodu alebo cirkevných hodnostárov).
Osobitným typom sú dvojité kaplnky s dvoma podlahami, časté v palácoch a hradoch v celom stredoveku i ako karnery na cintorínoch (napr. v areáli Starého zámku v Banskej Štiavnici).

</doc>
<doc id="104438" url="https://sk.wikipedia.org/wiki?curid=104438" title="Kwame Nkrumah">
Kwame Nkrumah

Kwame Nkrumah (* 21. september 1909 – † 27. apríl 1972) bol africký vodca proti koloniálnej nadvláde, zakladateľ a prvý prezident modernej Ghany a jeden z najvplyvnejších „panafričanov“ 20. storočia.
Kwame ako vlastenecký líder viedol Zlaté pobrežie k nezávislosti od Británie. Po osamostatnení sa stal prvým prezidentom novovzniknutej Ghany. Svoju krajinu viedol od nezávislosti v roku 1957 až do prevratu, keď bol zvrhnutý v roku 1966.
Život.
Jeho otec bol zlatník a matka obchodníčka. Bol pokrstený ako rímskokatolík a strávil deväť rokov v rímskokatolíckej základnej škole blízko Half Assini. V roku 1930 po úspešnom ukončení Achimota College začal kariéru pedagóga. Svoje štúdium sa rozhodol pokračovať v Spojených štátoch. Navštevoval Lincoln University v Pensylvánii od roku 1935 a v 1939 získal magisterský titul. Študoval literatúru socializmu (hlavne Karla Marxa a Vladimira I. Lenina) a literatúru nacionalizmu (Marcus Garvey). Nkrumah opísal seba samého ako „nesektárskeho kresťana a marxistického socialistu“. Do politiky vstúpil ešte ako študent v USA, kde sa stal prezidentom študentskej organizácie združujúcej afrických študentov. Z USA odišiel v máji 1935 do Anglicka, kde organizoval 5. Panafrický kongres v Manchestri.
Politická kariéra.
Zatiaľ v Zlatom Pobreží, J. B. Danquah sformoval stranu „"United Gold Coast Convention"“ (UGCC), aby podporovala autonómiu na ústavnej úrovni. Nkrumah bol pozvaný do funkcie generálneho tajomníka a tak sa v roku 1947 vrátil domov. Ako generálny tajomník organizoval mítingy po celej krajine a začal vytvárať obrovskú základňu pre nové hnutie. Vo februári 1948 sa objavili rozsiahle nepokoje a Nkrumah bol spolu s ďalšími lídrami UGCC zatknutý.
Vznikol rozdiel medzi strednými lídrami UGCC a radikálnymi stúpencami Nkrumaha. Preto v júni 1949 založil Nkrumah „"Convention Peoples' Party"“ (CPP). Strana, ktorej programom bolo okamžitá autonómia Zlatého Pobrežia. V januári 1950 spustil Nkrumah nenásilnú kampaň, ktorej cieľom boli protesty, štrajky a odmietanie spolupráce s autoritami Britského impéria.
V nasledujúcej kríze bola krajina poznamenaná a Nkrumah bol znova zatknutý a odsúdený na ročné väzenie. Ale v prvých voľbách v Zlatom pobreží (8. február 1951) vyhrala CPP. Zvolením do parlamentu bol Nkrumah prepustený z väzenia a v roku 1952 sa stal premiérom Zlatého pobrežia. 
V roku 1958 jeho vláda zlegalizovala uväznenie bez súdu pre tých, ktorí predstavujú bezpečnostné riziko. Čoskoro sa jeho vláda stala autoritatívnou. Nkrumah ale nestrácal v krajine podporu. Zaslúžil sa o výstavbu ciest, škôl a nemocníc a jeho politika „afrikanizácie“ vytvorila lepšie príležitosti pre obyvateľov Ghany.
Plebiscitom sa v roku 1960 Ghana stala republikou a Nkrumah jej prezidentom so širokou legislatívnou a výkonnou mocou, ktorú mu zabezpečila nová ústava. V úrade prezidenta sa koncentroval na politickú jednotu čiernej Afriky. Jeho administratíva realizovala veľkolepé ale často zruinované rozvojové projekty a tak sa raz prosperujúca krajina stala zmrzačenou so zahraničným dlhom. To viedlo k nepokojom a generálnemu štrajku v septembri 1961. Odvtedy začal Nkrumah používať tvrdšie nástroje politickej moci a častejšie hľadal podporu v komunistických krajinách. 
V auguste 1962 bol na neho spáchaný neúspešný atentát. Stiahol sa do súkromia a okolo seba vytvoril kult osobnosti tak ako aj posilnil vnútroštátnu bezpečnosť. Začiatkom 1964 sa Ghana stala oficiálne krajinou s jednou politickou stranou a Nkrumahom ako doživotným prezidentom strany a národa. Zatiaľ čo sa administratíva krajiny stala korupčnou a slúžiacou iba pre svoj prospech, Nkrumah vytváral ideologické vzdelanie budúcej generácie čiernych Afrických aktivistov. Medzitým ekonomická kríza v krajine zhoršila zásoby potravín a ostatného tovaru.
24. februára 1966 počas Nkrumahovej návštevy Pekingu, získala moc v Ghane armáda a polícia. Nkrumah našiel azyl v Guinei, kde prežil zvyšok svojho života. V roku 1972 zomrel na rakovinu v Bukurešti.
Jeho cieľom a snom boli „Spojené štáty africké“.
Externé odkazy.
www.nkrumah.net 

</doc>
<doc id="104440" url="https://sk.wikipedia.org/wiki?curid=104440" title="Kúria (sídlo šľachty)">
Kúria (sídlo šľachty)

Kúria (z lat. "curia") bolo v Uhorsku skromnejšie vidiecke sídlo strednej a drobnej šľachty alebo mestské šľachtické sídlo. 
Kúria bývala prízemná alebo jednoposchodová murovaná obytná budova so skromnou architektonickou výzdobou, ktorá sa vyvinula zo stredovekého zemianskeho dvorca. Často bývala umiestnená na vyvýšenom mieste v obci alebo pri vodnom toku. Bloková budova alebo budova s krídlami spravidla súvisela s hospodárskym dvorom, záhradou alebo s malým parkom. Ako kaštieľ, s ktorým má niektoré spoločné architektonické prvky, zrejme mohla mať aj kúria obrannú funkciu. Jej stavba vychádzala z jednoduchej, ale vysoko účelnej ľudovej architektúry, alebo bola ovplyvnená jednotlivými umeleckými smermi.
Kúrie sa zachovali v mnohých slovenských obciach. Najstaršie sú z konca 15. storočia, ktoré mali často iba jednu alebo dve obytné miestnosti. Väčšina kúrií však pochádza zo 16. – 17. storočia. Boli to prevažne malé budovy s trámovými stropmi alebo s valenými či krížovými klenbami s hrebienkami. Okná mali často renesančné kamenné ostenie s kovanou mrežou.
Barok v 18. storočí výstavbu kúrií takmer neovplyvnil, zvýšil sa iba počet miestností a kúrie dostali obdĺžnikový pôdorys s mierne vystupujúcim rizalitom uprostred fasády. V miestnostiach boli barokové české a pruské klenby.
Klasicistické kúrie z 19. storočia mali štyri – šesť obytných miestností. Rizalit na čelnej fasáde ukončený tympanónom často sa menil na stĺpový portikus. Kúrie bývali s dvorom spojené stĺporadím. 
Kúrie svojou architektúrou dodnes predstavujú dominanty mnohých obcí na Slovensku, napr. renesančné kúrie v Necpaloch, v Príbovciach, rokokovo-klasicistická v Štítniku, vo Vyšnom Kubíne, baroková v Kalinčiakove, barokovo-klasicistická v Blatnici, klasicistická v Koplotovciach, empírová v Župčanoch a iné.

</doc>
<doc id="104441" url="https://sk.wikipedia.org/wiki?curid=104441" title="Zeman">
Zeman

Zeman je označenie pre príslušníka nižšej šľachty v Uhorsku, Slovensku, Čechách a Poľsku. V širšom zmysle sa výraz vzťahuje na celú nižšiu šľachtu, v užšom zmysle len na jej významnú skupinu v tom-ktorom štáte, napr. v Česku na nižších šľachticov iných než vladykov či rytierov.V Čechách sa ako zeman (pôvodne "zeměnín") pôvodne, t. j. do 14. storočia, označoval ktokoľvek, najmä akýkoľvek šľachtic, držiaci slobodnú pôdu.
V staršom období sa v slovenskom jazyku termín zeman, zemianstvo používal ako ekvivalent pojmu šľachtic, šľachta (maď. nemes, nemesség), pričom zahŕňal všetky zložky šľachtickej spoločnosti, teda aj aristokraciu (vyššiu titulovanú šľachtu). Časom sa začal používať len pre príslušníkov strednej a nižšej (stoličnej) šľachty, teda tak, ako ho chápeme aj dnes. Súčasná odborná genealogická literatúra, ako zemana označuje každého netitulovaného šľachtica, bez rozdielu jeho právneho zaradenia, majetkového postavenia či spôsobu nobilitácie a vo vzťahu k uhorskej šľachte termín zeman vypovedá iba o príslušnosti k nižšej vrstve uhorskej nobility. Podľa právneho rozdelenia môžeme nižšiu šľachtu (zemanov) v Uhorsku rozdeliť na niekoľko skupín, na predialistov, kurialistov a armalistov.
Zemania v Uhorsku.
Osobitný šľachtický titul nemali, volali sa jednoducho nobilies alebo nobiles regni (teda šľachtici alebo kráľovskí šľachtici). Tento stav sa začal vytvárať v priebehu 13. storočia zo servientes regis a z jobagiones castri. Maďarský názov "nemes" znamená rovnako ako latinský názov buď všeobecne šľachtic, alebo len to, čo nazývame v slovenčine zeman.
Náležité oslovenie pre zemanov bolo "pán urodzený," "pani urodzená." Vzájomne sa oslovovali "pán brat," "pani sestra" bez ohľadu na príbuzenstvo. Ak si zeman zobral nezemianku, všetky ich deti, chlapci aj dievčatá, boli doživotne zemania. Ak si zemianka zobrala nezemana, ona sama zostala zemianka doživotne, ale jej deti zemania neboli. Percento zemanov teda na rozdiel od percenta iných šľachticov v spoločnosti neklesalo. Odhaduje sa, že v slovenských župách bola približne jedna zo 100-200 rodín zemianska, no nebolo to rovnomerné — niekde ich bolo menej, inde boli takmer celé zemianske dediny.
Do zemianskeho stavu povyšoval ľudí kráľ. Najviac zemianskych rodín vzniklo v 13. storočí, keď kráľ Belo IV. (Béla IV.) povznášal do šľachtického stavu tých, čo mu pomáhali kráľovstvo brániť počas Mongolského vpádu v rokoch 1241-1242. Časť zemanov sa po niekoľkých desaťročiach či storočiach majetkom a prácou nelíšila od ostatných roľníkov, medzi ktorými bývali aj gazdovia bohatší ako niektorí zo zemanov. No významné bolo, že všetci zemania, bez ohľadu na majetok, zostávali naďalej šľachtici, a teda slobodní ľudia. Slovenská spoločnosť a kultúra tak vznikali stáročia s prímesou vplyvu slobodných šľachticov. Zeman, nech by bol akokoľvek chudobný roľník, nikdy nepodliehal inému šľachticovi ani župnému právu, iba priamo kráľovi, neplatil dane, bol automaticky členom uhorského snemu (hoc okrem tých najmajetnejších tam mal máloktorý chuť tráviť čas), volil úradníkov svojej župy.
Šľachtické slobody a privilégiá sa v Uhorsku usilovali postupne obmedzovať Habsburgovci a ešte väčšmi prestali mať praktický význam po zrušení nevoľníctva roku 1785 a zrušení všetkých jeho majetkových dôsledkov a iných reformách roku 1848, no zemianske tituly zostali v platnosti až do pádu Habsburskej monarchie 1918.
Slovenskí zemania.
Slovenské župy mali najvyššie percento šľachticov v kráľovstve a zemania hrali úlohu tak v ich spoločenskom a vzdelaneckom živote, ako aj v národnostnom živote Slovákov. Jeden z momentov zemianskeho dedičstva ovplyvňujúcich slovenskú kultúru dodnes a príklad ich významu bol krok spolku Tatrín. Jeho členovia sa roku 1845 dohodli, že budú presadzovať nový spisovný jazyk, aby preklenuli rozdiel medzi evanjelickou bibličtinou a katolíckou bernolákovčinou, a že ten jazyk bude založený na reči zemianstva horného Liptova, čo Ľudovít Štúr prijal (až neskôr sa začalo hovoriť, že základom dnešnej spisovnej slovenčiny boli "stredoslovenské nárečia").
Spomedzi Slovákov častejšie spomínaných v dejinách a literatúre boli zemania napríklad Martin Rakovský, Eliáš Láni, Anton Bernolák, Ján Čaplovič, Gašpar Fejerpataky-Belopotocký, Štefan Marko Daxner, Viliam Pauliny-Tóth, Jonáš Záborský, Terézia Vansová, Janko Jesenský, Adam František Kollár, Martin Kukučín, Janko Matúška, Samuel Mikovíni, Adela Ostrolúcka, Alexander Rudnay, Vojtech Zamarovský, Ferdinand Ďurčanský, Matej Bel. Zemiansky (a slovenský) pôvod mali napríklad maďarskí aktivisti Ľudovít Košút (Lajos Kossuth) a Sándor Petőfi (Alexander Petrovič).

</doc>
<doc id="104444" url="https://sk.wikipedia.org/wiki?curid=104444" title="Krídlo">
Krídlo

Krídlo môže byť:

</doc>
<doc id="104445" url="https://sk.wikipedia.org/wiki?curid=104445" title="Krídlo (architektúra)">
Krídlo (architektúra)

Krídlo je časť budovy, ktorá je od hlavnej časti oddelená opticky, resp. orientáciou na iné svetové strany.

</doc>
<doc id="104448" url="https://sk.wikipedia.org/wiki?curid=104448" title="Kostol Najsvätejšej Trojice (Mošovce)">
Kostol Najsvätejšej Trojice (Mošovce)

Kostol Najsvätejšej Trojice v Mošovciach patril v minulosti medzi najmonumentálnejšie sakrálne stavby v Turci.
História.
Pôvodná gotická budova kostola pochádzala z prelomu 13. a 14. storočia. Veža ako významná dominanta mestečka plnila niekoľko úloh. Informačnú funkciu mali jej štyri zvony. Najväčší z nich – "Obecný", bol uliaty v roku 1704 a vážil 900 kg, druhý sa nazýval "Odschod", tretí "Median" a štvrtý, vážiaci 70 kg, niesol meno "Umrláč". Samostatne bol v kostolnom múre umiestnený maličký zvon.
Veža pred kostolom bola postavená samostatne, situovaná pri hlavnom priečelí s orientáciou na západ a obdĺžnikovým pôdorysom s rozmermi 8,6 x 7,2 m. Výške 45 metrov musela byť prispôsobená aj hrúbka vežových stien, z ktorých tri boli hrubé 1,5 m a štvrtá bola spoločná s múrom kostola merajúcim 1,2 m. Podľa zvyšku vežovej steny môžeme túto hrúbku zistiť aj dnes. Základným stavebným materiálom bol opracovaný i neopracovaný kameň. Vežové nárožia boli zvýraznené kamennými kvádrami. Na vežu sa napájala nízka ihlanová strecha s pôvodnou šindľovou krytinou.
Asi v dvoch tretinách výšky sa nachádzali okná ukončené oblúkmi. Pod oknami na troch vežových stenách (južnej, západnej a severnej) boli umiestnené vežové hodiny. Predchodcom týchto hodín boli prastaré slnečné hodiny, umiestnené na južnej strane kostolného múru.
Koncom 19. storočia bol kostol, vtedy už takmer 600-ročný, značne poškodený a ošarpaný. Keďže bol postavený na močaristej pôde, kamenná gotická klenba, hrubá približne 1,5 m začala na mnohých miestach pukať a to aj napriek tomu, že po stranách kostola ju zabezpečovali hrubé kamenné piliere.
Hrozilo preborenie klenby, preto bol na podnet vtedajšieho patróna cirkvi – grófa Františka Révaia – kostol asanovaný.
Na rozdiel od svojho predchodcu sa objekt nového neogotického kostola, ktorý vznikol na jeho mieste, staval iba 2 roky (19121913). Výstavba historizujúcej sakrálnej architektúry bola už blízka dnešným stavebným postupom. Aby sa zabezpečila stabilita kostola, postavili ho na hrubej betónovej platni. Pôdorysne je nový kostol posunutý oproti pôvodnému o niekoľko metrov juhovýchodným smerom, je trojloďový, s bočnou šesťuholníkovou vežou, ktorou vedie schodisko na chór.
Najskôr bola stará veža ponechaná v pôvodnom stave. Po preskúmaní veže sa však zistilo, že je šikmá – od zvislého smeru sa odkláňala 45 cm. Zo strachu pred možným zrútením sa 21. júna 1913 rozhodlo o zbúraní starej veže a o postavení novej, na ktorej výstavbu daroval gróf Révai 80 000 korún. Počas asanačných prác však začala pristavaná stena novostavby kostola pukať, preto sa musel vežový múr znovu postaviť až do výšky vrcholu strechy kostola. Tento múr stojí v symbióze s kostolom až podnes.

</doc>
<doc id="104449" url="https://sk.wikipedia.org/wiki?curid=104449" title="Kostol najsvätejšej trojice v Mošovciach">
Kostol najsvätejšej trojice v Mošovciach



</doc>
<doc id="104450" url="https://sk.wikipedia.org/wiki?curid=104450" title="Šindeľ">
Šindeľ

Šindeľ je strešná krytina. V minulosti bol často používaný drevený (pôvodný) variant, ktorý sa skladal z vyrezávaných, do seba zapadajúcich latiek. Jednotlivá takáto latka sa tiež nazýva šindeľ. V súčasnosti sa používajú šindle z rôznych materiálov a s rozdielnou montážou. Rozšírený je najmä šindeľ jednoduchých tvarov z asfaltových pásov s povrchovým posypom, ktorý sa pribíja na strechu do plného debnenia.
Výhodou šindľa je menšia hmotnosť a tým nižšie zaťaženie na konštrukciu krovu.
Druhy.
Rozlišujeme dva druhy dreveného šindľa podľa spôsobu výroby:
Charakteristika.
Šindeľ bol hlavne v minulosti často používanou strešnou krytinou. Jednotlivé kusy do seba zapadajú na spôsob perodrážky. Neveľké rozmery umožňujú veľkú variabilitu a široké použitie aj na zložitých tvaroch striech ľudovej architektúry. Hrebeň strechy sa riešil tak, že na náveternej strane domu sa najvrchnejší rad šindľov vysunul o niečo vyššie.
V súčasnosti sa používajú aj šindle z plastu, ktoré sú lacnejšie, avšak nie také kvalitné ako drevené. Šindle z plastu však nevyžadujú pravidelnú údržbu a čas potrebný na montáž je výrazne kratší. Výhodou je aj menšia hmotnosť. V minulosti bol často čierny, dodnes sa na dosiahnutie nenasiakavosti používajú asfaltové prípravky. Tradičnú hnedú je možno vidieť len zriedka.

</doc>
<doc id="104451" url="https://sk.wikipedia.org/wiki?curid=104451" title="Pilier">
Pilier

Pilier je architektonický prvok, murovaná zvislá nosná konštrukcia, ktorej dĺžka nepresahuje dvojnásobnú výšku prierezu a výška je väčšia ako päťnásobok jej šírky. Prierez piliera býva štvorcového, polygónového alebo obdĺžnikového tvaru s dlhšou stranou v smere najväčšieho namáhania.
Slúži k zvýšeniu stability a podopretiu stavby, resp. jej časti. Najčastejšie sa používa tehlové murivo na cementovú maltu, ďalej kamenné, kvádrové a pod.

</doc>
<doc id="104452" url="https://sk.wikipedia.org/wiki?curid=104452" title="Olivová hora">
Olivová hora



</doc>
<doc id="104453" url="https://sk.wikipedia.org/wiki?curid=104453" title="Slnečné hodiny">
Slnečné hodiny

Slnečné hodiny sú prastarým prostriedkom na meranie času za pomoci rotácie Zeme a tým spôsobeného zdanlivého pohybu Slnka po oblohe. Pohybujúce sa Slnko vrhá rovnako pohyblivý tieň, ktorý potom za pomoci tienidla a stupnice ukazuje čas.
História.
Najstaršie pramene hovoria o používaní hodín v Číne a Egypte v období okolo roku 1500 pred Kristom. V Grécku zostrojil prvé slnečné hodiny Alexander Lakedaimonský asi v prvej polovici 5. storočia pred Kristom. Antické hodiny boli zložené z pologuľovej misy so zvislým polomerom, ktorý slúžil ako os. Koniec tyče zapadal do stredu gule a vodorovného kruhu, ktorý bol okrajom pologule. Polkruh v mise bol delený na 12 rovnakých dielov a tyč vrhala v priebehu dňa na polkruh svoj tieň. Do Ríma priniesol slnečné hodiny konzul Manlius Valerius Massala zo Sicílie v roku 263 pred Kr.
Prvé slnečné hodiny s gnómonom kolmým na zemský povrch boli nepresné. Ich podstatné zlepšenie nastalo, keď sa gnómon umiestnil tak, že koniec tyče smeroval do polohy svetového pólu a bol tak rovnobežný so zemskou osou. Pri takejto úprave sa nemerala dĺžka vrhnutého tieňa, ale smer. Okrem pevných slnečných hodín sa od stredoveku používali aj prenosné slnečné hodiny. Z niektorých slnečných hodín sa dali zistiť rôzne kalendárne údaje, sviatky, hodiny východu a západu Slnka a pod.
O zdokonalenie stredovekej gnomoniky sa zaslúžili Arabi, v 13. storočí to bol najmä Abú Hasan Alí. V Európe sa slnečné hodiny objavili najskôr v nemeckých krajinách, približne okolo roku 1450. Medzi známych výrobcov slnečných hodín patrili Hans Dorn, Ján Pretorius, Erazmus Habermel a ďalší.

</doc>
<doc id="104458" url="https://sk.wikipedia.org/wiki?curid=104458" title="Klitoris">
Klitoris



</doc>
<doc id="104461" url="https://sk.wikipedia.org/wiki?curid=104461" title="Ruder Josip Boskovič">
Ruder Josip Boskovič



</doc>
<doc id="104469" url="https://sk.wikipedia.org/wiki?curid=104469" title="Lúky">
Lúky

Lúky môžu byť

</doc>
<doc id="104473" url="https://sk.wikipedia.org/wiki?curid=104473" title="Andrej Ferko (slovenský spisovateľ)">
Andrej Ferko (slovenský spisovateľ)

Doc. RNDr. Andrej Ferko, PhD. (* 19. január 1955, Bratislava) je slovenský matematik, informatik, spisovateľ, dramatik, scenárista, publicista, autor literatúry pre deti a mládež, vysokoškolský pedagóg. Je synom Vladimíra Ferka a Hany Ferkovej, bratom Jerguša Ferka a synovcom Milana Ferka.
Životopis.
Vyštudoval numerickú matematiku na Prírodovedeckej fakulte Univerzity Komenského v Bratislave. V súčasnosti pôsobí na Katedre algebry, geometrie a didaktiky matematiky Fakulty matematiky, fyziky a informatiky UK, kde získal docentúru a kde vyučuje počítačovú grafiku. Je členom Slovenského PEN Centra (SC PEN) a Spolku slovenských spisovateľov (SSS). Okrem toho pôsobí v koordinačnom výbore odbornej sekcie pre počítačovú grafiku a spracovanie obrazu Slovenskej informatickej spoločnosti (SISp) a už viac ako 20 rokov sa podieľa na organizovaní medzinárodnej konferencie z počítačovej grafiky Spring Conference on Computer Graphics (SCCG). Je členom Spoločnosti pre otvorené informačné technológie.
Tvorba.
Začínal písaním kratších prozaických diel (novely, poviedky). Písal tak pre dospelých, ako i pre deti a mládež. Tu sa venuje hlavne autorskej rozprávke, v ktorej často zachádza do výsmechu až politickej satiry. Okrem prózy sa venuje i písaniu drám a televíznych scenárov. Jeho dramatická tvorba bola realizovaná najmä v divadlách malých javiskových foriem (v divadle U Rolanda, Pegasník a GUnaGU).

</doc>
<doc id="104479" url="https://sk.wikipedia.org/wiki?curid=104479" title="Friedrich Jacobi">
Friedrich Jacobi



</doc>
<doc id="104480" url="https://sk.wikipedia.org/wiki?curid=104480" title="Vladimír Ferko">
Vladimír Ferko

Vladimír Ferko (* 10. august 1925, Veľké Rovné – † 24. október 2002, Bratislava, Slovensko) bol slovenský spisovateľ, publicista a autor literatúry faktu; otec Andreja Ferka a Jerguša Ferka a brat Milana Ferka. 
Životopis.
Narodil sa v drotárskej rodine a vzdelanie získaval vo Veľkom Rovnom a Bratislave, kde úspešne ukončil štúdium novinárstva na Filozofickej fakulte Univerzity Komenského. Po ukončení štúdia pracoval v rokoch 1949 – 1964 ako redaktor (reportér, resp. zástupca šéfredaktora) v denníku Smena, zároveň bol korešpondentom bulharského denníka Narodna mladež Sofia a gruzínskeho denníka Molodoj Leninec Tbilisi. V rokoch 1965 – 1969 bol vedúcim publicistického oddelenia týždenníka Predvoj a zástupcom šéfredaktora týždenníka Nové slovo. V rokoch 1969 – 1985 pôsobil ako reportér Smeny na nedeľu. Pochovaný je v Košútoch.
Jeho manželkou bola redaktorka vydavateľstva Mladé letá a prekladateľka z francúzštiny, nemčiny, ruštiny a češtiny Hana Ferková (Cena Jána Hollého za preklad knihy Snehulienka a iné rozprávky od Richarda Bambergera a v roku 1984 zápis na Čestnú listinu IBBY za ten istý preklad.) Zomrela v roku 2005.
Tvorba.
Začínal uverejňovaním reportáží z domova i zahraničia, no prvá kniha mu vyšla až v roku 1959. Vo väčšine svojich diel sa venuje popularizácii prírodovedných poznatkov. Jeho knihy sú zmesou popularizačného výkladu, reportáže a eseje, charakteristické je pre ne presná práca s faktami, zaujímavý výklad, no tiež schopnosť zamýšľať sa nad jednotlivými prírodnými javmi v súvislosti s prácou ľudí a ich myslením či cítením.
Cena Vladimíra Ferka.
Po autorovi je pomenovaná cena za literatúru faktu, ktorú udeľuje Spolok slovenských spisovateľov. 

</doc>
<doc id="104481" url="https://sk.wikipedia.org/wiki?curid=104481" title="Privatbanka">
Privatbanka

Privatbanka, a. s. je prvá špecializovaná banka na Slovensku. Vznikla v roku 2005 transformáciou Banky Slovakia. Privatbanka sa zameriava na privátne bankovníctvo. Ponúka aj služby korporátneho (firemného) ako aj individuálneho bankovníctva. Vlastníkom banky je skupina Penta.
Privátne bankovníctvo je služba, v rámci ktorej privátna banka poskytuje klientovi systematickú správu jeho finančných prostriedkov. Cieľom individuálne zostavenej investičnej stratégie je efektívne zhodnotenie a dlhodobé zveľadenie majetku klienta. Banku v kontakte s klientom zastupuje privátny bankár, špecializovaný osobný poradca klienta. Je to profesionál, ktorý má prehľad vo finančných produktoch, dokonale pozná svojich klientov a jeho potreby a na základe ich poznania pripravuje pre klienta najvhodnejšiu investičnú stratégiu. V súčasnosti ich v Privatbanke pôsobí 14. 
Okrem ústredia, a ďalšej pobočky v Bratislave má banka pobočky a zastúpenia v Banskej Bystrici, Brezne, Dunajskej Strede, Košiciach, Nitre, Prešove, Prievidzi, Trenčíne, Trnave a Žiline. Banka od roku 2009 podniká aj na českom trhu. Zastúpenie má v Prahe.

</doc>
<doc id="104486" url="https://sk.wikipedia.org/wiki?curid=104486" title="Veľkovojvoda">
Veľkovojvoda

Veľkovojvoda je vysoký šľachtický titul, ktorý sa udeľoval na území Európy od 16. storočia. Prvý raz udelil tento titul pápež Pius V. roku 1569 vojvodovi florentskému Cosimovi I. 
V hierarchii sa umiestňuje nad vojvodom, často označujú samostatného panovníka, ktorý je z hľadiska formálnej hierarchie priamo pod titulom kráľ. Územie ovládané velkovojvodcom sa nazýva veľkovojvodstvo. Panovníci jednej európskej krajín majú titul veľkovojvodu (Luxembursko).
Titul v niektorých jazykoch:
Vo francúzštine a niekedy aj v angličtina sa ako Grand Duke/grand-duc zvykne prekladať aj odlišný titul veľkoknieža.

</doc>
<doc id="104487" url="https://sk.wikipedia.org/wiki?curid=104487" title="Arcivojvoda">
Arcivojvoda

Arcivojvoda () je vysoký šľachtický titul, ktorý sa udeľoval výhradne v rámci rakúskeho arcidomu. V hierarchii sa umiestňuje nad vojvodom.
Titul rakúsky arcivojvoda:

</doc>
<doc id="104488" url="https://sk.wikipedia.org/wiki?curid=104488" title="Anatómia mačky">
Anatómia mačky

Mačka domáca patrí svojím zoologickým zaradením medzi malé mačkovité šelmy. Má predĺžené telo, na pomerne nízkych nohách, s krátkym krkom a širokou, pomerne krátkou hlavou, stredne dlhým chvostom a krátkou, u ušľachtilých plemien s rovnou a priľahlou srsťou. U ušľachtilých plemien mačiek sú potom zámerne vyšľachtené niektoré odlišné telesné tvary a znaky.
Mačka je predátor. Jej telo je prispôsobené na lov. Dokonale vyvinuté zmyslové orgány jej umožňujú zaznamenať korisť na väčšiu vzdialenosť a obratne ju chytiť. Telo mačky je plné sily, elegantné a dokáže vyvinúť veľkú rýchlosť a vysoko skákať. Má ostré zuby a pazúry, lapenú korisť dokáže rýchlo zabiť. Mačka vidí farebne. Má lepší čuch než pes
Kostra a chrup.
O ohybnosť, rýchlosť a pohyblivosť mačky sa stará 244 kostí a 512 svalov. Chrbticu tvorí 7 krčných, 13 hrudných, 7 bederných stavcov, kosť krížová (3 stavce zrastené) a 20 až 26 stavcov chvosta. U bezchvostých mačiek stavce chvosta chýbajú, alebo sú vyvinuté len prvé štyri. Stavce chrbtice sú spojené tak, že mačka sa dokáže prakticky ohnúť až o 180 stupňov.
Mačka došľapuje na spodné plochy prstov, ktoré majú pružné vankúšiky. Tie umožňujú mačke elegantnú a hlavne tichú chôdzu. Prsty a vankúšiky sú v chovateľskej terminológii označované spoločne „labka alebo tlapka“. Na hrudných končatinách má mačka po päť a na panvových po štyri zatiahnuteľné pazúry. S výnimkou geparda vedia všetky mačkovité šelmy zatiahnuť pazúry. Sťahovací mechanizmus sa skladá z dvoch elastických väzov, ktoré spájajú konce dvoch prstových kostí. Napnutý väz drží pazúr stiahnutý pod kožou. Stiahnutie šliach zapríčiní vystrčenie pazúrov a súčasné znehybnenie kĺbu. Pazúriky na predných labkách si mačky obrusujú pravidelným škriabaním, hlavne o drevené predmety, v prírode sú to stromy. Pazúriky na zadných labkách si mačka skracuje ohryzovaním. Americkí veterinári operatívne odstraňujú pazúry doma chovaných mačiek, čo však niektoré organizácie nepovoľujú a v Európe je takýto zákrok klasifikovaný ako týranie a kruté mrzačenie zvieraťa. 
Kostra mačky sa skladá z kostí lebky, chrbtice, rebier s hrudnou kosťou a z kostí končatín. Udáva v podstate tvar tela zvieraťa a chráni vnútorné, životne dôležité orgány proti vonkajším vplyvom. Jej stavba umožňuje svalom a šľachám ekonomicky využívať silu na pohyb. Pákovitá stavba panvových končatín a silné chrbtové svaly dávajú mačke schopnosť okamžite vyvinúť rýchlosť či skočiť. Táto rýchlosť je však krátkodobá, dlhšie trvajúci vysoký výkon nie je pre mačku fyziologicky možný. 
Lebka mačky je stredne dlhá, s dobre vyvinutou mozgovňou a silnými čeľusťami. V hornej čeľusti má mačka 16, a v dolnej 14 trvalých zubov. Pravidelný skus je kliešťovitý, to znamená, že rezné plochy rezákov spodnej čeľuste sa dotýkajú rezných plôch rezákov hornej čeľusti, ako čeľusti klieští. Pri posúvaní pravidelnosti skusu u šľachtených plemien mačiek je povolená tolerancia v skuse rezákov do 2 mm. Ak je vzdialenosť rezných plôch rezákov väčšia ako 2 mm a rezáky spodnej čeľuste sú pred rezákmi hornej čeľuste, označujeme to ako predkus, a naopak je to podkus. Oba tieto stavy sú chybou, ktorá môže byť dedične podmienená a v chove je nežiaduca. 
Mliečny chrup mačky má 26 zubov. Mačiatka sa rodia bezzubé a mliečne zuby sa im prerezávajú vo veku 10 až 30 dní. Výmena mliečneho chrupu za chrup trvalý začína po treťom mesiaci a končí sa asi v šiestom mesiaci. Trvalý chrup mačky má 30 zubov.
Zmyslové orgány.
Zmyslové orgány sú zložitý aparát, ktorý slúži regulačným systémom organizmu. Zmyslové orgány prijímajú podnety z vonkajšieho prostredia a vo forme nervových podnetov ich sprostredkúvajú do mozgu a miechy, ktoré ich spracúvajú. Podľa druhu a intenzity podnetu organizmus reaguje. Najlepšie vyvinutým zmyslom mačky domácej je nepochybne zrak, za najmenej vyvinutý zmyslový orgán sa považuje jej chuť.
Zrak.
Oko mačky má veľmi podobnú stavbu ako oko ľudské. Na rozdiel od človeka má však mačacie oko niekoľko dôležitých modifikácií, ktoré mačke umožňujú vnímať veci inak, ako nám. Nemôže napríklad pohybovať očami tak ako človek. Namiesto toho má však viac vyklenutú rohovku ako človek, čo sa odráža na kvalite videnia a tiež je schopná viac otáčať hlavou. Zorné pole mačky je približne 205°, zatiaľ čo u človeka je to až 220°, ale len ak berieme do úvahy možný pohyb očí. Ak by človek nemal možnosť hýbať očami, bolo by to iba 180°. Traduje sa, že mačka vidí rovnako dobre cez deň ako v noci. Nie je to však pravda. V absolútnej tme nevidí o nič viac ako človek, je však schopná veľmi dobre vidieť aj za šera. Vďačí za to špeciálnym bunkám nachádzajúcim sa na cievnatej vrstve za sietnicou (tzv. tapetum lucidum), ktoré sú schopné odrážať aj najmenšie množstvo svetla. Táto vlastnosť mačacieho oka sa prejavuje jeho charakteristickým zlatým či zeleným žiarením v tme. Ďalšou príčinou, prečo mačka výborne vidí, je schopnosť zornice výrazne meniť svoju veľkosť. Pri intenzívnom svetle má zornica štrbinový tvar a za šera pokrýva zornica takmer celú plochu dúhovky. To umožňuje maximálny vstup svetelných lúčov do oka. Mačka má na rozdiel od človeka aj tzv. tretie viečko, známe aj ako žmurka, ktoré zvlhčuje oko a mačka preto nemusí neustále žmurkať.
Sluch.
Sluch je po zraku ďalším veľmi dobre vyvinutým mačacím zmyslom. Ucho sa skladá z ušnice, vonkajšieho zvukovodu, stredného ucha s kostičkami a z vnútorného ucha, v ktorom je uložený tiež statokinetický receptor (pozri #Zmysel pre rovnováhu). Pohyb ušníc zabezpečuje 27 rôznych svalov a mačka tak môže zatočiť ucho smerom k zdroju zvuku bez toho, aby musela otáčať hlavu. Mačka počuje zvuky od 30 do 45 kHz, niektoré pramene uvádzajú dokonca 65 kHz. Rozdiel medzi mačacím a ľudským sluchom je badateľný najmä pri vyšších tónoch: človek zachytí maximálne tón s kmitočtom 20 kHz. Biele mačky s modrými očami bývajú však často hluché. Na vine sú génové predispozície, ktoré sa objavujú v kombinácii bielej srsti s modrými očami.
Hmat.
Hmat je u mačky vysoko vyvinutým zmyslom. Sprostredkovávajú ho receptory uložené v hlbokej vrstve kože. Najviac receptorov sa nachádza v labkách, ktoré mačka používa na ohmatanie neznámych predmetov. Mačacie receptory na teplo znesú vyššiu teplotu ako receptory ľudské. Dôležitými hmatovými orgánmi mačky sú hmatové chlpy, ľudovo nazývané fúzy. Nachádzajú sa nielen na tvári mačky, ale aj na predných labkách. Tieto chlpy sú vybavené citlivými nervami. Sú citlivé nielen na dotyk, ale aj na vibrácie, či dokonca zmeny v tlaku vzduchu a zmeny teploty. Mačka im pravdepodobne vďačí aj za jej doteraz nevysvetlenú schopnosť predpovedať zemetrasenie, výbuch sopky, či tornáda. 
Čuch.
Mačka sa pri love nespolieha na čuch v takej miere ako pes, so svojimi 200 miliónmi čuchovými receptormi nachádzajúcimi sa na čuchovej sliznici, ale má lepšie vyvinutý čuch ako človek. Tento zmysel má tiež dôležitý význam v sociálnej sfére mačacieho správania. Prvým blízkym kontaktom medzi dvoma mačkami je vzájomné oňuchávanie. Po stranách hlavy, na brade, perách a chvoste má mačka pachové žľazy. Otieraním sa o predmety, rastliny, stromy si značkuje svoje teritórium. Človek tieto pachové stopy necíti, na rozdiel od pachových stôp, ktoré zanecháva kocúr pomocou svojich análnych žliaz. Okrem čuchania dokáže mačka vetriť. Vetrenie (tzv. flémovanie) je vnem týkajúci sa čuchu a chute. Má význam pre potravinové a sexuálne vnemy. Tento vnem môže mačka používať vďaka tzv. Jacobsonovmu orgánu. Vetriaca mačka vyzerá zvláštne – má otvorenú tlamu a pysky stiahnuté vzad. Najčastejšie je možné vetriacu mačku spozorovať v ruji. Najpríjemnejšiu vôňu pre mačky vydáva rastlina zvaná kocúrnik obyčajný ("Nepeta cataria" L.). Obsahuje olej, ktorý je chemicky príbuzný s látkou, obsiahnutou v samičom moči a preto priťahuje kocúrov, ktorí sa v rastline váľajú a naťahujú ako v extáze. Valeriána ("Valeriana" sp.) má na kocúrov podobné účinky.
Zmysel pre rovnováhu.
Mačky majú väčší zmysel pre rovnováhu ako ľudia, pretože sú schopné rýchlo spracovať prichádzajúce impulzy a zareagovať. K udržovaniu rovnováhy používa mačka chvost, ktorý jej slúži podobne ako človeku chodiacemu po lane jeho palica. Mačka má v uchu tzv. statokinetický receptor, ktorý dáva mozgu informácie o polohe tela mačky. Preto dokáže mačka pri páde z výšky vo väčšine prípadov dopadnúť na všetky štyri labky. Tento zmysel majú vyvinutý už novorodené mačiatka. Keďže však pre plné využitie orgánu mačka potrebuje zrak, potrebné reflexy sa plne vyvinú až po otvorení očí. 
Chuť.
Chuť je vraj najslabšie vyvinutým mačacím zmyslom. Väčšina chovateľov mačiek by však s týmto názorom polemizovala, pretože mačka má často veľmi maškrtný jazýček a rozozná svoje obľúbené jedlo. Hovorí sa, že mačka nemá receptory pre sladkú chuť a tak ju nedokáže vnímať.
Vnútorné orgány.
Dýchacie orgány.
Dýchacie orgány mačky slúžia nielen na dýchanie, ale tiež ako dôležitý termoregulačný aparát. Pri dýchaní sa ochladzuje krv prúdiaca v cievach stien dýchacích ciest. Mačka v pokoji má dýchaciu frekvenciu 30 až 50 vdychov za minútu. Pri námahe, teple a chorobe sa frekvencia zvyšuje. 
Obehová sústava.
Srdce mačky je štvorkomorové a jeho frekvencia tepu sa pohybuje medzi 100 až 140 tepmi za minútu. Mačacia krv má v porovnaní s ľudskou vyššiu zrážanlivosť. Obsahuje viac červených a bielych krviniek. Okysličená krv prúdi tepnami do rôznych častí tela. Odkysličenú krv vedú žily späť k srdcu. Krv sa okysličuje v pľúcach. 15 až 20 % krvnej kapacity potrebuje mačka na okysličenie mozgu. V prípade, že mačka musí utiecť, až 90% krvi okysličuje vnútorné orgány a krv určená pre okysličenie mozgu je použitá na okysličenie svalov. 
Zažívacie orgány.
Na začiatku tráviacej sústavy stojí tlama. Okrem zubov sa v tlame nachádza svalnatý jazyk. Jeho povrch je drsný, pretože sa na ňom nachádza množstvo drsných papíl, ktorými sa potrava posúva smerom do hltanu. Jazyk slúži mačke tiež na čistenie srsti. Vzhľadom k jeho drsnému povrchu funguje ako kefa. Tráviaca sústava mačky je uspôsobená na trávenie mäsa a preto je u mačky črevo kratšie ako u všežravých živočíchov. Žalúdok mačky má tvar písmena U a v plnom stave je veľký asi ako ľudská päsť. V žalúdku sa tvoria žalúdočné kyseliny, ktoré okamžite zrazia mlieko. To je potom pre mačku ťažko stráviteľné a preto je lepšie dávať mačke piť výlučne vodu. Živiny a natrávené potraviny sa vstrebávajú v tenkom čreve, dlhom okolo 1 až 1,5 metra. V hrubom čreve sa zo zvyškov potravy vstrebáva voda a konečníkom sa raz až dvakrát denne vylučuje polotuhý trus. 
Močové orgány.
Močové orgány tvoria dve obličky, močovody, močový mechúr a trubica. Obličky majú funkciu filtračného zariadenia, ktorým sa z organizmu vylučujú nečistoty látkovej výmeny. Zdravá mačka močí spravidla dva až trikrát denne. Obvyklé množstvo moču je 100 až 200 mililitrov denne. Kocúr má dlhú a úzku močovú trubicu, čo niekedy zapríčiňuje problémy pri močení. 
Pohlavné orgány.
Pohlavné ústrojenstvo u kocúra tvoria semenníky uložené v miešku. Niekedy sa vyskytuje chyba, pri ktorej jeden, či oba semenníky nezostúpia pri vývoji z brušnej dutiny. Takáto chyba sa nazýva kryptorchizmus. Nevedie k neplodnosti kocúra, ide však o dedičnú chorobu a takýto kocúr musí byť vyradený z chovu. 
Pohlavné ústrojenstvo mačky tvoria vaječníky uložené v brušnej dutine. Mačacia maternica má tvar písmena Y. Vývoj plodov prebieha v relatívne dlhých rohoch maternice.
Žľazy s vnútorným vylučovaním.
Tieto žľazy sú súčasťou regulačného mechanizmu látkovej výmeny, rastu, pohlavných funkcií a iných telesných pochodov mačky. Vylučujú hormóny do krvi. Medzi žľazy s vnútorným vylučovaním patrí hypofýza, štítna žľaza, nadobličky, pankreas, vaječníky a semenníky.
Mozog.
Mačací mozog váži okolo 26 až 32 g a tvorí tak asi 1% váhy mačky. Frontálny lalok riadi pohybový aparát, temenný a tylový lalok riadia zmyslové orgány a vyhodnocujú prijaté informácie z týchto orgánov. Za správanie a pamäť zodpovedajú spánkové laloky. Malý mozog riadi motoriku. 
Srsť.
Srsť chráni mačku pred nepriazňou vonkajšieho prostredia - nielen pred zimou a teplom, ale aj proti vlhkosti. Srsť voľne žijúcich mačiek je dokonale prispôsobená vonkajším podmienkam. V lete je srsť redšia, v zime veľmi hustá, takže chráni mačku aj pred mrazom. Preto dokážu aj mačky v severských krajinách žiť celoročne vonku. Stačí, ak majú k dispozícii suchý, záveterný a pokojný kútik. 
Srsť mačky sa skladá z dvoch druhov srsti a to podsady a krycích chlpov. Hustotu srsti určuje prostredie, v ktorom mačka žije. Mačky žijúce v byte ju majú redšiu ako mačky voľne žijúce. Funkčnosť (ochrana proti vonkajšiemu prostrediu) a hebkosť srsti zabezpečujú tukové žľazy, ktoré ju premasťujú.
Poznáme 15 základných farieb srsti u mačiek. Od čiernej, cez čokoládovú, modrú, lilavú, krémovú, červenú, čiernokorytnačinovú, modrokorytnačinovú, škoricovú až po bielu. Srsť sa líši nielen farebne, ale aj kresbou - mramorovaná, tigrovaná, bodkovaná. Chlp nemusí byť jednofarebný. Môže byť krúžkovaný, alebo mať inú farbu na konci, farba môže byť kombinovaná so striebornou či zlatou. 
Domáce mačky sa vyskytujú prakticky v akýchkoľvek farebných kombináciách. V Európe nájdeme na ulici väčšinou murované, jednofarebné či rôzne škvrnovité. V Ázii a Afrike zasa nájdeme skôr domáce mačky so siamskými odznakmi (biele mačky s odznakmi na končatinách, tvári, ušiach a chvoste v rôznych farbách).

</doc>
<doc id="104489" url="https://sk.wikipedia.org/wiki?curid=104489" title="Veľkoknieža">
Veľkoknieža

Veľkoknieža bol šľachtický titul udeľovaný na území Európy, ktorý sa v hierarchii umiestňoval nad kniežaťom a pod vojvodom. Panovníci niektorých európskych monarchií mali titul veľkokniežaťa. Titul vymrel v roku 1918.
"Veľkoknieža" na území Ruska.
Pred zjednotením ruských zemí mohli titul "veľkoknieža" používať iba panovníci zvrchovaného územia (kniežatstva, resp. veľkokniežatstva). 
Po tom, ako Peter I. Veľký v r. 1721 zaviedol pre označenie cára ruského impéria titul imperátor, titul "veľkoknieža" sa používal pri plnom titulovaní panovníka (vymenovaní ním ovládaných území): "…cár kazanský, astrachanský a sibírsky, veľkoknieža smolenský, tverskej, vjatskej a iných zemí".
Peter I. Veľký však zaviedol novú tradíciu, kedy titulom veľkoknieža označoval svojho vnuka Petra Alexejeviča. Odvtedy tak tento titul patril aj vnukom vládnuceho cára. Poriadok v titulovaní zaviedol vo svojom nariadení z r.1797 cár Pavol I.. V zmysle tohoto príkazu boli titulom "veľkoknieža" a "veľkokňažná" označovaní iba priami potomkovia úradujúceho vladára. Titul "veľkoknieža" sa teda významom priblížil európskemu titulu princ, aj keď tu isté odlišnosti boli. Cár mohol titul "veľkoknieža" odňať, ak okolnosti narodenia alebo života osoby boli nedôstojné cárskeho trónu alebo boli v rozpore s ustanoveniami nariadenia Pavla I.
V Rusku sa ešte rozlišoval titul "Veľkoknieža/Veľkokňažná a Imperátorské Veličenstvo", ktorý boli oprávnení užívať synovia, dcéry, bratia, sestry a v mužskom pokolení aj vnuci imperátora. 

</doc>
<doc id="104491" url="https://sk.wikipedia.org/wiki?curid=104491" title="Princ">
Princ

Princ (z lat. "princeps" = prvý) označuje nevládnuceho člena rodu panovníka. Môže to byť kráľov syn alebo mladší brat. Princ, ktorý je následník trónu, sa nazýva korunný princ.
Princovia sa veľmi často objavujú okrem reálneho života aj v rozličných rozprávkach a príbehoch. Známe je tiež prekliatie princa a premenenie na nejakú bytosť, napríklad na žabku. V rozprávkach tiež často princ zachraňuje princeznú pred drakom alebo inou bytosťou, alebo ju prebudí zo spánku svojím bozkom.
Pozri aj.
Prince (rozlišovacia stránka)

</doc>
<doc id="104493" url="https://sk.wikipedia.org/wiki?curid=104493" title="Neslušanka">
Neslušanka

Neslušanka je potok nachádzajúci sa v regióne Kysuce, konkrétne v podcelku zvanom Dolné Kysuce. Preteká obcami Nesluša a Rudinka, z časti aj priľahlým Kysuckým Novým Mestom. Je to pravostranný prítok Kysuce, má dĺžku 13,1 km a je tokom IV. rádu. Na dolnom toku bol vybudovaný Neslušský rybník.
Prameň.
Pramení v Javorníkoch, v podcelku Vysoké Javorníky, pod hlavným hrebeňom pohoria na západnom svahu vrchu Vrchrieka (861 m n. m.), v nadmorskej výške približne 730 m n. m.
Smer toku.
Potok má najmä juhovýchodný smer, kde preteká obcou Nesluša a taktiež prechádza Neslušským rybníkom (VN Nesluša), kde sa potom pri obci Rudinka, pri úpätí časti Kysuckej brány - Brodnianky (719,8 m n. m.) vlieva do rieky Kysuca v nadmorskej výške cca 335 m n. m.

</doc>
<doc id="104494" url="https://sk.wikipedia.org/wiki?curid=104494" title="Rudinský potok">
Rudinský potok

Rudinský potok je potok na dolných Kysuciach, tečie v západnej časti okresu Kysucké Nové Mesto. Je to najvýznamnejší, pravostranný prítok Neslušanky, má dĺžku 11,6 km a je tokom V. rádu.
Prameň.
Pramení v Javorníkoch, v podcelku Vysoké Javorníky, na južných svahoch Jakubovského vrchu v nadmorskej výške cca 710 m n. m.
Opis toku.
Od prameňa tečie sprvu na juh, približne od osady Dobošovci následne viac na juhojuhovýchod. Na hornom toku preteká iba riedko zaľudneným kopaničiarskym územím a priberá niekoľko krátkych prítokov. Na strednom toku vstupuje do intravilánu obce Rudinská, pod obcou priberá svoj najdlhší prítok, pravostranný spod Starej lúky. Na dolnom toku sa stáča na juhovýchod, preteká intravilánom obce Rudina a ústi do Neslušanky.
Ústie.
Do Neslušanky sa vlieva na okraji obce Rudina (VJV od jej stredu) v nadmorskej výške približne 342 m n. m.

</doc>
<doc id="104495" url="https://sk.wikipedia.org/wiki?curid=104495" title="42 (číslo)">
42 (číslo)

42 (slovom štyridsaťdva) je číslo, ktoré nasleduje za číslom 41 a predchádza číslu 43.
Ostatné oblasti.
Štyridsaťdva je okrem iného aj:

</doc>
<doc id="104496" url="https://sk.wikipedia.org/wiki?curid=104496" title="Faidón z elidy">
Faidón z elidy



</doc>
<doc id="104497" url="https://sk.wikipedia.org/wiki?curid=104497" title="Dlhopoľka">
Dlhopoľka

Dlhopoľka je potok na Hornom Považí, v severozápadnej časti okresu Žilina. Je to pravostranný prítok Váhu, má dĺžku 13,2 km a je tokom IV. rádu.
Prameň.
Pramení v Javorníkoch, pod hlavným hrebeňom pohoria, juhojuhozápadne od kóty 834,0 m v nadmorskej výške približne 750 m n. m.
Smer toku.
Na hornom toku tečie severojužným smerom, nad obcou Dlhé Pole vytvára oblúk prehnutý na západ. Obcou potom preteká severojužným smerom, medzi osadou Forbaky-Klukany a Svederníkom tečie viac-menej juhojuhovýchodným smerom a v Svederníku sa stáča k ústiu znovu na juh.
Ústie.
Do Hričovského kanála, na pravom brehu Váhu, južne od obce Svederník v nadmorskej výške cca 313 m n. m.

</doc>
<doc id="104498" url="https://sk.wikipedia.org/wiki?curid=104498" title="Čekovský potok">
Čekovský potok

Čekovský potok je potok na Krupinskej planine, na území Hontu, v okrese Krupina. Je to pravostranný prítok Jalšovíka a má dĺžku . Pri obci Čekovce napája malú vodnú nádrž, na dolnom toku má prudký spád a preteká údolím hlboko vrezaným do sopečného podložia.
"Prameň:" na Krupinskej planine, v podcelku Závozská vrchovina, v lokalite Kýchavica, severozápadne od obce Senohrad v nadmorskej výške okolo 
"Smer toku:" prevažne na juhozápad
"Geomorfologické celky:" Krupinská planina, podcelky Závozská vrchovina a Bzovícka pahorkatina
"Prítoky:" nemá žiadne významné prítoky, čo súvisí so špecifickou riečnou štruktúrou Krupinskej planiny, vodné toky tu tečú rovnobežne vedľa seba viac-menej severojužným smerom. Ide o väčšinu vodných tokov v priestore medzi riekami Krupinica na západe a Tisovník na východe.
"Ústie:" do Jalšovíka severozápadne od obce Dolný Badín v nadmorskej výške okolo 
"Obce:" Čekovce, Bzovík a Uňatín

</doc>
<doc id="104499" url="https://sk.wikipedia.org/wiki?curid=104499" title="Slanica">
Slanica

Slanica bola obec na Orave, ktorá bola zatopená Oravskou priehradou. Po vybudovaní priehrady názov zaniknutej obce dlhé roky pripomínala vyhliadková loď z roku 1947. Previezli ju sem po skončení svojej aktívnej služby z Dunaja a dostala nový názov „Slanica“.
Vznik obce.
Obec založili pri vtoku riečky Slanice (dnešná Polhoranka) do Bielej Oravy podľa Valašského práva bratia z rodiny Kludovskej, pochádzajúcej z Kňažej. Prvá zmienka o obci Slanica (pod názvom Zlanycha) je z roku 1564, kedy oravskí Valasi žiadali kráľa Ferdinanda I. o odpustenie daní v novozaložených dedinách. Slanica dostala názov podľa slanej príchute vody, ktorá priteká zo slaných prameňov z úpätia Babej hory. V dobe kuruckých bojov Slanica veľmi spustla.
Obyvateľstvo obce.
Obyvateľstvo obce sa živilo roľníctvom, chovom dobytka a v 18. storočí už prevažovalo pláteníctvo. Podľa záznamov z rokov 17771978 je známe, že sa výrobe a predaju plátna venovala väčšina rodín v Slanici. Po úpadku pláteníctva sa obyvatelia venovali obrábaniu malých políčok a mnohí obyvatelia sa odsťahovali. V roku 1870 mala Slanica 152 domov a 1 068 obyvateľov. Do roku 1930 počet domov stúpol na 168, no obec zaznamenala už len 329 obyvateľov. Pred zatopením žilo v Slanici 850 obyvateľov.
Slanický ostrov umenia.
Kostol Povýšenia svätého Kríža, postavený v obci Slanica v 18. storočí, stál na pahorku, ktorý zostal aj po vybudovaní a naplnení Oravskej priehrady nad vodnou hladinou a dnes tvorí Slanický ostrov nazývaný tiež Ostrov umenia. Kostol sa staval v rokoch 17661769 ako baroková kaplnka a v roku 1843 ho klasicisticky prestavali na kostol s dvoma vežami a pristavanou tzv. zámočnou kaplnkou. V súčasnosti sa v interiéri kostola nachádza galéria ľudového umenia, kde je nainštalovaná expozícia „Tradičná ľudová plastika a maľba“. Na ostrove sa zároveň nachádza pôvodný dnes už historický cintorín a lapidárium „Oravskej kamenárskej tvorby 18. a 19. storočia“. V bývalej hrobke je nainštalovaná expozícia histórie zatopených obcí a budovania Oravskej priehrady. Ostrov je v letnej sezóne dostupný loďou premávajucou z Námestova alebo z Prístavu, naopak v zimných mesiacoch je možné prejsť až na ostrov po zamrznutej vodnej hladine.

</doc>
<doc id="104500" url="https://sk.wikipedia.org/wiki?curid=104500" title="Trpinec">
Trpinec

Trpinec je vodný tok na Krupinskej planine, na území Hontu, v okrese Krupina. Je to pravostranný prítok Litavy a má dĺžku . Na dolnom toku sa výraznejšie zarezáva do svojho podložia a nadväzuje na zaklesnuté údolie rieky Litava.
"Prameň:" na Krupinskej planine, v podcelku Závozská vrchovina, severne od obce Senohrad v nadmorskej výške okolo 
"Smer toku:" prevažne na juhojuhozápad, na dolnom toku na juh
"Geomorfologické celky:" Krupinská planina, podcelky Závozská vrchovina a Dačolomská planina
"Prítoky:" zľava Slatina a prítok z oblasti Litavského chotára, sprava nemá významnejšie prítoky
"Ústie:" do Litavy juhozápadne od obce Cerovo v nadmorskej výške cca 
"Obce:" Trpín

</doc>
<doc id="104501" url="https://sk.wikipedia.org/wiki?curid=104501" title="Suchánsky potok">
Suchánsky potok

Suchánsky potok je potok na Krupinskej planine, na území Hontu, v okresoch Zvolen, Krupina a Veľký Krtíš. Je to pravostranný prítok Plachtinského potoka a má dĺžku . Niekedy sa označuje ako Lahoš, prípadne Sucháňsky potok. Na hornom toku preteká územím VVP Lešť, na dolnom toku sa výrazne zarezáva do sopečného podložia planiny a vytvára hlbšie údolie s úzkym dnom.
"Prameň:" na Krupinskej planine, v podcelku Dačolomská planina, na západnom úpätí Jaseňového vrchu () v nadmorskej výške cca , na území VVP Lešť
"Smer toku:" prevažne na juh, na dolnom toku viac na juhovýchod
"Geomorfologické celky:" Krupinská planina, podcelky Dačolomská planina a Modrokamenské úboče
"Prítoky:" sprava Suchánik (), zľava Lihovec ()
"Ústie:" do Plachtinského potoka severne od obce Horné Plachtince v nadmorskej výške 
"Obce:" nepreteká žiadnou obcou

</doc>
<doc id="104502" url="https://sk.wikipedia.org/wiki?curid=104502" title="Rieka (prítok Litavy)">
Rieka (prítok Litavy)

Rieka je potok na Krupinskej planine, na území Hontu, na rozhraní okresov Krupina a Veľký Krtíš. Je to ľavostranný prítok Litavy a má dĺžku 9,5 km. 
Pramení na Krupinskej planine, v podcelku Dačolomská planina pri osade Malé Riečky, juhovýchodne od obce Senohrad v nadmorskej výške okolo 590 m n. m. Najprv tečie severojužným smerom, potom sa prudko stáča postupne na sever. Zľava priberá prítok z oblasti Dolinky a napokon na okraji obce Litava ústi do Litavy v nadmorskej výške okolo 428 m n. m. 

</doc>
<doc id="104506" url="https://sk.wikipedia.org/wiki?curid=104506" title="Ferdinand Čatloš">
Ferdinand Čatloš

Ferdinand Čatloš (* 7. október 1895, Liptovský Peter – † 16. december 1972, Martin) bol slovenský vojak, generál I. triedy, česko-slovenský legionár, česko-slovenský dôstojník, minister národnej obrany vojnovej Slovenskej republiky, po skončení druhej svetovej vojny krátko väznený a neskôr pôsobil ako úradník.
Detstvo a štúdiá.
Ferdinand Čatloš bol najstarším z desiatich detí. Pôvodne sa mal volať Michal, ale notár mu svojvôľne zapísal meno Ferdinand. Jeho sociálny pôvod bol robotnícko-živnostenský. Otec Michal vykonával rôzne zamestnania, bol murár, pracoval napr. aj v celulózke a papierňach v Ružomberku. Matka Mária rod. Madulová pochádzala z maloroľníckej prostredia.
Ako najstaršieho zo súrodencov ho otec určil na štúdiá. Ferdinand chodil najskôr do maďarskej meštianky v Liptovskom Hrádku. Po jej absolvovaní sa stal murárskym učňom. Ďalšou jeho školou bola trojročná Vyššia obchodná škola v Kežmarku, keďže to bolo obdobie silnej maďarizácie, opäť to bola maďarská škola.
Počas štúdií sa však mladý Ferdinand Čatloš neodnárodnil a vo svojom presvedčení stále zostal Slovákom. Počas štúdia v Kežmarku sa stal členom spolku „Mor Ho“ a v roku 1913 ho krátko pred maturitou za šírenie „panslavistických názorov“ vyhodili a prinútili zopakovať posledný ročník. Napokon maturoval v Dolnom Kubíne.
V rakúsko-uhorskej armáde.
Po maturite pracoval Čatloš ako úradník v Ružomberku, kde ho zastihlo vypuknutie 1. svetovej vojny. 15. septembra 1914 nastúpil Čatloš vo veku necelých 19 rokov prezenčnú službu u pešieho pluku 57 v Prešove. Neskôr bol preložený do Lučenca, kde absolvoval Školu dôstojníkov v zálohe. Na front odišiel v máji 1915 ako kadet-ašpirant (dôstojnícky zástupca), no napokon sa frontu vyhol, lebo presne rok po nastúpení do armády padol pri Tarnopole do ruského zajatia. Podľa niektorých zdrojov do ruského zajatia prešiel sám dobrovoľne.
V ozbrojených silách Česko-Slovenska.
Legionár.
Ako zajatec sa Čatloš najskôr ocitol v Proskurove, odkiaľ putoval do Caricynu (neskôr Stalingrad, dnes Volgograd), kde sa prvý krát stretol s českými zajatcami, napríklad neskorším československými generálom a ministrom národnej obrany Sergejom Ingrom.
V spoločnosti zajatcov rôznych národností, mnohých so značne protiruským naladením, však Čatloš zostal tradične verný tradičnej slovenskej proruskej náklonnosti a do tvoriaceho sa česko-slovenského vojska vstúpil až po boľševickej revolúcii.
V júli 1917 bol Čatloš v hodnosti práporčíka zaradení na funkciu mladšieho dôstojníka u 3. roty 7. streleckého pluku (Tatranského). V septembri toho istého roku sa stal jedným z 300 emisárov, ktorí robili medzi zajatými vojakmi Rakúsko-uhorskej armády nábor pre vstup do Československého vojska v Rusku. Na konci septembra dosiahol počet nimi zmobilizovaných Čechov a Slovákov číslo 40 000. Títo vojaci sa stali základom československého zboru v Rusku, no Slovákov bolo medzi nimi len asi 1000. Tí boli zaradení k 7. streleckému pluku – tatranskému, u ktorého bol evidovaný aj Čatloš.
V marci 1918 sa Čatloš ako veliteľ jednej z čiat 11. roty 7. pluku tatranského zúčastnil jednej z významných bitiek československej histórie. V dňoch 8. – 14. marca po tvrdom boji u železničnej stanice Bachmač 7. pluk tatranský a 6. pluk hanácky odrazili nemecký útok a umožnili odchod vojenských transportov s ďalšími československými légiami na východ.
Ako legionár sa Čatloš zúčastnil celej legionárskej anabázy. V decembri 1918 bol povýšený a krátko na to sa stal veliteľom práporu. V tom čase sa už légie nachádzali v Irkutsku.
Čatlošov podpis sa nachádza aj na Memorande slovenských legionárov, požadujúcom zrovnoprávnenie s českými kolegami. Do veliteľských funkcií boli totiž dosadzovaní len Česi. Memorandum podpísali napr. aj Rudolf Viest, či Jozef Gregor-Tajovský, požadovali rovnomerné zastúpenie v légiách, ale aj na Ministerstve vojenstva v Rusku.
1. mája 1919 bol Čatloš povýšený na kapitána a v júli 1919 ho odvelili k 12. streleckému pluku, kde postupne zastával viacero funkcií. To už bola v plnom prúde postupná evakuácia československých légií z Ruska do Európy. Čatloš sa s časťou príslušníkov 12. pluku nalodil vo Vladivostoku na americkú loď "Logan", ktorá 21. júla 1920 vyplávala na more. Na pôdu Československa vstúpil 14. septembra 1920 v Českých Budejoviciach.
Československý dôstojník.
Čatlošov pluk bol dočasne umiestnený do Komárna, kde sa transformoval na peší pluk č. 12 generála M. R. Štefánika. Čatloš najskôr zastával funkciu zástupcu veliteľa pluku, no na Vianoce 1920 si podal žiadosť o demobilizáciu, podľa jeho slov: „"zo znechutenia, lebo nebola uznaná moja úspešná činnosť, či velenie"“.
V apríli 1921 bol na naliehanie niektorých svojich kolegov a najmä Jozefa Gregora-Tajovského do armády opätovne prijatý a priradený k pešiemu pluku 14 v Košiciach, no len na funkciu veliteľa čaty.
Október 1938 – 14. marec 1939.
Po prijatí tzv. mníchovského diktátu bol pplk. gšt. Čatloš hlavným veliteľom Československej brannej moci gen. Ludvíkom Krejčím uvedený 18. októbra 1938 do funkcie zástupcu hlavného veliteľa pri slovenskej autonómnej vláde. Súčasne sa stal styčným dôstojníkom Ministerstva národnej obrany pri slovenskej autonómnej vláde.
Prvou úlohou, ktorou bol Čatloš poverený, bolo v spolupráci s veliteľom III. československej armády s krycím názvom "Štefánik" arm, gen. Prchalom zabezpečiť obranyschopnosť autonómneho Slovenska v súvislosti s realizovanou demobilizáciou.
Ďalšou záležitosťou, v ktorej sa Čatloš v rámci svojej funkcie angažoval, bola transformácia takmer stotisícovej Hlinkovej gardy (HG) z podoby skupiny, známej hlavne pouličnými bitkami a výtržnosťami, na disciplinovanú polovojenskú organizáciu. Čatloš prišiel s touto iniciatívou začiatkom novembra a dokonca navrhoval, aby HG mohla oficiálne vlastniť aj zbrane, avšak v riadnej evidencii..
Čatloš sa angažoval aj v spolupráci s vedením Hlinkovej slovenskej ľudovej strany (HSĽS), ktoré ho prizvalo ako vojenského poradcu s úlohou vypracúvať návrhy na základe vojenských požiadaviek HSĽS. Čatloš ochotne plnil všetky požiadavky predákov HSĽS a návrhy odovzdával priamo Karolovi Sidorovi. Postupne bol ako neľudák a evanjelik pribraný k riešeniu kľúčových bodov politiky HSĽS, do ktorých patrilo aj vytvorenie čisto slovenských vojenských jednotiek.
Minister národnej obrany.
Dňa 14. marca 1939 bol vyhlásený samostatný slovenský štát a Ferdinand Čatloš, ako človek veľmi blízky politikom HSĽS, sa stal členom vládneho kabinetu vo funkcii ministra národnej obrany. Súčasne začal zastávať aj funkcie "Hlavného vojenského veliteľa" a "Krajského vojenského veliteľa" (tento úrad existoval len do októbra 1939).
Minister obrany nového štátu začal svoj rezort budovať na báze Krajského vojenského veliteľstva, ktoré veľmi rýchlo a operatívne transformoval na "Ministerstvo národnej obrany" (MNO) so všetkými najpotrebnejšími zložkami. Týkalo sa to aj "Hlavného vojenského veliteľstva".
Prvým Čatlošovým krokom bolo zavedenie pozdravu „"Na stráž!"“ do armády. Československý znak mal byť nahradený bielo-modro-červenou trikolórou.
Po konzultácii s československým Ministerstvom národnej obrany v Prahe bola uskutočnená vzájomná výmena vojakov českej a slovenskej národnosti. Vojaci rozpadávajúcej sa československej armády českej národnosti mali opustiť Slovensko a na Slovensko sa zo vznikajúceho protektorátu mali vrátiť ich kolegovia slovenskej národnosti. Preto Čatloš do všetkých vojenských posádok na Slovensku zaslal telegram, ktorým avizoval tento zámer.."„Slováci, vojaci. Od dnešného dňa sami preberáte zodpovednosť za svoj štát a národ. Česi, ktorí pre Slovensko vykonali záslužnú prácu buďte uistení, že Slovensko vám bude navždy povďačné." "“"Súčasne nariadil, že vojakom a četníkom českej národnosti nemá byť nijako ubližované, majú byť oddelení od Slovákov a podľa možností v čo najkratšom čase transportovaní do Českých krajín. Vo výnimočných prípadoch bolo možné, aby vojaci českej národnosti s hlbšími väzbami na Slovensko mohli zostať v službe naďalej...
Najdôležitejším krokom Čatloša po nástupe do funkcie 15. marca bolo zabezpečenie obranyschopnosti Slovenska proti severnému aj najmä južnému susedovi – Maďarsku, ktoré malo revizionistické ambície. Noví zboroví velitelia (V. zbor: mjr. Štefan Jurech a VII. Zbor mjr. Ján Imro) obdržali od Čatloša príkaz vypracovať plán obrany štátnych hraníc. Za veliteľa VI. zboru v Spišskej Novej Vsi Čatloš vymenoval pplk. Augustína Malára, ktorého súčasne poveril velením nad východnou vojenskou skupinou. Malár súčasne obdržal inštrukcie o možnom maďarskom útoku zo strany Karpatskej Ukrajiny.
Budovanie armády.
Armádu štátu, ktorá mala mať v mierovom stave 25 000 mužov a vo vojnovom tabuľkovo až 52 000 mužov budoval Čatloš po ideovej stránke na základe štefánikovskej tradície s novovytvorenou tradíciou obrany pred maďarskou agresiou z marca 1939. No od niektorých československých tradícii sa snažil odpútať. Týkalo sa to napríklad názvov plukov, legionárskej tradície, či plukovných zástav a podobne, na čo si sťažoval generál Rudolf Viest.
Z postu ministra národnej obrany sa gen. Čatloš zaslúžil o rozvoj vojenského vysokého školstva na Slovensku. 16. februára 1940 otvoril v Bratislave Vysokú vojenskú školu, ktorá mala vychovávať budúcich dôstojníkov generálneho štábu a intendancie. V októbri 1941 bola v Banskej Bystrici otvorená Vojenská reálka, ktorá mala vychovávať vojenský dorast pre vojenskú akadémiu. Na jeseň 1941 bol v Bratislave zriadený vojenský vysokoškolský internát, ktorý mal slúžiť dôstojníkom, ktorí chceli získať vzdelanie na civilných vysokých školách.
Čatloš mal zásluhu na posilnení letectva. V októbri 1940 bola v Piešťanoch zriadená Letecká škola, ktorá sa neskôr presunula do Trenčianskych Biskupíc, kde bola zriadená aj samostatná letecká továreň.
Čatloš sa zaslúžil o zriadenie ďalších letiskových plôch. Osobitnú zásluhu má na zriadení a vybudovaní letiska Mokraď na Liptove. Letisko sa začalo stavať už v roku 1939 a kvôli jeho vybudovaniu bola v Čatlošovej rodnej obci Liptovský sv. Peter zriadená osobitná jednotka a veliteľom letiska sa stal Čatlošov brat Dušan.
Čatlošovo ministerstvo obrany realizovalo niekoľko reforiem ozbrojených síl. Už v apríli 1939 muselo MNO na nátlak Nemcov evakuovať všetky posádky nachádzajúce sa západne od rieky Váh do nových miest dislokácie. V máji 1939 realizovalo MNO prvú, dočasnú organizáciu ozbrojených síl. Podľa nej sa slovenská branná moc skladala z najvyššieho veliteľa brannej moci (hlava štátu), najvyššieho správneho úradu brannej moci (MNO), vyšších veliteľstiev (veliteľstvá divízií) a vojskových telies. Na čele MNO stál minister národnej obrany, ktorý bol súčasne aj hlavným vojenským veliteľom (HVV). Z tohto titulu v čase mieru velil vyšším jednotkám a útvarom, ktoré boli priamo podriadené HVV. Územie štátu bolo rozdelené na tri vojenské oblasti: VO 1 Trenčín. VO 2 Banská Bystrica, VO 3 Prešov, V každej oblasti bola umiestnená jedna divízia, 
Vzťah s prezidentom Tisom.
Čatloš s funkciou ministra obrany nerátal. Očakával, že sa ministrom stane starý ľudácky funkcionár Štefan Haššík, No prezident slovenského štátu Jozef Tiso Čatloša do funkcie ministra obrany vymenoval aj napriek tomu, že Čatloš bol evanjelik a nemal práve kladný vzťah k Hlinkovej garde. Čatloš sa na Tisa upäl po pokuse o tzv. Lichardusov puč a nakoniec vznikol medzi oboma mužmi veľmi blízky vzťah. Prezident ministrovi obrany vo vojenských otázkach plne dôveroval, rešpektoval ho ako "„zakladateľa, budovateľa a pevného organizátora"“ armády a Čatloš sa mohol tešiť prezidentovej priazni. Tiso získal v Čatlošovi významného spojenca a podporovateľa. Šlo o silný vzťah umierneného evanjelika a katolíka a Tiso sa Čatloša nevzdal ani na naliehanie Hitlera. O to ťažšie však Tiso niesol, keď sa Čatloš po vypuknutí Povstania a prejave v rádiu rozhodol odísť na povstalecké územie a dať sa do služieb velenia 1. československej armády.
Tiso Čatloša vo funkcii niekoľkokrát podržal, keď sa ho iní snažili intrigami zosadiť. S Čatlošovou pomocou hodlal paralyzovať silu Hlinkovej gardy, ktorú mali pod kontrolou radikáli z HSĽS.
V rokoch 19391944 podal Čatloš demisiu celkovo šesťkrát, no vo funkcii zostal najmä vďaka neochvejnej podpore prezidenta. Stalo sa tak aj na jar 1944, keď Tiso obdržal z Berlína na Čatloša sťažnosť. Podľa tvrdenia nemeckého generála Schiepera. ktorý pôsobil pri slovenskom MNO, mal Čatloš prisľúbiť poľnému maršálovi Keitlovi vybudovanie dvanástich technických práporov, čo Čatloš jednoznačne popieral. Spočiatku osobný konflikt prerástol do najväčšieho diplomatického sporu Slovenskej republiky 1939-45. Čatloš pohrozil demisiou no Tiso predložil celú vec slovenskej vláde, ktorá ministra obrany podporila. Hitler napokon ustúpil a Schlieper musel zo Slovenska odísť.
Konflikt s Jurechom.
Veliteľ V. zboru plk. Štefan Jurech nedokázal zniesť, že ministrom národnej obrany sa stal bývalý legionár a evanjelik, čo vyvolávalo pnutie medzi ním a Čatlošom. Čatloša preto pri rokovaniach s nemeckou misiou obchádzal, no dovolil si ministra aj verejne kritizovať a dokonca Tisovi poslal na ministra 104 stranový hanopis. Prezident Tiso ho ukázal Čatlošovi no dal preveriť ministrovu politickú spoľahlivosť. Konflikt bol napokon uzavretý tak, že Čatloš s Tisovým súhlasom odsunul Jurecha mimo územia Slovenska. Vymenoval ho za vojenského atašé v Budapešti.
Konflikt s Turancom.
V roku 1941 po začiatku ťaženia proti Sovietskemu zväzu sú patrné prvé zárodky konfliktu Čatloša a plk. gšt. Jozefa Turanca, ktorý prerástol do nezmieriteľnej osobnej vzájomnej nenávisti, Konflikt sa vystupňoval po menovaní Turanca za veliteľa Rýchlej divízie (RD) a vyvrcholil počas roka 1942.
Čatloš napríklad odmietol Turancovi uznať, že pri preverení jeho politickej spoľahlivosti počas konfliktu s Jurechom, si Turanec počínal korektne. Turanec už ako veliteľ RD ťažko niesol, že minister obrany po bitke pri Lypovci nechal z východného frontu stiahnuť tanky, Ministra obrany kritizoval aj za sľuby o skorom stiahnutí z frontu, ktoré sa však neplnili. Rovnako sa Turanec sťažoval, že na Slovensku sa nedostatočne informuje o „"víťaznom postupe Rýchlej divíze"“ v lete 1942, z čoho vinil Čatloša. Rovnako bol Turanec roztrpčený, keď Rýchla divízia postúpila pri Rostove a náhle sa tam objavil Čatloš. Turanec bol presvedčený, že minister obrany mu prišiel „"vyfúknuť vavrín víťazstva"“.
Podľa výpovedí náčelníka spravodajského oddelenia Jána Staneka dosiahla averzia Čatloša voči Turancovi až takých rozmerov, že minister nechal od júla 1944 prostredníctvom Stanekovho oddelenia Turanca sledovať.
Nemecký tlak.
Minister Čatloš s podporou prezidenta Tisa odolal aj tlaku na ponemčenie armády. Nemci chceli nad slovenskou armádou získať kontrolu a prostredníctvom svojej vojenskej misie ako aj pronemeckého predsedu slovenskej vlády Votecha Tuku na Čatloša tlačili, aby odchádzajúcich Čechov v dôstojníckych funkciách rýchlo nahradili nemeckí dôstojníci. Čatloš tieto tlaky odmietol a svoju skepsu nad úrovňou nemeckých dôstojníkov vyjadril slovami."„Osobne som nevidel prevahu nemeckých poradcov nado mnou po stránke odbornej i rozumovej. V nemeckej armáde vekovo sa udržalo ponajviac bývalých hauptmanov z prvej svetovej vojny na vedúcich miestach, ktorých školenie a skúsenosti neboli vyššie a účinnejšie než povedzme v československej armáde, kde nás povedzme neprestajne preháňali po všemožných kurzoch, školách i nútili sledovať domácu i cudziu vojenskú literatúru a vzdelávať sa všestranne“."Armáda sa striktne pridržiavala pomerného zastúpenia, čo znamenalo, že zastúpenie etnických Nemcov v dôstojníckom a rotmajsterskom zbore bolo približne 4,8%. To odpovedalo zastúpeniu etnických Nemcov v celkovom obyvateľstve Slovenska.
Minister obrany nedovolil ani postavenie čisto etnickej nemeckej jednotky v slovenskej armáde. Tendenciou bolo skôr premiešavanie etnických Nemcov s väčšinovými Slovákmi. Slovenskí Nemci boli od ostatných príslušníkov armády odlíšení vizuálne, páskami na rukávoch či nákrčníkom so svastikou. Ministrove snahy uľahčovali ilegálne vstupy najhorlivejších slovenských Nemcov do radov Waffen SS alebo Wehrmachtu, S podporou prezidenta Tisa napokon MNO na jar 1944 etnických Nemcov zo služieb slovenskej armády pre potreby Wehrmachtu a Waffen SS úplne uvoľnilo.
Čatloš odolával aj nemeckému tlaku na zvýšenie počtu generálov a to najmä z radov pronemeckých dôstojníkov v hodnosti plukovníka. Najhorúcejšími kandidátmi boli plk. gšt. Rudolf Pilfousek, plk. del. Quido Dotzauer, plk. just. Freidrich Wirth a plk. int. Augustín Crommer.
V Malej vojne.
Uvedomujúc si zložitú situáciu nového štátu a nebezpečenstvo zo strany Maďarska, vydal Čatloš ako minister obrany 15. marca 1939 prvý mobilizačný rozkaz a do činnej vojenskej služby povolal päť ročníkov záložníkov. Tento krok čiastočne riešil kritický stav vo vojenských posádkach po odsune vojakov a dôstojníkov českej národnosti.
23. marca po správach, že maďarské jednotky z východu od Zakarpatskej Ukrajiny prekročili slovenské hranice, nariadil minister obrany veliteľovi VI. zboru pplk. Malárovi, aby 24. marca všetkými silami začal rozhodný protiútok."„Ide nám o to, aby sme v každom prípade dokázali, že chceme a dokážeme samostatne ubrániť svoje územie. Preto si musíš stoj-čo stoj zajtra na vhodnom mieste vytvoriť relatívnu prevahu a zahnať Maďarov za hranice.""“"Krátka vojna sa napokon skočila prímerím. Už 25. marca Malárovi telegrafoval, aby slovenské jednotky zaujali obrannú líniu a reagovali len na maďarské útoky."„Na žiadosť maďarskej vlády ihneď zastavte bojové akcie a streľbu. Doterajšie pozície však za každú cenu držte. Pokiaľ by maďarské vojská zaútočili na vaše postavenia dohoda neplatí, a je potrebné ich odraziť novým bojom.“"Slovensko síce prišlo o ďalšie územie na východe, ale svoju štátnosť si zachovalo. Čatloš a Tiso boli 29. júna veľkolepo privítaní v Michalovciach. Čatloš pri tejto príležitosti povedal.„"Naše vojsko bojovalo skôr, ako sme ho mohli zorganizovať. Črepiny bývalej československej brannej moci ukázali svoju životnú súčasť. Pred štvrťrokom v bojoch tu na východe, kde sme sa spamätali, ukázali sme okolitému svetu, že sme života schopní" “
Vo vojne proti Poľsku.
29. augusta 1939 sa Ferdinand Čatloš už v hodnosti generála stal vrchným veliteľom poľnej armády sformovanej pre chystanú vojnu proti Poľsku. Veliteľstvo tejto armády so sídlom v Spišskej Novej Vsi dostalo krycí názov Bernolák. V tejto súvislosti sa Čatloš od 29. augusta – 7. októbra 1939 vzdal postu ministra národnej obrany, v prospech Ferdinanda Ďurčanského.
Napriek jeho povojnovým vyjadreniam ostáva faktom, že Čatloš si v období príprav k tejto vojne viedol veľmi aktívne. Vylučoval neutralitu Slovenska a bezozbytku vypĺňal všetky pokyny styčného dôstojníka nemeckej vojenskej misie. Úspešná vojenská akcia pri minimálnych stratách a návrat území odtrhnutých od Slovenska v rokoch 1920, 1924 a 1938 mu napokon zvýšila prestíž.
Vo vojne proti ZSSR.
Čatloš sa pripojil k propagande ospravedlňujúcej útok na ZSSR ako „oslobodenie Slovanov spod boľševickej tyranie“. V rozkaze z 24. júna používal oficiálne slová propagandy o ochrane územia Slovenska a inváziu ospravedlňoval chystaným útokom sovietov na Európu.
23. júna 1941 vydal Čatloš rozkaz na vytvorenie Rýchlej skupiny (veliteľom bol plk. gšt. Rudolf Pilfousek), ktorá sa už 26. júna zapojila do bojov na východnom fronte. On sám sa stal veliteľom Armádnej skupiny s veliteľstvom "Ladislav", zloženej z dvoch peších divízii, ktorá nasledovala Rýchlu skupinu.
Do invázie do Sovietskeho zväzu bolo v júni 1941 zapojených viac ako 50 000 slovenských vojakov, čo bolo nad pomery malého štátu ako Slovensko. Preto už 12. júla Čatloš rozhodol o prepustení veľkého počtu záložníkov a ich návratu domov a 25. júla 1941 po bitke pri Lipovci bolo rozhodnuté o sformovaní dvoch divízií: Rýchlej a Zaisťovacej. 12. augusta 1941 sa Čatloš vrátil z frontu na Slovensko.
Na východný front vycestoval Čatloš, ešte niekoľkokrát, no už len ako ministr obrany. Niektoré jeho cesty mali inšpekčný charakter, iné skôr charakter informatívny s cieľom zistenia potrieb oboch divízií a ďalšie mali charakter intervenčný.
Rýchlu divíziu po jej vzniku navštívil Čatloš prvý krát v dňoch 16 – 17. septembra 1941 v jej postavení pri Balyke. Koncom októbra a začiatkom novembra 1941 sprevádzal prezidenta Tisa pri jeho ceste na východný front. Tiso navštívil slovenský cintorín v Záluži a mestečko Lipovec, kde bol v strede slovenského cintorína postavený monumentálny kamenný pomník obetiam bitky z 22. júla 1941. Návšteva Rýchlej divízie v júni 1942 mala dramatický priebeh. V tom čase bola v plnom prúde bitka o Rostov a Čatloša takmer zajali Nemci, nakoľko si ho pomýlili so sovietskym dôstojníkom.
Dve krátke inšpekčné cesty u Rýchlej divízie vykonal Čatloš v máji a septembri 1943, keď sa Rýchla divízia nachádzala na Krymskom polostrove po ústupe z Kaukazu. Pri druhej návšteve sa už Rýchla divízia volala 1. pešia divízia a dôvodom návštevy bola skutočnosť, že Nemci hodlali slovenskú divíziu opätovne nasadiť do bojov.
Čatloš niekoľkokrát navštívil aj Zaisťovaciu divíziu. Prvýkrát to bolo v septembri 1941, druhýkrát v júli 1942, keď sprevádzal predsedu vlády Vojtecha Tuku.
Dve návštevy boli mimoriadne. Dôvodom návštevy v máji 1943 bolo zbehnutie náčelníka štábu divízie stot. Jána Nálepku, npor. Imricha Lysáka a por. Michala Petra k partizánom. Pri tejto príležitosti mal aj veľmi ostrý prejav proti zbehom. Dôvodom ďalšej návštevy u Zaisťovacej divízii v tom čase už 2. pešej divízii, bol konflikt jej veliteľa plk.gšt.Pekníka s nemeckým veliteľom, ktorý požadoval, aby Zaisťovacia divízia podnikla trestnú akciu proti partizánom, čo plk. Pekník odmietal.
S Tisovou podporou sa Čatloš snažil vojenskú účasť Slovenska vo vojne znižovať na minimum. Oproti ďalším nemeckým spojencom mala účasť Slovákov vo vojne proti ZSSR skôr klesajúcu tendenciu, čo potvrdil pre Národným súdom potvrdil aj Vojtech Tuka, ktorý pripomenul zamietnutie nemeckých žiadostí o navýšenie slovenských vojakov na východnom fronte.
Ďalším jeho počinom bola snaha chrániť slovenských vojakov pred vojenským nasadením na bojových poliach Ríše, ktorá smerovala k porážke. K Rýchlej divízii sa napríklad rozhodol posielať len nováčikov, ktorí nastúpili vojenskú službu 1. októbra 1942 a ich vojenský výcvik nebol ukončený, takže mohli byť využívaní len na strážnu službu.
V lete 1943 inštruoval veliteľa Zaisťovacej divízie plk. Karola Pekníka, aby sa vojaci divízie nepodnikali voči partizánom žiadne trestné akcie a to ani v prípade priameho nemeckého rozkazu. Snaha nerozširovať slovenskú účasť vo vojne však mala tienistú stránku keď Čatloš odmietal žiadosť o doplnenie jednotiek, obmenu dôstojníckych kádrov, prípadne dával sľuby o skorom stiahnutí vojakov z frontu, ktoré však neplnil.
Plán odpútania sa od Nemcov.
Na začiatku decembra 1942, v čase ťažkých bojov pri Stalingrade sa Čatloš zúčastnil otvorenia výstavy výtvarných prác v Dome umenia v Bratislave a pri tej príležitosti vo svojom príhovore povedal"„...nech by sa táto vojna skončila akokoľvek... “"Tento jeho výrok, v ktorom verejne zapochyboval o víťazstve spojencov Osi, spôsobil rozruch vo vládnych kruhoch. JUDr. Mikuláš Gacek, pracovník Ministerstva zahraničných veci Slovenskej republiky a blízky priateľ minstra vnútra Alexandra Macha si zapísal.."„...Takto hovorí minister a hlavný veliteľ armády?! .Sám Boh vie, kde nás títo ľudia ešte zavedú.! “"V priebehu roka 1943 po sérii nemeckých porážok Ferdinand Čatloš postupne vytriezvel a jeho hlavnou ideou sa stala ochrana slovenského vojska a udržanie jeho sily pre záverečné vystúpenie na konci vojny. Konečným cieľom ministra sa mala stať ochrana územia Slovenska od hrôz frontových bojov. Podľa niektorých svedectiev mal Čatloš o vystúpení proti Nemecku, alebo Maďarsku uvažovať už na konci roka 1942.
Prvým Čatlošovým krokom na odpútanie sa od Nemecka bolo zamedzenie, aby Nemci voľne nakladali so slovenskými poľnými divíziami. 1. septembra 1943 dal Čatloš nemeckému generálovi pri Ministerstve národnej obrany Fritzovi Schlieperovi na vedomie uznesenie slovenskej vlády z 25. augusta 1943, podľa ktorého sa disponovanie so slovenskými poľnými divíziami mohlo diať len so súhlasom Ministerstva národnej obrany. Toto zopakoval aj pri návšteve Krymu, kde odmietol rešpektovať nemecké právo na voľné disponovanie so slovenskými jednotkami. V tomto smere inštruoval aj veliteľa Rýchlej divízie generála Jurecha.
Druhým krokom bolo vytvorenie konštelácie slovenských vojenských síl na Slovensku, ktoré by boli schopné samostatnej vojenskej akcie proti Nemecku. Preto začiatkom roka 1944 vystúpil pred Najvyššou radou obrany štátu s plánom vybudovania poľnej, tzv. Východoslovenskej armády určenej na obranu karpatských priesmykov.
Tretím Čatlošovým krokom sa stalo vypracovanie vojensko-politického plánu ozbrojeného vystúpenia. Plán spočíval v tom, že ak Červená armáda dosiahne Krakov, obráti sa Slovensko s celou vojenskou silou proti Maďarsku, čím zabezpečí Sovietom juh a tí budú môcť prejsť až na západ krajiny. K realizácii týchto zámerov plánoval Čatloš využiť až sedem slovenských divízií. Kľúčovú úlohu však mali zohrať dve, ktoré boli súčasťou Východoslovenskej armády.
Štvrtým Čatlošovým krokom bola koordinácia krokov s postupom Červenej armády. Čatloš skoncipoval memorandum, v ktorom objasnil svoje zámery, postavenie Slovenska a ponúkol sovietom slovenské ozbrojené sily. Vojenské veliteľstvo by malo v krajine spraviť prevrat, zaviesť vojenskú diktatúru, ktorá by okamžite zrušila vypovedanie vojny ZSSR a nasadila slovenské vojenské jednotky proti Maďarsku a Nemecku.
Čatlošov plán sa mal uskutočniť so súhlasom Sovietov a na ich podporu pri zachovaní slovenskej štátnosti.
Čatloš si za prostredníka pri realizácii svojho plánu vybral náčelníka spravodajského oddelenia Jána Juraja Staneka. Stanek mu mal zabezpečiť kontakt na protirežimovú opozíciu, najmä na komunistov. Do svojich plánov zasvätil aj veliteľa Východoslovenskej armády generála Malára. Malár Čatlošovi ponúkol pilota mjr. Lisického, ktorý mal dopraviť k Sovietom ministrovo memorandum. Pričinením Staneka letela lietadlom aj delegácia Slovenskej národnej rady v zložení: pplk. vet. Mikuláš Ferjenčík a komunista Karol Šmidke.
Konflikt so Schlieperom.
V súvislosti so svojimi krokmi, ktorými sa snažil dosiahnuť postupné odpútanie sa Slovenska od Nemecka, sa Čatloš dostával do konfliktu s nemeckým generálom pri Ministerstve národnej obrany Fritzom Schlieperom. Na jeseň 1943 napríklad nechal Čatloš z východného frontu na Slovensko do skladov v Kvetnici odviesť vojenský materiál. Podpora Čatloša pre vojenské ťaženie proti ZSSR poklesla natoľko, že ho Fritz Schlieper obvinil zo sabotáže slovenských vojsk v Rusku. Konflikt oboch mužov sa stupňoval a v lete 1944 vyvrcholil diplomatickou roztržkou.. 
Dňa 12. mája 1944 sa v Hitlerovom hlavnom stane v Klessheime konalo stretnutie slovenskej vojenskej delegácie s nemeckým vrchným velením. Z priebehu rokovania Ferdinanda Čatloša s gen.poľným maršalom Wilhelmom Keitlom, náčelníkom Najvyššieho vojenského veliteľstva (OKW) spísal Fritz Schlieper zápisnicu a postúpil ju Čatlošovi. Ten však zaujal nesúhlasné stanovisko k pasáži, v ktorej sa konštatovalo, že"„Slovensko dá k dispozícii dve stavebné brigády spolu s 12 prápormi, aby sa pomocou nich vybudovalo predovšetkým spojenie od maďarskej Arpádovej línie k nemeckej línii na Sane a Visle.“"Čatloš kategoricky poprel, že by na spomínanom rokovaní bola táto požiadavka vznesená–artikulovaná. V súvislosti s týmto nesúhlasným postojom došlo medzi ním a Schlieperom k dosť vyhrotenej polemike. Pôvodne osobný spor prerástol do diplomatickej roztržky s bohatou korešponcenciou z oboch strán, Do konfliktu bol postupne vtiahnutý nemecký veľvyslanec v Bratislave Hans Ludin, slovenský prezident Jozef Tiso a poľný maršál Wilhelm Keitel. Prezident Tiso predložil celú vec slovenskej vláde, ktorá sa Čatloša zastala. Konflikt bol vyriešený tak, že slovenská vláda súhlasila s postavením 12 technických práporov. Na druhej strane nemecká strana odvolala genpor. Fritza Schliepera z postu Nemeckého generála pri slovenskom MNO a nahradila ho gen. Dr. Alfredom von Hubicki.
Protipartizánska akcia.
V reakcii na výsadky partizánskych organizačných skupín bolo s účinnosťou od 12. augusta na Slovensku vyhlásené štatárium a minister obrany sa mal podieľať na plánovaní a realizácii protipartizánskej akcie, ktorá spočívala v prečesávaní Veľkej Fatry a Nízkych Tatier a likvidácii partizánskych skupín. Akciu realizovalo veliteľstvo Vojenskej divíznej oblasti 2 so sídlom v Liptovskom sv. Mikuláši a podľa historikov bol Čatloš jedným z informačných kanálov, ktorým sa partizáni na základni na Prašivej dozvedeli o chystanej akcii. 
Medzi 24. augustom a 2. septembrom 1944.
V reakcii na šíriace sa správy o sústreďovaní nemeckých jednotiek na moravskej strane hraníc a v Hainburgu, čo Čatloš chápal ako hrozbu nemeckej invázie, nechal minister obrany a súčasne hlavný vojenský veliteľ v popoludňajších hodinách 24. augusta vyhlásiť v Bratislave poplach a podvečer zvolal poradu, ktorej sa zúčastnil aj zástupca veliteľa VA plk.Talský. Ten sa cestou na východné Slovensko zastavil na Veliteľstve pozemného vojska v Banskej Bystrici, kde sa stretol s náčelníkom štábu pplk. gšt. Jánom Golianom. V skorých ranných hodinách 25.augusta sa Čatloš u Goliana zaujímal, aké opatrenia veliteľstvo prijalo.
Bojový poplach, ktorý bol vyhlásený vo všetkých slovenských posádkach ako aj zlyhanie protipartizánskej akcie Čatlošovi uškodili a 27.augusta bol na nátlak Nemcov z funkcie hlavného vojenského veliteľa odvolaný. Nemecký veľvyslanec Hans Ludin pre Čatloša požadoval „"čestnú väzbu"“, no prezident Tiso neskôr pred Národným súdom tvrdil, že sám Čatlošovi priateľsky ponúkol pobyt v prezidentskom paláci, nakoľko sa mu minister obrany sťažoval, že sa „"robia úklady o jeho živo"t.“ Čatloš sa v paláci voľne pohyboval a úradoval.
Večer 29. augusta 1944 o 19:00 hod. po začatí nemeckej invázie prečítal Čatloš pripravený príhovor (pripravil ho Tildo Gašpar – šéf Úradu propagandy) k vojakom, v ktorom odznelo:„"Nepriateľ v hanebnej forme partizánov prepadol našu drahú slobodnú vlasť, prepadáva naše dediny, rabuje naše majetky, zákerne vraždí našich ľudí (...) V dôsledku tejto skutočnosti, prichádzajú k nám nemecké jednotky (...). Oznamujem vám tuto skutočnosť s tým, aby ste v nich videli našich priateľov, ktorí nám prišli pomôcť zdolať tohto zákerného nepriateľa." “Tento príhovor musel Čatloš prečítať preto, lebo sa šírili správy, že on stojí za povstaním, ktoré práve vypuklo. Po nátlaku Čatloš vyhovel žiadosti na odzbrojenie bratislavskej posádky, a tento postoj tlmočil veliteľom bratislavských jednotiek na stretnutí 1. septembra, ako rozkaz vrchného veliteľa prezidenta Tisa.
V noci z 1. na 2. septembra Čatloš opustil prezidentský palác. Nezobral však so sebou niektoré tajné dokumenty, napr. vyšetrovací spis kontaktov generála Jurecha so sovietmi. Autom, len so šoférom utekal z Bratislavy smerom na Hlohovec a Topoľčany. Pred Zemianskými Kostoľanmi narazil na prvé povstalecké hliadky – partizánov. Zo Zemianskych Kostolian sa neúspešne pokúsil ovplyvniť posádku v Nitre, keď ju vyzval, aby sa pripojili k povstaniu. Dňa 2. septembra sa hlásil na povstaleckom veliteľstve Česko-slovenskej armády na Slovensku v Banskej Bystrici, no velenie armády o jeho služby záujem nemalo, zamietavý bol aj postoj exilového prezidenta Beneša, československého ministra obrany Ingra a ďalších dôležitých politických smerov. Čatloša odvrhli aj predstavitelia evanjelickej cirkvi. Bol odovzdaný do izolácie u partizánov Jegorova a spoločne so zajatým generálom Turancom bol v noci z 13. – 14. septembra letecky odtransportovaný z povstaleckého územia do Sovietskeho zväzu.
Október 1944 – 1948.
V Sovietskom zväze Čatloša umiestnili do Butyrskej väznice a vypočúvali ho orgány Národného komisariátu štátnej bezpečnosti, spravodajské orgány a kontrarozviedky Smerš. V októbri a novembri 1944 si dokonca podal niekoľko prihlášok do českolovenskej armády a súčasne protestoval, že bol zaradený medzi „"vojnových vinníkov"“.
Sovietska strana však Čatloša pokladala za zajatca a jeho žiadosti a protesty ostali bez odpovede.
Dve etapy Čatlošovho vypočúvania súviseli so začiatkom procesu s nacistickými vojnovými zločincami v Norimbergu, keď Čatloša v januári 1946 začali vypočúvať predstavitelia kontrarozviedky Smerš. Druhá etapa súvisela so začiatkom procesu s Jozefom Tisom, pri príprave ktorého spolupracovali československé a sovietske spravodajské orgány. Šlo o posledný výsluch Čatloša a zmenila sa aj dikcia výsluchu z vysvetľovacej a ospravedlňujúcej na priznanie viny.
Do Československa bol Čatloš vrátený začiatkom januára 1947 spoločne s Jozefom Turancom a ďalšími dvoma predstaviteľmi vojnového slovenského štátu. Akt odovzdania štyroch väzňov československým orgánom bol podpísaný 8. januára 1947. Čatloš bol po prílete väznený v Prahe, kde ho protizákonne vypočúvali predstavitelia Reicinovho Obranného zpravodajstva a 12.januára bol prevezený do Bratislavy.
Dňa 10. decembra 1947 bol Ferdinand Čatloš Národným súdom odsúdený na päť rokov väzenia. Z vymeraného trestu mu bol odrátaný pobyt v ZSSR, ako aj zaisťovacia väzba v československých väzniciach, 
Po vojne.
Začiatkom roka 1948 bol Čatloš z väzenia prepustený. Jeho prihláška do československej armády bola zamietnutá a 2. augusta 1948 mu veliteľstvo 4. vojenskej oblasti Bratislava oznámilo, že bol prepustený z brannej moci k 31. decembru 1945. Súčasne bol degradovaný z generála na vojaka.
Najprv pracoval ako brigádnik v Slovenskom kameňopriemysle n. p. Liptovský Mikuláš, od 15. novembra 1950 ako účtovník v Stavokombináte v Ružomberku a neskôr až do svojej smrti pracoval ako úradník v Martine. Jeho možnosti sa zamestnať boli sťažené aj tým, že mu u potenciálnych zamestnávateľov tvrdili, že ako predák vojnovej Slovenskej republiky bol „"určite pod dohľadom Štátnej bezpečnosti."“ 
Pod dohľadom ŠtB.
V roku 1954 vydal minister vnútra rozkaz, na základe ktorého sa mal na všetkých bývalých poslancov a ministrov zaviesť pozorovací zväzok. 1. februára 1955 nariadila Krajská správa Štátnej bezpečnosti zaviesť na Čatloša zväzok s krycím názvom „"Akce dopravák"“ a ešte v ten istý deň bol zväzok na Okresnom oddelení Ministerstva vnútra (OO MV) Ružomberok v tématicky operatívnej evidencii s názvom „"Hlinkovci"“ aj zavedený, Ukončený bol 30. apríla 1968, pričom niekoľkokrát zmenil miesto svojej evidencie. Podľa dôvodovej správy OO MV Martin zo 4. decembra 1957 viedol Čatloš utiahnutý skromný život.
Na Čatloša viedla ŠtB iba objektový pozorovací zväzok. K založeniu zväzku nedošlo a ŠtB Čatloša iba sledovala. Prispieť k tomu mala aj príhoda, podľa ktorej sa mal Čatloš pred agentom vysloviť v zmysle, „"že pred Národným súdom mal v jeho prospech vypovedať aj partizánsky veliteľ Jegorov. no Beneš to mal váhou svojej osobnosti prekaziť s odôvodnením, že Čatloš je Slovák"“ Dôvodom, prečo žil Čatloš utiahnuto bolo aj to, že nechcel, aby ľudia, ktorí s ním prichádzali do styku, mali problémy.
Publikačná činnosť a memoáre.
V druhej polovici 50. rokoch bolo Čatlošovým jediným cieľom napísať a dokončiť svoje memoáre na roky 19381944. Výzvu na ich napísanie mu zaslal šéf politického oddelenia Slovenskej akadémie vied historik Bohuš Graca. Čatloš svoje spomienky dopísal a odovzdal v máji 1963. Štátnej bezpečnosti na Čatlošových memoároch najviac vadilo zdôrazňovanie hlavnej úlohy armády a dôstojníkov pri organizovaní protifašistického odboja a marginalizovanie činnosti a boja komunistov. 
Okrem písania memoárov sa Čatloš venoval aj publicistickej a literárnej činnosti. Prispieval do periodík Legie, Národnie noviny, Tribuna. Sledoval všetku publicistickú, historiografiu a prózu, ktorá sa týkala vojnovej Slovenskej republiky a Slovenského národného povstania. Vo svojich pisateľských aktivitách neváhal kritizovať falšovateľov pravdy. V roku 1964 napríklad kritizoval Ladislava Mňačka za jeho novelu „"Svedok z Oneskorených reportáží"“, v ktorej mal Mňačko lživo opísať Rýchlu divíziu ako organizáciu, ktorá na východom fronte plánovite vyvražďovala civilistov. Čatloš Mňačka vyzval aby to odvolal a napokon ho aj osobne navštívil, no ten sa s ním odmietol stretnúť.
Čatloš kritizoval aj Mila Urbana, v čase vojnovej Slovenskej republiky šéfredaktora Gardistu, z ktorého sa po komunistickom prevrate vo februári 1948 stal prorežimový autor. Za lži o histórii SNP kritizoval aj komunistických funkcionárov ako Viliam Šalgovič a Gustáv Husák, ktorý v tom čase pôsobil ako podnikový právnik a z pozície obete buržoázneho nacionalizmu si mal podľa Čatloša prisvojiť celú prípravu povstania a dokonca aj odlet Čatlošovho lietadla s jeho memorandom, 
Ferdinand Čatloš zomrel v Martine. Nekrológ si napísal sám, Pochovaný bol najskôr na Židovskom cintoríne a po zmene politických pomerov v novembri 1989 boli jeho pozostatky prenesené na Národný cintorín v Martine.
Politické názory a postoje.
Postoj k Rusku.
Historici sa domnievajú, že hlavnou príčinou prečo Ferdinand Čatloš odkladal svoj vstup do tvoreného československého vojska, bolo jeho silné proruské cítenie. V ruskom zajatí mal blízko ku Rusko-slovenskému spolku pamäti Ľudovíta Štúra. Spolok preferoval pripojenie Slovákov k ruskému cárskemu impériu a z tohto pohľadu aj vstup slovenských zajatcov do ruskej armády.
Aj neskôr, už v pozícii ministra národnej obrany nebol veľmi nadšený z vojny proti Sovietskému zväzu a vyjadril sa, že v Rusku ešte nikto nevyhral. Uvedomoval si aj to, že na Slovensku je historický silný proruský a slovanský sentiment, ktorému podliehal aj on.
Postoj k Československu.
Ferdinand Čatloš bol veľmi nespokojný s čechoslovakistickým charakterom masarykovského Česko-Slovenska. Svoje postoje si nenechával pre seba a zúčastnil sa aj schôdzky pronárodne uvedomelých dôstojníkov, konanej 27. decembra 1922 v Turčianskom sv. Martine (dnešný Martin), ktorej sa zúčastnil napríklad aj kpt. Augustín Malár, kpt. Jozef Turanec, kpt. Ladislav Bodický, por. Štefan Čáni.
Ako evanjelikovi mu bola blízka Slovenská národná strana, no aj napriek tomu sa mu počas jeho pôsobenia v Košiciach dostalo zásluhou veliteľa práporu do osobných záznamov, že je „stúpencom hlinkovcov“, t.j. Slovenskej ľudovej strany, ktorá bola hlasným presadzovateľom slovenskej autonómie v rámci Česko-Slovenska.
Tieto jeho politické postoje, podobne ako tomu bolo v prípade iných pronárodne orientovaných dôstojníkov pôvodom zo Slovenska, mu v kariére veľmi nepomáhali a pre Justičné oddelenie Ministerstva národnej obrany napokon v ňom prevážili natoľko, že sa neskôr vo funkcii zástupcu hlavného veliteľa československej brannej moci pri slovenskej autonómnej vláde stal viac orgánom autonómnej vlády a Hlinkovej slovenskej ľudovej strany, ako československým dôstojníkom. Mal zastupovať jednotnú československú armádu, no v skutočnosti ju pomáhal ničiť. Z neľudáka sa stal prívržencom ľudáckeho politického smerovania.
Postoj k ľudákom.
V rokoch 19381940 mal Čatloš blízko k ľudákom. Okrem silného vzťahu s Karolom Sidorom, kde Čatloš patril medzi úzky kruh jeho spolupracovníkov a dokonca vypracoval návrhy, ako by sa HSĽS mohla zmocniť armády a podrobiť ju svojej vôli a slovenskej samostatnosti, mal Čatloš blízko aj radikálnemu krídlu ľudákov osobitne k Vojtechovi Tukovi. Obidvoch mužov spájal kladný pronemecký postoj. Podľa vlastných slov však rozpoznal nebezpečenstvo, ktoré hrozí Slovensku od Tukovej politiky po stretnutí v Salzbugu a po pokuse o tzv. Lichardusov puč, počas ktorého sa Tuka s pomocou HG snažil zorganizovať „"pochod na Bratislavu"“ a s Tukom definitívne rozišiel.
Postoj k židovskej otázke.
Ferdinand Čatloš nepatril medzi vládnych predstaviteľov Slovenskej reoubliky (1939-1945), ktorí by rasové protižidovské opatrenia aktívne presadzovali a hlásali, no ministerstvo obrany sa podriaďovalo štátnej protižidovskej politike. Na základe Branného zákona mali byť Židia ku 31. januáru 1940 prepustení z armády a to bez nadobudnutia hodností. O niečo neskôr museli Židia spoločne s ľuďmi vedenými v kategórii "„Cigán“" absolvovať v "„osobitných skupinách“" dvojročnú pracovnú povinnosť.

</doc>
<doc id="104507" url="https://sk.wikipedia.org/wiki?curid=104507" title="Gama záblesk">
Gama záblesk



</doc>
<doc id="104508" url="https://sk.wikipedia.org/wiki?curid=104508" title="Gamma ray burst">
Gamma ray burst



</doc>
<doc id="104509" url="https://sk.wikipedia.org/wiki?curid=104509" title="Vzplanutie gama žiarenia">
Vzplanutie gama žiarenia



</doc>
<doc id="104510" url="https://sk.wikipedia.org/wiki?curid=104510" title="GRB">
GRB



</doc>
<doc id="104511" url="https://sk.wikipedia.org/wiki?curid=104511" title="Toxicity">
Toxicity

Toxicity je druhý štúdiový album arménsko-americkej rockovej skupiny System of a Down. Jeho producentom bol Rick Rubin a vydaný bol dňa 4. septembra 2001. album obsadil 1. miesto v americkom rebríčku Billboard 200 a takisto 1. miesto v kanadskom rebríčku Canadian Albums Chart. V USA sa predalo 220 000 kópií albumu, celosvetovo viac ako 12 miliónov kópií. V USA bol multiplatinovo certifikovaný.

</doc>
<doc id="104516" url="https://sk.wikipedia.org/wiki?curid=104516" title="Malá Litava">
Malá Litava

Malá Litava je potok na Krupinskej planine, na území Hontu, v okresoch Krupina a Veľký Krtíš. Je to ľavostranný prítok Litavy s dĺžkou 9,3 km. 
Tok vytvára hranicu medzi podcelkami Dačolomská planina na severozápade a Modrokamenské úboče na juhovýchode. Pramení v lokalite Horný Drieňový vrch v nadmorskej výške okolo 528 m n. m. neďaleko osady Duchenec. Sprvu tečie na juhozápad, zľava priberá Bukovinský potok (440,8 m n. m.) a výrazne sa esovito stáča, pokračuje južným smerom, následne sa opäť prudko stáča, tečie na sever a ústi do Litavy južne od obce Cerovo v nadmorskej výške okolo 320 m n. m. Na dolnom toku má prudký spád, preteká hlboko zarezaným údolím s troma výraznými ohybmi.

</doc>
<doc id="104517" url="https://sk.wikipedia.org/wiki?curid=104517" title="Refraktor">
Refraktor

Refraktor je ďalekohľad, ktorého objektívom je jedna alebo viac šošoviek. Zväčšený obraz vzniká lomom svetla na šošovkách. Refraktory sú najstaršie astronomické ďalekohľady a majú veľké ohniskové vzdialenosti.
Využitie.
Refraktory môžu byť zaťažené farebnou vadou, ktorú je však už dnes možné odstrániť. Našli využitie najmä ako divadelné ďalekohľady, poľovnícke ďalekohľady, triédre a binokuláre. V astronómii sa používajú najmä na amatérsku astrofotografiu a astrometriu. Šošovky veľkých astronomických ďalekohľadov však majú obmedzenú veľkosť, pretože priveľká šošovka sa deformuje vlastnou hmotnosťou. Najväčšie ďalekohľady sveta sú teda takmer bez výnimky reflektory.
Delenie podľa vypuklosti šošovky.
Galileiho refraktor.
Tento druh ďalekohľadu ako okulár využíva rozptylku (dutú šošovku). Objektívom je spojka, ktorá má veľkú ohniskovú vzdialenosť (f). Obrazové ohnisko objektívu takéhoto ďalekohľadu splýva s obrazovým ohniskom okuláru. Tento druh ďalekohľadu sa dnes už nepoužíva v astronómii, používa sa len ako divadelný ďalekohľad.
Keplerov refraktor.
Keplerov refraktor ako okulár využíva spojku (vypuklú šošovku). Obidve šošovky, objektív aj okulár) majú spoločnú optickú os. Má veľkú ohniskovú vzdialenosť (f) objektívu, pričom, ohnisková vzdialenosť okuláru je malá. Pozorovaný obraz je prevrátený, no zväčšenie a zorné pole sú väčšie ako pri Galileovom ďalekohľade. Všetky dnešné astronomické ďalekohľady sú Keplerove ďalekohľady, preto sa pre tento druh ďalekohľadu používa aj názov hvezdársky ďalekohľad.

</doc>
<doc id="104518" url="https://sk.wikipedia.org/wiki?curid=104518" title="Chocholná (prítok Ipľa)">
Chocholná (prítok Ipľa)

Chocholná je potok vo Veporských vrchoch, na území okresov Detva a Poltár. Je to pravostranný prítok Ipľa a má dĺžku 9 km. 
Pramení v podcelku Sihlianska planina pod sedlom Prašivá v nadmorskej výške okolo Po obec Látky tečie juhozápadným smerom, potom sa stáča viac-menej na juhovýchod, pričom vytvára výrazný oblúk vypnutý k severovýchodu. Sprava priberá prítok z oblasti Vyhnanca, zľava prítok () z južného úpätia vrchu Bykovo (). Ústi do vodnej nádrže Málinec v nadmorskej výške okolo 

</doc>
<doc id="104519" url="https://sk.wikipedia.org/wiki?curid=104519" title="Aminokyselina">
Aminokyselina

Aminokyselina (iné názvy: aminokarboxylová kyselina, amínová kyselina; do polovice 70. rokov 20. stor.: "amínokyselina") je jedna z organických zlúčenín obsahujúcich v molekule aminoskupinu (primárnu, sekundárnu či terciárnu) a karboxylovú skupinu. Okrem týchto skupín môžu obsahovať i iné funkčné skupiny (napríklad druhú aminoskupinu, druhú karboxyskupinu a ďalšie substinenty).
Podľa vzájomnej polohy aminoskupiny a karboxylovej skupiny sa rozlišujú α-, β-, γ-aminokyseliny atď. Aminokyseliny kódované (zvané proteinogénne alebo bielkovinotvorné) sú stavebnými jednotkami bielkovín. Ich zabudovanie do peptidového reťazca pri proteosyntéze je riadené genetickým kódom (preto sa nazývajú kódované). Do tejto skupiny patrí 20 α-aminokyselín. Okrem glycínu, ktorý nie je chirálny, majú všetky kódované aminokyseliny konfiguráciu . Aminokyseliny nekódované nie sú pravidelnou súčasťou bielkovín. V organizme majú rôzne biologické funkcie, sú napr. súčasťou niektorých koenzýmov. Esenciálne aminokyseliny si telo nevie samo syntetizovať, musí ich získavať z potravy. Pre človeka sú esenciálne aminokyselin valín, leucín, izoleucín, fenylalanín, tryptofán, lyzín, metionín a treonín; ostatné sú neesenciálne.
Z metabolického hľadiska, teda podľa možností ich zapojenia do metabolizmu cukrov a tukov, sa delia na glukogénne (pri ich štiepení vznikajú medziprodukty metabolizmu cukrov), ketogénne (odbúravajú sa látky, ktoré tvoria tuky) a glukogénne i ketogénne (štiepia sa zvyčajne na dva fragmenty, z ktorých jeden sa zapája do metabolizmu cukrov s druhý do metabolizmu tukov). Majú amfotérny charakter (napr. tvoria sodné soli aj hydrochloridy) a prejavujú reakcie amínov (napr. acylácia) i karboxylových kyselín (napr. esterifikácia). Súčasná prítomnosť skupín NH2 a COOH umožňuje spojenie amidovou väzbou CONH a vznik laktámov, respektívne polyamidov. Najznámejším priemyselne vyrábaným polyamidom je polyamid 6, (NH(CH2)5CO)n, vyrábaný z ekaprolaktámu. Prírodné polyamidy sú proteíny, v ktorých sa ako stavebné jednotky vyskytuje najčastejšie asi 20 -α-aminokyselín so všeobeným vzorcom NH2CHRCOOH, líšiacich sa substituentom R (tzv. bočným reťazcom).
Prehľad základných proteínogénnych aminokyselín.
Skratky a chemické vlastnosti.
Aminokyseliny sa v bežnej praxi označujú skratkami. V biochémii sa vačšinou používajú trojpísmenové skratky. Jednopísmenové skratky sa používajú hlavne na zapisovanie sekvencie bielkovín.
V niektorých prípadoch nie je jasné, ktorá aminokyselina je prítomná. V tom prípade sa používajú špeciálne skratky, ktoré môžu predstavovať niekoľko aminokyselín:
Pyrolyzín a selenocysteín.
Okrem základných 20 aminokyselín sa počas proteosyntézy pridávajú do reťazca bielkoviny ešte dve aminokyseliny: selenocysteín ("21. aminokyselina") a pyrolyzín ("22. aminokyselina"). Týmto aminokyselinám prislúchajú tzv. stop kodóny – v oboch prípadoch naznačujú tieto kodóny zaradenie týchto špeciálnych aminokyselín namiesto zastavenia translácie. Selenocysteín je kódovaný stop kodónom UGA (opal), ktorý je "prekódovaný" na selenocysteín pomocou špecifickej sekvencie (SECIS elementu), ktorá sa nachádza v mRNA kódovanej bielkoviny. Selenocysteín sa syntetizuje priamo na tRNA pred samotnou transláciou. Dráha syntézy selenocysteínu je u baktérií a eukaryotov/archeónov odlišná. Pyrolyzín bol objavený len u archeónov a baktérií a odpovedá mu stop kodón UAG (amber). Nie je však jasné, či tieto kodóny odpovedajú i skutočným signálom na zastavenie translácie alebo je takisto prítomná špeciálna sekvencia, ktorá naznačuje jeho zaradenie do bielkoviny. Podľa štúdií existuje špeciálna sekvencia i pre pyrolyzín (PYLIS sekvencia), ktorá však (minimálne v geneticky upravenej "E. coli") nie je nutná pre zabudovanie pyrolyzínu do bielkovín. Je však možné, že táto sekvencia zvyšuje kvalitu translácie tohto kodónu u archeónov. 
Ďalšie aminokyseliny v živých organizmoch.
Okrem 20 základných proteínogénnych aminokyselín sa v bielkovinách môžu nachádzať aj ďalšie aminokyseliny, ktoré vznikajú druhotne, úpravou už hotovej bielkoviny pomocou posttranslačných modifikácií. Takýmito aminokyselinami sú napr. hydroxyprolín a "N"-trimetyllyzín.
V živých objektoch sa prirodzene nachádzajú aj neproteínogénne aminokyseliny, väčšinou ako medziprodukty metabolizmu aminokyselín. Takýmito aminokyselinami sú napr. homoserín, homocysteín, ornitín, citrulín a iné.
Syntéza aminokyselín.
Rastliny a baktérie dokážu syntetizovať všetky aminokyseliny z anorganických látok. Naproti tomu živočíchy si dokážu tvoriť len niektoré aminokyseliny (a aj to len premenou iných, hotových aminokyselín), iné (tzv. esenciálne aminokyseliny) musia dostávať hotové z potravy.
Dusík potrebný na produkciu aminokyselín získavajú rastliny z pôdy vo forme dusičnanov alebo amoniaku. Dusičnany sa redukujú na amoniak dvojicou enzýmov, nitrátreduktázou a nitritreduktázou. Amoniak sa zabudováva pomocou enzýmov GS (glutamínsyntetáza) a GOGAT (glutamátsyntáza, nazývaná tiež glutamín-oxoglutarát-aminotransferáza). Produktmi sú glutamín (Gln) a kyselina glutámová (Glu). Z nich sa potom vytvárajú všetky ostatné aminokyseliny.

</doc>
<doc id="104520" url="https://sk.wikipedia.org/wiki?curid=104520" title="Uhorský potok">
Uhorský potok

Uhorský potok (starší názov Uhorštiansky potok) je potok na území okresu Poltár, je to ľavostranný prítok Ipľa s dĺžkou 12,2 km a je tokom III. rádu.
"Prameň:" v Stolických vrchoch, v podcelku Málinské vrchy, na južných svahoch vrchu Burkuš (809,4 m n. m.) v nadmorskej výške okolo 720 m n. m.
"Smer toku:" najprv na juhozápad, za obcou Krná sa stáča na juh, postupne až na juhovýchod
"Geomorfologické celky:" 1.Stolické vrchy, podcelok Málinské vrchy, 2.Revúcka vrchovina, podcelok Cinobanské predhorie, 3.Juhoslovenská kotlina, podcelok Lučenská kotlina, časť Poltárska pahorkatina
"Prítoky:" sprava prítok z doliny Veľké skalné, Neklenský potok, Krná, Slatina, Držkovo, zľava prítok spod Uhorského (530,8 m n. m.) a Zlatná
"Ústie:" do Ipľa na území mesta Poltár (pri časti Zelené) v nadmorskej výške 224,7 m n. m.
"Obce:" Krná a Uhorské

</doc>
<doc id="104522" url="https://sk.wikipedia.org/wiki?curid=104522" title="Poltárica">
Poltárica

Poltárica je potok na území okresu Poltár, ktorý je ľavostranným prítokom rieky Ipľa, s celkovou dĺžkou 16,8 km.
Prameň.
Pramení v Stolických vrchoch, v podcelku Málinské vrchy, na východnom svahu vrchu Burkuš (809,4 m n. m.) v nadmorskej výške okolo 760 m n. m.
Smer toku.
Smer toku je po sútok s Polovnom na juhovýchod, odtiaľ po Poltár na juh, potom k ústiu na západ
Ústie.
Ústí do rieky Ipeľ v Lučenskej kotline východne od obce Breznička v nadmorskej výške okolo 219 m n. m.

</doc>
<doc id="104523" url="https://sk.wikipedia.org/wiki?curid=104523" title="Fyziologické ukazovatele mačky domácej">
Fyziologické ukazovatele mačky domácej

Vnútorná telesná teplota mačky domácej je 38,0 – 39,5 stupňov Celzia a meria sa v konečníku lekárskym alebo veterinárnym teplomerom. Mačiatka a mladé zvieratá majú teplotu skôr vyššiu, dospelí kastráti skôr nižšiu.
Dychová frekvencia zdravej neunavenej mačky v pokoji pri bežnej izbovej teplote sa pohybuje od 20 do 30 dychov za minútu.
Počet srdcových tepov je za rovnakých podmienok ako pri dychu 110 až 130 tepov za minútu.
Pohlavne dospieva väčšina mačiek v 7 až 9 mesiaci, ale u niektorých jedincov môže dôjsť k pohlavnej dospelosti už po šiestom mesiaci. Takže je nutné od tohoto veku chovať mačky oddelene od kocúrov, aby nedošlo k nežiaducemu spáreniu. Telesne mačky dospievajú oveľa neskôr a všeobecne sa považuje za vhodnú dobu k páreniu doba po 18. mesiacoch veku.
Rozmnožovanie.
Ruja trvá u mačiek zväčša 7 dní, ale jej dĺžka u jednotlivých zvierat je veľmi variabilná a môže sa pohybovať od 3 do 15 dní. K pravidelnej ruji domácich mačiek dochádza na jar a na jeseň, ale u ušľachtilých plemien mačiek sa môže prejaviť v ktoromkoľvek ročnom období a opakovať po troch týždňoch. Ruja je sprevádzaná charakteristickým chovaním zvierat. Mačka sa stáva nepokojnou, naťahuje sa, ohýba chrbát, otiera sa o nohy chovateľa, nepravidelne a málo žerie a snaží sa dostať z bytu do spoločnosti kocúra. Pri silnejšom pohladení po chrbte väčšina mačiek v ruji zaujme páriaci postoj tak, že má predné končatiny natiahnuté vpredu, hrudníkom sa dotýka zeme, pokrčené zadné končatiny má posunuté pod brucho a chvost stočený hore alebo na stranu. Tiež kocúry prejavujú v období ruje mačiek zvýšený nepokoj, viac páchnu, častejšie močia a väčšinou zanechávajú močové vizitky aj na stenách alebo nábytku v byte, pretože sa snažia označiť si svoje teritórium.
Voľne žijúce mačky signalizujú ruju močom a naliehavým volaním, ktorým privolajú viacero nápadníkov. Podobne ako mačka žijúca vnútri, aj vonku žijúca mačka sa otiera o predmety a váľa sa po zemi. Keď sa kocúr priblíži k mačke v tejto fáze, mačka ho prskaním a typickým pohybom predných labiek odoženie. Kocúrí nápadníci na seba vrhajú hrozivé pohľady a vydávajú hlasný krik. Obchádzajú sa plazivými pohybmi a nezriedka sa pobijú. Preto je úmrtnosť nekastrovaných kocúrov nepomerne vyššia ako kastrovaných.
Keď je mačka pripravená na párenie, dá kocúrovi znamenie tým, že zaujme páriaci postoj (pozri vyššie). Celý páriaci akt trvá len niekoľko sekúnd a skončí násilným odstrčením kocúra mačkou. Mačka v ruji sa môže spáriť s viacerými kocúrmi. Ruja končí brezivosťou.
Brezivosť mačky domácej trvá približne 9 týždňov a podľa posledných prieskumov je uvádzaná ako normálna v rozmedzí od 56 do 68 dní, pričom európske mačky domáce majú obyčajne brezivosť na nižšej hranici, mačky ušľachtilých plemien pri hodnote okolo 63 až 65 dní. V našich podmienkach je najčastejšia dĺžka brezivosti ušľachtilých mačiek od 62 do 66 dní od prvého nakrytia kocúrom v rovnakej ruji. Zabrezlé mačky však bývajú pokojnejšie a viac žerú. V druhej tretine brezivosti je u väčšiny brezivých mačiek vidieť zväčšené brucho a vyplňovanie slabín. Taktiež mliečne žľazy bývajú zväčšené a prekrvené. V poslednej tretine brezivosti je, hlavne pri väčšom počte mláďat, nápadne zväčšený brušný objem, mačka viac žerie, je pokojnejšia a viac odpočíva. V dutine brušnej sa dá vyhmatať maternica s plodmi. V posledných dňoch, pred pôrodom potom dochádza k výraznému zväčšeniu mliečnych žliaz, k uvoľneniu panvy a k zdureniu vulvy. U siamských mačiek a niekedy aj u iných ušľachtilých plemien, ak nosí brezivá mačka len jedno alebo dve mačatá, nemusia byť ani v poslednej tretine brezivosti vonkajšie zmeny badateľné a určenie brezivosti bez röntgenového vyšetrenia je niekedy značne obťažné. Pôrod u voľne chovaných domácich mačiek prebieha pomerne rýchlo, je ukončený počas 15 až 20 minút a nie je pri ňom potrebná ľudská výpomoc. Obyčajne sa rodí 4 až 6, ale i 10 mačiat. U mačiek ušľachtilých plemien je zvyčajne počet mačiatok nižší, pôrod prebieha dlhšie a je pri ňom väčšinou potrebná asistencia chovateľa.
Vývoj mačiatok po narodení.
Mačiatka sa rodia osrstené, ale slepé a hluché. Vážia okolo 100 gramov. Pomocou hmatu a čuchu nájdu bradavku svojej matky. Prvé mlieko, ktorého sa mačiatka napijú, je riedke, ale plné protilátok a imunitných látok, ktoré obsahuje jej organizmus. Mačiatka podporujú produkciu mlieka masírovaním okolia bradaviek a pradením. Mačiatka si zvyknú obľúbiť jednu bradavku, ku ktorej sa vracajú. Mačiatka pijú viackrát denne až pokým nezaspia. Mačka im jazykom masíruje análny a genitálny otvor, čím podporuje vylučovanie moču a trusu, keďže mačiatka ešte samé nie sú schopné vylučovania. Počas prvých dní po narodení sa mačka od mačiatok takmer nevzďaľuje. Jedlo, voda a mačacie WC by sa preto mali nachádzať v jej tesnej blízkosti. 
Dvojtýždňové mačiatka otvárajú oči, nastrahujú uši a rozvíjajú si svoje zmysly. Vážia okolo 200 gramov. V tomto období začínajú vnímať svojich súrodencov a blízke okolie, v ktorom sa nachádzajú. Učia sa pohybovať a od tretieho týždňa je možné pozorovať prvé mačacie hry, pri ktorých sa učia behať, skákať, liezť, loviť a spoznávajú širšie okolie. Koncom mesiaca života vážia okolo 300 gramov a začínajú sa samé čistiť. V tomto období je možné začať ich prikrmovať pevnou stravou (ak je vrh priveľký, alebo stratili matku a chovateľ mačiatka živí sám). Mačiatka sú čistotné zvieratá a už v tomto období je možné ich naučiť na mačací záchod. Obdobie medzi piatym až siedmym týždňom je dôležité pre socializáciu mačiatok. Mačiatka si vytvárajú vzťah k vlastnému druhu a tiež druhom, s ktorými v tomto období príde do styku. Mačiatka, ktoré v tomto období nemali možnosť stýkať sa s človekom, sa budú ľudí strániť po celý život a nikdy už z nich nebudú také prítulné mačky, ako mačiatka, ktoré mali možnosť socializácie na človeka. Vo veku 10 týždňov sú už mačiatka obozretnejšie voči novým veciam a majú plne vyvinuté povahy.
Od druhého, vo voľnej prírode až od štvrtého mesiaca, sa začínajú pre mačiatka učňovské roky. Nasledujú matku v jej každodennej činnosti a učia sa samostatne čistiť, loviť a pod. V tomto období sú mačiatka veľmi hravé a vyliezajú na všetko, lovia pohybujúce sa objekty a súrodencov, brúsia si pazúriky na predmetoch (v prípade, že nemajú možnosť obrusovať si pazúriky na vhodnom škrabadle, použijú náhradné riešenie – nábytok). Učia sa tiež sociálnemu správaniu v rámci druhu. Trojmesačné mačiatka už jedia výlučne tuhú stravu a nepijú materské mlieko. Okolo piateho mesiaca nahrádza mliečny chrup trvalý. V šiestich mesiacoch sú mačiatka nezávislé od matky.
Pohlavné dospievanie.
Mačka pohlavne dospieva medzi 6. a 8. mesiacom života. Celkový telesný vývoj však končí neskôr (okolo jedného roka). Vďaka pohlavnému dospievaniu vyniknú pohlavné rozdiely medzi mačkou a kocúrom. Kocúr býva väčší ako mačka, má širší krk a vďaka väčším žľazám aj väčšiu hlavu. Mačky zvyknú byť menšie a štíhlejšie s hlavou v tvare trojuholníka (záleží však od plemena).
Väčšie rozdiely medzi mačkou a kocúrom však vynikajú v správaní. Kocúr je teritoriálne orientovaný a značkuje si svoj revír močom a trením sa o predmety (stromy, kamene, kríky…). Vyháňajú z revíra votrelcov. Na rozdiel od mačiek sa zvyknú túlať a niekedy strávia pri love a hľadaní samičky v ruji niekoľko dní mimo domova. Po návrate hľadajú stravu a pokojné miesto na spanie.
Z hier na boj sa u kocúrov stáva ozajstný boj, v ktorom samec dokazuje, že je schopný zmerať si sily s iným samcom. Medzi 10. a 14. mesiacom opúšťa kocúr skupinu. Ostávajú iba kastrované kocúry, ktorí sa zaraďujú do fungujúcej skupiny.
Revír kocúra je asi trikrát taký veľký ako revír mačky. Veľkosť revíru mačky sa odvíja od množstva potravy, ktoré sa v revíre nachádza. Z tohto hľadiska je mačka vhodnejším domácim maznáčikom ako kocúr. Mačka však horšie znáša zmenu prostredia ako kocúr a väčšinou nerada cestuje. Pri hrách však nezvykne byť až taká agresívne, ako kocúr.
S rastúcim vekom sa mačka upokojuje, nevydáva toľko energie, menej sa hrá. Mačky žijúce v domácnosti sú prítulné. Kocúr zvykne byť nedôverčivejší voči cudzím ľuďom a traduje sa, že je prítulnejší.

</doc>
<doc id="104525" url="https://sk.wikipedia.org/wiki?curid=104525" title="Banský potok">
Banský potok

Banský potok je názov niekoľkých potokov na Slovensku:

</doc>
<doc id="104526" url="https://sk.wikipedia.org/wiki?curid=104526" title="Banský potok (prítok Ipľa)">
Banský potok (prítok Ipľa)

Banský potok je potok na území okresu Poltár, je to pravostranný prítok Ipľa, má dĺžku 18,5 km a je tokom III. rádu. 
"Prameň:" vo Veporských vrchoch, v podcelku Sihlianska planina, na južnom úpätí vrchu Táňovo (929,2 m n. m.) v nadmorskej výške okolo 800 m n. m.
"Smer toku:" najprv na juh, vytvára oblúk, pričom sa postupne stáča viac na juhojuhovýchod, od Katarínskej Huty na juhovýchod, medzi obcami Cinobaňa a Mládzovo na východ, odtiaľ k ústiu opäť na juhovýchod
"Geomorfologické celky:" 1.Veporské vrchy, podcelok Sihlianska planina, 2.Stolické vrchy, podcelok Málinské vrchy, 3.Revúcka vrchovina, podcelok Cinobanské predhorie, 4.Juhoslovenská kotlina, podcelok Lučenská kotlina, časť Poltárska pahorkatina
"Prítoky:" sprava Zimný potok, prítok (218,3 m n. m.) z oblasti Malej Skalice, zľava Žliabsky potok (388,6 m n. m.)
"Ústie:" do Ipľa v Lučenskej kotline na území obce Breznička v nadmorskej výške okolo 217 m n. m.
"Obce:" Cinobaňa a miestne časti Hrnčiarky, Stupník, Katarínska Huta, Maša, potom obce Mládzovo a Breznička

</doc>
<doc id="104527" url="https://sk.wikipedia.org/wiki?curid=104527" title="Zubná korunka">
Zubná korunka

Zubná korunka alebo len korunka je umelá náhrada korunkovej časti zubu, ktorá je nasadená na obrúsený pahýľ zubu. Ide v podstate o najmenšiu zubnú náhradu. Možno ňou nahradiť poškodený zub, ktorý má nepoškodený, živý alebo endodonticky ošetrený koreň. 
Druhy koruniek.
Najzákladnejšie je rozdelenie podľa vzhľadu: 
Korunky možno taktiež deliť podľa materiálov používaných na ich výrobu:
Postup zhotovenia zubnej korunky.
Nová korunka pre pacienta predstavuje 2 alebo 3 návštevy stomatologickej ordinácie. Pri prvej návšteve lekár začne zmeraním uhlov v ústach pacienta, potom vykoná v lokálnej anestézii zbrúsenie zuba do požadovaného tvaru, aby vznikol priestor na korunku. Potom je v ústach vykonaný odtlačok do alginátovej hmoty. Zhotovenie korunky si žiada určitý čas, doba zhotovenia korunky je závislá od materiálu, z ktorého bude korunka vyrobená. Na preklenutie tohto obdobia je možné zhotoviť provizórnu korunku z živice (toto riešenie je však v podstate zbytočné). Druhá návšteva nie je nutná vždy. Pri poslednej návšteve lekár korunku upraví tak, aby pacientovi nebránila v zhryze alebo ho nenarušovala. Potom ju definitívne nacementuje na obrúsený zub.
Starostlivosť o korunky a mostíky.
Pacient sa musí o korunky alebo mostíky veľmi dobre starať. Čím lepšie sa o ne bude starať, tým dlhšia bude ich životnosť. Zuby nesúce korunky sú naďalej náchylné k vzniku zubného kazu v oblasti krčku, kde je umiestnený okraj korunky. V prípade zanedbania hygieny sa môže rozvinúť zápal ďasien.

</doc>
<doc id="104528" url="https://sk.wikipedia.org/wiki?curid=104528" title="Petrovský potok (prítok Ipľa)">
Petrovský potok (prítok Ipľa)

Petrovský potok je potok v Novohrade, vo východnej časti okresu Lučenec. Je to ľavostranný prítok Ipľa a má dĺžku 8 km. 
Pramení v Lučenskej kotline, v časti Poltárska pahorkatina juhozápadne od Poltára v nadmorskej výške okolo 238 m n. m. Tečie severojužným smerom, pričom vytvára oblúk ohnutý k západu. Preteká osadami Vyšný Petrovec, Nižný Petrovec a obcou Pinciná. Do Ipľa ústi južne od Pincinej v nadmorskej výške cca 187 m n. m. Má vodohospodársku funkciu, boli na ňom vybudované dve malé vodné nádrže. Podobne aj na ľavostrannom prítoku pritekajúcom od osady Dolina je ďalšia vodná nádrž.

</doc>
<doc id="104530" url="https://sk.wikipedia.org/wiki?curid=104530" title="Šťavica">
Šťavica

Šťavica môže byť:

</doc>
<doc id="104531" url="https://sk.wikipedia.org/wiki?curid=104531" title="Maštinský potok">
Maštinský potok

Maštinský potok je potok v Novohrade, tečie územím okresov Poltár a Lučenec. Je to pravostranný prítok Suchej s dĺžkou 10 km a je tokom IV. rádu. 
Prameň.
Pramení v Lučenskej kotline, v podcelku Poltárska pahorkatina, západne od obce Hrnčiarska Ves, pri samote Nový Salaš v nadmorskej výške okolo 260 m n. m. 
Opis toku.
Na hornom toku tečie severojužným smerom, na dolnom prevažne na juhovýchod. Preteká osadami Maštinec, Horné Vyšeľany a Dolné Vyšeľany. Na dolnom toku napája vodnú nádrž Ožďany a do Suchej ústi juhozápadne od obce Ožďany v nadmorskej výške okolo 198 m n. m. na území Novohradských terás.

</doc>
<doc id="104532" url="https://sk.wikipedia.org/wiki?curid=104532" title="Sokolí potok (prítok Suchej)">
Sokolí potok (prítok Suchej)

Sokolí potok je krátky, ale relatívne vodnatý potok v Novohrade, preteká územím okresov Rimavská Sobota a Lučenec. Je to ľavostranný prítok Suchej, má dĺžku 6,3 km a je tokom IV. rádu.
Vzniká v Cerovej vrchovine, v podcelku Bučenská vrchovina v nadmorskej výške približne v blízkosti osady Ľukva. Tečie na severozápad poľnohospodársky využívanou krajinou, priberá pravostranný prítok z obce Dolné Zahorany a zvrtne sa na západ. Následne priberá pravostranný prítok z juhozápadného svahu Buka () a vstupuje do intravilánu Husinej, kde priberá krátky ľavostranný prítok. Na dolnom toku sa zarezáva do severného výbežku Cerovej vrchoviny a ústi do Suchej neďaleko obce Veľké Dravce v nadmorskej výške okolo .

</doc>
<doc id="104533" url="https://sk.wikipedia.org/wiki?curid=104533" title="Ľukava">
Ľukava

Ľukava (do 2010 aj Ľukva) je potok v západnej časti okresu Rimavská Sobota, je to pravostranný prítok Rimavy s dĺžkou 14,5 km. V okolí osady Mojša (do 2008 aj Majša) meandruje a na dolnom toku bola vybudovaná vodná nádrž Kurinec využívaná najmä na rekreačné účely.
"Prameň:" v Cerovej vrchovine, v podcelku Bučenská vrchovina, na severnom úpätí vrchu Dlhý vrch () a vrchu Trojchotár () v nadmorskej výške 
"Smer toku:" po osadu Antalova pustatina na severovýchod, odtiaľ viacmenej na východ
"Geomorfologické celky:" 1. Cerová vrchovina, podcelok Bučenská vrchovina, časť Blhovská vrchovina, 2. Juhoslovenská kotlina, podcelok Rimavská kotlina
"Prítoky:" sprava z osady Rakov, Mojínsky potok, potok z oblasti obce Gemerček, zľava Baník a Včelinský potok
"Ústie:" do Rimavy v oblasti Gemerských terás, na území obce Rimavské Janovce v nadmorskej výške okolo 
"Obce:" osada Ľukava (do 2010 aj Ľukva), Opátik, Antalova pustatina, osada Mojša (do 2008 aj Majša), časti mesta Rimavská Sobota - Dúžava a Kurinec.
Pôvod názvu.
Medzi odborníkmi toponymie nie je jednota o pôvode názvu a preto sa stretávame s viacerými výkladmi pôvodu názvu. Názov vodného toku Ľukava vznikol buď spojením slovného základu "luk" z praslovanského "lǫkъ" (vo význame ohyb, zákruta) a prípony názvov vodných tokov (hydroformantu) "-ava" (vo význame voda, potok, vodný tok), teda potok s charakteristickými oblúkmi, podobne ako iné názvy vodných tokov s touto príponou: Rudava, Bebrava, Hlinava, Výrava, alebo zo slovného koreňa "lukav-" v prídavnom mene "lukavý" (vo význame záludný, nestály, falošný, zákerný), teda potok nestály svojim priebehom, často sa vylievajúci zo svojho koryta; podobný pôvod názvu má i potok Lukavica (prítok Hrona) a potok Lukavica (prítok Šibskej vody) (v oboch prípadoch bol názov neskôr prenesený na obec Lukavica okres Zvolen i na obec Lukavica okres Bardejov). Podľa ďalšieho výkladu názov potoka "Ľukava" má pôvod v domácej prezývke "Luka" z osobného mena "Lukáš". Mäkké "ľ" v názve "Ľukava" vo všetkých troch výkladoch pôvodu názvu je vplyvom miestneho nárečia.
Pomenovací akt prebehol v slovenskom jazykovom prostredí v podobe "Lukava" → "Ľukava"; po prisídlení maďarského obyvateľstva bol názov "Ľukava" podľa zákonitostí preberania cudzích slov do maďarčiny prevzatý a modifikovanný do podoby → "Lyukva" podobne ako Morava → Morva, Orava → Árva, Žitava → Zsitva, Jelšava → Jolsva; po opätovnom posune slovensko-maďarskej etnickej a jazykovej hranice bol tento názov späťprevzatý do slovenčiny v podobe "Ľukva"; názvoslovná autorita v roku 2010 revitalizáciou pôvodného názvu štandardizovala podobu "Ľukava" so zohľadnením nárečového "ľ".

</doc>
<doc id="104535" url="https://sk.wikipedia.org/wiki?curid=104535" title="Čamovský potok">
Čamovský potok

Čamovský potok je potok na rozhraní regiónov Gemer a Novohrad, preteká územím okresov Rimavská Sobota a Lučenec. Je to pravostranný prítok Beliny, má dĺžku 14,2 km a je tokom V. rádu. 
"Prameň:" v Cerovej vrchovine, v podcelku Hajnáčska vrchovina, na západnom úpätí vrchu Pohanský hrad (578,0 m n. m.) v nadmorskej výške približne 405 m n. m.
"Smer toku:" najprv viac-menej na sever, potom k obci Čamovce na západ, ďalej k obci Šíd na severozápad a odtiaľ k ústiu na západ
"Geomorfologické celky:" Cerová vrchovina, podcelok Hajnáčska vrchovina, časť Šurická brázda
"Prítoky:" sprava spod Sovieho vrchu (514,0 m n. m.), potok z obce Šíd, zľava prítok (213,7 m n. m.) spod Čurgova a potok Dolina
"Ústie:" do Beliny na území mesta Fiľakovo vo Fiľakovskej brázde v nadmorskej výške okolo 190 m n. m.
"Obce:" Šurice, Čamovce, okrajom obce Šíd a mesto Fiľakovo

</doc>
<doc id="104537" url="https://sk.wikipedia.org/wiki?curid=104537" title="Július Nosko">
Július Nosko

Július Nosko (* 8. jún 1907, Tisovec – † 5. september 1986, Praha) bol dôstojník československej a slovenskej armády podieľajúci sa podstatnou mierou na príprave Slovenského národného povstania, náčelník štábu povstaleckej armády.
Život.
Predvojnové obdobie.
Narodil sa v rodine Samuela Noska a Juliany rodenej Dianiškovej. V rokoch 1922 - 1926 navštevoval Vyššiu hospodársku školu s maturitou v Košiciach, kde zmaturoval s vyznamenaním, čo mu dávalo predpoklad pokračovať v štúdiu na vysokej poľnohospodárskej škole. Keďže od rodičov nemohol žiadať ďalšie finančné prostriedky, rozhodol sa pokračoval v štúdiu na Vojenskej akadémii v Hraniciach na Morave. Po skončení štúdia dňa 29. júla 1928 bol slávnostne vyradený.
Dňa 1. októbra 1928 nastúpil do aplikačnej školy jazdectva v Pardubiciach. V júli 1929 nastúpil na 4 roky do Jazdeckého pluku č. 4 v Klatovoch. Dňa 30. septembra 1930 bol v rámci pluku premiestnený do Dobřan, kde sa zoznámil so svojou manželkou Annou, s ktorou sa v roku 1936 oženil. Manželka ho i v budúcnosti ochotne nasledovala po všetkých jeho vojenských pôsobiskách. V roku 1932 bol povýšený na nadporučíka a prevelený na Zakrapatskú Ukrajinu. Toho roku tiež nastúpil ako frekventant do jazdeckej školy pri Vojenskom jazdeckom učilišti, ktorú ukončil ako najlepší poslucháč v ročníku. Po návrate k jednotke do Podkarpatskej Rusi sa nakazil maláriou a musel byť hospitalizovaný. V nasledujúcich rokoch ešte niekoľkokrát zmenil pôsobisko, no od mája 1938 pôsobil v Banskej Bytrici. Po vzniku Prvej Slovenskej republiky nevidel svoje postavenie ako evanjelik, ktorý má za manželku Češku, priaznivo. Aj napriek tomu sa 23. marca 1939 sa hlásil na novovytvorenom Ministerstve Národnej Obrany v Bratislave do slovenskej armády. Po reorganizácii jednotiek v slovenskej armáde sa stal kapitán Nosko prednostom spravodajského oddelenia 2. pešej divízie v Banskej Bystrici. Tam sa opäť stretol s Jánom Golianom a bol zapojený do odboja.
Druhá svetová vojna.
Po napadnutí ZSSR Nemeckom odišiel na východný front, ako príslušník Rýchlej skupiny. Účastnil sa bitky pri Lipovci. Bol vyslaný na stáž k nemeckej 6. armáde do Charkova. V roku 1943 bol vyslaný na Ukrajinu ako náčelník štábu Zaisťovacej divízie. Cestou dostal od Goliana inštrukcie aby sa nepridával k tamojším partizánom, ale vrátil sa späť, kde bol viac potrebný. Neskôr bol stiahnutý, pre údajnú chorobu na Slovensko. Tu sa začal zapájať do povstaleckých príprav na ozbrojené vystúpenie proti Nemecku. Stal sa členom Golianovho štábu, od 1. mája 1944 ako náčelník štábu vojenského ústredia ilegálnej SNR, pre prípravu povstania.
V prvých dňoch povstania, bol 4. septembra 1944 Nosko vymenovaný za náčelníka štábu Veliteľstva 1. česko-slovenskej armády na Slovensku a do príchodu generála Viesta 7. októbra 1944 i zástupcom veliteľa.
Po ústupe povstalcov do hôr a prechode 1. česko-slovenskej armády na Slovensku na partizánsky spôsob boja ustupoval cez Nízke Tatry, Slovenské rudohorie, kde sa pripojil k zvyšku skupiny Prvosienka, ktorá sa vytvorila z príslušníkov 2. taktickej skupiny. V januári 1945 prešiel s touto jednotkou front. Generál Svoboda ho na požiadanie SNR poveril vedením komisie na preverovanie dôstojníkov, ktorí prichádzali k zboru z oslobodených území. Po sústredení 2. československej paradesantnej brigády v Kežmarku v marci 1945 sa stal zástupcom veliteľa brigády plukovníka Vladimíra Přikryla. V Kežmarku bol vedený intenzívny výcvik brigády, aby sa mohla zúčastniť bojov na Morave. Tento zámer sa pre nedostatok výzbroje a materiálu nakoniec neuskutočnil.
Povojnová činnosť.
Po oslobodení bola z 2. paradesantnej brigády utvorená 2. pešia divízia s operačnou oblasťou na strednom Slovensku. Július Nosko sa stal jej prvým veliteľom. S platnosťou od 28. októbra 1946 bol Nosko povýšený na brigádneho generála. 24. júla 1947 bol menovaný do funkcie veliteľa jednotky Teplice. Pod jeho vedením boli na Slovensku vedené boje proti banderovcom. Dňa 1. decembra 1947 bol preložený do Prahy na Vysokú školu válečnú ako náčelník oddelenia generálneho štábu. Od 1. augusta 1947 do 25. januára 1953 bol náčelníkom vševojskovej fakulty na Vysokom vojenskom učilišti a potom Vojenskej akadémii v Prahe. 31. januára 1953 bol však bez akýchkoľvek dôvodov prepustený z armády do zálohy.
Vtedy sa opäť vrátil k svojmu pôvodnému povolaniu poľnohospodára-zootechnika a ostal bývať v Dobřanoch. V roku 1966 bol rehabilitovaný. Od 1. júna 1968 do 30. apríla 1970 bol v činnej službe ako člen rehabilitačnej komisie pri Ministerstva Národnej Obrany v Prahe. Dňa 1. mája 1970 bol preložený do zálohy. Zomrel v Prahe 5. septembra 1986.
Dielo.
Autor básní, článkov a štúdií a samostatnej práce o úlohe povstaleckej armády v SNP. Písal i pod pseudonymom Julko Tis. Venoval sa turistike, gymnastike a lyžovaniu, pravidelný účastník Bielej stopy SNP.
Július Nosko bol autorom prác:
Vyznamenania.
Rad SNP I.triedy (1945), 2x Československý vojnový kríž 1939 (1945 a 1947), Medaila za chrabrosť (1945), Medaila za zásluhy (1945), Za víťazstvo nad Nemeckom, Poľský vojnový kríž (1949), Rad červenej zástavy (1969), Rad červenej hviezdy a viaceré medaily za činnosť v hospodárstve.

</doc>
<doc id="104538" url="https://sk.wikipedia.org/wiki?curid=104538" title="Budinský potok">
Budinský potok

Budinský potok je potok v Novohrade, preteká územím okresu Lučenec. Je to pravostranný prítok Krivánskeho potoka a má dĺžku 11,7 km. Niekedy sa označuje aj ako Teplica. Na hornom toku preteká Teplou dolinou a na dolnom toku bola vybudovaná veľká vodná nádrž Ružiná s prevažujúcou rekreačnou funkciou.
"Prameň:" v pohorí Ostrôžky v lazníckej oblasti obce Budiná, na južnom úpätí vrchu Javor (820,8 m n. m.) v nadmorskej výške okolo 615 m n. m.
"Smer toku:" prevažne na juhovýchod
"Geomorfologické celky:" 1.Ostrôžky, 2.Revúcka vrchovina, časť Lovinobanská brázda
"Prítoky:" sprava spod Jasenia (770,8 m n. m.), z oblasti obce Tuhár, potok Drieňovec, zo severného úpätia vrchu Sedem chotárov (602,2 m n. m.), zľava prítok spod Uhliarska (647,2 m n. m.)
"Ústie:" do Krivánskeho potoka v Lovinobanskej brázde, južne od obce Lovinobaňa v nadmorskej výške približne 230 m n. m.
"Obce:" Divín a Ružiná (na brehu vodnej nádrže)

</doc>
<doc id="104539" url="https://sk.wikipedia.org/wiki?curid=104539" title="Babský potok (prítok Ipľa)">
Babský potok (prítok Ipľa)

Babský potok je potok v Novohrade, v južnej časti okresu Lučenec. Je to ľavostranný prítok Ipľa a má dĺžku 14,5 km.
"Prameň:" v Cerovej vrchovine, v podcelku Mučínska vrchovina, pri samote Farkašovská studňa neďaleko slovensko-maďarskej štátnej hranice, v nadmorskej výške okolo 295 m n. m.
"Smer toku:" najprv na sever, pričom vytvára výrazný ohyb smerujúci k západu, za obcou Ratka sa stáča na severozápad
"Geomorfologické celky:" 1.Cerová vrchovina, podcelok Mučínska vrchovina, 2.Juhoslovenská kotlina, podcelok Lučenská kotlina
"Prítoky:" sprava spod Mazy (354,5 m n. m.), zľava z osady Cerová a spod Troch chotárov (342,6 m n. m.)
"Ústie:" do Ipľa pri obci Trebeľovce v nadmorskej výške okolo 171 m n. m.
"Obce:" obec Ratka a jej osady Šikov, Malá Ratka a Horná Baba, obec Trebeľovce

</doc>
<doc id="104540" url="https://sk.wikipedia.org/wiki?curid=104540" title="Reflektor (astronómia)">
Reflektor (astronómia)

Reflektor alebo zrkadlový ďalekohľad/teleskop je ďalekohľad, ktorý vytvára obraz v ohnisku pomocou dutého primárneho zrkadla. Toto zrkadlo môže byť guľové alebo parabolické, pričom výhoda parabolického zrkadla je, že nemá guľovú vadu. Reflektory však trpia optickou aberáciou nazývanou koma, ktorá je výraznejšia pri reflektoroch s vyššou svetelnosťou. Komu je možné potlačiť tzv. komakorektorom. Prvý reflektor zhotovil v roku 1668 Isaac Newton. 
Reflektory sa používajú takmer výlučne ako astronomické ďalekohľady. Medzi ich výhody patrí napríklad to, že nemajú farebnú vadu, môžu sa používať aj pri pozorovaní v iných spektrách a nie sú deformované vlastnou hmotnosťou - resp. túto deformáciu možno znížiť použitím aktívnej optiky. Všetky infračervené a rádiové ďalekohľady sú reflektory. Najväčšie ďalekohľady sveta vrátane Hubblovho vesmírneho ďalekohľadu sú taktiež reflektory. Najväčšie jednotlivé zrkadlo má ďalekohľad Subaru na Mauna Kea a najväčšie zložené má Very Large Telescope (VLT).

</doc>
<doc id="104541" url="https://sk.wikipedia.org/wiki?curid=104541" title="Mučínsky potok">
Mučínsky potok

Mučínsky potok je potok v Novohrade, v južnej časti okresu Lučenec. Je to ľavostranný prítok Ipľa a má dĺžku 10,5 km. Oblasť okolo ústia do Ipľa je významným hniezdiskom volavky popolavej a bola vyhlásená za chránené územie (Volavčia kolónia).
"Prameň:" v Cerovej vrchovine, v podcelku Mučínska vrchovina, neďaleko slovensko-maďarskej štátnej hranice, v nadmorskej výške okolo 275 m n. m.
"Smer toku:" Mučínsky potok vytvára tok tvaru písmena „J“, od prameňa tečie krátko na východ a postupne sa stáča na severozápad a sever
"Geomorfologické celky:" 1.Cerová vrchovina, podcelok Mučínska vrchovina, 2.Juhoslovenská kotlina, podcelok Lučenská kotlina
"Prítoky:" sprava prítok z oblasti Dubiny, Plešiansky potok (197,5 m n. m.), zľava dva prítoky od štátnej hranice ústiace na území obce Mučín
"Ústie:" do Ipľa severne od obce Rapovce v nadmorskej výške okolo 170 m n. m.
"Obce:" Lipovany, Mučín a Rapovce (okrajom)

</doc>
<doc id="104542" url="https://sk.wikipedia.org/wiki?curid=104542" title="Velický potok">
Velický potok

Velický potok je názov dvoch vodných tokov na Slovensku:

</doc>
<doc id="104543" url="https://sk.wikipedia.org/wiki?curid=104543" title="Velický potok (prítok Maškovej)">
Velický potok (prítok Maškovej)

Velický potok je potok v Novohrade, v západnej časti okresu Lučenec. Je to pravostranný prítok Maškovej a má dĺžku 12,8 km. 
Pramení v pohorí Ostrôžky pri obci Praha v nadmorskej výške cca 505 m n. m. Tečie viac-menej severojužným smerom cez Kahanovu dolinu, východne od obce Ľuboreč vstupuje do Juhoslovenskej kotliny a stáča sa na východ. Preteká cez Jelšovskú pahorkatinu a severne od obce Jelšovec ústi do Maškovej v nadmorskej výške okolo 179 m n. m.

</doc>
<doc id="104546" url="https://sk.wikipedia.org/wiki?curid=104546" title="Il-2">
Il-2



</doc>
<doc id="104547" url="https://sk.wikipedia.org/wiki?curid=104547" title="B-52">
B-52

B-52 môže byť:

</doc>
<doc id="104549" url="https://sk.wikipedia.org/wiki?curid=104549" title="Abakus (počítacia tabuľka)">
Abakus (počítacia tabuľka)

Abakus (z , ) je jednoduchá a historicky veľmi stará mechanická pomôcka, takzvané počítadlo. V mnohých krajinách (Rusko, Čína) je bežne používané dodnes.
U starovekých Egypťanov mala tvar dosky z vypálenej hliny, v ktorej boli vyryté zvislé žliabky. V nich sa posúvali nahor i nadol „počítacie“ kamienky. Rimania abakus zdokonalili: nahradili hlinu bronzom a v drážkach sa pohybovalo deviatimi kamienkami (alebo jedným väčším v hodnote 5, a štyrmi malými). Každý žliabok označoval jeden číselný rad (pre jednotky, desiatky, stovky a podobne), navyše tu bol žliabok určený pre dvanástiny (). Tento abakus umožňoval základné aritmetické operácie i s veľkými číslami.

</doc>
<doc id="104557" url="https://sk.wikipedia.org/wiki?curid=104557" title="Tornádo">
Tornádo

Tornádo môže byť:
Okrem toho sa ako tornádo zvykne označovať aj nesúvisiaci húľavový jav v západnej Afrike (západoafrické tornádo).
Presné definície a podrobnosti definície pozri nižšie.
Definície.
Vysvetlivky:
Etymológia.
Slovo je v angličtine (nie španielčine či portugalčine) doložené od polovice 16. storočia, pričom do zač. 17. storočia existovalo len v tvare ternado. Slovo pravdepodobne pochádza zo španielskeho slova tronada („búrka s hromobitím“ – porovnaj staršiu definíciu tornáda v OED vyššie), pričom tvar tornado je pokus „vylepšiť“ toto slovo tak, že sa k nemu pristupuje ako k odvodenine od španielskeho slova tornado („krútený“ – od slovesa tornar = „krútiť“).
Charakteristika.
Veľká väčšina tornád rotuje cyklonálne (t. j. na severnej pologuli proti smeru hodinových ručičiek), len niektoré sa točia v opačnom smere, teda anticyklonálne. Väčšina tornád má priemer okolo 50 metrov, ale niektoré môžu mať priemer až kilometer a viac. Obyčajne netrvajú dlhšie než niekoľko minút, ale niektoré existujú aj niekoľko hodín (v priemere existuje tornádo 15 minút). Rýchlosť pohybu tornáda po povrchu je obyčajne 50 – /h, takže typické tornádo od svojho vzniku (okamihu keď sa dotkne zeme) do zániku prejde maximálne zopár kilometrov. Rýchlosť vetra v tornáde je minimálne /h (/s) a maximálne vyše /h (/s) ;staršie sa mylne tvrdilo, že rýchlosť môže byť vyše /h.
Vnútri víru v blízkosti zeme vzniká v dôsledku silnej rotácie veľký podtlak (30 – 40 torr), ktorý spôsobuje kondenzáciu vodnej pary (a vznik kondenzačného chobota – pozri nižšie) aj silné nasávanie dovnútra valca. Nasávacia sila tornáda môže byť taká, že dokáže nasať voľné predmety, vodu z mora či nádrží (aj úplne z koryta rieky), búrať domy a zdvíhať ťažké autá . Tornádo je schopné preniesť až 200 či 300 ton ťažké objekty (napr. železničné vozne) na vzdialenosť a ľudí a zvieratá aj na vzdialenosť stoviek metrov (vznikajú tak napr. tzv. dažde žáb či rýb). Tlak vzduchu vo vnútri tornáda môže byť oveľa menší než v tropickej cyklóne, a to až do 780 hPa (v tajfúne dosahuje 860 hPa). Najmä pri širokých a veľmi silných tornádach vzniká vo vnútri dokonca zostupný pohyb vzduchu (na rozdiel od vzostupného pohybu v normálnom tornáde), ktorý môže spôsobiť až rozpustenie oblakov nad vnútornou časťou tornáda (podobne oku v tropických cyklónach).
Farbu má tornádo podľa toho, čo unáša (napr. vodu, trosky).
Tornádo spravidla zahŕňa 2 viditeľné časti (ostatná časť tornáda môže byť niekedy neviditeľná):
V niektorých prípadoch však tornádo vzniká bez akejkoľvek sprievodnej kondenzácie, potom je z tornáda viditeľná jedine spodná časť, t. j. prašný (vodný) a troskový vír pri zemi. Okrem toho existujú tornáda, v ktorých je prašný/vodný a troskový vír pri zemi taký veľký, že zakrýva kondenzačný chobot nad ním a tým prakticky aj celé tornádo.
Treba poznamenať, že v definíciách tornáda, v ktorých sa požaduje, aby dochádzalo k dotyku so zemským povrchom (pozri vyššie kapitolu s definíciami), sa má na mysli dotyk samotného víru (tento vír môže byť čiastočne alebo úplne neviditeľný) so zemským povrchom (tento dotyk poznať podľa prítomnosti prašného/vodného a troskového víru pri zemi) a nie len dotyk kondenzačného chobota so zemským povrchom.
Vznik.
Tornádo vzniká v akejkoľvek situácii, ktorá spôsobuje nepriaznivé počasie – napr. hranice frontov, čiary húľav, konvekčné systémy typu mesoscale convective complex, supercely a tropické cyklóny. Spravidla sa rozlišujú tornáda supercelárne a nesupercelárne . Podľa Sobíšek et al. tornáda v povodí Mississippi zvyčajne vznikajú v instabilnom vlhkom tropickom vzduchu prichádzajúcom z Mexického zálivu, ktorý vytvára teplé sektory cyklón, ktoré prechádzajú nad povodím Mississippi; oblaky kumulonimbus prislúchajúce k tornádam zvyknú byť usporiadané do pásov a tvoria typickú čiaru instability; tornáda sa vyskytujú v tejto oblasti aj na studených frontách. Podľa Kemela a Triznu tornádo vzniká ohybom jedného konca vetra s vodorovnou osou (húľavového víru) vertikálne smerom k zemi ako lievik či chobot.
Zánik.
Tesne pred zánikom sa lievik tornáda zúži (jeho tvar sa zmení na lano), ohýba sa a nachýli sa do vodorovného smeru.
Sekundárne savé víry.
Niekedy sa na periférii slabého tornáda alebo pseudotornádickej tromby (funnel cloud) tvoria malé víry, tzv. (sekundárne) savé víry (angl. suction vortex), ktoré existujú extrémne krátko (max. desiatky sekúnd), ale sú oveľa ničivejšie než „nosné“ tornádo. Pseudotornádická tromba (ktorá podľa viacerých definícií nie je tornádom v pravom slova zmysle) so sekundárnymi savými vírmi sa zvykne automaticky považovať za tornádo.
Rozdiel voči hurikánu a pod..
Hurikán, tajfún, cyklón a tornádo majú spoločné to, že ide o atmosférické víry. Rozdiely sú však nasledovné: Hurikán, tajfun a cyklón sú všetko lokálne názvy tropickej búrky (resp. jej posledného štádia), čiže obrovského oblačného víru s priemerom niekoľko sto kilometrov (nie metrov), ktorý vzniká nad tropickými morami a trvá 1 až 2 týždne. Tornádo má naopak oveľa menší priemer (max. stovky metrov, nie kilometrov), existuje oveľa kratšie (max. desiatky minút), je obyčajne výrazne silnejšie a vzniká pod zvislo mohutnými búrkovými oblakmi konvektívnych búrok.
Výskyt.
Vyskytnúť sa tornáda môžu v princípe na celej Zemi okrem polárnych oblastí, ale výskyt pri rovníku je zriedkavý. Vyskytujú sa najmä v USA, ale relatívne časté sú aj v Kanade, Japonsku, Austrálii, západnej Európe, južnej Afrike a severnej Argentíne. V USA sa vyskytujú vo všetkých 50 štátoch, ale najmä v tzv. Tornado Alley, t. j. širokom páse siahajúcom od juhozápadu po severovýchod medzi južnými Plains a južnou časťou Veľkých jazier. Zo štátov USA sa najviac tornád v prepočte na jednotku plochy vyskytuje na Floride (ktorá ale mimochodom leží mimo Tornado Alley) nasledovanej štátom Oklahoma. Najviac tornád na celkovú plochu štátu sa naopak vyskytuje v Texase (aj preto, že ide o rozlohou veľký štát) – vyše 100 za rok. V USA sa tornáda najviac vyskytujú v máji a júni. Mimo USA sa najhustejšie vyskytujú v Bangladéši a Argentíne. Z hľadiska času dňa vznikajú tornáda najmä v neskorom popoludní a večer. Nad morami sa vyskytujú najmä v neskorom lete alebo na jeseň. Tornáda sa vyskytujú aj na Slovensku.
Škody.
Škody spôsobené tornádom vyplývajú najmä z jeho extrémnych vetrov. Staršia domnienka, že hlavnú škodu spôsobuje tlakový rozdiel, ktorý spôsobuje taký tlak na steny domov smerom zvnútra von, že nakoniec dom exploduje, sa ukázala byť vo väčšine prípadov chybná. Tornáda sa klasifikujú najčastejšie podľa tzv. Fujitovej stupnice, ktorá ich triedi podľa škôd, ktoré spôsobujú.
Počet úmrtí v dôsledku tornád je relatívne nízky, čo je spôsobené najmä krátkosťou ich existencie. Relatívne najviac úmrtí z tornád sa vyskytuje v mobilných domoch a vozidlách, relatívne najmenej v štandardných (nemobilných) obytných budovách.
Azda najničivejším bolo tzv. tornádo troch štátov zo dňa 18. marca 1925, ktoré tiahlo štátmi Missouri, Illinois a Indiana v USA a vytvorilo dlhý a široký pás škôd. Podľa Fujitovej stupnice patrilo do stupňa F5 (teda katastrofálne škody). Škody boli 4 zničené mestá, 6 veľmi poškodených miest a 13 poškodených ďalších sídiel, okolo 690 mŕtvych a 2027 zranených.
Ochrana pred tornádom.
Jednoznačne najbezpečnejším miestom v prípade tornáda je dobre postavená budova (pokiaľ možno čo najďalej od okien) a najmä jej pivnica. Názor, že najbezpečnejším miestom je juhozápadný roh budovy, je však len ľudový mýtus. Experti odporúčajú v prípade tornáda: 
Výskum tornáda.
Pôvodne väčšina informácií o tornádach pochádzala z filmov a obrázkov tornád. V roku 1980 výskumníci vyvinuli tzv. Toto (TOtable Tornado Observatory), t. j. špeciálnu menšiu valcovitú nádobu so zariadeniami na meranie parametrov tornáda, ktorá sa dá rýchlo uviesť do prevádzkyschopného stavu a má sa v teréne umiestniť do cesty tornáda, aby sa tak zmerali jeho vlastnosti (v praxi sú však s použitím Toto spojené viaceré technické a praktické ťažkosti). Alternatívne sa používajú tzv. turtles (korytnačky), t. j. sieť menších meracích zariadení (tentoraz len teploty a tlaku), ktoré sa rozložia po ceste pre autá. Ďalšou možnosťou je vypustenie prenosných poveternostných balónov s príslušnými zariadeniami. Iný postup – vystrelenie malých rakiet () s príslušnými zariadeniami z lietadiel – sa ukázal nevhodný, lebo zariadenia obyčajne neprežili turbulencie búrky. Najúspešnejším nástrojom na meranie vetrov tornáda sa ukázal byť (fixný alebo prenosný) dopplerovský radar.

</doc>
<doc id="104558" url="https://sk.wikipedia.org/wiki?curid=104558" title="Ivan Petrovič Pavlov">
Ivan Petrovič Pavlov

Ivan Petrovič Pavlov (; * 26. september 1849, Riazaň, Ruská ríša – † 27. február 1936, Leningrad, ZSSR) bol ruský lekár a fyziológ. Podľa akademického žurnálu "Review of General Psychology" bol 24. najcitovanejším psychológom v 20. storočí, avšak jeho označenie za psychológa je sporné. Svojou prácou síce prispel k rozvoju ruskej reflexnej školy a behaviorizmu, no sám sa nikdy nezameriaval na výskum psychických procesov. Pavlov tiež kritizoval psychológov, ktorí sa cez podmienené reflexy snažili vysvetliť všetky ostatné psychické procesy, ako napríklad učenie. Tými boli najmä behavioristi.
V roku 1904 dostal Nobelovu cenu za fyziológiu alebo medicínu za svoju prácu o vylučovaní žalúdočných žliaz.

</doc>
<doc id="104560" url="https://sk.wikipedia.org/wiki?curid=104560" title="Medzinárodný Červený kríž">
Medzinárodný Červený kríž



</doc>
<doc id="104563" url="https://sk.wikipedia.org/wiki?curid=104563" title="Dogme 95">
Dogme 95

Dogme 95 (po slovensky Dogma 95, vo svete sa často používa dánska podoba) je filmárske hnutie, ktoré v roku 1995 založili (resp. spísali jeho manifest) dánski režiséri Lars von Trier, Thomas Vinterberg, Kristian Levring a Søren Kragh-Jacobsen. Deklarovaným cieľom hnutia je návrat k jednoduchosti filmu, zbavenie sa produkčných úprav a sústredenie sa na postavy a príbeh.
K dosiahnutiu týchto ideálov vytvorili von Trier a Vinterberg desať bodov, ktoré musia filmy spĺňať, nazývané "Sľub čistoty" ("Vow of Chastity"):
Zoznam filmov Dogme.
Ďalšie filmy sú uvedené na oficiálnych stránkach hnutia.

</doc>
<doc id="104565" url="https://sk.wikipedia.org/wiki?curid=104565" title="Bell X-1">
Bell X-1

Bell X-1 bolo americké experimentálne lietadlo poháňané raketovým motorom, ktoré ako prvé 14. októbra 1947 prekonalo rýchlosť zvuku vlastnou silou vo vodorovnom lete. Výskumné metódy použité v programe X-1 sa stali vzorom pre nasledujúce experimentálne projekty X. Metódy a personál NACA, ktoré vznikli pri projekte X-1, pomohli neskôr položiť základy amerického vesmírnemu programu v 60. rokoch.
Typ vznikol v šiestich exemplároch, ktoré podnikli celkom 236 letov, pri ktorých boli tri X-1 zničené (bez strát na životoch). Bell X-1 dosiahol maximálnu rýchlosť M=2,44 (12. decembra 1953) a najvyššiu výšku (26. augusta 1954).
Vznik a vývoj.
Výkony lietadiel počas 2. svetovej vojny prudko vzrástli, ale konštruktérom sa do cesty postavil málo známy jav – stlačiteľnosť vzduchu. Koncom vojny najvýkonnejšie stíhacie lietadlá dosahovali pri strmhlavom lete rýchlosti okolo /h. Pri nich nastávali vážne problémy so zmenami vo vyvážení a náhlym nárastom odporu, ktoré skončili niekedy deštrukciou draku lietadla. V tej dobe sa viedli spory o tom, či pilotované lietadlo môže lietať nadzvukovou rýchlosťou.
Iniciátorom vývoja transonického lietadla sa stala vládna civilná organizácia NACA (National Advisory Committee for Aeronautics), ktorá bola predchodkyňou dnešnej NASA. Vzhľadom na to, že NACA nemala finančné možnosti projekt uskutočniť, získala pre projekt vojenské a námorné letectvo. Obe vojenské zložky financovali vlastný projekt podľa odporúčaní NACA s jedným výrazným rozdielom – vojenské letectvo oproti prúdovému pohonu navrhovanému NACA presadilo pohon raketovým motorom. Projekt vojenského letectva označený MX-524 po dlhých jednaniach realizovala firma Bell. Projekt námorníctva vyústil do typu Douglas D-558 – 1 Skystreak, ktorý však rýchlosť zvuku neprekročil.
Vývoj vo firme Bell začala skupina konštruktérov pod vedením Roberta J. Woodsa. Lietadlo malo podľa špecifikácii dosahovať vo výške rýchlosť /h a to aspoň počas 2 minút. Výrobcu pre pohonnú raketovú jednotku našli vo firme "Reaction Motors Incorporated", čo v bola malá dielňa v Pompton Lakes. Aj keď konštruktéri zvažovali možnosť použiť šípovité krídlo, lietadlo dostalo nakoniec konvenčné. Trup mal tvar projektilu. Pre dosiahnutie uvedených výkonov bolo rozhodnuté lietadlo vynášať do vzduchu upraveným bombardérom Boeing B-29 Superfortress.
Ministerstvo obrany objednalo vo firme Bell tri experimentálne lietadlá Model 44, letectvom označované najskôr MX-1, neskôr XS-1 (eXperimental Supersonic) a nakoniec iba X-1. Jeden vyrobený stroj mal prechádzať výskumom v rámci vojenského letectva, ďalší mal slúžiť NACA a posledný mal ostať u výrobcu.
Prvý exemplár X-1 so sériovým číslom 46 – 062 vyšiel z montážnej haly vo Wheatfiedlde (štát New York) 27. decembra 1945. Nemal ešte zabudovaný motor a 19. januára ho zavesený pod B-29 previezli na Floridu. Tu lietadlo uskutočnilo 10 kĺzavých letov bez motora. Po tom padlo rozhodnutie presunúť skúšky do ľudoprázdnej oblasti vyschnutých jazier v Mohawskej púšti v Kalifornii, na základňu Muroc Dry Lake (od roku 1950 nazývaná ako Edwardsova základňa vzdušných síl), ktorá leží približne na severovýchod od Los Angeles. Ako prvý na základňu na jeseň dorazil druhý vyrobený exemplár so sériovým číslom 46 – 063. Ten po kĺzavých letoch 9. decembra 1946 uskutočnil aj prvý let so zapnutým motorom. Prvý vyrobený X-1 sa dostal po modifikáciách na základňu až na jar 1947. Do konca mája 1947 ku dňu ukončenia skúšok výrobcom obe lietadlá uskutočnili 36 letov s maximálnou dosiahnutou rýchlosťou M=0,82. 5. júna 1947 predviedol továrny pilot X-1 združeniu leteckých publicistov a typu sa ujalo vojenské letectvo.
Let nadzvukovou rýchlosťou.
Vojenské letectvo vybralo pre X-1 skúšobného pilota Charlesa E. Yeagera, stíhacieho pilota s bohatou kariérou (v bojoch nad Európu zostrelil 13 nemeckých lietadiel; potom čo bol zostrelený nad nepriateľským územím prešiel cez Pyreneje do Španielska a vrátil sa k svojej jednotke do Anglicka).
Prvý zoznamovací let Yeager uskutočnil 6. augusta 1947. 10. septembra pri svojom desiatom lete už dosiahol rýchlosť M=0,91. O mesiac neskôr sa machmeter zastavil na hodnote M=0,94, ale pozemné merania stanovili dosiahnutú hodnotu na M=0,997. Podľa plánu mala byť rýchlosť zvuku prekročená pri nasledujúcom lete. Počas víkendu Yeager spadol z koňa pri nočnom výjazde neďaleko základne, pričom si zlomil dve rebrá a mal problémy s pohybom pravej nohy. Pred štartom o udalosti povedal len priateľovi Jackovi Ridleyovi. Ten mu údajne pred utorňajším letom prepašoval do kabíny násadku na zmeták aby bezbolestne dosiahol na niektoré ovládače.
V utorok 14. októbra 1947 o 10:26 hod. posádka B-29 odhodila vo výške 6 100 metrov pri rýchlosti /h oranžové raketové lietadlo (výr. č. 46-062). Yeager postupne spúšťa motor, stúpa a zrýchľuje. Vo výške 11 000 metrov prechádza do vodorovného letu. Vo výške sa lietadlo začína otriasať. V tretej minúte od odhodenia vo výške 13 000 metrov ručička machometru ukazuje M=1,02 a krátko nato poskočí na M=1,06. Rýchlosť zvuku bola prekonaná. Po vypnutí motoru nasledoval dlhý kĺzavý let, končiaci pristátím na dne vyschnutého jazera Rogers Dry Lake.
Keďže americké vojenské letectvo informáciu tajilo, večer nasledovala len malá oslava v letiskovom bare. Informácia sa na verejnosť dostala až koncom decembra. Medzitým (v novembri) však už Yeager dosiahol rýchlosť M=1,35 (/h).
Po prekonaní rýchlosti zvuku boli v roku 1948 traja hlavní participanti programu ocenení cenou Collier Trophy. Cenu od prezidenta Trumana prevzali pilot kpt. Yeager, Larry Bell za Bell Aircraft a John Stack za NACA.
Ďalšie lety.
Prvý sériový X-1 slúžil vojenskému letectvu. Druhý, ktorý mal hrubší profil krídla, slúžil NACA na podrobnejší (a pomalší) výskum jednotlivých režimov letu, stability a ovládateľnosti lietadla. Začiatkom roku 1948 podnikli prvé lety aj ďalší piloti – kpt. James Fitzgerald a Herbert Hoover. Druhý menovaný, pilot NACA, sa stal prvým civilným pilotom, ktorý 10. marca 1948 prekročil rýchlosť zvuku.
Dňa 16. apríla 1948 došlo na stroji č.2 pri 88 lete k zlyhaniu podvozku počas pristávania. Oprava trupu trvala do konca septembra. Problémy s podvozkom mal začiatkom júna aj prvý stroj, ktorý sa obnovenia letov dočkal až v decembri.
Dňa 5. januára 1949 sa uskutočnil jediný let X-1 s konvenčným štartom. Yeager sa s X-1 č.1 po 700 metrov dlhom rozbehu na dne vyschnutého jazera Rogers odpútal pri rýchlosti /h od zeme. V priebehu 1 minúty a 40 sekúnd vystúpal do výšky 7000 metrov. V tejto výške zastavil motor, vypustil zvyšok paliva a po 8 minútach pristál.
Prvé dve lietadlá X-1 pilotovalo celkom 17 pilotov. 11. novembra 1949 zažil kpt. Jack Ridley pri svojom prvom lete malý požiar motora. Krátko sa podobná udalosť prihodila aj plukovníkovi Albertovi Boydovi. Ďalšie dramatické lety zažil major Frank Everest, ktorý bol určený pre pokusy o maximálny dostup. Už 25. marca vyskúšal čiastočný výškový kompenzačný oblek T-1 (109. let programu). 2. mája, pri 113. lete programu, mu počas letu explodoval motor a zablokoval smerovku, Everest však šťastne pristál. 25. augusta, pri štvrtom pokuse o rekordnú výšku, došlo v 21 000 metroch k dekompresii kabíny. Udalosť si vynútila prvé núdzové použitie výškového obleku a ten Everestovi zachránil život. Pri pokuse bola dosiahnutá výška , ktorá bola maximálnou dosiahnutou rýchlosťou X-1 pôvodnej verzie.
Posledný let prvého vyrobeného X-1 uskutočnil Yeager 12. mája 1950 pre účely natáčania filmu "Jet Pilot". Nasledovala renovácia stroja a jeho odovzdanie múzeu. Najslávnejší vyrobený X-1 je vystavený v National Air and Space Museum, Washington D.C.
Druhé raketové lietadlo X-1 naďalej pokračovalo v meraniach pre NACA. Taktiež sa skúšal nastaviteľný usporiadanie stabilizátora vodorovnej smerovej plochy. Pri 139. lete programu dosiahol 26. mája 1949 John Griffith rýchlosť M=1,2, ktorá sa stala maximálnou rýchlosťou X-1 č.2 v pôvodnom usporiadaní. Pri pristávaní došlo k deštrukcii predného podvozku a lietadlo sa muselo podrobiť 2 mesačnej oprave. Po nej sa uskutočnilo ešte niekoľko ďalších letov, ale kvôli korodujúcej palivovej nádrži prešiel musel stroj prejsť polročnou generálnou opravou. Po 23. októbri 1951 (po ďalších 18 letoch) došlo opäť k prerušeniu lietania na X-1 č.2 (kvôli problémom s nádržami stlačeného dusíka). Neskôr bol X-1 č.2 prestavaný na verziu X-1E.
V prvej sérii bolo postavené ešte tretie raketové lietadlo X-1. Ten sa na Edwardsovu základňu dostal až v apríli 1951, kvôli trojročnému zdržaniu vývoja nízkotlakovej palivovej sústavy (prvé dva exempláre mali vysokotlakovú). Zálet bez spusteného motora uskutočnil 20. júla 1951 pilot NACA Joseph Cannon. 9. novembra 1951 bol však pri druhom lete tretí exemplár X-1 stratený. Pri lete v podvese mal Cannon problémy s uzatvorením dverí kabíny a neúmyselne prepol spínače pre núdzové vypustenie pohonných hmôt. Let bol kvôli strate tlaku dusíka odvolaný a nasledovalo riskantné pristátie bombardéra B-50 aj s podveseným X-1. Počas vyprázdňovania nádrží paliva na zemi došlo k požiaru a následnej explózii lietadla, pri ktorej nebol nikto zranený. Po štyroch rokoch po zničení X-1A sa našla najpravdepodobnejšia príčina nehody – materiál, z ktorého bolo zhotovené tesnenie palivovej sústavy.
Ďalší vývoj X-1.
Vzdušné sily USA už v novembri 1947 rozhodli o pokračovaní vývoja a podpísali zmluvu s firmou Bell na výrobu ďalších štyroch X-1. Pri vývoji sa vychádzalo zo skúseností s Bell X-1 prvej série. Zámerom bolo odstrániť niektoré nedostatky v ovládateľnosti raketového lietadla pri určitých fázach letu (strata účinnosti výškovky pri rýchlostiach M=0,70 až M=0,92, nutnosť výraznej korekcie smeru letu pri M=0,92 a pod.). Boli zväčšené palivové nádrže pre dlhšie trvajúce lety, vylepšený rozvod paliva a zjednodušené ovládanie. Najbadateľnejšou vizuálnou zmenou bol nový kryt kabíny.
Nakoniec boli z objednávky zrealizované tri raketové lietadlá: X-1A, X-1B a X-1D. Nepostavený zostal X-1C, ktorý mal byť použitý ako nadzvuková skúšobňa palubných zbraní. Keďže vtedy už existovala nadzvuková a neexperimentálna stíhačka F-100, vojenské letectvo od stavby upustilo.
X-1A.
Dňa 14. februára 1953 bol X-1A (48 – 1384) zalietaný pilotom Jeanom Zieglerom, ktorý so strojom uskutočnil aj prvý motorový let (21. 2.) a ďalšie 3 lety. 12. mája však prišiel o život pri lete na druhom prototype Bell X-2.
Ďalší let na X-1A sa uskutočnil až 21. novembra 1953. To už stroj pilotoval Yeager, ktorý dostal za úlohu vytvoriť nový rýchlostný rekord (blížilo sa 50. výročie prvého motorového letu bratov Wrightovcov a letectvo Vojenského námorníctva USA navyše 20. novembra prekonalo na lietadle Douglas D-558-II Skyrocket dvojnásobnú rýchlosť zvuku). Pri svojom prvom zoznamovacom lete (celkovo siedmom na X-1A) dosiahol Yeager rýchlosť M=1,15; pri druhom M=1,5 a pri treťom už M=1,9.
Štvrtý let sa uskutočnil 12. decembra 1953. Lietadlo pilotoval Yeager ďaleko mimo pôvodného letového režimu (skúšky v aerodynamickom tuneli boli napríklad uskutočnené len do rýchlosti M=2). Už predtým ako raketové lietadlo vo výške dosiahlo rýchlosť k M=2,44, začal X-1A pozdĺžne aj smerovo kmitať. Po vypnutí motora sa lietadlo stalo úplne neovládateľné. Yeager sa snažil získať kontrolu nad strojom maximálnym vychýlením kormidiel. Prudké pohyby lietadla následne spôsobili, že pilot čiastočne upadol do bezvedomia (palubné záznamníky zaznamenali preťaženie -1 až +8g). Stroj sa 70 sekúnd nekontrolovane rútil k zemi, pričom stratil 16 000 metrov výšky. Nakoniec lietadlo už v podzvukovej rýchlosti samovoľne prešlo do vývrtky. Yeager sa zorientoval a po ďalších 2000 metroch lietadlo ovládol, dokĺzal a pristál na dno vyschnutého jazera Rogers. Po pristátí povedal: "Viete, keby som mal vystreľovacie sedadlo už by ma v tom lietadle nikto nevidel". Tento let bol zároveň aj jeho posledným na lietadlách typu "X-1".
Po dodatočných testoch v aerodynamickom tuneli bola ako príčina chovania X-1A označená najmä strata účinnosti tenkých stabilizačných plôch (k rovnakým javom došlo aj pri poslednom lete "Bell X-2" dňa 27. septembra 1956, pri ktorom zahynul kpt. Milburn Apt). Na základe týchto varovaní boli úspešne navrhnuté smerové plochy na X-15.
Vojenské letectvo sa potom rozhodlo, že s X-1A už rýchlosť M=2 neprekročí a sústredilo sa na výškové lety. Úloha pilota pripadla majorovi Arthurovi Murrayovi. Najvyššiu výšku dosiahol 26. augusta 1954 – 27 565 metrov.
Následne X-1A prevzala NACA, pre ktorú firma Bell lietadlo vybavila vystreľovacím sedadlom. Prvý let X-1A pre NACA sa uskutočnil 20. júla 1955. Rovnaký pilot, Joseph Walker, mal pilotovať 8. augusta aj druhý let. Pri stúpaní v podvese pod B-29 však došlo k výbuchu. Walker preliezol späť do materského lietadla. Piloti v sprievodných lietadlách (medzi nimi aj Neil Armstrong) hlásili malý požiar na palube. Drak lietadla bol poškodený, raketové lietadlo oproti B-29 pokleslo a navyše sa mu vysunul podvozok. Keďže vysunutý podvozok bol nižšie ako podvozok B-29, posádka bombardéra musela stroj odhodiť na strelnicu Edwardsovej základne. Pri dôslednom prešetrení udalosti našli komisári príčinu – kožené impregnované tesnenie firmy Ulmer, ktoré tvorilo v spojení s kvapalným kyslíkom výbušninu. V zostávajúcich raketových lietadlách bolo tesnenie preventívne vymenené.
X-1B.
Stroj X-1B (výr. č. 48-1385) sa na Edwardsovu základňu dostal v júli 1954. Prvý kĺzavý let sa uskutočnil 24. septembra 1954 a prvý so zapnutým motorom 8. októbra. V tomto období slúžil rôznym pilotom najmä na zoznamovacie lety.
Neskôr lietadlo prešlo do služieb NACA. Po inštalácii ďalších skúšobných prístrojov s ním od 14. augusta 1956 začal lietať pilot NACA John B. McKay. Nalietal s X-1B celkovo 12 letov, ktoré slúžili najmä na meranie rozloženia teplôt pri aerodynamickom ohreve. Po ňom na X-1B absolvoval svoj zoznamovací let pilot Neil Armstrong. Následne firma Bell vybavila lietadlo svojim novovyvinutým reaktívnym zariadením – inštalovala trysky na konce krídel. Armstrong uskutočnil tri testovacie lety, pri ktorých sa testovala možnosť ovládateľnosti pomocou trysiek (zhromažďovali sa údaje pre X-15). Tieto lety boli zároveň aj poslednými na X-1B. Lietadlo celkovo absolvovalo 27 letov a dnes je vystavené v múzeu amerického vojenského letectva na Wrightových-Pattersonovej základni v štáte Ohio.
X-1D.
X-1D (výr. č. 48-1386) bol prvým dokončeným exemplárom druhej série. Prvý let bez zapnutia motorov podnikol 24. júla 1951 pilotovaný Jeanom Zieglerom. Pri druhom pokuse dňa 22. augusta krátko pred odhodením explodovala nádrž na kvapalný kyslík. Pilot Frank Everest okamžite preliezol naspäť do kabíny B-50. Posádka bombardéra vzápätí stroj odhodila do púšte, kde skončil v troskách.
X-1E.
X-1E je označenie druhého vyrobeného X-1 prvej série (46 – 063). Po odstávke a haváriách X-1 (#3) a X-1D bolo rozhodnuté výrazne modifikovať X-1 č.2 a zapojiť ho opäť do programu letov. Verzia dostala označenie X-1E. Úpravy boli obdobné ako u lietadiel 2. série (inštalácia nízkotlakového systému rozvodu paliva a okysličovadla, nový kryt kabíny). Ďalej bola inštalovaná vystreľovacia sedačka a krídla vymenené za kratšie s tenším profilom. Motor bol vymenený za lepší (RMI LR8-RM-5).
Zálet a ďalších 20 letov s X-1E vykonal pilot Joseph Walker. 8. októbra 1957 dosiahol rýchlosť M=2,24, čo bol najvyšší výkon dosiahnutý na tomto lietadle. Na zvýšenie stability boli pridané dve kýlové plochy pod zadnú časť trupu.
Po strate oboch strojov Bell X-2 plánovala NACA s X-1E dosiahnuť rýchlosť M=3. Preto sa rozhodla laborovať s energetickejším palivom nazvaným U-Delta (alebo Hydyne). Táto pohonná hmota poháňala X-1E len jedenkrát – pri poslednom lete na X-1E (6. november 1958, pilotom bol "John McKay"). Revízia na röntgenových snímkoch po lete objavila trhliny na palivovej nádrži. Keďže NACA už pripravovala lety na X-15, rozhodla sa ukončiť lety X-1E.
X-1E pomenovaný „Little Joe“ tvorí dnes pomník na pylóne pred objektom skúšobného strediska NASA na Edwardsovej základni.
Technický opis.
Bell X-1 bol výskumný 1-miestny 1-motorový raketový stredoplošník celokovovej konštrukcie. Zhotovený bol z hliníkových zliatin. Drak bol dimenzovaný pre násobky preťaženia -10g až +18g. Lietadlo malo 3-kolesový podvozok, ktorý sa vysúval jednorazovo pomocou stlačeného dusíka.
Pohonnou jednotkou bol motor XLR11-RM-3 (X-1 č.1 a 2) alebo XLR11-RM-5 vyrobený firmou "Reaction Motors Inc." Išlo o 4-komorový motor s maximálnym celkovým ťahom 26,7 kN. Ťah nebol regulovateľný, preto sa ovládal selektívnym zapínaním alebo vypínaním jednotlivých komôr. Spaľoval LOX (kvapalný kyslík)/ Alkohol. Prázdny motor vážil .
Stroje X-1 niesli okolo rôznych výskumných zariadení (X-1 č.2 napríklad niesol zapisovače údajov rýchlomeru, výškomeru, zátačkomeru, uhlu sklzu, síl na riadiacej páke a pedáloch, údaje o polohe krídel, smerovky, výškovky či stabilizátora). Bell X-1 napríklad aj vysielač telemetrických údajov (na zem sa prenášali rýchlosť, výška, poloha krídel a výškovky). V krídle sa nachádzalo bolo 400 sond na meranie tlaku vzduchu na povrchu lietadla.

</doc>
<doc id="104579" url="https://sk.wikipedia.org/wiki?curid=104579" title="Berka, k.">
Berka, k.



</doc>
<doc id="104583" url="https://sk.wikipedia.org/wiki?curid=104583" title="Antinómia sémantická">
Antinómia sémantická



</doc>
<doc id="104586" url="https://sk.wikipedia.org/wiki?curid=104586" title="Alexandristi renesanční">
Alexandristi renesanční



</doc>
<doc id="104592" url="https://sk.wikipedia.org/wiki?curid=104592" title="Stredné slovensko">
Stredné slovensko



</doc>
<doc id="104593" url="https://sk.wikipedia.org/wiki?curid=104593" title="Turčianska kotlina">
Turčianska kotlina

Turčianska kotlina (v starších prameňoch aj "Turčianska Záhradka") je kotlina na strednom Slovensku vymedzujúca región Turiec, ktorá zároveň zaberá plochu okresov Turčianske Teplice a Martin.
Polohopis.
Je to malé pretiahnuté územie zovreté z východnej strany pohorím Veľká Fatra, zo západu pohorím Malá Fatra, z juhu pohorím Žiar (s nadväzujúcou Hornonitrianskou kotlinou) a Kremnickými vrchmi. Na severe kotlinu uzatvára Krivánska Malá Fatra. Má predĺžený severojužný tvar so šírkou približne a dĺžkou . 
Delenie.
Turčianska kotlina sa delí na 6 podcelkov:
Charakteristika.
Na území kotliny sa v dávnych dobách nachádzalo jazero, resp. more, o čom svedčia tunajšie bohaté vápencové ložiská s pomerne vysokým výskytom fosílií. Centrálnym vodným tokom, ktorý preteká naprieč celou kotlinou je rieka Turiec, ktorá sa vo Vrútkach vlieva do Váhu pretekajúceho jej severným okrajom a deliaceho Malú Fatru na dve časti.
Turčianska kotlina patrí medzi najuzavretejšie a najjednotnejšie celky Slovenska. Priemerná nadmorská výška sa pohybuje okolo 400-500 metrov. Porast tvoria zmiešané lesy s prevahou listnatých stromov, hlavne buku a javoru, z ihličnanov sa vyskytujú prevažne smreky. Turčianskou kotlinou preteká rieka Turiec, ktorá pramení na juhu v pohorí Kremnické vrchy a na severe sa vlieva do rieky Váh.
Turčiansku kotlinu môžeme podnebne zaradiť medzi mierne teplé oblasti so zimnými priemernými teplotami -2 až -5 °C a letnými teplotami 16 až 18 °C. Počet dní so snehovou pokrývkou sa pohybuje medzi 60 - 80, počet letných dní medzi 30 - 50.
Chránené územia.
Turčianska kotlina nie je zaradená medzi chránené krajinné oblasti, ale malá časť územia na východe je súčasťou Národného parku Veľká Fatra. Okrem tejto chránenej oblasti sú tu však aj iné miesta, ktoré pre svoj vzácny prírodný potenciál boli zaradené medzi chránené.
V roku 1974 bola vyhlásená štátna prírodná rezervácia Kláštorské lúky so vzácnymi chránenými rastlinami. Neďaleko obce Mošovce sa nachádza chránená prírodná pamiatka Mošovské aleje. Aleje sú osadené javormi, jaseňmi, gaštanmi a lipami a sú dokladom citlivého vzťahu našich predkov k prírodnému prostrediu a schopnosti zakomponovať vhodné prírodné prvky do horskej panorámy. K prírodným pamiatkam patrí Jazierko v Jazernici, národnou prírodnou rezerváciou (od roku 1962 pôvodne chráneným náleziskom) je Turiec.

</doc>
<doc id="104595" url="https://sk.wikipedia.org/wiki?curid=104595" title="Zenon z Kitia">
Zenon z Kitia



</doc>
<doc id="104605" url="https://sk.wikipedia.org/wiki?curid=104605" title="Šťavica (prítok Suchej)">
Šťavica (prítok Suchej)

Šťavica je potok v Novohrade, preteká územím okresov Poltár a Lučenec. Je to pravostranný prítok Suchej, má dĺžku 11,2 km a je tokom IV. rádu.
Prameň.
Pramení v Lučenskej kotline, v podcelku Poltárska pahorkatina, východne od Poltára v nadmorskej výške cca 
Opis toku.
Na hornom toku tečie severojužným smerom, na dolnom viac-menej juhovýchodným smerom. Preteká osadou Prievrana a okrajom obce Nové Hony. Sprava priberá Bolín a pri obci Veľké Dravce napája rovnomennú vodnú nádrž, do ktorej vteká po prekonaní dvoch výrazných oblúkov vypnutých na západ k obci Nové Hony. Do Suchej ústi neďaleko obce Veľké Dravce v nadmorskej výške cca 
na území tzv. Novohradských terás.

</doc>
<doc id="104606" url="https://sk.wikipedia.org/wiki?curid=104606" title="Piveteausaurus">
Piveteausaurus

Piveteausaurus bol veľmi veľký dravý dinosaurus. 
Známy je najmä zo skamenenej mozgovne, ktorá bola o niečo väčšia ako mozgovňa rodu Allosaurus. V dospelosti tak dosahoval Piveteausaurus pravdepodobne veľkosť okolo 11 metrov. Oproti alosaurovi dipsonoval menej výraznými kostenými výčnelkami nad očami. Príbuzenstvo rodu Piveteausaurus v rámci Tetanurae nie je isté. Je možné, že bol príbuzný piatnitzkysaurovi a iným zástupcom Megalosauridae, alebo mal bližšie ku primitívnemu vtákovitému rodu Proceratosaurus z Coelurosauria. 
Piviteausaurus bol pôvodne opísaný ako druh rodu Eustreptospondylus. Žil pred približne 162 miliónmi rokov (neskorý kallov) na území dnešného Francúzska. Jediný druh je Piveteausaurus divesensis.

</doc>
<doc id="104608" url="https://sk.wikipedia.org/wiki?curid=104608" title="Súhvezdie Oktant Hadleyho">
Súhvezdie Oktant Hadleyho



</doc>
<doc id="104610" url="https://sk.wikipedia.org/wiki?curid=104610" title="Sriemska župa">
Sriemska župa

Sriemska župa resp. Sriemska stolica resp. Sriemsky komitát (iný názov: Sr(i)em, ďalšie varianty pozri v článku Sriem; po chorvátsky: "Srijem", po maďarsky: "Szerém vármegye" alebo "Szerémség", nemecky: "Komitat Syrmien") bola župa resp. stolice resp. komitát na území historického Sriemu v Uhorsku (v neskorom stredoveku), v (uhorskom) Slavónskom kráľovstve (17451848 a 18601868/1872) a v Chorvátsko-Slavónsku (od 1868/1872). V súčasnosti jej územie leží vo východnom Chorvátsku a severozápadnom Srbsku. Hlavným mestom bolo mesto Vukovar.
Geografia.
Administratívne rozdelenie.
Región je dnes administratívne rozdelený medzi Srbskom a Chorvátskom. Chorvátska časť Sriemu patrí Vukovársko-sriemskej župe, kým srbská časť Sriemu patrí hlavne Autonómnej pokrajine Vojvodine (okrem východnej časti ktorá patrí Belehradskej oblasti (centrálne Srbsko)). Na území Vojvodiny, Sriem patrí svojou najväčšou čiastkou Sriemskej oblasti, kým severná časť patrí Juhobáčskej oblasti.
Medzinárodné hranice srbskej a chorvátskej časti Sriemu narysoval v roku 1945 Milovan Djilas na základe zhodných demografických kritérií. Hranice sú podobné vnútorným hraniciam Kráľovstva Juhoslávie (1929-1939).
Okresy pripojené hlavnému mestu Srbska, Belehradu sú: Surčin, Zemun a Novi Beograd.
Okresy pripojené hlavnému mestu AP Vojvodiny, Novému Sadu: Petrovaradin a Sremski Karlovci.
Okresy sriemskej oblasti AP Vojvodiny (Republika Srbsko): Beočin, Inđija, Irig, Pećinci, Ruma, Sremska Mitrovica, Stara Pazova a Šid.
Mestá vojvodinskej časti Sriemu – v zložení Srbska sú: Sremska Mitrovica, Ruma, Inđija, Stará Pazova, Šíd, Petrovaradí, Sriemske Karlovce, Beočín a Irig.
V priamej časti Srbska sú mestá: Zemun, Batajnica, Surčin, Dobanovci a nová belehradská štvrť Novi Beograd.
V Chorvátsku, do sriemskej oblasti patria mestá: Vukovar, Vinkovci, Borovo, Županja a Ilok.
Hlavným mestom Sriemskeho regiónu je Sremska Mitrovica.
Kultúrnym strediskom Slovákov v Srieme je Stara Pazova.
Sriemska župa bola na východe Slavónie a vo Vojvodine medzi riekami Dunaj a Sáva o rozlohe 6 865,8 km². Hraničila na severe s uhorskými župami Báč-Bodrog a Torontál, na východe s chorvátsko-slavónskymi župami Požega a Virovitica, na juhozápade s rakúsko-uhorskou krajinou Bosna a Hercegovina a na juhovýchode so Srbským kráľovstvom.

</doc>
<doc id="104611" url="https://sk.wikipedia.org/wiki?curid=104611" title="TV JOJ">
TV JOJ

TV JOJ je komerčná televízna free-to-air stanica na Slovensku, ktorá patrí do portfólia televíznej skupiny JOJ Group. Televízia začala vysielať 2. marca 2002, pričom do sveta médií vstúpila už v roku 2000, pôvodne ako TV Global. Do televíznej skupiny JOJ Group dnes patrí celkovo sedem televíznych staníc pre rôzne cieľové skupiny.
Televízne stanice.
Po TV JOJ, ktorá vysiela program pre celú rodinu, začala 5. októbra 2008 vysielať druhá stanica PLUS, ktorá dnes oslovuje prevažne mužov a dynamické ženy. Pre mladšie diváčky vysiela od 15. apríla 2013 tretia stanica WAU. Od septembra 2013 do novembra 2015 patril do portfólia JOJ Group tiež kanál Senzi, určený pre divákov starších ako 40 rokov. V roku 2015 vstúpila JOJ Group do segmentu payTV, keď priniesla tri nové platené televízne stanice – RiK, Ťuki TV a JOJ Cinema. Historicky prvá detská televízia v slovenskom jazyku Rik začala vysielať v polovici januára 2015 a jej program je určený pre deti v predškolskom a mladšom školskom veku. Od júna 2015 do marca 2025 vysielala druhá detská stanica Ťuki TV, ktorá bola ako prémiový kanál zaradená exkluzívne len do ponuky Magio Televízie spoločnosti Slovak Telekom. V polovici júna 2015 bola na základe českej licencie spustená JOJ Cinema, ktorá vysiela najnovšie premiéry najväčších kinohitov pre všetkých filmových fanúšikov, a to bez prerušovania filmov reklamou. Od 5. septembra 2016 začala vysielať ďalšia stanica JOJ Family výhradne pre českých divákov, nahrádzajúca materské domáce slovenské stanice JOJ, Plus a WAU, ktoré nemali pre český región potrebnú licenciu pre vysielanie zahraničných titulov. 11. februára bol oznámený nákup staníc Československej filmovej společnosti televíziou JOJ. 13. marca 2019 tak do portfólia JOJ Group oficiálne pribudli stanice CS film, CS mini, Horor film, WAR TV, Kinosvět a online videoportál Film popular.
Od 1. januára 2020 nahradila dovtedajšiu stanicu RiK nová detská stanica s názvom Jojko.
6. októbra 2021 TV JOJ spustila svoj 6. televízny kanál JOJ Šport.
V marci roku 2022 získala licenciu na nový spravodajský kanál JOJ 24.
15. augusta 2023 TV JOJ spustila vysielanie dokumentárneho kanálu JOJ Svet.
Dejiny.
Začiatky.
Štart novej televízie JOJ mal priniesť na Slovensko konkurenčné prostredie, pretože komerčný trh ovládala TV Markíza (Pavol Rusko). Vysielanie JOJ sa začalo 2. marca 2002 o 19:00 reláciou "Noviny" s moderátorskou dvojicou Dana Roháčová a Branislav Ondruš. Nasledoval "Šport" s Petrom Hollým. Celé prípravné obdobie sa nieslo v znamení „Nuda na Slovensku končí“.
Súčasnosť.
V súčasnosti je TV JOJ plnoformátová televízia na Slovensku.
Majitelia a riaditelia.
V Košiciach vysielala regionálna televízia TV Naša, ktorej licenciu vlastnila od roku 1996 košická spoločnosť MAC TV, ktorej konateľom a väčšinovým vlastníkom bol v tom čase práve Marcel Děkanovský. 35 % podiel (neskôr väčšinový) v televízii vlastnila, dnes už neslávne známa, spoločnosť Horizont Slovakia. V zázemí TV Naša vznikla televízia TV Global, ktorá začala vysielať v marci 2000. V novembri 2001 sa jej generálnym riaditeľom stal Richard Rybníček. Koncom toho istého roka vtedy bývalý riaditeľ TV Nova Vladimír Železný predstavil novú televíziu JOJ, ktorá sa chystala na štart ako konkurencia Markíze, vlastnenej Central European Media Enterprises (CME). V júli 2002 do JOJ vstúpila Grafobal Group podnikateľa Ivana Kmotríka a 25. novembra 2004 sa stala jej 90-percentným vlastníkom. Česká strana z projektu postupne odišla, po tom čo sa CME dohodla so Železným v TV Nova. V januári 2007 do JOJ vstúpila vtedajšia spoločnosť J&amp;T Media Enterprises s akcionárom Petrom Korbačkom. Ivan Kmotrík sa následne začal angažovať v spravodajskej televízii TA3, kde predtým figurovala práve J&amp;T. Obe strany si televízie de facto „vymenili“, I. Kmotrík vlastnil TA3 do januára 2020, keď ju predal českému podnikateľovi Michalovi Voráčekovi, ktorý stojí za firmou Blueberg Media.
Od roku 2002 sa v televízii JOJ vystriedalo päť generálnych riaditeľov. Prvým bol Richard Rybníček, ktorého od 28. februára 2003 na nasledujúce štyri roky nahradil Milan Kňažko. Dňa 2. mája 2007 bol do najvyššej funkcie vymenovaný Richard Flimel, 26. mája 2010 ho vystriedal dovtedajší šéf programovej divízie televízie František Borovský. Od 20. februára 2014 je novým generálnym riaditeľom Marcel Grega, ktorý bol dovtedy výkonným a finančným riaditeľom v spoločnosti Slovenská produkčná, a. s., materskej spoločnosti MAC TV, ktorá vlastní licenciu na vysielanie TV JOJ.
Stanice.
Pokrytie kanála: V súčasnosti je už pokrytie TV JOJ porovnateľné s ostatnými slovenskými televíziami, nakoľko šírenie signálu oboch staníc (JOJ i Plus) je zabezpečené v celoplošnom 2. multiplexe.
Spravodajstvo.
TV JOJ do roku 2007 disponovala štúdiom a grafikou spravodajstva, ktoré silno nadväzovalo na českú TV Nova. Od 22. apríla 2007 sa však uskutočnila kompletná zmena oboch týchto prvkov, aby sa zladili všetky spravodajské a publicistické relácie.
Technologické inovácie sa prejavili napríklad v sprostredkúvaní obrazových informácií cez šesť bezrámových plazmových obrazoviek, televízia bude pracovať s takzvaným matnicovým systémom (premietanie zospodu na špeciálne fólie – použité aj v relácii De Facto). TV JOJ bude ako prvá v Európe na spravodajské účely používať "3D Musion" systém holografického zobrazenia. Táto technológia umožňuje realisticky umiestniť do štúdia spravodajstva človeka, ktorý v ňom aktuálne nesedí.
Pozri vyššie sekciu Spravodajstvo.
Programy.
Zahraničné seriály.
TV JOJ vysiela mnoho úspešných zahraničných seriálov. Veľkú kampaň robila na seriál Nezvestní (Lost), ktorý uvádzala ako "najlepší seriál na svete". Vysielať sa začal na začiatku roku 2006. Vysiela aj už druhú sériu mysteriózneho seriálu 4400. V ponuke má aj tri seriály CSI. CSI Kriminálka Las Vegas, a od januára 2007 . Od 17. januára 2007 vysiela seriál Bones pod názvom Kosti. 28. januára 2007 o 20:00 bol štart úspešného seriálu Prison Break. Od začiatku roku 2009 začala uvádzať nové seriály Women's Murder Club, ako Svieža štvorka a Dirty sexy money, ako Sexi špinavé prachy. Ďalším lákadlom pre fanúšikov sa stal seriál 9-1-1 a neskôr jeho spin-off , ktorý sa dostal na obrazovky američanom v jari 2020 a slovenským divákom v lete 2020.
Sídlo.
Televízia JOJ sídli v Bratislave od roku 2002 na bratislavskej Kolibe na Brečtanovej 1, v priestoroch Filmových ateliérov Koliba. Pôvodne sídlila v Košiciach ako nástupca košickej TV Global.

</doc>
<doc id="104613" url="https://sk.wikipedia.org/wiki?curid=104613" title="Type O Negative">
Type O Negative

Type O Negative bola americká goticko/doom metalová skupina založená v roku 1990. Skupina je známa ich suchým, morbídnym a seba ironizujúcim humorom. Vznikla na troskách skupiny Carnivore a napriek malej podpore televízie a rádiových staníc dosiahla veľkú popularitu ako v USA, tak v Európe. Medzi najznámejšie skladby Type O Negative patria „Black No. 1“ a „My Girlfriend’s Girlfriend“.

</doc>
<doc id="104614" url="https://sk.wikipedia.org/wiki?curid=104614" title="Slavónsko">
Slavónsko

Slavónsko alebo Slavónia (po chorvátsky "Slavonija") je geografický a historický región ležiaci v súčasnosti na východe Chorvátska a západe Srbska. Tvorí ho úrodná poľnohospodársky využívaná aj zalesnená nížina sčasti ohraničená riekami Dráva na severe, Sáva na juhu a Dunaj na východe.

</doc>
<doc id="104618" url="https://sk.wikipedia.org/wiki?curid=104618" title="Ville Valo">
Ville Valo

Ville Valo, celým menom Ville Hermanni Valo (* 22. november 1976, Helsinki) je spevák a skladateľ fínskej rockovej skupiny HIM. 
Vie hrať na basgitare, gitare a dokonca aj na bicích. Keď bol malý, jeho koníčkom bolo judo. Neskôr ho viac zaujal skateboarding. V detstve rád počúval kapelu Kiss. Mala vplyv aj na jeho tvorbu. Jeho najobľúbenejšia kapela je Black Sabbath. Nemá rád The Beatles. Jeho vlastná skupina niesla názov B.L.O.O.D. Nebola však jeho poslednou neznámou kapelou. Kým sa dopracoval k HIM, vystriedal ešte viacero skupín.
Ville je známy mnohými neresťami. Najväčšou sú vraj cigarety, ktorých vyfajčí denne cez 80. Ale nedá sa veriť všetkým jeho slovám keďže rád vtipkuje. Skutočnosťou sú však jeho tetovania, ktorých ma veľa. Snáď najnovšia informácia, ktorá prišla roku 2005, bolo zasnúbenie s Jonnou Nyrgen. Ich zasnúbenie bolo v nezvyčajnom štýle. Namiesto prsteňov si nechali vytetovať na prstenník prvé písmená slov vety „"Do I look like I give a fuck?“." Pretože veľa cestoval kvôli turné, nepodarilo sa mu udržať vzťah s Jonnou a tak sa ich vzťah skončil.
Villeho tetovania.
Ma ich veľké množstvo. Najväčším a najvýraznejším tetovaním sú ornamenty na ľavej ruke. Jeho prvým tetovaním bolo srdce na pravej ruke. Ma niekoľko heartagramov, pričom najnovším tetovaním je hlava fínskeho spisovateľa.

</doc>
<doc id="104619" url="https://sk.wikipedia.org/wiki?curid=104619" title="Ville Vallo">
Ville Vallo



</doc>
<doc id="104620" url="https://sk.wikipedia.org/wiki?curid=104620" title="Al Nasl">
Al Nasl

Al Nasl alebo Alnasl, Nasl, Al Nasi, Alnasi, Nash, El Nasl, gama Sagittarii (γ Sgr/γ Sagittarii) je hviezda v súhvezdí Strelec. V preklade z arabčiny znamená hrot šípu. V skutočnosti však ide o dva nezávislé systémy: cefeidu γ1 Sagittarii (W Sagittarii) a oranžového obra spektrálnej triedy K0 γ2 Sagittarii (Al Nasl).
γ2 Sagittarii.
Al Nasl (arab. al-naşl – hrot) je spektroskopická dvojhviezda γ Sqr zdanlivej jasnosti 2,98m. Patrí do spektrálneho typu K0, do triedy svietivosti III. Teplota povrchu je 4 900 K. Vzdialenosť od Zeme sa udáva približne 96 ly.

</doc>
<doc id="104621" url="https://sk.wikipedia.org/wiki?curid=104621" title="Alnasl">
Alnasl



</doc>
<doc id="104622" url="https://sk.wikipedia.org/wiki?curid=104622" title="Nasl">
Nasl



</doc>
<doc id="104623" url="https://sk.wikipedia.org/wiki?curid=104623" title="Al Nasi">
Al Nasi



</doc>
<doc id="104624" url="https://sk.wikipedia.org/wiki?curid=104624" title="Alnasi">
Alnasi



</doc>
<doc id="104625" url="https://sk.wikipedia.org/wiki?curid=104625" title="El Nasl">
El Nasl



</doc>
<doc id="104626" url="https://sk.wikipedia.org/wiki?curid=104626" title="W Sagittarii">
W Sagittarii



</doc>
<doc id="104629" url="https://sk.wikipedia.org/wiki?curid=104629" title="Volejbal">
Volejbal

Volejbal je olympijský šport, v ktorom dve športové družstvá oddelené vysokou sieťou pomocou svojich rúk, ramien a (zriedka) aj iných častí trupu udierajú do lopty a snažia sa ju premiestniť na opačnú stranu siete.
Dejiny.
Volejbal sa zrodil na sklonku 19. storočia v USA. 9. februára 1895 profesor telesnej výchovy v Holyoku W. G. Morgan rozdelil telocvičňu tenisovou sieťou, ponad ktorú žiaci odbíjali basketbalovú loptu. Rozpracoval prvé základné pravidlá hry a dal jej názov "mintonette". Prvý raz sa mintonette hral pred divákmi v Springfielde v roku 1896. Až neskôr nazvali túto hru volejbalom (odvodené od „to volley the ball“ – odraziť loptu).
Prostredníctvom vojakov USA bojujúcich počas prvej svetovej vojny vo Francúzsku sa volejbal dostáva na európsky kontinent v roku 1917. Po úprave pravidiel Medzinárodnou volejbalovou federáciou FIVB sa volejbal zo širokej výkonnostnej základne rýchlo stal vrcholovým športom, ktorý dosahuje veľa významných medzinárodných úspechov.
Charakteristika.
Volejbal patrí do skupiny odrážacích športových hier s veľkou popularitou na celom svete. Je hrou sieťovou a kolektívnou. Popularita volejbalu vyplýva zo zaujímavého a pestrého obsahu hry, z činností, pri ktorých hráč musí spolupracovať so spoluhráčmi a neprichádza do osobného – priameho kontaktu so súperom.
Volejbal je vlastne boj dvoch družstiev, pričom obidve sa snažia realizovať základné úlohy v hre, ktoré rozhodujú o víťazstve. Táto činnosť je charakterizovaná tým, že hráči sa snažia loptu vrátiť do poľa súpera, aby ju súper nemohol spracovať a vrátiť ponad sieť dovoleným počtom odbití. Hráči sa usilujú o dotyk lopty s hracou plochou súpera. Pokiaľ sa to niektorému z tímov podarí, výmena končí a víťazný tím získava bod. Táto činnosť sa realizuje v zápase. V priebehu boja dvoch kolektívov sa strieda útok a obrana. Jedno družstvo útočí a druhé sa bráni, respektíve prechádza do protiútoku. Útočiaci tím sa snaží položiť loptu na súperovu hraciu plochu a obranný tím sa tomu snaží zabrániť. Obranou sa rozumie blokovanie útočiaceho hráča a nasleduje obrana v poli. Hráči sú v poli rozostavení tak, aby zamedzili dotyku lopty s palubovkou. Obrana je postavená tak, aby sa dotyk lopty s palubovkou nikdy nemohol realizovať, avšak najmä v mužskom volejbale končí takmer každá výmena bodom. To robí tento šport zaujímavý nielen z diváckeho hľadiska ale aj taktizovania samotných hráčov. Tieto ucelené časti hry nazývame fázami hry. Obidve základné fázy v hre – útok a obrana – majú rovnaký význam.
Každý zápas sa delí na sety. Jednotlivé časti, ktoré začínajú podaním a končia chybou niektorého z družstiev, nazývame rozohrami.
Moderný volejbal funguje na špecializácií jednotlivých hráčov. V modernom volejbale hrá volejbal až sedem hráčov. Tím pozostáva z dvoch smečujúcich hráčov, dvoch blokárov, jedného nahrávača a posledný hráč je tzv. univerzál. Siedmy hráč vo volejbale je špeciálny obranný hráč – libero. Pre libera platia špecifické pravidlá. Zavedenie libera do volejbalu malo niekoľko dôvodov. Jedným je posilnenie obrany v poli, iným dôvodom je možnosť aktívneho hrania viac hráčom. V neposlednej rade však post libera ponúkol možnosť hrať vrcholový volejbal aj hráčom s nižším vzrastom.
Hráči.
SmečiarÚtok je postavený na hráčochsmečiaroch. Sú to hráči útočiaci z hlavného (ľavého) kolíka, prípadne spoza útočnej čiary stredom. Smečiar by mal byť typ dynamického hráča schopného príjmu lopty a následného útoku. Smečiari nebývajú najvyšší hráči na ihrisku, ale patria k najdynamickejším. V základnej šestke sú dvaja smečiari.
BlokárBlokár je väčšinou najvyšší hráč v poli. Ide o stredového hráča na sieť. Jeho najdôležitejšia úloha je obrana poľa pred útokmi súpera. Jeho výška je potrebná, aby dokázal promptne reagovať na súperov útok, často aj bez maximálneho výskoku. Blokár tiež útočí. Jeho parametre mú dávajú možnosť viesť rýchly a tvrdý útok stredom siete. Najčastejšie vidíme blokára útočiť tzv. „rýchlikom“, keď hráč vyskočí tesne predtým ako do ruky dostane loptu nahrávač. Takýmto útokom sa docieli nekompaktná obrana súpera a často útok na jednoblok. V základnej šestke sú dvaja blokári.
NahrávačNajtvorivejší hráč z celého tímu, tvorí taktiku. Musí to byť dynamický hráč schopný rýchlych presunov po hracej ploche. V modernom volejbale je v poli iba jeden nahrávač, ktorý „zbieha“ po ihrisku a po príjme súperovho podania nahráva útočiacim hráčom. Cieľom nahrávača je nahrať loptu tak, aby útočiaci hráč mal čo najľahšiu pozíciu na vykonanie útoku. Preto nahrávač pri náhre vyskočí a nahráva zápästím, keď do poslednej chvíle obrana nevie, kam lopta poletí. Nahrávač sa zdržuje v zóne číslo 2, odkiaľ má vynikajúci prehľad o hre.
UniverzálUniverzáli bývajú často dynamickí hráči s pevnou psychikou. Ich útokom je pravý kolík, tzv „handa“. Často útočia spoza útočnej čiary. Títo hráči disponujú vynikajúcim výskokom a špičkovým prehľadom o hre. Univerzál je v poli diagonálne s nahrávačom.
LiberoLibero je obranný hráč. Väčšinou nižšieho vzrastu a v poli strieda blokára. Je to tiež siedmy hráč tímu. Taktiež má iný dres ako ostatní hráči.

</doc>
<doc id="104632" url="https://sk.wikipedia.org/wiki?curid=104632" title="Göllü Dağ">
Göllü Dağ

Göllü Dağ je 2 143 m vysoký ryolitovo-dacitový lávový dóm, nachádzajúci sa v centrálnej Anatólii v Turecku medzi sopečnými centrami Hasan Dağı a Acıgöl-Nevşehir.
Aj keď datovanie vzorky obsidiánu z Göllü Dağı prinieslo výsledky v rozpätí 1,3 miliónov až 840 tisíc rokov, priľahlé troskové kužele sú mladšie, niektoré z nich aj holocénneho veku.

</doc>
<doc id="104633" url="https://sk.wikipedia.org/wiki?curid=104633" title="Acıgöl-Nevşehir">
Acıgöl-Nevşehir

Acıgöl-Nevşehir je 7×8 km široká kaldera pleistocénneho veku, nachádzajúca sa v centrálnej Anatólii v Turecku medzi mestami Acıgöl a Nevşehir.
Kaldera sa vyvinula približne pred 180 000 rokmi, jej okraje sú posiate početnými dómami, maarmi, troskovými kužeľmi a bazaltovými lávovými prúdmi, z nich najmladšie dómy sú datované na vek pred 20 000 až 15 000 rokmi. Najmladšie sú však škvarové vrstvy (11 0004 000 rokov), ktoré sa našli v sedimentárnych jadrách maaru "Eski Acıgöl" a vrstvy popola, ktoré ležia nad náleziskami z rímskeho obdobia (2300 pred Kr.1850 pred Kr.).

</doc>
<doc id="104640" url="https://sk.wikipedia.org/wiki?curid=104640" title="Polónium">
Polónium

Polónium ("polonium") je chemický prvok v Periodickej tabuľke prvkov, ktorý má značku Po a protónové číslo 84. Polónium je zriedkavý rádioaktívny prvok, vyskytujúci sa v uránovej rude.
Polónium objavila Maria Curieová-Skłodowská v roku 1898 pri skúmaní rádioaktivity v jáchymovskom smolinci a pomenovala ho na počesť svojej vlasti Poľska. Na získanie 250 mg Po bolo potrebné spracovať vyše 1 000 000 kg smolinca.
Dmitrij Ivanovič Mendelejev predpovedal takýto prvok 38 rokov pred jeho objavením. Polónium je rádioaktívny kov s polčasom rozpadu 138,38 dňa. Vzniká ako člen rádioaktívnych rozpadových radov. Polónium je alfa žiarič.
Vzhľadom na to, že Po má krátky polčas rozpadu, poskytuje značné množstvo energie (140 W na 1 g kovu) a odtiaľ pramení jeho samoohrievacia schopnosť, ktorú majú aj jeho zlúčeniny.
Využitie.
Polónium sa používa ako ľahký svetelný zdroj alebo ako spontánny a spoľahlivý kompaktný zdroj termoelektrického napätia pre kozmické sondy a lunárne stanice. 
Otrava.
V roku 2006 zomrel na otravu polóniom 210 Alexandr Litvinenko a z vraždy bol obvinený ruský ex-špión Andrej Lugovoj. Britský fyzik Norman Dombey oznámil vyšetrovateľom, že Litvinenko zomrel po dávke 26,5 mikrogramu polónia.

</doc>
<doc id="104643" url="https://sk.wikipedia.org/wiki?curid=104643" title="Erciyes Dağı">
Erciyes Dağı

Erciyes Dağı je vyhasnutý stratovulkán, ležiaci v provincii Kayseri asi 25 km južne od hlavného mesta provincie Kayseri v strednom Turecku.
Vulkán začal byť aktívny približne pred 900 000 rokmi, je vybudovaný na staršej kaldere. Na severnej stavbe vulkánu sa nachádzajú početné parazitické krátery a lávové dómy. Najmladšia datovaná hornina pochádza z 83 000 rokov starého dacitového prúdu, ale posledná aktivita sa odohrala na východnej strane - kolaps steny a vyprodukovanie veľkej lavíny kamenia, táto však nie je presnejšie datovaná.

</doc>
<doc id="104644" url="https://sk.wikipedia.org/wiki?curid=104644" title="Hide">
Hide

hide, vlastným menom "Macumoto Hideto" () (* 13. december 1964, Jokosuka – † 2. máj 1998, Tokio), bol japonský hudobník, spevák a textár. Bol známy predovšetkým ako hlavný gitarista heavymetalovej skupiny X Japan, no taktiež bol úspešný sólový umelec a zakladateľ americkej skupiny Zilch.
Hide bol veľmi populárny a vplyvný. Predal milióny nahrávok, ako sólový umelec ale aj ako člen kapely X Japan. Skupina X Japan bola populárnou na konci 80tych a na začiatku 90tych rokov a bola označovaná ako zakladateľ japonského Visual Kei štýlu. Keď sa v roku 1997 rozpadla, hide sa zameral na svojú sólovú kariéru, ktorá sa začala v predchádzajúcich štyroch rokoch. V roku 1998, na vrchole slávy, počas nahrávania svojho tretieho štúdiového albumu a zahájenia medzinárodnej kariéry s novovytvorenou kapelou Zilch, spáchal samovraždu obesením. Bol považovaný za ikonu japonskej mládeže búriacej sa proti konformnej spoločnosti a jeho smrť bola označená ako „koniec éry“.
Biografia.
1964-87: Prvé roky a Saver Tiger.
Macumoto Hideto sa narodil 13. decembra 1964 v nemocnici sv. Jozefa v Midorigaoke v Japonsku. Navštevoval Yokosuka Tokiwa Junior High School. V 15-tich sa stal fanúšikom rockovej hudby pod vplyvom albumu "Alive II" od Kiss. Toho istého roku mu stará mama kúpila prvú elektrickú gitaru Gibson Les Paul Deluxe.
11. marca 1980 absolvoval nižšiu strednú školu. Potom nastúpil na Zushi Kaisei vyššiu strednú školu v Zushi v Kanagawe, kde hral v dychovej kapele. Hral tam iba chvíľu, pretože bol priradený na hru na klarinet, hoci chcel hrať na trúbku. Neskôr sa sústredil na gitaru a v roku 1981 založil skupinu Saber Tiger. Rok na to začali hrať naživo v Yokosuke.
V apríli 1983 začal študovať kozmetiku a módu na Hollywoodskej vysokej škole krásy a módy v súčasnom centre Roppongi Hills, ktorú absolvoval v roku 1984. Neskôr v tom istom roku spravil skúšky a úspešne získal licenciu kozmetik. V júli 1985 vydala skupina Saber Tiger EP s rovnomenným názvom, ktoré obsahovalo dve piesne "Double Cross" a "Gold Digger". V novembri kapela prispela skladbou "Vampire" do vzorkovníka "Heavy Metal Force III", ktorý tiež obsahoval pesničky od X a Jewel. O niekoľko rokov neskôr sa gitarista Kiyoshi z Jewel pripojil k hideho sólovej kapele.
V roku 1986 si skupina zmenila názov na Saver Tiger, aby sa vyhla zámene so skupinou rovnakého mena zo Sappora. Ich prvá účasť s novým menom bola vo vzorkovníku "Devil Must Be Driven out with Devil", s piesňami "Dead Angle" a "Emergency Express". Pokračovali vystúpeniami v live houses a nočných kluboch ako napríklad Meguro Rokumeikan, Omiya Freaks a Meguro Live Station. 28. januára 1987 pre neustálu fluktuáciu členov hide činnosť kapely ukončil. V tom istom čase bol pozvaný do skupiny X. V roku 2001 Nippon Crown vydalo kompiláciu pod názvom "Origin of hide", ku ktorej sa pridala aj kapela "Yokosuka Saver Tiger". Obsahovala 2 CD z LIVE vystúpení so skúšobnými nahrávkami a záznam koncertu na VHS.
1987-97: X Japan.
Vo februári 1987 sa hide pripojil k skupine X Japan (vtedy X) a stal sa jej hlavným gitaristom a príležitostným textárom. Zložil piesne "Celebration", "Joker" a "Scars". X vydala prvý album "Vanishing Vision" vďaka bubeníkovi Yoshikimu, ktorý vlastnil vydavateľstvo "Extasy Records". Album bol úspešný a skupina neskôr označená ako jeden z priekopníkov Visual Kei.
Debutový album skupiny X s názvom "Blue Blood" bol vydaný 21. apríla 1989 a dostal sa na 6. miesto v rebríčku Oricon. Skupina uspela v "Grand Prix New Artist of the Year" a bola ocenená počas 4. ročníka každoročného "Japan Gold Disc Awards" v roku 1990. Ich tretí album "Jealousy" bol vydaný 1. júla a stal sa číslom 1 v počte predaných nahrávok (600 000 kópií).
Krátko po vydaní albumu "Art of life", ktorý sa v rebríčku Oricon dostal až na vrchol, si členovia X Japan dali pauzu a začali sólo projekty. V tej dobe skupina upustila od originálnej Visual Kei estetiky, s výnimkou hideho, ktorý aj naďalej pokračoval v divokom farebnom oblečení a nosení červeného, neskôr ružového účesu. "Dahlia" bol posledným skupinovým albumom; bol vydaný 4. novembra 1996. V septembri 1997 bol oznámený rozpad kapely X Japan. Skupina ešte vystúpila 31. decembra 1997 v Tokyo Dome na rozlúčkovom koncerte vhodne nazvanom „The Last Live“.
1993-98: Sólo kariéra.
Na začiatku roka 1993 hide nahral s Inoranom a J-om zo skupiny Luna Sea skladbu „Frozen Bug“. Pod názvom kapely *M*A*S*S sa objavila na vzorkovníku "Dance 2 Noise 004". Vystupoval aj v umeleckom filme "Seth et Holth" spolu so spevákom Tuskom zo skupiny . V roku 1994 hide nahral a vydal svoj prvý sólo album "Hide your face", ktorý dosiahol v rebríčku Oricon 9. miesto. Okrem spevu a písania textov hral v niektorých skladbách na gitaru a basu. Hudobný štýl albumu sa významne odlišuje od "Speed metal" hymny a balád od X Japan, má sklon k alternatívnemu rocku. Neskôr absolvoval turné „Hide Our Psychommunity Tour“. "hide with Spread Beaver" sa po čase stalo jeho hlavným projektom.
V roku 1996 hide dohliadal na produkciu vydania svojej prvej značky "LEMONed", albumu skupiny "Zeppet Store". Jeho druhý sólo album vyšiel 2. septembra, dosiahol vrchol v Oricone, po ktorom nasledovalo „Psyence a Go Go tour“. Potom ako sa v roku 1997 rozpadla kapela X Japan, hide oficiálne nazval svoj sólo projekt "hide with Spread Beaver". Založil novú kapelu s názvom "Zilch" v ktorej bol programátor a prekusionista I.N.A., ktorý spolupracoval s americkými a britskými umelcami, ako Joey Castillo (Queens of the Stone Age), Paul Raven (Killing Joke) a Rey McVeigh (The Professionals).
2. máj 1998: Smrť.
hide zomrel ráno 2. mája 1998 vo veku 33 rokov. Po nočnom pití bol nájdený obesený na uteráku priviazanom o kľučku dverí v jeho apartmáne v Minami-Azabu v tokijskej štvrti.
Vrátil sa do Japonska o päť dní skôr, po zdĺhavých troch mesiacoch, ktoré strávil v Los Angeles. 1. mája hide a členovia Spread Beaver natáčali pre televíznu show a neskôr išli piť s jeho bratom, ktorý ho viezol domov okolo 6:30 nasledujúceho dňa. Keď bol asi o 7:30 nájdený v bezvedomí, bol prevezený do nemocnice v Hiroo, kde ho o 8:52 vyhlásili za mŕtveho.
Úrady oficiálne uzavreli hideho smrť ako samovraždu. Počas jedného týždňa traja fanúšikovia, tínedžeri spáchali samovraždu rovnakým spôsobom. Jeho pohrebu v Tsukiji Hongan-ji sa zúčastnilo približne 50 000 ľudí, 60 bolo hospitalizovaných a okolo 200 ošetrených v stanoch prvej pomoci. O mesiac neskôr bol vydaný singel "Pink Spider", ktorý dosiahol prvé miesto v Oricone. V tom istom roku bola skladba odvysielaná na "MTV Music Video Award" v kategórií "Japan Viewers Choice". Veľký predaj a úspech mala aj nasledujúca pieseň „Ever Free“. Americký novinár Neil Strauss sa vyjadril: "V priebehu pár týždňov sa pop kultúra v Japonsku vyrovnala s hideho smrťou". Populárna interpretácia textu k hideho piesni „Pink Spider“, ktorú zahral deň pred svojou smrťou, vyvolala špekulácie o vopred premyslenej samovražde, kvôli jasným autobiografickým prvkom a téme o úniku od problémov života.
Medzitým niekoľko hideho priateľov a kolegov uviedlo, že podľa nich to bola nehoda uškrtením. Medzi nich sa zaradil spoluzakladateľ X Japan Yoshiki a bývalý basista Taiji. Táto teória je podporovaná faktom, že nezanechal dopis na rozlúčku. Taiji v jeho autobiografii teoretizuje, že osudnej noci mohol hide cvičiť špeciálne cviky na úľavu od bolesti krku, ktorou gitaristi môžu trpieť od sústavného používania ramenného pásu. Podobne cvičili aj ostatní členovia X Japan počas turné. Potrebné bolo použiť uterák a kľučku na dverách. Podľa Taijiho mohol hide v opilosti zaspať a dobre uchyteným uterákom sa nechtiac uškrtiť.
Basista zo skupiny Zilch Paul Raven povedal: "Videl som ho pár dní pred smrťou a nespozoroval som žiaden náznak, že by sa dialo niečo zlé; skôr bol vyčerpaný," ale okomentoval, že hide bol pod veľkým stresom, vzhľadom k harmonogramu nahrávania albumu "Ja, Zoo". Ďalšou otázkou bol podiel účasti hideho na albume. Iba tri piesne boli hotové pred jeho smrťou. Album od Zilch "3.2.1." vyšiel v júli a obsadil v rebríčku Oricon 2. miesto, kapela pokračovala vystúpeniami a nahrávala po ďalšie roky. Jedna z ich skladieb bola použitá ako soundtrack k "Heavy Metal 2000". "Ja, Zoo" bol vydaný v novembri toho roku s interpretom uvedeným ako "hide with Spread Beaver". Takisto získal umiestnenie 2. miesto v rebríčku a predalo sa ho do konca nasledujúceho roka viac ako milión kópií.
Po smrti.
Napriek hideho smrti Spread Beaver pokračovali s turné „Tribal Ja, Zoo Tour 1998“, od začiatku októbra a počas novembra; zábery z turné vyšli na DVD v roku 2005.
1. mája 1999 bol vydaný „tribute album“ s názvom "Tribute Spirits", ktorý obsahuje cover-verzie hideho piesní od skupín ako "BuckTick", "Luna Sea" a "Oblivion Dust" a sólo umelcov vrátane "Tomoyasu Hotei" a "Cornelius". Album vyšiel spolu na prvé výročie hideho smrti.
20. júla 2000 v Yokosuke, v jeho rodnom meste, otvorili hideho múzeum. Zasadil sa oň aj bývalý japonský predseda vlády Junichiro Koizumi, ktorý bol veľký fanúšik X Japan.
Zostávajúci členovia X Japan sa opäť spojili v roku 2007 a nahrali novú pieseň „I.V.“, ktorá obsahuje nepoužitú gitarovú stopu od hideho. Ich prvý koncert bol usporiadaný 28. marca 2008 v Tokyo Dome; počas predstavenia "Art of Life" „hral“ hologram hideho po boku s kapelou. X Japan stále považujú hideho za svojho člena a zapájajú ho na každom koncerte.
8. júla 2007 Yoshiki s ďalšími hudobníkmi v rozhovore oznámil „hide tribute concert set 2008“ s cieľom pripomenúť si desiate výročie od úmrtia ich bývalého člena.
Hide memorial summit sa konal 3. a 4. mája v "Ajinomoto Stadium", spolu s "X Japan", "Dir en Grey", "D'espairsRay", "Versailles" a mnohými ďalšími. "Luna Sea" a "Phantasmagoria" sa dokonca počas jednodňového vystúpenia opätovne spojili. Hide with Spread Beaver vystúpili tiež s použitím štúdia a živých nahrávok hideho spevu. Organizátori odhadovali účasť na oboch show na približne 100 000 fanúšikov. Na začiatku summitu sa každoročne skladá hold, pri ktorom vystúpia kapely na počesť hideho narodenín a výročia jeho smrti.
Boli zverejnené hideho tvorba, reedície, kompilácie, remixy a predtým nevydané diela. Jedna z najnovších, "The Devolution Project", bol vydaný v roku 2010 s originálnymi jedenástimi piesňami. Taktiež v roku 2010, pri dvanástom výročí jeho smrti, sa konala v Tsukuji Hongan-ji spomienková bohoslužba s 35 tisícovou účasťou.
V auguste 2010 hideho správcovská spoločnosť Headwax Organization, v ktorej bol aj jeho brat Hiroshi, podala žalobu na Yoshikiho riadenie Japan Music Agency pre použitie fotiek bývalého gitaristu X Japan bez formálnej dohody. V roku 2000 obe spoločnosti podpísali dohodu umožňujúcu Yoshikimu a X Japan používať na koncertoch fotografie hideho, avšak fotografie boli použité počas X Japan show 14. a 15. augusta v "Nissan Stadium" v čase, kedy už zmluva vypršala.

</doc>
<doc id="104646" url="https://sk.wikipedia.org/wiki?curid=104646" title="Karaca Dağ">
Karaca Dağ

Karaca Dağ je vyhasnutý, 1 957 m vysoký, osamote ležiaci bazaltový štítový vulkán, nachádzajúci sa v juhovýchodnej Anatólii v Turecku asi 150 km severne od sýrskych hraníc.
Sopka leží na subdukčnej zóne, v ktorej sa arabská platňa podsúva pod anatólsku. Rádiometrické datovanie vzoriek zobraných z lávového prúdu ukazuje na strednopleistocénny vek, ale viacero vulkanológov je toho názoru, že posledná vulkanická aktivita (hlavne na východných svahoch sopky) sa odohrala ešte neskôr.

</doc>
<doc id="104648" url="https://sk.wikipedia.org/wiki?curid=104648" title="Nemrut Dağı (sopka)">
Nemrut Dağı (sopka)

Nemrut Dağı je v súčasnosti neaktívny stratovulkán, nachádzajúci sa vo východnej Anatólii. Je to najzápadnejší vulkán z reťaze vulkánov pri jazere Van a zároveň jediný vulkán v oblasti, ktorého erupcia je historicky doložená.
Vrchol sopky tvorí 9× široká kaldera, ktorá je čiastočne vyplnená vodou (hĺbka ). V kaldere sa nachádza aj malé horúce jazierko (s teplotou až 60 °C), čo je dôkazom pretrvávajúcej aktivity sopky. Postkalderové štádium vulkanizmu zahŕňa produkciu lávových dómov, pyroklastických a lávových prúdov variabilného zloženia - od bazaltov až po ryolity, ktorá sa sústreďovala pozdĺž severojužného zlomového systému na severných okrajoch kaldery. Taktiež dno kaldery je posiate desiatkami malých lávových dómov.
Početné erupcie v holocéne potvrdzujú aj vrstvy uloženého sopečného popola na brehoch jazera Van. Historicky doložená erupcia sa odohrala na severných svahoch sopky v roku 1441 a vyrodukovala dva lávové prúdy. Vulkanická aktivita bola pozorovaná aj neskoršie (1597, 1692), ale nie je upresnené vulkanické centrum ani produkty tejto aktivity.

</doc>
<doc id="104652" url="https://sk.wikipedia.org/wiki?curid=104652" title="Socha Františka II. Rákociho (Košice)">
Socha Františka II. Rákociho (Košice)

Socha Františka II. Rákociho v košickom Rodošte je bronzová socha Františka II. Rákociho, ktorá sa nachádza v areáli Katovej bašty. Slávnostne ju odhalili 3. apríla 2006 pri príležitosti 330. výročia Rákociho narodenia (27. marca 1676) a 100. výročia prevezenia jeho ostatkov z tureckého Rodošta do Košíc a ich znovupochovania v Dóme svätej Alžbety (29. októbra 1906).
Rákociho socha je vysoká 230 cm a váži 500 kg. Stojí na podstavci z lešteného granitu, ktorý je vysoký 70 cm, široký 300 cm a váži 8 ton. Autorom plastiky je maďarský sochár Sándor Győrfi z mestečka Karcag.
Socha Františka II. Rákociho je darom vlády Maďarskej republiky mestu Košice.

</doc>
<doc id="104653" url="https://sk.wikipedia.org/wiki?curid=104653" title="Süphan Dağı">
Süphan Dağı

Süphan Dağı je vyhasnutý stratovulkán, nachádzajúci sa na severnom brehu jazera Van vo východnej Anatólii v Turecku. Jeho vrchol je trvalo pokrytý ľadom a s výškou 4 058 m je to druhá najvyššia sopka v Turecku (po Ararate).
Stavba sopky je tvorená komplexom premenených andezitovo-dacitových a bazaltových lávových prúdov a niekoľkých lávových dómov, pyroklastických troskových kužeľov a parazitických kráterov, usporiadaných radiálne okolo hlavného krátera na severných, južných a východných úbočiach vulkánu. Vek hornín bol stanovený v rozmedzí 2 mil. až 100 000 rokov.

</doc>
<doc id="104654" url="https://sk.wikipedia.org/wiki?curid=104654" title="Raffaello Sanzio">
Raffaello Sanzio



</doc>
<doc id="104657" url="https://sk.wikipedia.org/wiki?curid=104657" title="Girekol">
Girekol

Girekol je menšie vulkanické centrum pleistocénno-holocénneho veku, nachádzajúce sa asi 15 km severne od severovýchodného výbežku jazera Van vo východnej Anatólii v Turecku. Centrum leží približne v strede juhozápadno-severovýchodnej línie vulkánov, od Nemrut Dağı až po Ararat.

</doc>
<doc id="104662" url="https://sk.wikipedia.org/wiki?curid=104662" title="Tendürek Dağı">
Tendürek Dağı

Tendürek Dağı je rozľahlý štítový vulkán, ležiaci vo východnej Anatólii v Turecku, juhozápadne od Araratu, blízko hraníc s Iránom.
Sopka je tvorená dvoma krátermi. V nižšom východnom kráteri sa nachádza jazero s horúcou vodou. Sopka bola vytvorená vysoko mobilnými lávami vyvrhovanými zo západného krátera, ktoré pokryli územie s rozlohou . Viskóznejšie lávy vytvorili početné trachytické lávové dómy, ktoré sa rozkladajú pozdĺž severojužnej zlomovej zóny v dĺžke približne . V roku 1855 nastala menšia explózia sopečného popola a plynov z parazitického krátera na juhovýchodnej strane sopky.

</doc>
<doc id="104664" url="https://sk.wikipedia.org/wiki?curid=104664" title="Kars (sopka)">
Kars (sopka)

Kars je názov menšieho vulkanického poľa, nachádzajúceho sa na severovýchode Turecka v provincii rovnakého mena. Pole pliocénno-strednopleistocénneho veku pozostáva z dvoch troskových kužeľov: "Ala Dag" a "Yaglica Dag". Niektorí vulkanológovia sa domnievajú, že najmladšia aktivita komplexu pochádza z holocénu, ale nie je to ničím potvrdené.

</doc>
<doc id="104667" url="https://sk.wikipedia.org/wiki?curid=104667" title="Tefilin">
Tefilin



</doc>
<doc id="104670" url="https://sk.wikipedia.org/wiki?curid=104670" title="Emi Koussi">
Emi Koussi

Emi Koussi je rozľahlý, 60 × 80 km široký, v súčasnosti neaktívny štítový vulkán, nachádzajúci sa v severnej časti Čadu, na južnom okraji pohoria Tibesti. S výškou 3 415 m je to najvyššia hora Sahary a zároveň aj najvyššia hora Čadu.
Sopka je vybudovaná na paleozoických a mezozoických pieskovcoch. Vrchol sopky tvoria dve prekrývajúce sa kaldery, vonkajšia má rozmery 12×15 km. V kalderách sa nachádzajú mladšie troskové kužele, bazaltové lávové dómy a krátery. Posledná aktivita vyprodukovala tri maary a početné lávové prúdy bazaltového zloženia.

</doc>
<doc id="104671" url="https://sk.wikipedia.org/wiki?curid=104671" title="Tarso Tôh">
Tarso Tôh

Tarso Tôh je názov vulkanického poľa, pozostávajúceho zo 150 troskových kužeľov a dvoch maarov, nachádzajúce sa v severozápadnej časti pohoria Tibesti v Čade. Bazaltové lávové prúdy vypĺňajú oblasť širokú 80 × 25 km severne od stratovulkánu Tarso Toussidé. Rádiouhlíkovým datovaním sedimentov z maaru "Begour" bol stanovený vek na 8300 +/- 300 rokov.

</doc>
<doc id="104673" url="https://sk.wikipedia.org/wiki?curid=104673" title="Tarso Toussidé">
Tarso Toussidé

Tarso Toussidé, alebo len Toussidé je názov vyhasnutého stratovulkánu, nachádzajúceho sa na západnom konci pohoria Tibesti v Čade. Vulkán sa nachádza na západnom okraji staršej, pleistocénnej kaldery "Yirrigue".
Vrchol sopky je pokrytý početnými fumarolami, čo indikuje, že sopka bola ešte nedávno aktívna. Toto tvrdenie podopierajú aj nezvetrané trachytové až andezitové lávové prúdy, ktoré sa nachádzajú na západných svahoch sopky. K masívu Toussidé patrí aj parazitické krátery "Ehi Timi", "Ehi Sosso" a explozívny kráter "Doon Kidimi", ktoré sa nachádzajú na juhovýchodnej strane masívu.

</doc>
<doc id="104675" url="https://sk.wikipedia.org/wiki?curid=104675" title="Tarso Voon">
Tarso Voon

Tarso Voon je názov neaktívneho stratovulkánu, nachádzajúceho sa v centrálnej časti pohoria Tibesti v Čade. 3 100 m vysoká sopka je zakončená 14 × 18 m širokou kalderou.
Sopka leží na prekambrických kryštalických bridliciach. Mladé, nezvetrané bazaltové lávové prúdy sa vyliali z krátera umiestneného blízko okraja kaldery. 5 km na západ od okraja kaldery sa nachádza solfatárové pole "Soborom", najväčšie v pohorí Tibesti.

</doc>
<doc id="104676" url="https://sk.wikipedia.org/wiki?curid=104676" title="Tibesti (pohorie)">
Tibesti (pohorie)

Tibesti (po francúzsky) alebo Tibistí (po arabsky) je názov pohoria vulkanického pôvodu v severnom Čade. Jeho severné výbežky zasahujú až do Líbye. Najvyšší vrch je Emi Koussi (3 415 m). Za príčinu vulkanickej činnosti vedci považujú horúcu škvrnu a z nej stúpajúci roztavený materiál z plášťa.
Podnebie v Tibesti je vlhšie ako v okolitej saharskej púšti, priemerné zrážky sú 12 cm ročne. Pohorie je známe jaskynnými maľbami z 5. tisícročia pred Kr., horúcimi prameňmi a gejzírmi lokality "Soborum".

</doc>
<doc id="104678" url="https://sk.wikipedia.org/wiki?curid=104678" title="Šesťuholník">
Šesťuholník

Šesťuholník alebo hexagón je dvojrozmerný geometrický útvar so šiestimi stranami a šiestimi uhlami.
Vnútorné uhly pravidelného šesťuholníka (všetky strany a uhly sú si rovné) zvierajú 120°. Rovnako ako štvorce a rovnostranné trojuholníky, možno aj šesťuholníky poskladať vedľa seba bez medzier a úplne tak vyplniť rovinu. Týmto spôsobom sa vytvárajú včelie plásty.
Parametre.
Pre pravidelný šesťuholník so stranou "a" platí:
Zostrojenie šesťuholníka.
Pravidelný šesťuholník možno zostrojiť pravítkom a kružidlom. Nasledujúca animácia vychádza z Euklidových Základov, Kniha IV, Veta 15.

</doc>
<doc id="104679" url="https://sk.wikipedia.org/wiki?curid=104679" title="Skat">
Skat

Skat môže byť:

</doc>
<doc id="104680" url="https://sk.wikipedia.org/wiki?curid=104680" title="Skat (hra)">
Skat (hra)

Skat je kartová hra, na Slovensku pomerne neznáma, no v Nemecku je najobľúbenejšou zo všetkých. Hráva sa aj v USA, najmä v oblastiach, kde žijú ľudia nemeckého pôvodu. Nie je totožná s pôvodne americkou hrou scat.

</doc>
<doc id="104682" url="https://sk.wikipedia.org/wiki?curid=104682" title="SNS (1990)">
SNS (1990)



</doc>
<doc id="104683" url="https://sk.wikipedia.org/wiki?curid=104683" title="Smolná">
Smolná

Smolná je pravostranný prítok Ipľa, preteká územím okresov Detva a Poltár. Má dĺžku 9 km. Tečie cez Veporské vrchy, kde aj pramení v podcelku Sihlianska planina, na severovýchodnom svahu Vrchdobroča (917,5 m n. m.) v nadmorskej výške okolo 890 m n. m. Vytvára oblúk a tečie popri osade Čechánky, postupne mení smer toku na severovýchod, pričom vytvára tri oblúky. Južne od osady Malá Látka sa stáča a tečie juhovýchodným smerom. Na dolnom toku v lokalite Breziny sa koryto vetví na dve ramená, ktoré následne ústia do vodnej nádrže Málinec v nadmorskej výške okolo 344 m n. m.
Pôvod názvu.
Na vodný tok "Smolná" bol prenesený názov zaniknutej osady "Smolno" so súbežnou formálnou zmenou preradením z kategórie historických menných adjektív, čiže názvov s formantom "-n-o" (substantíva stredného gramatického rodu), napr. "Brezno, Brodno, Brusno, Kolačno, Komárno, Rudno, Sitno, Strečno, Vrátno", → do kategórie názvov s formantom "-n-á" (adjektíva ženského gramatického rodu), napr. "Blatná, Dolná, Hradná, Kamenná, Krížna, Lazná, Lúčna, Zlatná". Posledná (najmladšia) stopa po zaniknutej osade je v 1. vydaní Základnej mapy SR z roka 1986 v podobe "Smolno"; v druhom aktualizovanom vydaní z roka 2003 už táto informácia absentuje. Zaniknutá osada "Smolno" sa nachádzala cca 200 m južne od pravého brehu Smolnej na území dnešnej obce Látky vo výške 798 m n. m. na spojnici medzi kopcom "Pstružno" a lazom "Dedinka". Názov zaniknutej osady "Smolno" má pôvod vo všeobecnom podstatnom mene smola s významom "čierna až čiernohnedá viskózna až tuhá organická látka získavaná ako zvyšok pri destilácii drevného dechtu". Smola predstavovala v stredoveku hodnotný produkt využívaný najmä na natieranie osí vozových kolies, na zhotovovanie smolných faklí (sviec), na preparovanie dratiev (konopných nití) a na impregnáciu. V pomenovacom procese samoty "Smolno" bola motivačným prvkom "lokalizácia osady v blízkosti miesta, kde sa získavala smola". Pôvodná katastrálna mapa obce Málinec z roka 1868 obsahuje názov vodného toku Smolná v podobe "Smolna potok". Najstaršia písomná zmienka o obci Málinec je v listine z roka 1514; obec Látky vznikla 1952 osamostatnením osady Látky a pričlenením niektorých osád od obce Málinec. Presnejšie datovanie pomenovacieho aktu osady "Smolno" i vodného toku "Smolná" je ešte predmetom ďalšieho výskumu. 
Z niekdajšej osady "Smolno" bol prenesený názov i na ďalšie geografické objekty v území obce Látky: "Smolno" (les), "Smolno" (lúka) a "Malé Smolno" (lúka). Geografické objekty "Smolno" (les) a "Smolno" (lúka) sú lokalizované v priestore obklopujúcom zaniknutú osadu "Smolno". Objekt "Malé Smolno" (lúka) sa nachádza na pravom brehu bezmenného ľavostranného prítoku Smolnej cca 350 m juhozápadným smerom od samoty (lazu) "Nový Svet" alebo cca 800 m severozápadným smerom od ústia bezmenného ľavostranného prítoku Smolnej do Smolnej.
Podobný pôvod názvu má značný počet slovenských toponým, a to aj zo staršieho vývojového obdobia slovenčiny.

</doc>
<doc id="104684" url="https://sk.wikipedia.org/wiki?curid=104684" title="Držkovo">
Držkovo

Držkovo je potok na území okresu Poltár. Je to ľavostranný prítok Uhorského potoka, má dĺžku 6,5 km a je tokom IV. rádu. 
Prameň.
Pramení v Stolických vrchoch, v podcelku Málinské vrchy, na južnom úpätí Brložna (813,6 m n. m.) v nadmorskej výške okolo 670 m n. m. 
Opis toku.
Tečie prevažne juhojuhovýchodným smerom cez Cinobanské predhorie v Revúckej vrchovine. Preteká obcou Hradište a neďaleko obce Uhorské sa vlieva do Uhorského potoka v nadmorskej výške cca 255 m n. m.

</doc>
<doc id="104685" url="https://sk.wikipedia.org/wiki?curid=104685" title="Polovno">
Polovno

Polovno je ľavostranný prítok Poltárice na území okresu Poltár. Má dĺžku 10 km. 
Preteká Stolickými vrchmi, podcelkom Málinské vrchy, kde aj pramení na juhovýchodnom úpätí vrchu Jasenina () v nadmorskej výške cca Tečie viac-menej na juhovýchod, preteká osadou Salajka, následne cez Bradlanú dolinu, kde sprava priberá prítok () spod Kečky (). Pokračuje cez obec Zlatno, kde zľava priberá prítok spod Zdehýnova () a ďalej tečie juhojuhozápadným smerom až k ústiu do Poltárice severne od obce České Brezovo v nadmorskej výške okolo 

</doc>
<doc id="104686" url="https://sk.wikipedia.org/wiki?curid=104686" title="Dobročský potok">
Dobročský potok

Dobročský potok je ľavostranný prítok Krivánskeho potoka v severnej časti okresu Lučenec, má dĺžku 10 km a je tokom IV. rádu. 
Pramení vo Veporských vrchoch, v podcelku Sihlianska planina, na západnom úpätí Vrchdobroča (917,5 m n. m.) v nadmorskej výške okolo 780 m n. m., pri osade Briestiny. Na hornom toku tečie severojužným smerom, vytvára ostrú zákrutu, zľava priberá prítok spod Jaseňového vrchu (842,2 m n. m.). Stáča sa na juhovýchod, tečie už v Revúckej vrchovine (podcelok Cinobanské predhorie) a preteká obcou Dobroč, kde sprava priberá Dobročajku a zľava Vrbinský potok a pokračuje smerom na juh. V Lovinobanskej brázde ústi juhovýchodne od obce Mýtna v nadmorskej výške 241,3 m n. m. do Krivánskeho potoka.

</doc>
<doc id="104687" url="https://sk.wikipedia.org/wiki?curid=104687" title="Vrbinský potok">
Vrbinský potok

Vrbinský potok je ľavostranný prítok Dobročského potoka, preteká severnou časťou okresu Lučenec a má dĺžku 8,5 km.
Pramení vo Veporských vrchoch, v podcelku Sihlianska planina, na južných svahoch Vrchdobroča (917,5 m n. m.) v nadmorskej výške okolo 870 m n. m. Na hornom toku tečie juhovýchodným smerom, západne od osady Hrnčiarky sa stáča na juhozápad a tečie Revúckou vrchovinou, podcelkom Cinobanské predhorie. Sprava priberá najprv prítok z oblasti Hudcovej, potom spod Jaseňového vrchu (842,2 m n. m.) a preteká obcami Kotmanová a Dobroč, kde sa vlieva do Dobročského potoka v nadmorskej výške okolo 270 m n. m.

</doc>
<doc id="104688" url="https://sk.wikipedia.org/wiki?curid=104688" title="Bzovský potok">
Bzovský potok

Bzovský potok je ľavostranný prítok Krivánskeho potoka v severnej časti okresu Lučenec, má dĺžku 8,7 km. 
Preteká cez Veporské vrchy, kde aj v podcelku Sihlianska planina pramení, na severozápadných stráňach Kopanice (871,9 m n. m.) v nadmorskej výške okolo 810 m n. m. Na krátkom úseku tečie na západ, následne sa stáča na juhojuhozápad, preteká popri samote Horná Bzová, zľava priberá prítok z oblasti Bzovskej hory a tečie cez osadu Dolná Bzová. Tu najprv priberá ľavostranný Hlboký potok a vzápätí pravostranný prítok z osady Ivanišovo. Stáča sa na juh, sprava ešte priberá Ružinskú a juhovýchodne od obce Podkriváň sa v nadmorskej výške okolo 338 m n. m. vlieva do Krivánskeho potoka.

</doc>
<doc id="104689" url="https://sk.wikipedia.org/wiki?curid=104689" title="Madačka (potok)">
Madačka (potok)

Madačka je potok na rozhraní okresov Detva a Lučenec, je to ľavostranný prítok Tisovníka a má dĺžku 16,5 km. 
"Prameň:" v pohorí Ostrôžky na juhozápadnom úpätí Ostrôžky (876,8 m n. m.), pod sedlom Stará Huta-Poľana, neďaleko osady Árendy, v nadmorskej výške okolo 660 m n. m.
"Smer toku:" po sútok so Suchou Strehovou na juhovýchod, odtiaľ prevažne na juh
"Geomorfologické celky:" Ostrôžky
"Prítoky:" sprava prítok (538,4 m n. m.) z oblasti Miazovho vŕšku, zľava Suchá Strehová (502,5 m n. m.), Ábelovský potok
"Ústie:" do Tisovníka v obci Šuľa v nadmorskej výške okolo 280 m n. m.
"Obce:" Madačka, Nedelište a Šuľa

</doc>
<doc id="104690" url="https://sk.wikipedia.org/wiki?curid=104690" title="Mačka v dejinách">
Mačka v dejinách

Mačka v dejinách ľudstva zohrávala dôležitú úlohu ako jedno s ľudským spoločenstvom žijúcich zvierat. Viacero známych dôkazov o vzťahu medzi človekom a mačkou, starých okolo 4 500 rokov, pochádzajú z údolia Nílu v Egypte, ktoré bolo donedávna považované aj za miesto, kde došlo k ich domestikácii. Ide o obrazy mačiek namaľovaných na steny hrobiek, sošky mačiek a mumifikované mačky. Najnovšie poznatky a náleziská staré až 9 500 rokov však naznačujú, že k domestikácii došlo na Blízkom východe. Na rozdiel od väčšiny ostatných domácich zvierat si pravdepodobne vybrala mačka človeka a nie naopak. Človek totiž svojim poľnohospodárskym spôsobom života a skladovaním potravín priťahoval myši a potkany, pričom mačky sa živia práve týmito hlodavcami.
Tieto mačky patrili k druhu africkej mačky plavej (lat. "Felis silvestris lybica") a stali sa predchodcami dnešných domácich plemien. Mačka plavá žije v stepiach Afriky a Arábie. Má veľké uši, je štíhla a dlhonohá. Je pravdepodobné, že nebola jediným predchodcom dnešných mačiek. Domestikované boli tiež zrejme mačky lesné (Felis silvestris silvestris) a mačky stepné (Felis silvestris ornata). Domovinou mačky lesnej je Európa, Malá Ázia a Irán. Je relatívne mohutná, s krátkymi ušami a hrubým, dobre osrsteným chvostom. Mačka stepná pochádza z prednej a strednej Ázie a je podsaditejšia ako mačka plavá.
Starovek.
Starovekí Egypťania mačky zbožňovali a uctievali ako božstvo. Verili, že majú moc chrániť človeka pred všetkým zlým. Prítomnosť mačky v dome znamenala v starovekom Egypte požehnanie, dobré zdravie pre všetkých a dlhý život. Ak v ich dome zomrela mačka, domáci si na znak smútku oholili obočie a smútili za ňou. Najposvätnejšie egyptské mačky boli čierne, strážili chrámy bohov. Ich zabitie sa trestalo smrťou.
Náleziská zabalzamovaných mačacích tiel a mačacie amulety v hrobkách panovníkov (napríklad faraóna Tutanchamóna, či Ramesseho II.) sú dôkazom až kultového uctievania mačiek v Egypte. Mačky mali vlastnú bohyňu – Bastet, ktorá bola okrem iného aj bohyňou vychádzajúceho Slnka, Mesiaca, plodnosti, štedrosti a tanca. Egypťania ju uctievali už od najstarších čias. Zobrazovali ju ako malú mačku s levou hlavou, alebo ako ženské telo s mačacou hlavou a pripisovali jej niektoré mačacie vlastnosti; to však prišlo až vývojom, jej pôvodnou funkciou bola ochrana menneferského pohrebiska. Mačací kult v Egypte dosiahol svoj vrchol v roku 500 pred Kr.
V tom čase pokladali Gréci a Rimania mačku za zvláštne domáce zviera a na lov myší uprednostňovali fretky. Neskôr dostali grécka bohyňa Artemis, rímska bohyňa Diana a škandinávska bohyňa Freya istú podobu s mačkou. Boli patrónkami plodnosti a pôrodu, keďže sa mačky vzorne starajú o svoje mladé. Pre schopnosť mačky meniť tvar zreničiek ľudia bohyniam pripísali tiež patronát nad mesačnými fázami.
Platil prísny zákaz vyvážať mačky z Egypta. Fenickí moreplavci ich preto pašovali do Talianska, Galie a Británie. Do Európy, najmä Grécka, sa však domestikované mačky výraznejšie dostali obchodnými cestami z prednej Ázie. Prvé dôkazy o rozšírení mačiek v Európe sú na vázach z 5. a 4. storočia pred Kr. O ich rozsiahlejšie rozšírenie sa postarali opäť Feničania počas Veľkého sťahovania národov, kedy sa mačky dostali na rímskych bojových lodiach až do strednej Európy. O prekvapenie medzi felinologickou verejnosťou sa však postarali nedávne archeologické nálezy z okolia Amsterdamu, kde sa našli pozostatky mačiek z cca roku 2000 pred Kr.
Do Číny a odtiaľ neskôr aj do Japonska sa mačky dostali z Indie. V týchto krajinách sa stali dôležitou súčasťou náboženských obradov. V Japonsku mali za úlohu ochraňovať cenné kokóny húseníc priadky morušovej a v chrámoch zasa staré rukopisy pred potkanmi a myšami. Japonci verili, že len človek a mačka majú dušu. Mačka Japoncom prinášala dlhý život a šťastie, bola symbolom šťastných, bohatých ľudí. So zánikom starej japonskej kultúry však mačky prišli o svoje postavenie a vrátili sa späť na hospodárske usadlosti. V budhizme boli mačka a had prekliate, pretože ako jediné bytosti pri Budhovej smrti neplakali. Číňania tiež mačku spájajú s chudobou; s tým sa spája aj ich zvyk postaviť sochu mačky pred dom a rozvešať obrazy mačiek po dome, aby odplašili chudobu. Zo starovekej Číny tiež pochádza povera o čiernych mačkách, nositeľkách nešťastia.
Stredovek.
Do Európy sa mačky dostali okolo roku 500 pred Kr. Najskôr sa plavili na fenických obchodných lodiach z Egypta do Grécka a neskôr do Talianska. Počas vlády rímskeho cisára Augusta priniesli sýrski mnísi niekoľko mačiek aj do Ríma, kde sa stali ozdobou salónov bohatých ľudí. Čoskoro však Rimania objavili schopnosť mačiek loviť myši a tak si ich rímski legionári brali so sebou na vojenské ťaženia na sever, kde sa dostali až na Britské ostrovy. Veľkú obľubu si mačky získali u Škótov. V Anglicku, Škótsku, Írsku a Walese mačka dodnes prináša šťastie. Podobné zmýšľanie mali aj Germáni, ktorých bohyňa Freya, manželka boha slnka Baldura, mala voz ťahaný mačkami. S prijatím kresťanstva v 4. storočí museli však pohanskí bohovia ustúpiť, mačky si však vďaka svojim loveckým schopnostiam našli ešte na niekoľko storočí svoje uplatnenie.
V 10. storočí bola mačka v Európe hodná majetku a boli natoľko cenné, že v roku 936 bol vydaný zákaz ich zabíjania (trest za zabitie mačky sa odvíjal od jej veku a ceny). Žili na hradoch a ochraňovali obilné sýpky pred hlodavcami.
Mačka a čarodejníctvo.
Všetko, čo ľudia na mačkách obdivovali (pružný pohyb, individualita, túžba po slobode) sa im stalo v neskorom stredoveku osudným. Stredoveká inkvizícia vyhlásila mačku za posadnutú zlými duchmi, pretože má v očiach "pekelný oheň", ktorým je spojená s diablom. Mačka bola oficiálne prehlásená za spojenkyňu čarodejníc a priamu účastníčku čiernej mágie. Ľudia sa začali mačiek báť a upaľovali ich spolu s ich majiteľkami. Verilo sa totiž, že sa dvadsaťročná mačka zmení na čarodejnicu a storočná čarodejnica zasa na mačku. Počas čarodejníckeho sabatu jazdili čarodejnice údajne na obrovských mačkách. V deň sviatku svätého Jána inkvizícia usporadúvala veľkolepé predstavenia a zaživa pálila mačky, predovšetkým čierne, pred kostolnými bránami. Pápež Gregor IX. vyhlásil, že len cirkevní odpadlíci chovajú čierne mačky a označil ich za „stvorenia diabla“.
Napriek tomu sa najmä v chudobných vrstvách, ale aj u šľachticov a duchovenstva našli milovníci mačiek. Ľudová medicína pripisovala mačke liečivé účinky a takmer všetko mačacie sa používalo na liečenie rôznych chorôb.
Mačka a upír.
Podľa dávnej gréckej legendy mali mačky schopnosť ovládnuť mŕtvolu a zmeniť ju na upíra. Táto legenda opäť ožila v 16. a 17. storočí. Mačky mali podľa nej cicať krv zo svojich obetí a vstreknúť ju do čerstvých mŕtvol, ktoré boli po vzkriesení ich majetkom. Vzkriesené mŕtvoly potom využívali na diabolské skutky. Spojenie medzi upírmi a mačkami skončilo spolu s vydaním knihy Brama Stokera Drakula v roku 1897.
Mačka v Novom svete.
Napriek prenasledovaniu mačiek vo vrcholnom stredoveku používali moreplavci mačky na lov myší na svojich lodiach, aby tak bránili svoje zásoby jedla proti hlodavcom. Tak sa mačky postupne udomácnili aj v Severnej Amerike, Austrálii a na Novom Zélande. Do Ameriky ju vraj priviezol sám Krištof Kolumbus. Písomný doklad o výskyte mačiek v Amerike pochádza z roku 1626. Indiáni mačkám neprikladali dôležitosť, keďže pri ich kočovnom spôsobe života nemala pre nich úžitok. Boli však veľkými obdivovateľmi ich loveckých schopností.
Novovek.
S nástupom novoveku sa situácia obrátila. V období baroka sa mačky stali ozdobami salónov. S časom sa však stala príliš „obyčajnou“ a začalo sa s jej šľachtením. V 17. storočí sa do Európy dostala informácia o ušľachtilých mačkách chovaných v perzskej provincii "Chorásán". Zo začiatku boli všetky dlhosrsté mačky nazývané ankarskými podľa hlavného mesta Turecka.
V 20. storočí sa mačka stala zaujímavou pre medicínu a vedci ju skúmali z rôznych aspektov (fyziológia, psychológia, genetika). V 60. tych rokoch 20. storočia prebehol etologický výskum ako divých, tak aj domácich mačiek. 
Od 90. rokov 20. storočia patrí mačka medzi najrozšírenejšie domáce zvieratá sveta. Pod vplyvom historického vývoja majú však najmä ľudia žijúci v západných krajinách k mačkám rozpoltený vzťah. Veľa ľudí je stále presvedčených, že keď im čierna mačka prebehne cez cestu, prinesie im to nešťastie. 
Systematický chov mačiek existuje v Európe približne 150 rokov. Prvá výstava mačiek na svete sa konala v Londýne v roku 1871. Bolo na nej vidieť aj niekoľko siamských mačiek, ktoré boli v tom čase dovezené do Európy. Chovatelia a milovníci mačiek sa začali združovať do rôznych spolkov, aby si vymieňali skúsenosti, usporadúvali výstavy, vydávali rodokmene, viedli plemenné knihy a určovali znaky plemien. Dnes existuje celý rad organizácií chovateľov mačiek. V Európe je najznámejšia FIFe ("Fédération Internationale Féline").

</doc>
<doc id="104691" url="https://sk.wikipedia.org/wiki?curid=104691" title="Točnica (potok)">
Točnica (potok)

Točnica je potok v Novohrade, na území okresu Lučenec. Je to pravostranný prítok Slatinky, má dĺžku 10,2 km a je tokom V. rádu. 
Pramení v Lučenskej kotline, v časti Poltárska pahorkatina, pod vrchom Skalica (325,2 m n. m.) v nadmorskej výške okolo 290 m n. m. Sprvu tečie severojužným smerom cez obec Točnica, napája malú vodnú nádrž a stáča sa na juhovýchod. Pri osade Dolná Slatinka sa vlieva do Slatinky v nadmorskej výške okolo 185 m n. m.

</doc>
<doc id="104693" url="https://sk.wikipedia.org/wiki?curid=104693" title="Selčiansky potok">
Selčiansky potok

Selčiansky potok je názov dvoch potokov na Slovensku:

</doc>
<doc id="104694" url="https://sk.wikipedia.org/wiki?curid=104694" title="Selčiansky potok (prítok Suchej)">
Selčiansky potok (prítok Suchej)

Selčiansky potok je potok v Novohrade, preteká územím okresu Poltár. Je to pravostranný prítok Suchej, má dĺžku 13 km. Na dolnom toku sa vetví na dve ramená.
"Prameň:" v Revúckej vrchovine, v podcelku Cinobanské predhorie, na západných svahoch vrchu Dubové (623,0 m n. m.) v nadmorskej výške okolo 530 m n. m.
"Smer toku:" najprv na juhovýchod, pri osade Žiar sa stáča na juh, na dolnom toku tečie viac-menej na juhozápad
"Geomorfologické celky:" 1.Revúcka vrchovina, podcelok Cinobanské predhorie, 2.Juhoslovenská kotlina, podcelok Lučenská kotlina, časť Oždianska pahorkatina
"Prítoky:" sprava Ploský potok, prítok spod Čertovca (409,8 m n. m.), zľava tri prítoky spod Holubína (502,4 m n. m.), vlievajú sa postupne v oblasti Trnovice, v obci Selce a napokon za touto obcou a prítok z Bukovej doliny
"Ústie:" do Suchej južne od obce Hrnčiarska Ves v nadmorskej výške okolo 
"Obce:" Selce, Hrnčiarska Ves (časť Veľká Suchá)

</doc>
<doc id="104695" url="https://sk.wikipedia.org/wiki?curid=104695" title="Monický potok">
Monický potok

Monický potok, alebo Monoský potok je potok v Cerovej vrchovine, v južnej časti okresu Lučenec. Je to pravostranný prítok Beliny, má dĺžku 5,4 km a je tokom V. rádu.
Prameň.
Pramení v podcelku Hajnáčska vrchovina v nadmorskej výške približne 500 m n. m. 
Opis toku.
Najprv tečie na sever cez osadu Obručná, kde priberá dva prítoky (najprv zľava, potom sprava - 283,5 m n. m.) a stáča sa na severozápad. Na strednom toku priberá dva ľavostranné prítoky, tečie cez osady Monica (Monosa) a Cerovo a v blízkosti obce Radzovce ústi vo Fiľakovskej brázde do Beliny (222,4 m n. m.).

</doc>
<doc id="104698" url="https://sk.wikipedia.org/wiki?curid=104698" title="Slatinka">
Slatinka

Slatinka má niekoľko významov:

</doc>
<doc id="104699" url="https://sk.wikipedia.org/wiki?curid=104699" title="Slatinka (prítok Krivánskeho potoka)">
Slatinka (prítok Krivánskeho potoka)

Slatinka je vodný tok v Novohrade, preteká územím okresov Poltár a Lučenec. Je to pravostranný prítok Ipľa, meria 17,4 km a je tokom IV. rádu. Na hornom toku napája malú vodnú nádrž, po sútoku s Točnicou výraznejšie rozširuje svoje koryto a na dolnom toku ústi v močaristej oblasti dna Lučenskej kotliny.
"Prameň:" v Revúckej vrchovine, v podcelku Cinobanské predhorie, na juhovýchodnom svahu vrchu Hloď (403,4 m n. m.) v nadmorskej výške okolo 325 m n. m.
"Smer toku:" na hornom toku na juhovýchod, pri obci Kalinovo sa stáča a ďalej pokračuje viac-menej na juh
"Geomorfologické celky:" 1.Revúcka vrchovina, podcelok Cinobanské predhorie, 2.Juhoslovenská kotlina, podcelok Lučenská kotlina, časť Poltárska pahorkatina
"Prítoky:" sprava Močiarsky potok, potok z obce Veľká Ves, Točnica, zľava prítok spod Zlámanca (271 m n. m.)
"Ústie:" do Krivánskeho potoka neďaleko obce Mikušovce v nadmorskej výške 172,4 m n. m.
"Obce:" Kalinovo (okrajom), Veľká Ves (okrajom) a osady pri meste Lučenec - Dolná Slatinka, Horná Fabianka, Sacherova pustatina

</doc>
<doc id="104700" url="https://sk.wikipedia.org/wiki?curid=104700" title="Kakatka">
Kakatka

Kakatka je potok na juhu stredného Slovenska, preteká územím okresov Lučenec a Veľký Krtíš. Je to ľavostranný prítok Tisovníka a meria 14,3 km.
"Prameň:" v pohorí Ostrôžky na severozápadnom úpätí vrchu Lysec (716,4 m n. m.) v nadmorskej výške okolo 510 m n. m.
"Smer toku:" najprv na juh, v blízkosti osady Imrov Kopec sa stáča na juhovýchod, medzi obcou Závada a sútokom s Chrtianskym potokom tečie na juhozápad, odtiaľ k ústiu opäť na juhovýchod
"Geomorfologické celky:" 1.Ostrôžky, 2.Juhoslovenská kotlina, podcelok Ipeľská kotlina
"Prítoky:" sprava Chrtiansky potok (193,1 m n. m.), zľava potok spod Lysca (716,4 m n. m.), občasný Kavčí potok
"Ústie:" do Tisovníka na území obce Dolná Strehová v nadmorskej výške 173,5 m n. m.
"Obce:" Pravica, Závada, Dolná Strehová

</doc>
<doc id="104701" url="https://sk.wikipedia.org/wiki?curid=104701" title="Chrtiansky potok">
Chrtiansky potok

Chrtiansky potok je potok na území okresu Veľký Krtíš, je to pravostranný prítok Kakatky, meria 8,5 km a je tokom V. rádu. Niekedy sa používa neštandardizovaný názov "Chrťanský potok".
Pramení v pohorí Ostrôžky na juhozápadných stráňach vrchu Hrb (487,1 m n. m.) v nadmorskej výške približne 450 m n. m. Na hornom toku tečie severojužným smerom, potom po obec Chrťany na juhovýchod, odtiaľ viac na juhojuhovýchod. Preteká len spomenutou obcou, na dolnom toku vstupuje do Ipeľskej kotliny. Priberá iba dva občasné prítoky, sprava v oblasti Bukoviny a zľava z oblasti Imrovho Kopca. Do Kakatky sa vlieva juhozápadne od obce Závada v nadmorskej výške 193,1 m n. m.

</doc>
<doc id="104703" url="https://sk.wikipedia.org/wiki?curid=104703" title="Mešita al-Aksá">
Mešita al-Aksá

Mešita al-Aksá ( "" – „najvzdialenejšia mešita“) je mešita, ktorá je súčasťou moslimského okrsku ("al-Haram aš-Šaríf") na Chrámovej hore vo východnom Jeruzaleme. Je najväčšou mešitou v Jeruzaleme s kapacitou 5 000 veriacich vnútri a v okolí. Toto miesto považujú moslimovia za tretie najsvätejšie miesto.
Nachádza sa na mieste, ktoré islamská tradícia stotožnila s „najvzdialenejšou mešitou“, ku ktorej podľa Koránu proroka Muhammada preniesol z Mekky za jedinú noc okrídlený kôň Burák. Zo skaly, ktorá sa na tom mieste nachádzala, vystúpil v sprievode archanjela Gabriela do neba, kde prijal rozličné prikázania, medzi iným aj povinnosť modliť sa päťkrát denne. Tejto ceste sa hovorí "Isrá a Mirádž" (arab. "al-'Isrá’ wa-l-Mi’rádž"). Podľa tradície sa uskutočnila v roku 621, rok pred hidžrou. Umiestnenie „najvzdialenejšej mešity“ sa v Koráne nespomína, postupne však začalo byť prisudzované Jeruzalemu, podľa niektorých bádateľov kvôli posvätnosti mesta pre židov (Múr nárekov) aj kresťanov.
Chalífa Omar, ktorý dobyl Jeruzalem v roku 637, chcel vybudovať miesto pre modlitbu, ktoré by bolo nezávislé od už existujúcich židovských a kresťanských miest. Na juh od posvätnej skaly vybudoval mešitu, ktorá dostala meno "al-Aksá". V rokoch 687-691 vybudoval chalífa Abd al-Malik nad posvätnou skalou mešitu pomenovanú Skalný dóm (arab. "Kubbat as-Sachra"). Mešitu al-Aksá v rokoch 709-715 zrenovoval a rozšíril chalífa al-Walid.

</doc>
<doc id="104704" url="https://sk.wikipedia.org/wiki?curid=104704" title="Lomský potok">
Lomský potok

Lomský potok je potok na území okresu Veľký Krtíš, je to ľavostranný prítok Koprovnice a meria 9,8 km. Niekedy sa nazýva aj Lomiansky potok. 
Preteká Krupinskou planinou, kde aj pramení v podcelku Modrokamenské úboče, na juhozápadnom svahu Klimčeka (571,0 m n. m.) v nadmorskej výške okolo 500 m n. m., pri osade Hôrka. Preteká eróznou kotlinou severojužným smerom, cez obec Veľký Lom, sprava priberá Brezovský potok a na dolnom toku sa zarezáva do sopečného podložia planiny. Do Koprovnice ústi neďaleko rekreačnej osady Koprovnica v nadmorskej výške okolo 230 m n. m.

</doc>
<doc id="104705" url="https://sk.wikipedia.org/wiki?curid=104705" title="Čebovský potok">
Čebovský potok

Čebovský potok je vodný tok na juhu stredného Slovenska, na území okresu Veľký Krtíš. Je to pravostranný prítok Ipľa a meria 20,5 km. Na hornom toku preteká Zbojníckou dolinou. Medzi obcami Čebovce a Bátorová nevýrazne meandruje. Od osady Iliašov je vybudovaná ochranná hrádza.
"Prameň:" v Krupinskej planine, v podcelku Modrokamenské úboče, na severozápadnom úpätí Španieho lazu (643,1 m n. m.) v nadmorskej výške okolo 555 m n. m.
"Smer toku:" po obec Čebovce prevažne severojužným smerom, odtiaľ k obci Bátorová na juhovýchod, potom k ústiu opäť viac-menej na juh
"Geomorfologické celky:" 1.Krupinská planina, podcelok Modrokamenské úboče, 2.Juhoslovenská kotlina, podcelok Ipeľská kotlina, časť Čebovská pahorkatina
"Prítoky:" sprava Cerinský potok (200,0 m n. m.), Kosihovský potok, Seliansky potok, Lesenický potok, Trebušovský potok, zľava Čahovský potok
"Ústie:" do Ipľa východne od obce Koláre v nadmorskej výške cca 137,5 m n. m.
"Obce:" Čebovce, osada Šuľka, Nenince, Bátorová, Opatovská Nová Ves, osada Iliašov

</doc>
<doc id="104708" url="https://sk.wikipedia.org/wiki?curid=104708" title="Čahovský potok">
Čahovský potok

Čahovský potok je ľavostranný prítok Čebovského potoka, preteká územím okresu Veľký Krtíš a meria 8,8 km. 
Pramení v Krupinskej planine, v podcelku Modrokamenské úboče, na južnom úpätí vrchu Španí laz (643,1 m n. m.) v nadmorskej výške približne 525 m n. m. Tečie viac-menej severojužným smerom, na strednom toku však vytvára výrazný ohyb smerujúci na východ. V Ipeľskej kotline preteká obcou Príbelce, na dolnom toku meandruje. Do Čebovského potoka ústi v obci Nenince v nadmorskej výške okolo 175 m n. m.

</doc>
<doc id="104711" url="https://sk.wikipedia.org/wiki?curid=104711" title="Kosihovský potok">
Kosihovský potok

Kosihovský potok je potok na juhu stredného Slovenska, preteká územím okresu Veľký Krtíš. Je to pravostranný prítok Čebovského potoka a meria 13 km. 
Pramení v Krupinskej planine, v podcelku Modrokamenské úboče, pri obci Opava v nadmorskej výške okolo 460 m n. m. Tečie na juhovýchod cez obce Opava a Kosihovce, vstupuje do Ipeľskej kotliny, do časti Čebovská pahorkatina a ďalej tečie viac na juhojuhovýchod. Napája malú vodnú nádrž Kosihovce (222,5 m n. m.) a neskôr aj vodnú nádrž pri osade Pavlová. Do Čebovského potoka ústi v obci Opatovská Nová Ves v nadmorskej výške cca 151 m n. m.

</doc>
<doc id="104713" url="https://sk.wikipedia.org/wiki?curid=104713" title="Seliansky potok">
Seliansky potok

Seliansky potok je potok na území okresu Veľký Krtíš, je to pravostranný prítok Čebovského potoka a meria 10,5 km. 
Pramení v Krupinskej planine, v podcelku Modrokamenské úboče, na juhozápadnom úpätí vrchu Benda (456,3 m n. m.) v nadmorskej výške okolo 310 m n. m. Tečie prevažne juhovýchodným smerom cez Ipeľskú kotlinu, časť Čebovská pahorkatina. Preteká cez Seľany, zľava priberá prítok spod Vápenníka (451,0 m n. m.) a tiež Bodorovský potok. Do Čebovského potoka ústi pri obci Opatovská Nová Ves v nadmorskej výške približne 150 m n. m.

</doc>
<doc id="104715" url="https://sk.wikipedia.org/wiki?curid=104715" title="Ďurkovský potok (prítok Trebušovského potoka)">
Ďurkovský potok (prítok Trebušovského potoka)

Ďurkovský potok je potok na území okresu Veľký Krtíš, je to ľavostranný prítok Trebušovského potoka a meria 4,7 km. 
Pramení v Krupinskej planine, v podcelku Modrokamenské úboče, na južnom svahu Rakytovej hory (464,3 m n. m.) v nadmorskej výške okolo 340 m n. m. Tečie juhovýchodným smerom cez obec Ďurkovce v Ipeľskej kotline a severne od obce Trebušovce ústi v nadmorskej výške cca 170 m n. m. do Trebušovského potoka.

</doc>
<doc id="104716" url="https://sk.wikipedia.org/wiki?curid=104716" title="Trebušovský potok">
Trebušovský potok

Trebušovský potok je potok na juhu stredného Slovenska v regióne Poiplie, na území obcí Čelovce, Širákov, Kamenné Kosihy, Trebušovce, Malá Čalomija, Chrastince, Koláre a Slovenské Ďarmoty v okrese Veľký Krtíš v Banskobystrickom kraji. Nachádza sa v geomorfologickom celku Krupinská planina a v geomorfologickom celku Juhoslovenská kotlina. Ústi do Čebovského potoka. Má dĺžku . Rád toku IV. 
Začiatok.
Začína sa sútokom zdrojníc v vo východnej časti územia obce Čelovce v lesnom extraviláne, 1 km juhozápadne od vrchu "Opavská hora" s Samotný vrchol "Opavskej hory" leží už za obecnou hranicou medzi obcami Čelovce a Opava na území obce Opava. Severozápadná zdrojnica pramení v a severovýchodná zdrojnica v 
Opis toku.
"Trebušovský potok" tečie od prameňa lesným extravilánom obce Čelovce prevažne južným smerom, v pretína obecnú hranicu a vteká do severnej časti územia obce Širákov v lesnom extraviláne, vyteká z lesného extravilánu a preteká poľnohospodárskym extravilánom, vteká do intravilánu Širákova, mení smer na juhovýchod, v preteká cez obecnú hranicu medzi Širákovom a obcou Kamenné Kosihy, tečie cez intravilán obce Kamenné Kosihy, mení smer na juh, preteká cez poľnohospodársky extravilán Kamenných Kosíh, v pretína obecnú hranicu medzi Kamennými Kosihami a obcou Trebušovce, hneď priberá v pravostranný prítok Ďurkovský potok, tečie poľnohospodárskym extravilánom Trebušoviec, priberá v bezmenný pravostranný prítok, preteká cez intravilán Trebušoviec a opäť cez ich extravilán, priteká v na obecnú hranicu medzi Trebušovcami a obcou Malá Čalomija, v priestore poľnohospodárskeho extravilánu tečie po tejto obecnej hranici, pokračuje od po obecnej hranici medzi obcami Malá Čalomija a Chrastince, začína sa regulovaná kanalizovaná časť "Trebušovského potoka", od pokračuje krátkym úsekom po obecnej hranici medzi obcami Chrastince a Koláre, v vteká na územie obce Slovenské Ďarmoty, po krátkom úseku v ústi na území Slovenských Ďarmôt do Čebovského potoka ako jeho pravostranný prítok. 
"Trebušovský potok" patrí do okresu Veľký Krtíš v Banskobystrickom kraji. Nachádza sa v geomorfologickom celku Krupinská planina v geomorfologickom podcelku Modrokamenské úboče (cca 2 km horného toku) a v geomorfologickom celku Juhoslovenská kotlina v geomorfologickom podcelku Ipeľská kotlina . Má jeden dôležitejší prítok Ďurkovský potok.
Pôvod názvu.
Názov vodného toku "Trebušovský potok" má pôvod v názve obce Trebušovce s písomne doloženými záznamami 1247 "Trebogoch", 1260 "Trebogost", 1786 "Trebussowce". Z toponyma Trebušovce bolo po pridaní formantu "-ský" a po kombinácii so všeobecným podstatným menom potok s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Trebušovský potok" ako súčasť veľmi početnej skupiny názvov v slovenskej toponymii, najmä hydronymii. Osadný názov Trebušovce vznikol z domácej podoby osobného mena "Trebohost" → "Trebuš" pridaním formantu "-ovce", porovnaj "Mikuláš" → "Mikuš", "Bohumil" → "Bohuš" .
Názov vodného toku bol štandardizovaný v roku 1976.
V priestore slovenskej hydronymie vodných tokov hydronymum "Trebušovský potok" je jedinečným hydronymom (september 2022).
Iné projekty.
 
 

</doc>
<doc id="104717" url="https://sk.wikipedia.org/wiki?curid=104717" title="Slatinské kúpele">
Slatinské kúpele

Slatinské kúpele je názov bývalých kúpeľov v lesnatom prostredí Ipeľskej kotliny, v podcelku Pôtorská pahorkatina, v lokalite Šóšar, tri kilometre severovýchodne od obce Želovce.
Do roku 1945 tu boli malé vaňové kúpele lokálneho významu s minerálnymi prameňmi zemito-zásadito-slanej vody. 
Viaceré minerálne pramene dodnes vyvierajú popri ceste zo Želoviec do Kiarova, po ktorej vedie aj cykloturistická trasa.

</doc>
<doc id="104718" url="https://sk.wikipedia.org/wiki?curid=104718" title="Belušské Slatiny">
Belušské Slatiny

Belušské Slatiny sú rekreačným a turistickým strediskom na rozhraní Považského podolia (podcelok Ilavská kotlina) a Strážovských vrchov, v doline Slatinského potoka, pri ceste z Beluše do Mojtína.
Teplé zemito-sírnaté pramene s teplotou 19,3 °C dali podnet k vzniku kúpeľov známych a využívaných od 18. storočia na liečenie reumatických a kožných chorôb. Kúpele zanikli po 2. svetovej vojne.
Kúpeľné budovy sú v súčasnosti majetkom cirkvi a slúžia pre potreby rehoľníčok. Nie sú bežne prístupné verejnosti. Rekreačná oblasť pôvodne začínala bezprostredne za osadou Čerencové.
Na kóte 518,0 m stojí hradisko, čiastočne opevnené v dobe rímskej, pri miestnej kaplnke sa našla lužická bronzová ihlica z mladšej doby bronzovej. 
Smerom do Mojtína vedie cesta tiesňavovým prielomom Slatinského potoka, nazývaného aj Belušské vráta. Belušské Slatiny sú administratívnou súčasťou obce Beluša, 4 km juhovýchodne od nej.

</doc>
<doc id="104719" url="https://sk.wikipedia.org/wiki?curid=104719" title="Molybdén">
Molybdén

Molybdén (lat. "molybdenum") je chemický prvok v periodickej tabuľke prvkov, ktorý má značku Mo a protónové číslo 42. V roku 1778 ho objavil Carl Wilhelm Scheele a v roku 1781 ho po prvýkrát izoloval Peter Jacob Hjelm. Molybdén sa samostatne v prírode nevyskytuje, iba v zlúčeninách niektorých minerálov. Izolovaný je striebristej farby so šedým odtieňom, má šiesty najvyšší bod varu zo všetkých doposiaľ objavených prvkov. Je veľmi pevný, preto sa využíva v zliatinách.
Výskyt.
Hlavné molybdénové rudy sú molybdenit, wulfenit, powelit a ferimolybdit. 

</doc>
<doc id="104721" url="https://sk.wikipedia.org/wiki?curid=104721" title="Išľa">
Išľa

Išľa je malá osada v Prešove, súčasť katastrálneho územia mestskej časti Nižná Šebastová, v severnej časti Košickej kotliny. Leží pri ceste z Prešova do Fintíc a pri železničnej trati Prešov - Kapušany.
Osada je známa ako kúpele miestneho významu, ktoré vznikli pri slaných sadrovcových minerálnych prameňoch s obsahom síry. Liečebný areál je lokalizovaný v parku. Prevádzkovali sa v ňom vaňové kúpele. Momentálne sú kúpele nefunkčné. V areáli kúpeľov je funkčná reštaurácia Išľa.
Išľa je prístupná autobusmi MHD Prešov, linkou č. 21.

</doc>
<doc id="104722" url="https://sk.wikipedia.org/wiki?curid=104722" title="Sabinovské kúpele">
Sabinovské kúpele

Sabinovské kúpele boli malou rekreačnou osadou na rozhraní Spišsko-šarišského medzihoria a Bachurne, nad údolím rieky Torysa, 1,5 km západne od mesta Sabinov.
Pri sírnom minerálnom prameni zvanom Švabľovka (Švabľuvka) tu v minulosti vznikli malé kúpele.
História kúpeľov v Sabinove siaha už do konca 15. storočia. Liečili sa tu reumatické a kožné choroby. Základom bol pôvodný sírnatý kúpeľ, či prameň sírnatej vody, ktorý sa ešte dodnes nachádza pod brehom v otvore vysekanom do skaly. Kúpele boli aj miestom zábavy a odpočinku. V nedávnych rokoch ich objekty úplne schátrali a zanikli zachovali len základy budov.
Prístup je možný zo Sabinova po modro-značkovanom turistickom chodníku, ktorý vedie do Uzovského Šalgova, alebo po zeleno-značkovanom chodníku vedúcom po hrebeni Bachurne.

</doc>
<doc id="104723" url="https://sk.wikipedia.org/wiki?curid=104723" title="Rožňavské kúpele">
Rožňavské kúpele

Rožňavské kúpele je rekreačná osada pri Rožňave, na rozmedzí Rožňavskej kotliny, Revúckej vrchoviny a Volovských vrchov, na sútoku Rožňavského potoka a potoka Laz, v Rožňavskej doline, 2 km severne od centra mesta.
V minulosti tu stáli kúpele miestneho významu, zriadené v 19. storočí a zanikli po 2. svetovej vojne. Od 13. do 17. storočia prebiehala v okolí intenzívna ťažba zlata a železných rúd.
Dnes sú rekreačným zázemím mesta Rožňava s lesoparkom, jazierkom, minerálnym prameňom a hotelom. Osada leží pri ceste z Rožňavy do Čučmy (1 km na sever), prechádza tadiaľto modro-značkovaný turistický chodník vedúci z Námestia baníkov v Rožňave Rožňavskou dolinou na vrch Zlatý stôl (1 322,4 m n. m.).

</doc>
<doc id="104726" url="https://sk.wikipedia.org/wiki?curid=104726" title="Drienovské kúpele">
Drienovské kúpele

Drienovské kúpele sú rekreačnou osadou na rozhraní Slovenského krasu a Košickej kotliny, severne nad obcou Drienovec.
Kúpele údajne založili „červení mnísi“, ktorí sa zaoberali zberom liečivých rastlín, z ktorých potom v medených kotloch varili a pripravovali liečivé vody. Nikdy tu neboli minerálne alebo termálne pramene. Kúpele v neskoršom období slúžili pre všeobecnú hygienickú očistu a v roku 1970 bola pôvodná kúpeľná budova prebudovaná na hotel. Okrem hotela (bývalý Zlatý páv) je tu reštaurácia.
Drienovské kúpele sú turistickým východiskom do Jasovskej planiny. Žlto-značkovaná turistická trasa vedie z Drienovca cez Drienovské kúpele k Ladislavovej vyvieračke (križovatka so zelenou trasou) a do Jasova, modro-značkovaná trasa vedie taktiež z Drienovskej novej Vsi k vyvieračke Miglinc a do obce Háj.
Neďaleko osady sa nachádza významná Drienovská jaskyňa (podzemný vodný tok, archeologická lokalita) a Palanta (lesostepné spoločenstvá duba plstnatého).

</doc>
<doc id="104727" url="https://sk.wikipedia.org/wiki?curid=104727" title="Belianske kúpele">
Belianske kúpele

Belianske kúpele je názov rekreačnej osady v zázemí mesta Spišská Belá, 1,5 km južne od centra. Leží v Popradskej kotline, v časti Kežmarská pahorkatina, za úsekom Strážky - Spišská Belá železničnej trate Poprad-Tatry – Plaveč.
Kúpele vznikli v 17. storočí pri sírnych prameňoch ako vaňové kúpele. Liečili sa tu reumatické a kožné choroby. Po 2. svetovej vojne kúpele boli zrusené ako take. Nadalej vsak fungovali ako zajazdova restauracia.
Dnes slúžia ako prímestské rekreačné stredisko. V letnej sezóne tu funguje turistická ubytovňa a chatová osada. V celoročnej prevádzke je spoločenská sála určená na svadby, plesy a oslavy.

</doc>
<doc id="104729" url="https://sk.wikipedia.org/wiki?curid=104729" title="Nyamuragira">
Nyamuragira

Nyamuragira je jedna z najaktívnejších sopiek na africkom kontinente. Nachádza sa v pohorí Virunga, asi severne od brehov jazera Kivu v Konžskej demokratickej republike.
Vrchol vysokej sopky je ukončený kalderou s rozmermi 2 × . Kaldera, ako aj parazitické krátery sú zdrojom častých erupcií vysokodraselných bazaltových láv (od roku 1880 ich bolo zaznamenaných vyše 30). V rokoch 1921 – 38 sa v kaldere nachádzalo lávové jazero.

</doc>
<doc id="104730" url="https://sk.wikipedia.org/wiki?curid=104730" title="May-ya-moto">
May-ya-moto

May-ya-moto alebo Maji ja moto je izolovane ležiace hydrotermálne pole v národnom parku Albert v Konžskej demokratickej republike, južne od jazera Edward. Pole pozostáva z fumarol a horúcich prameňov s teplotou takmer 100 °C.

</doc>
<doc id="104732" url="https://sk.wikipedia.org/wiki?curid=104732" title="Heckler &amp; Koch MP5">
Heckler &amp; Koch MP5

Heckler &amp; Koch MP5 je samopal vyrábaný nemeckou spoločnosťou Heckler &amp; Koch. Vyvinutý bol v 60. rokoch 20. storočia, prvýkrát bol uvedený do služby v roku 1966 pod názvom HK54.
Zbraň je vybavená pevnou, sklopnou (model PDW), alebo vysúvacou pažbou (typ SD6,A5,J). Zbraň tohto typu je použivaná po celom svete vo vojenských a policajných úradoch. Samopal strieľa približne 600 – 800 rán kalibru za minútu, účinný dostrel je cca 200 metrov pri úsťovej rýchlosti okolo 350 m/s (pri verzii s tlmičom približne 270 m/s). Zásobník má kapacitu 15, resp. 30 nábojov.
V súčasnej dobe je to najpoužívanejší samopal používaný prakticky všetkými špeciálnymi jednotkami po celom svete. Používa uzáver uzamknutý uzamykacími valčekmi, dosahuje vysokej presnosti a spoľahlivosti, ale použitý systém uzamknutia spôsobuje vysokú výrobnú náročnosť a tým pádom aj vysokú cenu zbrane. Zbraň je používaná aj slovenskými špeciálnymi jednotkami. Vo svojom znaku ho mala nemecká teroristická skupina Baader-Meinhofová.

</doc>
<doc id="104736" url="https://sk.wikipedia.org/wiki?curid=104736" title="MP5">
MP5



</doc>
<doc id="104739" url="https://sk.wikipedia.org/wiki?curid=104739" title="Karisimbi">
Karisimbi

Karisimbi je názov neaktívneho stratovulkánu, ležiceho v pohorí Virunga na hraniciach Konžskej demokratickej republiky a Rwandy.
Vrchol sopky tvorí 2 km široká kaldera "Branca", ktorá je vyplnená viskóznymi lávovými prúdmi bazanitovo-trachytického zloženia a dvoma parazitickými explozívnymi krátermi. Ďalšie parazitické krátery sa rozkladajú pozdĺž severno-juhozápadnej zlomovej zóny. Najmladšie horniny sa nachádzajú na východnej strane kaldery a majú vek približne 10 000 rokov, čo sa zistilo rádiometrickým datovaním (metóda K-Ar).

</doc>
<doc id="104746" url="https://sk.wikipedia.org/wiki?curid=104746" title="Visoke">
Visoke

Visoke je momentálne neaktívny stratovulkán, nachádzajúci sa v pohorí Virunga v Rwande, blízko hraníc s Kongom (býv. Zairom). Vrchol 3 711 m vysokej sopky tvorí kráter s priemerom 450 m, momentálne zaliaty vodou.
Na severnom a východnom úpätí prevažne trachyticko-andezitovej sopky sa nachádzajú početné troskové kužele, vytvorené pozdĺž severovýchodne-juhozápadnej zlomovej línie. Z tejto oblasti pochádza aj posledná erupcia - vznik dvoch menších dómov v roku 1957 na severnej stene, vzdialených 11 km od hlavného krátera.

</doc>
<doc id="104750" url="https://sk.wikipedia.org/wiki?curid=104750" title="Klášterec nad Ohří">
Klášterec nad Ohří

Klášterec nad Ohří (nem. "Klösterle an der Eger") je mesto v severozápadných Čechách v Česku, ležiace pri rieke Ohře medzi Krušnými horami a Doupovskými horami.

</doc>
<doc id="104751" url="https://sk.wikipedia.org/wiki?curid=104751" title="Virunga (pohorie)">
Virunga (pohorie)

Virunga je pohorie sopečného pôvodu, nachádzajúce sa vo východnej Afrike, na hraniciach štátov Konžská demokratická republika, Rwanda a Uganda medzi jazerami Edward a Kivu.
Pohorie pozostáva z ôsmich veľkých vulkánov, z nich Nyiragongo (3462 m) a Nyamuragira (3063 m) sú aktívne.
Pohorie je domovom ohrozených horských goríl, medzi sopkami Karisimbi a Visoke sa nachádza výskumné centrum Karisoke, založené Dian Fosseyovou v roku 1967, na výskum správania sa goríl vo voľnej prírode.

</doc>
<doc id="104756" url="https://sk.wikipedia.org/wiki?curid=104756" title="Muhavura">
Muhavura

Muhavura alebo Muhabura je neaktívny stratovulkán, nachádzajúci sa v pohorí Virunga, na hraniciach medzi Ugandou a Rwandou. Kráter sopky je zaliaty vodou.
Na západnej strane sopky sa nachádza menší, 3 474 m vysoký vulkán Gahinga, ktorý je spojený s Muhavurou sedlom. Obidva vulkány produkovali lávy prevažne bazanitového, až trachy-andezitového zloženia. Menšie parazitické krátery boli pravdepodobe aktívne v nedávnej minulosti, ale nie je to doložené.

</doc>
<doc id="104758" url="https://sk.wikipedia.org/wiki?curid=104758" title="Bufumbira">
Bufumbira

Bufumbira je menšie vulkanické pole, pozostávajúce zo skupiny štyridsiatich troskových kužeľov, ležiace v Ugande, smerom na sever od veľkých stratovulkánov pohoria Virunga. Pre horniny poľa Bufumbira je typický vysoký obsah draslíka.

</doc>
<doc id="104759" url="https://sk.wikipedia.org/wiki?curid=104759" title="Tshibinda">
Tshibinda

Tsibinda je názov malého vulkanického poľa v Konžskej demokratickej republike, ktoré sa nachádza juhovýchodne od južných brehov jazera Kivu, blízko hraníc s Rwandou. Pole pozostáva z troch bazaltových troskových kužeľov a s nimi spojených lávových prúdov. Vek hornín nie je vyšší ako 2000 rokov.

</doc>
<doc id="104761" url="https://sk.wikipedia.org/wiki?curid=104761" title="Fort Portal">
Fort Portal

Fort Portal môže byť:

</doc>
<doc id="104762" url="https://sk.wikipedia.org/wiki?curid=104762" title="Fort Portal (sopka)">
Fort Portal (sopka)

Fort Portal je vulkanické pole, pozostávajúce z približne 50 menších kráterov a troskových kužeľov, nachádzajúce sa v Ugande, severovýchodne od pohoria Ruwenzori, medzi jazerami Albert a Edward. Vek karbonatitových láv bol určený ako vrchný pleistocén až súčasnosť, na základe analógie s vulkanizmom s rovnakými mechanizmami vzniku, ktorý sa nachádza južnejšie.

</doc>
<doc id="104763" url="https://sk.wikipedia.org/wiki?curid=104763" title="Kyatwa">
Kyatwa

Vulkanické pole Kyatwa (alebo Ndale) sa nachádza východne od pohoria Ruwenzori v Ugande, približne v strede medzi jazerami Albert a Edward. Tvorené je niekoľkými tuffovými troskovými kužeľmi a vodou zaliatymi maarmi.

</doc>
<doc id="104764" url="https://sk.wikipedia.org/wiki?curid=104764" title="Katwe-Kikorongo">
Katwe-Kikorongo

Katwe-Kikorongo je vulkanické pole nachádzajúce sa v Ugande južne od pohoria Ruwenzori. rozkladá sa medzi severovýchodnými brehmi jazera Albert a západnými brehmi jazera George. Pole pozostáva z niekoľkých troskových kužeľov a maarov prevažne foidického zloženia. Niektoré maary sú zaliate vodou.

</doc>
<doc id="104765" url="https://sk.wikipedia.org/wiki?curid=104765" title="Katunga">
Katunga

Katunga môže byť:

</doc>
<doc id="104766" url="https://sk.wikipedia.org/wiki?curid=104766" title="Bunyaruguru">
Bunyaruguru

Bunyaruguru (známe aj ako Kichwambe) je vulkanické pole, pozostávajúce z približne 150 maarov (27 z nich je zaliatych vodou), nachádzajúce sa v Ugande, južne od jazera George. Vek maarov bol určený na vrchný pleistocén až súčasnosť.

</doc>
<doc id="104767" url="https://sk.wikipedia.org/wiki?curid=104767" title="Katunga (sopka)">
Katunga (sopka)

Katunga je osamotene ležiaci troskový kužeľ a s ním asociovaný lávový prúd, nachádzajúci sa v Ugande, východne od jazera Albert. Je to najjužnejší prejav karbonatitového vulkanizmu vo Východoafrickom riftovom systéme. Katunga je známa výskytom horiny katungitu, čo je vlastne olivinický melilitit.

</doc>
<doc id="104770" url="https://sk.wikipedia.org/wiki?curid=104770" title="Charúdž">
Charúdž

Charúdž (ar. هروج) resp. celý názov Charúdž al-Aswad, je holocénne vulkanické pole v centrálnej Líbyi, pozostávajúce zo nezvetraných bazaltových troskových kužeľov, lávových prúdov, explozívnych kráterov a menších štítových vulkánov, v celkovom počte asi 150 rôznych sopečných foriem. Najmladšie prejavy vulkanickej činnosti pochádzajú zo severného okraja poľa.

</doc>
<doc id="104771" url="https://sk.wikipedia.org/wiki?curid=104771" title="Wáw an-Námús">
Wáw an-Námús

Wáw an-Námús (doslova "Oáza moskytov") je názov vulkanického poľa pozostávajúceho z kaldery a bazaltového troskového kužeľa, nachádzajúceho sa v centrálnej časti Líbye, južne od vulkanického poľa Charúdž. V 150 m širokom kráteri sa nachádza malé ložisko síry a jeho okolie dopĺňajú tri malé jazierka, ktorým vďačí pole za svoje meno. Vek hornín nie je starší ako pár tisíc rokov.

</doc>
<doc id="104773" url="https://sk.wikipedia.org/wiki?curid=104773" title="Džabal Marra">
Džabal Marra

Džabal Marra (-v spisovnej arabčine; doslova "zlatý vrch"; prepis podľa miestnej výslovnosti: Džebel Marra) alebo Jabal Marra(h)/Jebel Marra(h) (-po anglicky) je pohorie sopečného pôvodu v Sudáne. Najvyšší vrch je vyhasnutá sopka Dariba (3 042 m). Pohorie obsahuje relikty stredomorskej flóry. 
Geografia.
Pohorie sa nachádza na území sudánskych provincií Severný Dárfúr a Južný Dárfúr. Tvorí predel povodia Nilu na východe a Čadského jazera na západe. Najvyšším vrcholom je kaldera vyhasnutej sopky Dariba (Deriba) v južnej časti masívu. Vo vnútri kaldery sa v nadmorskej výške 2200 metrov nachádzajú dve sladkovodné jazerá.
Klimatické podmienky.
Pohorie predstavuje relatívne malé územie uprostred kamenitej polopúšte, ktoré má výrazne vyššie ročné úhrny zrážok. V najvyšších polohách je to viac ako 800 mm, v nižších okolo 500 mm zrážok ročne. V pohorí sú tak stále vodné toky a oblasť je zdrojom vody pre mnohé vádí, ktoré tu pramena.

</doc>
<doc id="104774" url="https://sk.wikipedia.org/wiki?curid=104774" title="Dariba">
Dariba

Dariba alebo (podľa lokálnej výslovnosti) Deriba je názov menšieho vulkanického poľa, tvoreného 5 km širokou kalderou, ktoré sa nachádza na južnom okraji pohoria Džabal Marra v západnom Sudáne, v provincii Darfúr. Vek bazaltových hornín je asi 3 500 rokov. Približne vtedy sopka vyvrhla väčšie množstvá pemzy a pyroklastík, ktoré pokryli väčšiu časť pohoria hrubou vrstvou uloženín.

</doc>
<doc id="104783" url="https://sk.wikipedia.org/wiki?curid=104783" title="AIESEC">
AIESEC

AIESEC je najväčšia medzinárodná študentmi riadená nepolitická nezisková organizácia, ktorá združuje študentov a čerstvých absolventov na viac ako 1 700 najmä ekonomických vysokých školách v 110 štátoch sveta. Názov pôvodne pochádza z francúzskeho "Association Internationale des Etudiants en Sciences Economiques et Commerciales", ale v súčasnej dobe sa už používa iba skratka AIESEC, pretože mnoho jej členov študuje aj v iných odvetviach ako sú ekonómia a obchod.
Hlavnou aktivitou AIESEC je rozvoj svojich členov a medzinárodný výmenný program odborných stáží, ktorý umožňuje vysokoškolským študentom a čerstvým absolventom vycestovať do zahraničia na pracovnú stáž a získať tak kultúrne a pracovné skúsenosti. AIESEC tiež organizuje mnohé konferencie a projekty, ktoré pomáhajú pri napĺňaní Miléniových rozvojových cieľov Organizácie Spojených národov.
História.
Písal sa rok 1945. Druhá svetová vojna sa skončila, ale obdobie protestov, zločinov a vrážd ani zďaleka nie.
Eric Malson bol študentom ekonómie a po vojne dovŕšil 23 rokov. V januári 1946 písal list svojmu starému priateľovi, s ktorým sa spoznal na prázdninách v Švajčiarsku. Čas ubiehal, odpoveď mu nechodila až si jedného dňa našiel list v schránke. Keď začal čítať tak zistil, že list neprišiel od jeho priateľa, ale od jeho sestry. V liste opisovala rodinné nešťastie. Ericov priateľ bol už mŕtvy - padol na ruskom fronte. Jeho brat bol nezvestný a otec prišiel o nohu. Toto bol moment v Ericovom živote, kedy si povedal, že podobnú situáciu už nikdy nechce zažiť. A preto sa rozhodol napísať priateľom, ktorých mal po celej Európe. Vo svojich desiatich listoch opísal to, ako by sa ľudia z rôznych krajín mohli zblížiť, a teda pomôcť napredovaniu svojich krajín. Eric dostal 10 kladných odpovedí zo siedmych krajín a siedmych rôznych univerzít. Zišli sa ľudia zo Švédska, Nórska, Dánska, Fínska, Francúzska, Belgicka a Holandska. Rozhodli sa ísť ďalej a usporiadať stretnutie, kde by sa formulovalo a usporiadalo všetko to úsilie, ktoré postaví lepšiu európsku budúcnosť.
Aj keď na začiatku svojej cesty netušili, čo svetu prinesú, ich stretnutie prinieslo myšlienku AIESEC, ktorá znela : “AIESEC je nezávislá, politicky neviazaná, medzinárodná organizácia, ktorej poslaním je zavádzať a rozvíjať priateľské vzťahy medzi členskými krajinami”. Myšlienka medzinárodnej študentskej spolupráce sa rýchlo rozšírila po celom svete. Výročná správa z roku 2013 popisuje AIESEC prítomný v 124 krajinách sveta. V danom roku sa uskutočnilo viac ako 26 000 medzinárodných skúseností, s pomocou viac ako 70 000 členov AIESEC.
Súčasnosť.
AIESEC pôsobí na viac než 1 100 univerzitách v 110 štátoch a teritóriách. K rozvoju svojich členov prispieva konkrétne pomocou organizovania a účasti na vzdelávacích školeniach a konferenciách, pomocou práce v tíme, komunikácie s externými spoločnosťami, poskytovania starostlivosti a organizovania kultúrnych aktivít pre zahraničných stážistov, ako aj prostredníctvom účasti na stáži v zahraničí a účasti v riadiacich štruktúrach AIESEC. Má status pozorovateľa pri Organizácii Spojených národov.
AIESEC na Slovensku.
Prvými prezidentmi AIESEC Česko-Slovensko, ktorý bol založený v roku 1966, boli Slováci Miloš Motoška za Česko a Jozef Šesták za Slovensko.
Štruktúra AIESEC Slovensko v súčasnosti pozostáva z centrály sídliacej na Štúrovej ulici v Bratislave a 8 miestnych pobočiek:
AIESEC v minulosti pôsobil aj v týchto mestách:

</doc>
<doc id="104790" url="https://sk.wikipedia.org/wiki?curid=104790" title="Brigády mučeníkov al-Aksá">
Brigády mučeníkov al-Aksá

Brigády mučeníkov al-Aksá (arab. - "Katáib šuhadá’ al-Aksá") je palestínska militantná organizácia, blízka hnutiu Fatah.
Vznikla krátko po vypuknutí Intifády al-Aksá a veľmi aktívne sa do nej zapájala. Brigády boli pomenované po Mešite al-Aksá, ktorá je symbolom hnutia za palestínsku nezávislosť a jedným z najposvätnejších miest islamu. Členovia brigád sa regrútujú predovšetkým z radov "Tanzim", mládežníckej skupiny v rámci Fatahu. Po smrti vodcu Fatahu Jásira Arafáta v novembri 2004 oznámili brigády, že budú ďalej vystupovať pod menom Brigády mučeníka Jásira Arafáta. Ministerstvo zahraničných vecí USA aj Európska únia zaradili Brigády mučeníkov al-Aksá na svoje oficiálne zoznamy teroristických organizácií.
Organizácia najprv prehlásila, že sa obmedzí na gerilový boj proti izraelskej armáde a bude útočiť výlučne na izraelských vojakov a osadníkov na Západnom brehu Jordánu a v Pásme Gazy. Už v roku 2002 však prišla so sériou útokov na civilné ciele v izraelských mestách. 
Brigády používajú na samovražedné útoky proti Izraelu aj deti.
Izrael kritizoval neschopnosť vedenia palestínskej samosprávy a Fatahu zastaviť činnosť brigád. V apríli 2002 Izrael zadržal jedného z vodcov organizácie Marwána Bargútího a odsúdil ho za viacnásobnú vraždu a činnosť v teroristickej skupine na doživotie.

</doc>
<doc id="104792" url="https://sk.wikipedia.org/wiki?curid=104792" title="Izraelsko-palestínsky konflikt">
Izraelsko-palestínsky konflikt

Izraelsko-palestínsky konflikt je v súčasnosti prebiehajúci vojenský a politický konflikt medzi štátom Izrael a Palestínčanmi v Levante. Od polovice 20. storočia ide o jeden z najdlhšie trvajúcich konfliktov na svete. Boli urobené rôzne pokusy vyriešiť konflikt ako súčasť izraelsko-palestínskeho mierového procesu, popri iných snahách vyriešiť širší arabsko-izraelský konflikt. Verejné vyhlásenia o nárokoch na židovskú vlasť v Palestíne, vrátane Prvého sionistického kongresu v roku 1897 a Balfourovej deklarácie z roku 1917, vytvorili v regióne po vlnách židovskej imigrácie skoré napätie. Po prvej svetovej vojne Mandát pre Palestínu obsahoval záväznú povinnosť „zriadiť v Palestíne národný domov pre židovský národ“. Napätie prerástlo do otvoreného sektárskeho konfliktu medzi Židmi a Arabmi. Plán rozdelenia Palestíny z roku 1947 nebol nikdy implementovaný a vyprovokoval palestínsku vojnu v rokoch 19471949.

</doc>
<doc id="104799" url="https://sk.wikipedia.org/wiki?curid=104799" title="Kutum (sopečné pole)">
Kutum (sopečné pole)

Kutum alebo Tagabo (Hills) je menšie vulkanické pole, nachádzajúce sa na juhozápad od väčšieho poľa Džibál Majdúb v západnom Sudáne. Pole je tvorené pomerne zachovalými bazaltovými troskovými kužeľmi, explozívnymi krátermi a s nimi asociovanými lávovými prúdmi. Vek je odhadovaný na neskorý pleistocén až holocén.

</doc>
<doc id="104800" url="https://sk.wikipedia.org/wiki?curid=104800" title="Džibál Majdúb">
Džibál Majdúb

Džibál Majdúb (iné názvy: po arabsky: Džabal Majdúb, podľa lokálnej výslovnosti: Džebel Mejdob, po anglicky: Jibal/Jabal Maydub, Jebel Meidob, Meidob Hills) je rozľahlé (zaberá plochu približne 5 000 km2) vulkanické pole v severovýchodnom okraji provincie Dárfúr v Sudáne. Pole leží na starších, prekabrických metamorfitoch a ťahá sa poždĺž línie východ-západ. Z vulkanických foriem prevládajú alakalické bazaltové troskové kužele, ale v centrálnej časti sa nachádzajú mladšie, trachyticko-fonolitické lávové dómy, prúdy a maary. Najmladší prejav vulkanickej činnosti – tufový prstenec a lávový prúd má približne 5 000 rokov.

</doc>
<doc id="104801" url="https://sk.wikipedia.org/wiki?curid=104801" title="Bajjúda">
Bajjúda

Bajjúda (-po arabsky) alebo Ba(y)yuda(h)/Baiyuda (-po anglicky) môže byť v Sudáne:
Bajjúda môže byť aj v Jordánsku: 

</doc>
<doc id="104802" url="https://sk.wikipedia.org/wiki?curid=104802" title="Bajjúda (sopka)">
Bajjúda (sopka)

Bajjúda (-po arabsky) alebo Bayuda/Baiyuda (-po anglicky) je názov vulkanického poľa, ktoré sa nachádza na severovýchode Sudánu, asi severne od hlavného mesta Chartúm. Približne 90 vulkanických foriem s celkovou rozlohou približne leží na starších prekambrických až paleozoických granitoch. Najmladšie bazaltové lávové prúdy boli datované na rok 850 +/- 50 rokov.
Najväčším je kráter „Hosh ed Dalam“, široký a približne hlboký.
Zoznam vulkanických foriem poľa Bajjúda.
"Názvy sú tu uvedené v anglickom prepise lokálnej výslovnosti."
"Troskové kužele":
"Krátery":

</doc>
<doc id="104803" url="https://sk.wikipedia.org/wiki?curid=104803" title="Džabal Umm Arafibia">
Džabal Umm Arafibia

Džabal Umm Arafibia (variant podľa lokálnej výslovnosti: Džebel Umm Arafieb, iný názov: Kisra, anglické názvy Jabal Umm Arafibia/Jebel Um Arafieb) je menšie vulkanické pole, nachádzajúce sa v púšti Bajjúda, na severovýchode Sudánu, neďaleko západného brehu Nílu. Pole pozostáva zo štítového vulkánu a niekoľkých troskových kužeľov a explozívnych kráterov bazanitového až trachy-bazaltového zloženia. Vek hornín je neskorý pleistocén až holocén.

</doc>
<doc id="104805" url="https://sk.wikipedia.org/wiki?curid=104805" title="Kamerun (sopka)">
Kamerun (sopka)

Kamerun (miestny názov Mongo ma Ndemi) je aktívna sopka v juhozápadnom Kamerune, blízko Guinejského zálivu. S výškou je to jedna z navyšších sopiek Afriky. Vrchol býva niekedy pokrytý snehom.
Bazaltový až trachy-bazaltový stratovulkán leží v tropickom pralese na prekambrických matamorfitoch pokrytých druhohornými až štvrtohornými sedimentami. V okolí sa nachádza asi stovka parazitických kráterov. Na južnom svahu blízko pobrežia sa nachádza satelitný štít Etinde (alebo aj "Malý Kamerun").
Erupcia sopky bola pozorovaná už v 5. storočí pred Kr. kartáginským navigátorom Hannonom. V roku 1922 dosiahla láva pobrežie Atlantiku, v roku 1999 sa zastavila len od pobrežia.

</doc>
<doc id="104815" url="https://sk.wikipedia.org/wiki?curid=104815" title="Grazia Deledda">
Grazia Deledda



</doc>
<doc id="104820" url="https://sk.wikipedia.org/wiki?curid=104820" title="Johannes Frobenius">
Johannes Frobenius



</doc>
<doc id="104834" url="https://sk.wikipedia.org/wiki?curid=104834" title="Hermann Höfle">
Hermann Höfle

Hermann Höfle (*12. september 1898 Augsburg – † 9. december 1947 Bratislava) bol nemecký generál Waffen-SS (SS-Obergruppenführer), hlavný veliteľ nemeckých okupačných vojsk, ktoré potlačili Slovenské národné povstanie. Bol zodpovedný za prenasledovanie a likvidáciu povstalcov, partizánov aj civilných obyvateľov na slovenskom území. Po vojne súdený v Bratislave a v roku 1947 popravený.
Život.
Mladosť a raná kariéra.
Hermann Höfle sa narodil 12. septembra 1898 v Augsburgu v Bavorsku ako syn poštového úradníka. V roku 1916 počas prvej svetovej vojny bol povolaný do kráľovského bavorského pechotného pluku č. 8, kde počas vojny slúžil ako pilot pozorovacieho lietadla. Po vojne slúžil v organizácii Freikorps a bol majorom Reichswehru v zálohe. Oženil sa v roku 1925 a mal 2 dcéry. Zúčastnil sa tzv. pivnicového puču. Od 30. rokov bol členom SA. Höfle vstúpil oficiálne do NSDAP až v roku 1937. Príslušníkom SS sa stal až na požiadanie hlavného veliteľa SS Heinricha Himmlera v roku 1943.
Druhá svetová vojna.
Od 19. septembra 1944 Höfle vo funkcii vyššieho veliteľa SS a Nemeckej polície ("Höhere SS- und Polizeiführer") i veliteľa nemeckých vojsk na Slovensku ("Deutscher Befehlshaber in der Slowakei)" nahradil SS-Obergruppenführera Gottloba Bergera. Höfle vypracoval a uskutočnil nemecký plán generálneho útoku na povstaleckú armádu, ktorý sa zakladal na zvýšení bojovej aktivity a menších útokoch, pomocou ktorých mala byť povstalecká armáda postupne vyčerpaná. Takisto sa týmto spôsobom malo zabrániť rozširovaniu povstalcami kontrolovaného územia, hlavne smerom na sever, k dôležitým železničným tratiam a na západ, k Handlovej. Tento plán začiatkom októbra prerokoval s Himmlerom a Frankom. Vtedy tiež získal súhlas na presun brigády Dirlewanger z Poľska a 18. divízie SS Horst Wessel z Maďarska na Slovensko.
Po likvidácii povstania jednal s členmi slovenskej vlády o reforme štátnej správy, tak aby bola sústredená výkonná moc v rukách extrémistickeho krídla HSĽS.
Povojnové obdobie.
Po vojne bol zatknutý ako jeden z hlavných vinníkov, za zločiny spáchané nacistami na Slovensku po vypuknutí povstania. Jeho povojnová výpoveď pred súdom poskytla významné svedectvo o príprave a organizácii bojových operácii proti povstaniu. Súd v Bratislave ho v roku 1947 odsúdil na trest smrti obesením, ktorý bol vykonaný 9. decembra 1947.

</doc>
<doc id="104838" url="https://sk.wikipedia.org/wiki?curid=104838" title="Twin City Liner">
Twin City Liner

Twin City Liner je názov lodnej linky spájajúcej metropoly Bratislava a Viedeň, najbližšie hlavné mestá v Európe, ktorá pravidelne premáva medzi týmito mestami od 1. júna roku 2006. Je realizovaná prostredníctvom katamaranu nórskej výroby, ľahkej rýchlej lode modernej konštrukcie schopnej dosiahnuť plavebnú rýchlosť do /h. Cesta do Viedne alebo Bratislavy touto loďou trvá iba okolo 75 minút, je plne klimatizovaná a ponúka aj reštauračné služby.
Druhý katamaran premáva od konca mája 2008.
Za celý projekt zodpovedá spoločnosť Central-Danube-Gesellschaft, ktorú tvorí Wien-Holding a Raiffeisenlandesbank Niederösterreich-Wien.

</doc>
<doc id="104840" url="https://sk.wikipedia.org/wiki?curid=104840" title="Židovstvo">
Židovstvo

Židovstvo môže byť:

</doc>
<doc id="104842" url="https://sk.wikipedia.org/wiki?curid=104842" title="Konfucionizmus">
Konfucionizmus



</doc>
<doc id="104843" url="https://sk.wikipedia.org/wiki?curid=104843" title="Konfuciánstvo">
Konfuciánstvo



</doc>
<doc id="104844" url="https://sk.wikipedia.org/wiki?curid=104844" title="Suezský kanál">
Suezský kanál



</doc>
<doc id="104845" url="https://sk.wikipedia.org/wiki?curid=104845" title="Veľké jazerá">
Veľké jazerá

Veľké jazerá môžu byť:

</doc>
<doc id="104847" url="https://sk.wikipedia.org/wiki?curid=104847" title="UNICODE">
UNICODE



</doc>
<doc id="104851" url="https://sk.wikipedia.org/wiki?curid=104851" title="Jelšovka">
Jelšovka

Jelšovka je vodný tok vo východnej časti Podunajskej pahorkatiny, na území okresu Levice. Je to pravostranný prítok Ipľa a meria 15,5 km, pričom cca 3,2 km na hornom toku je iba občasným tokom. 
Vzniká v Ipeľskej pahorkatine východne od obce Hontianska Vrbica v nadmorskej výške okolo 185 m n. m. V období bez zrážok potok začína na severozápadnom úpätí Malej Mordy (235,6 m n. m.). Na hornom toku tečie severojužným smerom, na dolnom juhovýchodným smerom. Preteká cez Santovskú pahorkatinu, okrajom osady Agáta a cez obce Lontov a Ipeľský Sokolec. Pri obci vytvára výrazný oblúk a juhozápadne od nej sa vlieva do Ipľa (113,3 m n. m.) v priestore Ipeľskej nivy.

</doc>
<doc id="104853" url="https://sk.wikipedia.org/wiki?curid=104853" title="Veľký potok">
Veľký potok

Veľký potok je názov niekoľkých vodných tokov na Slovensku:

</doc>
<doc id="104854" url="https://sk.wikipedia.org/wiki?curid=104854" title="Veľký potok (prítok Ipľa)">
Veľký potok (prítok Ipľa)

Veľký potok je vodný tok na juhu stredného Slovenska, preteká územím okresu Veľký Krtíš. Je to pravostranný prítok Ipľa a má dĺžku .
"Prameň:" v Krupinskej planine, v podcelku Modrokamenské úboče, na severnom úpätí Jaseňového vrchu () v nadmorskej výške cca 
"Smer toku:" na hornom toku viac-menej na juhozápad, južne od obce Hrušov sa stáča na juhovýchod
"Geomorfologické celky:" 1.Krupinská planina, podcelok Modrokamenské úboče, 2.Juhoslovenská kotlina, podcelok Ipeľská kotlina
"Prítoky:" sprava Braništský potok, potok pretekajúci obcou Hrušov, zľava Husárka () a Kačací potok
"Ústie:" do Ipľa južne od obce Kosihy nad Ipľom v nadmorskej výške cca 
"Obce:" Čelovce, Vinica, Dolinka a Kosihy nad Ipľom

</doc>
<doc id="104855" url="https://sk.wikipedia.org/wiki?curid=104855" title="Židovské náboženstvo">
Židovské náboženstvo



</doc>
<doc id="104856" url="https://sk.wikipedia.org/wiki?curid=104856" title="Galamia">
Galamia

Galamia, staršie označovaná ako Galomia, je potok v západnej časti okresu Veľký Krtíš, je to pravostranný prítok Ipľa a meria 8,6 km. 
Pramení v Krupinskej planine, v podcelku Modrokamenské úboče, na západnom svahu vrchu Veterné (383,4 m n. m.) v nadmorskej výške okolo 335 m n. m. Tečie prevažne juhovýchodným smerom, v Ipeľskej kotline priberá sprava potok z obce Kleňany (177,7 m n. m.), preteká Klenianskou dolinou a okrajom Balogu nad Ipľom. V blízkosti obce sa vlieva v nadmorskej výške 131,5 m n. m. do Ipľa.

</doc>
<doc id="104859" url="https://sk.wikipedia.org/wiki?curid=104859" title="Glabušovský potok">
Glabušovský potok

Glabušovský potok je potok v Ipeľskej kotline, na území okresu Veľký Krtíš. 
Je to pravostranný prítok Ipľa, ktorý meria . Vzniká v Pôtorskej pahorkatine na úpätí Olovárskeho vrchu () v nadmorskej výške okolo Na hornom toku (po osadu Potôčik) často vysychá. Tečie juhovýchodným smerom, na dolnom toku južným smerom, napája vodnú nádrž Glabušovce a následne preteká rovnomennou obcou. Sprava priberá Zomborský potok, tečie cez Kirť a pri osade Peťov sa vlieva do Ipľa v nadmorskej výške cca 

</doc>
<doc id="104860" url="https://sk.wikipedia.org/wiki?curid=104860" title="Stracinský potok">
Stracinský potok

Stracinský potok je potok na juhu stredného Slovenska, na území okresu Veľký Krtíš. Je to pravostranný prítok Ipľa a meria 13,5 km.
"Prameň:" vo výbežku Krupinskej planiny na východnom svahu vrchu Babka (398,7 m n. m.) v nadmorskej výške okolo 315 m n. m., severovýchodne od mesta Veľký Krtíš
"Smer toku:" na hornom toku na juhovýchod, v okolí obce Malé Straciny na východ, odtiaľ k ústiu na východojuhovýchod
"Geomorfologické celky:" 1.Krupinská planina, podcelok Modrokamenské úboče (iba krátky úsek), 2.Juhoslovenská kotlina, podcelok Ipeľská kotlina, časť Pôtorská pahorkatina
"Prítoky:" sprava z oblasti Horného Hlbokého (233,7 m n. m.), z obce Veľké Straciny (193,5 m n. m.), zľava z obce Malé Straciny, Zlievsky potok a Viničný potok
"Ústie:" do Ipľa juhovýchodne od obce Bušince v nadmorskej výške okolo 155 m n. m.
"Obce:" okrajom 3 obcí - Veľké Straciny, Malé Zlievce a Bušince

</doc>
<doc id="104861" url="https://sk.wikipedia.org/wiki?curid=104861" title="BCD kód">
BCD kód

Kód BCD ("Binary Coded Decimal") je jedným z najčastejšie používaných kódov na reprezentovanie desiatkových čísel. Pri tomto kóde je každá desiatková číslica zakódovaná pomocou štyroch bitov, tak ako to znázoňuje nasledujúca tabuľka. 
Tento kód kvôli rôznym výhodám či nevýhodám bol rôzne modifikovaný. Boli pozmenené váhové stavy jednotlivých bitov kódu, preto sa začali tieto váhy dopisovať za označenie kódu BCD. Klasickému kódu prislúcha kód 8421, kde prvý bit sprava má váhu čísla 1, druhý váhu čísla 2, tretí váhu čísla 4 a posledný váhu čísla 8. Napríklad číslo BCD 8421 kóde 0111 predstavuje číslicu 7 (8×0 + 4×1 + 2×1 + 1×1). Známe sú tiež kódy BCD 2421, BCD 84-2-1 alebo kód BCD 8421 firmy IBM, ktorý nulu kódoval bitmi 1010.
Toto kódovanie umožňuje uložiť dve číslice do jedného bajtu alebo zvyšné štyri bity vyplniť nulami tak ako je to definované v kóde EBCDI, čí štvorbajtím 0011 ako definuje kód ASCII. Konverzia takto kódovaných čísel do všetkých systémov (vrátane systémov používajúcich kódovanie UNICODE) je triviálna. 
Kód sa výborne hodí na zobrazovanie číslic v digitálnych prístrojoch, ktoré zobrazujú číselné hodnoty pomocou tzv. sedem segmentového displeja.

</doc>
<doc id="104862" url="https://sk.wikipedia.org/wiki?curid=104862" title="Kód BCD">
Kód BCD



</doc>
<doc id="104864" url="https://sk.wikipedia.org/wiki?curid=104864" title="BCD">
BCD



</doc>
<doc id="104865" url="https://sk.wikipedia.org/wiki?curid=104865" title="Suchý potok">
Suchý potok

Suchý potok je frekventovaný názov vodných tokov na Slovensku:

</doc>
<doc id="104866" url="https://sk.wikipedia.org/wiki?curid=104866" title="EBCDI">
EBCDI

EBCDI ("Extended Binary Coded Decimal Interchange") je rozšírený BCD kód. Spolu s číslicami reprezentuje písmená a špeciálne znaky. Bol vyvinutý firmou IBM v roku 1964 a implementovaný do systémov IBM System/360. V súčasnosti je kvôli kompatibilite navrhnutý kód UTF-EBCDIC.

</doc>
<doc id="104867" url="https://sk.wikipedia.org/wiki?curid=104867" title="Suchý potok (prítok Babinského potoka)">
Suchý potok (prítok Babinského potoka)

Suchý potok je potok v Honte, preteká územím okresov Krupina a Zvolen. Je to pravostranný prítok Babinského potoka, meria 6,1 km a je tokom V. rádu. 
Prameň.
Pramení v Štiavnických vrchoch, v podcelku Skalka, na severnom úpätí vrchu Ľauchňa (778,1 m n. m.), v lokalite Apatekárka v nadmorskej výške cca 645 m n. m.
Opis toku.
Najprv tečie juhovýchodným smerom, zľava priberá prítok od osady Holý vrch a potom sa stáča viac-menej na východ. Na dolnom toku vteká do Pliešovskej kotliny, kde z ľavej strany priberá najprv Hrabovku, ďalej prítok prameniaci západne od obce Babiná v lokalite Hrebeň a následne podteká cestu I. triedy č. 66. Napokon južne od Babinej ústi v nadmorskej výške približne 374 m n. m. do Babinského potoka.

</doc>
<doc id="104868" url="https://sk.wikipedia.org/wiki?curid=104868" title="EBCDIC">
EBCDIC



</doc>
<doc id="104870" url="https://sk.wikipedia.org/wiki?curid=104870" title="Babinský potok (prítok Krupinice)">
Babinský potok (prítok Krupinice)

Babinský potok je potok v juhozápadnej časti okresu Zvolen. Je to pravostranný prítok Krupinice, meria 5,8 km a je tokom IV. rádu.
Prameň.
Pramení v Štiavnických vrchoch, v podcelku Skalka, v lokalite Štimogrunt v nadmorskej výške 
Opis toku.
Na hornom toku tečie juhovýchodným smerom, vstupuje do Pliešovskej kotliny, kde napája malú vodnú nádrž a preteká obcou Babiná. Tu sa stáča na juh, zľava priberá prítok vznikajúci na severnom okraji obce a vytvára oblúk vypnutý na východ. Následne tečie na krátkom úseku súbežne s cestou I. triedy č. 66 na pravom brehu a sprava priberá svoj najvýznamnejší prítok, Suchý potok. Napokon sa stáča na juhojuhovýchod, podteká železničnú trať Zvolen – Čata, zľava priberá vedľajšie rameno Krupinice a južne od Babinej ústi v nadmorskej výške do Krupinice.
Pôvod názvu.
Názov vodného toku má pôvod v názve obce Babiná, ktorej najstarší listinný záznam sa viaže k roku 1254 "Babusceky", 1270 "Babasceky", 1351 "Babazeky", 1773 "Babina", 1920 "Babiná". Motivácia pomenovania obce "Babiná" je spojená s "vlastnosťami podobnými babe, starými, zanedbanými alebo počarovanými". Z toponyma "Babiná" bolo po rozšírení o formant -ský, a po kombinácii so všeobecným podstatným menom "potok" s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Babinský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Babinský potok bolo štandardizované v roku 1977. V dnešnej slovenskej hydronymii hydronymum "Babinský potok" nie je jedinečným názvom (október 2023).

</doc>
<doc id="104872" url="https://sk.wikipedia.org/wiki?curid=104872" title="Bystrý potok">
Bystrý potok

Bystrý potok je názov viacerých vodných tokov na Slovensku:

</doc>
<doc id="104873" url="https://sk.wikipedia.org/wiki?curid=104873" title="Bystrý potok (prítok Neresnice)">
Bystrý potok (prítok Neresnice)

Bystrý potok je potok na Strednom Pohroní, v juhozápadnej časti okresu Zvolen. Je to ľavostranný prítok Neresnice, meria a je tokom V. rádu. Krátky úsek v okolí prameňa leží na území okresu Banská Štiavnica, pričom pramenná oblasť je súčasťou prírodnej rezervácie Gajdošovo a horný tok tečie územím CHKO Štiavnické vrchy.
Pramení v Štiavnických vrchoch, v podcelku Skalka, východojuhovýchodne od obce Banský Studenec, severovýchodne od kóty v nadmorskej výške cca Od prameňa tečie sprvu na východoseverovýchod cez chránené územie Gajdošovo, v lokalite Kuracia sa stáča na sever a preteká Bystrou dolinou. Tu priberá ľavostranný prítok z východného svahu Skalky, ďalej sa stáča na severovýchod a sprava priberá prítok z oblasti Rebecanu. Následne tečie na krátkom úseku na sever, zľava priberá Drieňovú, potom mení smer toku na severovýchod a na hranici CHKO Štiavnické vrchy priberá krátky ľavostranný prítok vznikajúci SSV od kóty . Vzápätí sa stáča na východ, preteká popri chate Bystré na pravom brehu a zároveň vstupuje do Pliešovskej kotliny. Na dolnom toku už tečie viac východoseverovýchodným smerom, zľava ešte priberá občasný prítok vznikajúci južne od kóty a koryto sa niekoľkokrát vlní. Severne od obce Dobrá Niva sa vlieva v nadmorskej výške cca do Neresnice.

</doc>
<doc id="104874" url="https://sk.wikipedia.org/wiki?curid=104874" title="Textová informácia">
Textová informácia

Text je ustálený jazykový prejav; výsledok rečovej činnosti, t. j. jazykový útvar, ktorý vznikol konkrétnou realizáciou jazykového systému. 
Každý text pozostáva zo znakov, ktoré sú pospájané za sebou. Pod znakmi sa myslia všetky písmená, čísla, medzera, interpunkčné znamienka ako bodka, čiarka, otáznik, atď., ale i mnoho ďalších symbolov ako @, &amp;, #. 
Pre počítač je text ľubovoľná kombinácia všetkých spomínaných znakov. Aby sa však jednalo o textovú informáciu, musia byť znaky pospájané tak, aby mali význam. 
Textová informácia zapísaná pomocou kódu ASCII.
Štandardizovaný kód ASCII hovorí, že na zakódovanie každého znaku sa použije 8 bitov, čo umožňuje definovať kód pre 256 znakov. Pre Slovensko sa by sa mala na kódovanie znakov textu používať medzinárodná norma ISO 8859-2, ktorá sa tiež nazýva Latin 2. Firma Microsoft však tento štandard nepoužíva, používa štandard schválený americkým úradom ANSI (American National Standards Institute), označovaný tiež windows-1250. 
Napríklad veta "Ema má mamu." je v počítači uložená nasledovne:
Textová informácia zapísaná pomocou kódu UNICODE.
Kódovanie UNICODE používa 16 bitov na zakódovanie jedného znaku, čo umožňuje zakódovať 65536 možných znakov. Tento počet znakov umožňuje zakódovať znaky všetkých abecied pomocou jednej medzinárodnej tabuľky. Tento spôsob kódovania používa i kancelársky balík MS Office. Toto kódovanie zabezpečuje, že ten istý znak má rovnaký kód v každej krajine i na každom type počítača. 
Veta „Ema má mamu“ je pomocou kódovania UNICODE v počítači uložená nasledovne:
Textový dokument.
Text sa do počítača zapisuje pomocou textového editora. Text, ktorý do tohto editora napíšeme, môžeme uložiť ako textový dokument. Okrem textových znakov však textový dokument obsahuje i formátovacie znaky, pomocou ktorých môžeme v dokumente nastaviť napríklad veľkosť, typ, hrúbku, farbu a ďalšie atribúty písma. Podľa schopností textových editorov môžeme text uložiť dvoma spôsobmi:
Jednoduchý dokument pozostáva z textových znakov, v ktorých môžu byť uložené znaky konca riadka a znaky tabulátora a ďalšie znaky, ktoré majú kód 0 až 31 v ASCII tabuľke. Na konci dokumentu je vložený špeciálny znak, ktorý dokument ukončuje. Tieto znaky do dokumentu vkladá textový editor. Typickým príkladom takéhoto editora je Poznámkový blok, ktorý takýto jednoduchý textový dokument ukladá ako súbor s príponou „txt“. 
Formátovaný dokument 
Formátovaný textový dokument môže obsahovať viacero typov písma, znaky rôznej veľkosti, hrúby, šírky či farby. Do textu môžu byť vložené rôzne ďalšie objekty ako obrázky, tabuľky, rovnice a podobne. Textový editor, ktorý umožňuje uloženie formátovaného dokument musí zabezpečiť, aby sa v dokumente všetky tieto atribúty textu uložili spolu s textom. Tento problém každý textový editor rieši iným spôsobom. Typickým príkladom tohto editora je editor MS Word, ktorý je súčasťou kancelárskeho balíka MS Office. Word svoje formátované dokumenty ukladá do súboru s príponou „doc“. Ďalším editorom, ktorý je čím ďalej tým viac používaný, je textový editor balíka Open Office. Tento editor ukladá svoje textové dokumenty do súboru s koncovkou „sxw“. Oba tieto spôsoby uloženia sú odlišné. Aby bolo možné prenášať textové dokumenty z jedného programu do druhého, vznikla snaha o vytvorenie štandardu i pre uloženie formátovaného textového dokumentu. Tento formát sa volá XML a mali by ho začať podporovať všetci výrobcovia textových editorov.
Pozri aj.
Princíp uchovávania formátovaných textov. 

</doc>
<doc id="104875" url="https://sk.wikipedia.org/wiki?curid=104875" title="Vajsov">
Vajsov

Vajsov je potok na území okresu Krupina. Je to pravostranný prítok Krupinice s dĺžkou 7,7 km. 
Pramení v Štiavnických vrchoch, v podcelku Skalka, na severnom úpätí vrchu Skala () v nadmorskej výške okolo , južne od osady Odrobinovo pole. Tečie prevažne juhovýchodným smerom, zľava priberá prítok () spod Nového hája (), neskôr sprava z úpätia vrchu Stráň (). Ďalej preteká kopaničiarskou oblasťou mesta Krupina a zároveň vstupuje do Krupinskej planiny. Severne od mesta sa v nadmorskej výške okolo vlieva do Krupinice.

</doc>
<doc id="104876" url="https://sk.wikipedia.org/wiki?curid=104876" title="Princíp uchovávania formátovaných textov">
Princíp uchovávania formátovaných textov

Formátovaný text je text, ktorý je upravený tak, aby bol dobre čitateľný a vzhľadovo príjemný. Na dosiahnutie tohto efektu sa text člení do odsekov s viacerými veľkosťami, typmi, rezmi a farbami písma, nadpismi, odrážkami a číslovaním, symbolmi, tabuľkami, obrázkami a ďalšími prvkami.
Aby bolo možné text formátovať pomocou spomínaných prvkov, je potrebné, aby počítač presne vedel určiť miesto a vlastnosti použitých prvkov. Každý výrobca textového editora môže tento problém riešiť po svojom. Napríklad textový editor MS WORD používa formát DOC. Existujú však i spôsoby, na ktorých sa dohodla väčšina výrobcov. Týmito spôsobmi sú formáty RTF a XML.
Napríklad text 
sa vo formáte RTF zapíše takto: 
a vo formáte XML taxto:

</doc>
<doc id="104877" url="https://sk.wikipedia.org/wiki?curid=104877" title="Belujský potok (prítok Štiavnice)">
Belujský potok (prítok Štiavnice)

Belujský potok je potok na juhu stredného Slovenska, tečie územím okresov Banská Štiavnica a Krupina. Je to významný pravostranný prítok Štiavnice a má dĺžku 19,5 km. Na strednom toku, pod obcou Beluj, preteká Belujskou dolinou, nad obcou Sebechleby napája rovnomennú vodnú nádrž. Na dolnom toku sa koryto výraznejšie horizontálne vlní a hlbšie sa zarezáva do podložia Ipeľskej pahorkatiny.
"Prameň:" v Štiavnických vrchoch, v podcelku Sitnianska vrchovina, na južnom úpätí Sitna (1 009,2 m n. m.) v nadmorskej výške približne 460 m n. m.
"Smer toku:" po obec Sebechleby viac-menej na juhojuhovýchod, odtiaľ na juh až juhojuhozápad
"Geomorfologické celky:" 1.Štiavnické vrchy, podcelky Sitnianska vrchovina a Sitnianske predhorie, časť Prenčovská kotlina, 2.Podunajská pahorkatina, podcelok Ipeľská pahorkatina
"Prítoky:" sprava Viničný potok a Klastavský potok, zľava nemá významnejšie prítoky
"Ústie:" do Štiavnice pri obci Hontianske Tesáre v nadmorskej výške 147,5 m n. m.
"Obce:" Beluj, Sebechleby a Šipice

</doc>
<doc id="104880" url="https://sk.wikipedia.org/wiki?curid=104880" title="Trstiansky potok">
Trstiansky potok

Trstiansky potok je potok vo východnej časti Podunajskej pahorkatiny, preteká územím okresov Levice a Krupina. Je to pravostranný prítok Veperca a meria 8,7 km. 
Pramení v Ipeľskej pahorkatine v lokalite Roveň v nadmorskej výške okolo 320 m n. m. Najprv tečie na juh, priberá prítok sprava, napája malú vodnú nádrž a pri samote Hrondín sa stáča na juhovýchod. Tečie južne od obce Hontianske Trsťany, v blízkosti ktorej priberá ľavostranný prítok (150,6 m n. m.) a pri obci Hontianske Moravce (časť Opatové Moravce) sa v nadmorskej výške 141 m n. m. vlieva do Veperca.

</doc>
<doc id="104885" url="https://sk.wikipedia.org/wiki?curid=104885" title="Kamenistý potok">
Kamenistý potok

Kamenistý potok môže byť:

</doc>
<doc id="104887" url="https://sk.wikipedia.org/wiki?curid=104887" title="Jamníček">
Jamníček

Jamníček je názov dvoch potokov na Slovensku:

</doc>
<doc id="104890" url="https://sk.wikipedia.org/wiki?curid=104890" title="Grafický formát">
Grafický formát

Pod pojmom grafický formát alebo grafická informácia v počítačovej terminológii rozumieme spôsob a metódu zaznamenania vizuálneho obrazu - grafiky, kresby, fotografie a pod. v digitálnom (binárnom) tvare, teda v tvare ktorý sa dá ďalej spracovávať a uchovávať pomocou výpočtovej techniky. 
Vo všeobecnosti sa pre zápis grafickej informácie používajú dve metódy

</doc>
<doc id="104894" url="https://sk.wikipedia.org/wiki?curid=104894" title="Farebný model">
Farebný model

Farebný model opisuje základné farby a schémy miešania týchto základných farieb do výslednej farby. Farba je v prírode daná zmesou svetla rôznych vlnových dĺžok a rôzne farebné modely sa snažia vytvoriť a reprodukovať farbu čo najvernejšie. V praxi sa používajú modely, u ktorých je zvolený vhodný kompromis medzi presnosťou farebného dojmu a zložitosťou konkrétneho modelu. Niekde sa rozlišuje medzi farebným modelom (color model) a farebným priestorom (color space), keď model znamená matematické vyjadrenie farby tupletom (usporiadanou n-ticou, zvyčajne trojicou) čísiel. Tu nerozlišujeme striktne medzi modelom a priestorom, ktorý ho reprezentuje a zatiaľ obidva pojmy používame ako ekvivalenty.
Farba a jej model.
Aby bol počítačový obrázok farebný, musí byť každému bodu (pixelu) obrázka priradená určitá farba. Spôsobov, akými sa to dá urobiť je niekoľko. Všetky vychádzajú zo spôsobu videnia farieb ľudským okom. Oko farby vníma vďaka svetlu, ktoré vstupuje do oka a dopadá na bunky - čapíky, ktoré sú citlivé na farbu. Svetlo je vlastne elektromagnetické vlnenie s rôznou vlnovou dĺžkou. Ľudské oko dokáže vnímať iba určitý rozsah vlnových dĺžok svetla. Svetlo s najväčšou vlnovou dĺžkou, ktoré ľudské oko vníma, je červenej farby (780 nm) a svetlo s najnižšou vlnovou dĺžkou je svetlo fialovej farby (380nm). V tomto spektre farieb je ľudské oko schopné bez problémov rozlíšiť vyše 1,5 milióna rôznych farieb. Nie však každej farbe, ktorú rozlíšime pripadá iná vlnová dĺžka, pretože podľa intenzity dopadajúceho svetla, ľudské oko rozlišuje sýtosť a jas daného odtieňa farby. Takže iná vlnová dĺžka prislúcha iba rôznym odtieňom farieb. 
Maliari v minulosti miešali farby kombináciou pomerne jasných čistých pigmentov (pure color) a bielej a čiernej farby (pozri obrázok). Zmes pigmentu s bielou farbou sa nazývajú anglicky tint, zmes pigmentu s čiernou sa nazývajú tiene (ang. shades). Namiešanie modrého odtieňu (Tone) sa môže diať v smere šípok. Miešaním s bielou a čiernou farbou sa mení sýtosť a jas. Najbližšie k tejto interpretácií majú farebné modely HSB a HSL. 
Farebné modely HSB a HSL.
Prvé riešenie problému kódovania farieb, ktoré sa ponúka, je zobrať celý rozsah vlnových dĺžok a rozdeliť ho na niekoľko častí a do pamäte počítača uložiť poradové číslo farby, ktorej prislúcha určitá vlnová dĺžka, ďalej jej sýtosť a jas. Kódovanie farieb takýmto spôsobom využívajú farebné modely HSB (či HSV), HSL. Oba modely uchovávajú informáciu o odtieni (Hue) a sýtosti (Saturation). Odlišujú sa iba v tom, že prvý model používa jas (B - Brightness alebo V - Value) a druhý používa svetlosť (Lightness). V prvom modeli dostaneme čiernu farbu tým, že nastavíme jas na nulu a bielu tak, že jas nastavíme na maximálnu hodnotu (nezávisle od sýtosti). V druhom modeli dosiahneme čiernu, ak je svetlosť aj sýtosť 0 a bielu, ak je svetlosť aj sýtosť maximálna. Hlavným nedostatkom tohto problému je náročnosť vyrobenia svetla so zadanou vlnovou dĺžkou. Našťastie existujú aj iné riešenia problému kódovania farieb. Model je aditívny a je reprezentáciou modelu RGB. Vytvorili ho počítačoví vedci koncom 70. rokov minulého storočia, použitím namiesto kombinácii troch farieb RGB, vlastnosti (odtieň, sýtosť a jas), ktoré sa bežne používajú pri opise farieb.
Farebný model RGB.
Farebný model RGB je najčastejšie využívané kódovanie farby bodu obrázka. Empiricky sa zistilo, že takmer všetky farby sa dajú vytvoriť zmiešaním ľubovoľných troch nezávislých farieb (t. j. že pomocou zmiešania dvoch nedostaneme tretiu). Najvýhodnejšie pre výrobu svetelných lúčov (aditívny farebný systém) bolo použitie farieb červená (Red), zelená (Green), modrá (Blue). Aby sme vedeli vytvoriť 1,5 milióna farieb stačí, ak každú z týchto farieb rozdelíme na 115 odtieňov, ktorých zmiešaním v rôznych pomeroch vzniknú všetky farby. Kvôli uchovaniu v pamäti počítača, je však výhodnejšie použiť až 256 odtieňov každej farby (8 bitov), čo nám umožní vytvoriť až 16 777 216 rôznych farieb. Pri takomto kódovaní je každá farba zakódovaná 24 bitmi, čo sú tri pamäťové miesta počítača. Pričom 255 0 0 je sýta červená farba, 0 255 0 je sýta zelená farba, 0 0 255 je sýta modrá farba, 0 0 0 je čierna farba a 255 255 255 je biela farba.
Farebný model CMY(K).
Farebný model CMYK je model, ktorý používa doplnkové farby (subtraktívny farebný systém). V modeli RGB platilo, že ak zmiešame všetky tri základné farby s maximálnou sýtosťou, dostaneme bielu farbu. Takýto spôsob je výhodný pri obrazovkách monitorov, pretože tienidlo je čierne. Pri tlačiarňach sa však tlačí na biely papier, preto potrebujeme vziať také farby, pri ktorých, ak zmiešame ich najsýtejšie odtiene, dostaneme čiernu farbu. Takéto farby dostaneme, keď zoberieme doplnkové farby k farbám červená, zelená a modrá. Týmito farbami sú azúrová (Cyan), purpurová (Magenta) a žltá (Yellow). Kvôli tomu, že je lacnejšie vyrobiť čierny atrament ako ho miešať pomocou týchto troch farieb, sa k týmto farbám pridáva i samostatná čierna farba a tento model sa označuje tiež CMYK, kde posledné písmeno je pôvodne odvodené od blacK, neskôr uvádzané ako Key (kľúč) čiže kľúčová farba.
Výhoda formátu CMY je tá, že výsledná farba CMY sa dá veľmi jednoducho získať z modelu RGB pomocou vzorcov:
 C = (255 - R); M = (255 - G); Y = (255 - B)
Farebný model YUV.
Farebný model YUV slúži na zachovanie čiernobielej informácie pri televíznom vysielaní. Po vzniku farebného filmu nastal problém, ako zakódovať farbu tak, aby farebné filmy mohli pozerať i ľudia s čiernobielymi prijímačmi. Bolo potrebné zachovať pôvodnú čiernobielu informáciu a doplniť ju tak, aby vznikol farebný obraz. Farba je kódovaná tak, že k čiernobielej zložke Y, ktorú tiež nazývame svietivosť (luminance), pridáme dve farebné zložky UV farebnosti (chrominance), pričom zložka U udáva odtieň medzi modrou a žltou a zložka V udáva odtieň medzi červenou a žltou farbou. Takže čiernobiely prijímač berie do úvahy iba zložku Y, farebné prijímače za pomoci zložiek YUV získajú RGB kód farby pomocou jednoduchej transformácie:
 R = Y + 1,403V; G = Y - 0,344U - 0,714V; B = Y + 1,770U
CIE - "Commission Internationale de l'Éclairage - Medzinárodná komisia pre osvetlenie".
Chromatický diagram CIE 1931.
Aby bolo možné farby merať a vyjadrovať bez ohľadu na subjektivitu ľudského vnímania, bol v roku 1931 vytvorený medzinárodný štandard základných farieb. Jeho súčasťou je tzv. chromatický diagram CIE 1931 (CIE je skratka Medzinárodnej komisie pre osvetlenie - "Commission Internationale de l'Éclairage"). V štandarde sa predpokladá, že každú farbu je možné definovať váženým súčtom troch primárnych farieb, ktoré sú vyžarované monochromatickými zdrojmi svetla s vlnovými dĺžkami R = 700nm, G =541nm a B = 436nm. 
CIE 1976 Luv.
Neskôr, v roku 1976 bol definovaný farebný priestor CIE 1976 Luv (Uniform Color Space), v ktorom sú farby rozložené rovnomernejšie ako v priestore z roku 1931. Rovnomernejšie rozloženie znamená, že priestorová vzdialenosť medzi dvojicou farieb v priestore CIE 1976 ešte lepšie zodpovedá subjektívne vnímaným rozdielom intenzity medzi farebnými odtieňmi. Na prevod hodnôt z farebného systému CIE 1931 do CIE 1976 (a naopak) existuje jednoduchá transformácia.
Farebný model Lab.
Farebný model (priestor) Lab, alebo tiež CIE 1976 (L *, a *, b *), je odvodený z priestoru CIE XYZ a je definovaný troma premennými:

</doc>
<doc id="104898" url="https://sk.wikipedia.org/wiki?curid=104898" title="Sopotnica (prítok Hrona)">
Sopotnica (prítok Hrona)

Sopotnica je nízkotatranský potok na Hornom Pohroní, v severovýchodnej časti okresu Banská Bystrica. Je to pravostranný prítok Hrona a preteká výlučne katastrálnym územím obce Brusno. Vytvára dlhú Sopotnickú dolinu, na strednom toku je malé rekreačné stredisko.
Charakteristika povodia.
Prevažnú väčšinu povodia tvorí geomorfologický celok Nízke Tatry, podcelok Ďumbierske Tatry, časť Prašivá, na dolnom toku Horehronské podolie, podcelok Lopejská kotlina. Povodie má pretiahly tvar v smere SSZ – JJV. Hydrologicky je Sopotnica vodným tokom III. rádu, prislúchajúceho do úmoria Čierneho mora. Najvyšším bodom povodia je vrch Veľká Chochuľa (), najnižší bod leží v Lopejskej kotline, v mieste ústia do Hrona, v nadmorskej výške Plocha povodia je , pričom je zaujímavé, že ide o orografické povodie. Plocha hydrologického povodia je väčšia. Dĺžka toku Sopotnice je , spád toku , priemerný sklon toku je 91,8 ‰. Z hľadiska veľkosti a dĺžky prítokov je Sopotnica asymetrická, suma dĺžok pravostranných prítokov je , kým ľavostranných iba . Tok Sopotnice je možné charakterizovať ako bystrinu, t. j. prirodzený tok s malým povodím (do ), s trvalým prietokom a nepravidelným výskytom strmých prietokových vĺn, ktoré prehlbujú koryto, podmieľajú svahové úpätia a vyvolávajú ich zosuv.
Hydrogeologické pomery.
Z hydrogeologického hľadiska tvoria Sopotnicu a jej prítoky v úzkom pruhu pozdĺž tokov štrky fluviálnych nivných sedimentov holocénu. Najvyššie polohy Prašivej (oblasť prameňa) sú budované prašivskými granodioritmi tatrika. Horný tok utvárajú biotitické a muskoviticko-biotitické ruly tatrika. Stredné povodie až nad sútok so Sopotničkou je budované slienitými vápencami. V strednej časti, na jej ľavom brehu v oblasti prítoku Ramžené, je možné nájsť tiež proluviálne a deluviálne sedimenty kvartéru (hliny, zahlinené štrky a hlinito-kamenité sutiny). Na dolnom povodí sa vyskytujú ramsauské dolomity stredného triasu veporika a ich tektonické brekcie.
Opis toku.
Sopotnica pramení v nadmorskej výške pod hlavným hrebeňom Ďumbierskych Tatier, v skupine Prašivej. Tečie severojužným smerom najprv cez pásmo kosodreviny a následne vstupuje do pásma ihličnatého lesa. Sprava priberá prítok spod Veľkej Chochule (), nasleduje ľavostranný prítok spod Ondrejskej hole () a pravostranný tečúci popod poľovnícku chatu Tajch. Ďalej priberá tri pomenované prítoky, sprava Studenec a Javorinku (pri Chate pod Javorinkou), stáča sa viac na JJV a priberá ľavostranné Ramžené. Potom nasleduje ľavostranný prítok spod Mlynárovej (), ústiaci do Sopotnice v nadmorskej výške a tok vytvára výraznejší oblúk smerujúci na východ. Pokračuje južným smerom popri chate Úsvit, sprava priberá Sopotničku a za horárňou Sopotnica pomaly vstupuje do Horehronského podolia. Tu pokračuje smerom na JJV prevažne lúčnou krajinou. Napokon preteká ešte obcou Brusno (časť Ondrej nad Hronom) a neďaleko miestneho kostola ústi v nadmorskej výške do Hrona.
Hydrologické charakteristiky.
Z hľadiska typu režimu odtoku patrí povodie do stredohorskej oblasti so snehovo-dažďovým typom odtoku. Akumulácia prebieha v novembri až marci (na dolnom toku do februára). Vysoká vodnosť je v marci až máji. Najvyšší prietok je v marci až apríli, najnižší v januári a februári. Priemerný špecifický odtok je 20 – 30 l/s/km². V rokoch 1984 – 1997 boli na vodomernej stanici na 7,6 kilometri toku Sopotnica robené merania SHMÚ v Banskej Bystrici. Zistené údaje: priemerný špecifický odtok v povodí bol 27,4 l/s/km², najviac vody odtečie z povodia v mesiacoch apríl – jún. Priemerná výška vodnej hladiny predstavovala za sledované obdobie . 
Prítoky.
Pomenované prítoky sú bližšie charakterizované:
Pozoruhodnosť.
V priepustnom vápencovom podloží pod oblasťou Požarina preteká voda do susednej dolinky. Vody Sopotnice tu vyvierajú v nadmorskej výške okolo a sú zachytené do rezervoára. Tieto vody vytvárajú asi dlhý tok nazývaný Gregorov potok, miestni obyvatelia ho poznajú pod názvom Vyvieranica alebo aj Vyvieračka. Sopotnica a prítok Studenec boli v minulosti známe rozňovaním dreva.

</doc>
<doc id="104906" url="https://sk.wikipedia.org/wiki?curid=104906" title="Západné Nemecko (1949 – 1990)">
Západné Nemecko (1949 – 1990)

Západné Nemecko () bol bežný, avšak neoficiálny názov pre Nemeckú spolkovú republiku (NSR) od jej založenia v máji 1949 do znovuzjednotenia Nemecka 3. októbra 1990, keď bola k nej pripojená Nemecká demokratická republika, ktorá tým pádom zanikla. Odvtedy je bežný aj skrátený oficiálny názov štátu už len Nemecko.
Hlavným mestom Nemeckej spolkovej republiky bolo v tomto období mesto Bonn.

</doc>
<doc id="104909" url="https://sk.wikipedia.org/wiki?curid=104909" title="Fatah">
Fatah

Fatah () je sekulárna, stredoľavá nacionalistická politická strana spravujúca územie Palestínskej samosprávy, najväčšia sekulárna politická strana a najdôležitejší člen Organizácie pre oslobodenie Palestíny. Od roku 2007 má však z palestínskych územií "de facto" pod kontrolou iba Západný breh, keďže pásmo Gazy získalo pod kontrolu hnutie Hamás.. V minulosti na dosiahnutie tohto cieľa používala aj teroristické prostriedky.
Názov "Fatah" je obráteným akronymom plného názvu strany Hnutie za palestínske národné oslobodenie (). Slovo "fatah" v arabčine znamená "„dobytie, otvorenie“", často sa používa pre označenie islamskej expanzie v 8. storočí a v moslimskom svete má výrazne pozitívne konotácie. Obrátený akronym ako skratku strana používa aj kvôli tomu, že jej normálny akronym, slovo "hataf", v arabčine znamená "„náhla smrť“".

</doc>
<doc id="104915" url="https://sk.wikipedia.org/wiki?curid=104915" title="Folk">
Folk

Folk je hudobný žáner, ktorý má svoje korene v anglosasských krajinách. Samotné slovo folk pochádza z angličtiny a znamená "ľud/národ". Spojenie "folk music" znamená ľudovú hudbu (etnickú) aj tzv. folkovú hudbu. Aby sa odlíšila moderná folková hudba od etnickej, vžil sa v anglo-amerických krajinách názov súčasný (contemporary) či moderný (modern) folk. V slovenčine sa pre ľudovú etnickú hudbu vžil skôr termín folklór a pojmom folk sa označuje "moderný folk" v zmysle ďalšieho textu.
Slovenskí folkoví speváci:

</doc>
<doc id="104917" url="https://sk.wikipedia.org/wiki?curid=104917" title="Matt Groening">
Matt Groening

Matthew Abram Groening (* 15. február 1954, Portland, Oregon, Spojené štáty) je americký karikaturista a tvorca amerických televíznych seriálov "Simpsonovci" a "Futurama". V súčasnosti pracuje ako výtvarný konzultant pre seriál "Simpsonovci", toto miesto mu patrí už od začiatku vysielania v roku 1989.
Kariéra.
V roku 1977, vo veku 23 rokov, sa Groening presťahoval do Los Angeles. Život v Los Angeles opísal pre svojich priateľov formou komiksu, a nazval ho "Life in Hell" (Život v pekle), voľne inšpirovanom kapitolou s názvom “How to Go to Hell” (Ako ísť do pekla) v knihe Waltera Kaufmanna "Critique of Religion and Philosophy" (Kritika náboženstva a filozofie). 
Groening začal s komiksom v roku 1977 kopírovaním a distribuovaním pre oddelenie kníh v Licorice Pizza (predajňa médií, kde pracoval). Prvú zákazku získal v avantgardnom "Wet magazine" v roku 1978 (seriál nazvaný “Forbidden Words” – Zakázané slová, sa objavil v čísle pre September/Október) a do roku 1980 sa stal takým populárnym v „undergroundovej“ scéne, že si ho vybral časopis "Los Angeles Reader".
V roku 1982, dostal Matt svoju vlastnú rubriku zaoberajúcu sa rokenrolom, „Sound Mix“. Ale rokenrolu sa v nej venoval málo, pretože viac písal o svojom živote a detstve. “Myslím si, že ľudia ktorí riadili "Reader" sa cítili tak vinní, kvôli nízkym mzdám, ktoré dávali zamestnancom, že ich nechali písať o čom len chceli” vyhlásil neskôr Matt. V snahe písať viac o rocku začal písať recenzie na neexistujúce kapely a albumy. Nasledujúci týždeň sa k všetkému priznal a sľúbil, že všetko nové, je už pravda. Nakoniec sa musel vzdať „hudobnej“ rubriky a začať písať humorné články pod iným názvom.
Matt stretol svoju manželku, Deborah Caplan, v roku 1980 v "Los Angeles Reader" (rozviedli sa v roku 1999). V roku 1984 publikovala Groeningovu prvú komiksovú knihu "Love is Hell" (Láska je peklo), ktorá zožala na nekomerčnej scéne veľký úspech. Čoskoro opustili "Reader" a založili firmu Life in Hell Co., ktorá sa zaoberala správou a predajom Groeningových projektov.
Na konci 80. rokov 20.storočia Groening nakreslil niekoľko reklám pre spoločnosť Apple Computer v štýle komiksu "Life in Hell". Tento komiks stále vychádza v niekoľkých týždenníkoch.
"Simpsonovci".
"Life in Hell" prilákal pozornosť Hollywoodského scenáristu-producenta a zakladateľa Gracie Films Jamesa L. Brooksa a v roku 1985 kontaktoval Groeninga vo veci spolupráce na animácii na zatiaľ presne neurčenom projekte. Projekt sa mal stať rozvíjajúcim sa seriálom krátkych scénok (spotov), to všetko v spolupráci s projektom stanice FOX The Tracey Ullman Show(Show Tracey Ullmanovej). Pôvodne chcel Brooks využiť postavy z "Life in Hell", ale kvôli prípadnému neúspechu v televízii a následnému ohrozeniu komiksu sa Groening rozhodol vytvoriť nové. Nakoniec vytvoril „štýl“ rodiny Simpsonovcov iba za pätnásť minút.
Matt napísal príbeh a scenár pre všetky spoty, ktoré potom animovali David Silverman a Wes Archer, obidvaja sa neskôr stali aj režisérmi seriálu. 
Premiéra bola v Tracey Ullman Show 19. apríla 1987, spoty mali veľký úspech, čo viedlo k predĺženiu vysielacieho času na pol hodiny v roku 1989. Seriál sa na prekvapenie všetkých stal svetovým fenoménom. Groening povedal: “Nikto si nemyslel, že by sa zo Simpsonovcov stane veľký hit. Všetkých to zaskočilo". 
V 90. rokoch 20.storočia sa Groening neúspešne pokúšal založiť živú šou „Klaun Krusty“. Predpokladalo sa aj nakrútenie filmu založenom na postave Troy McClura, ktorého mal hrať Phil Hartman (prepožičiava svoj hlas Troyovi), ale aj tento pokus bol neúspešný.
V roku 1995, sa Matt dostal do rozporu s Jamesom Brooksom a ďalšími producentmi kvôli epizóde “A Star is Burns”, nachádzala sa v nej animovaná šou "The Critic" ktorú produkoval Brooks a boli v nej obsadení mnohí predchádzajúci členovia tímu Simpsonovcov. Groening sa bál, že diváci by nevideli nič iné ako “chabý pokus o reklamu pre "The Critic" na náklady Simpsonovcov.” Tiež sa obával, že by bolo jeho meno spájané s "The Critic" a preto požiadal, aby bolo jeho meno z tejto epizódy odstránené. 
Groening „účinkoval“ aj v niekoľkých dieloch seriálu (nekompletný zoznam v externých odkazoch). Seriálovú postavu daboval v epizóde “My Big Fat Geek Wedding”.
V súčasnosti pracuje ako tvorivý konzultant pre Simpsonovcov a ako scenárista a producent pracoval pre celovečerný film "Simpsonovci vo filme" z roku 2007.
Mená postáv v "Simpsonovcoch".
Groening pomenoval hlavné postavy podľa členov svojej rodiny: rodičia, Homer a Margaret (Marge) a jeho mladšie sestry Lisa a Margaret (Maggie). Pomenovať postavu po sebe mu pripadalo veľmi nápadné a tak vybral meno „Bart“ (prešmyčka slova brat – anglicky neposlušné dieťa). Ale jeho rodina sa až na súrodeneckú rivalitu vôbec nepodobá na Simpsonovcov.
Groening ma taktiež staršieho brata a sestru, Marka a Patty, ale týchto súrodencov nechal mimo "hlavnej" rodiny. Je otázne, či meno Margeinej sestry Patty pochádza od Mattovej sestry, alebo je to iba náhoda. 
Groening hovorí, že odmietol pomenovať Homerovho otca po jeho skutočnom otcovi a nechal ostatných scenáristov aby mu dali meno. Tí prišli s menom Abraham, čo je náhodou meno Groeningovho starého otca. Homer a Abraham sú tiež mená Groeningových synov narodených v rokoch 1989 a 1991.
Meno “Wiggum” pre postavu policajného šéfa menom Clancy Wiggum pochádza z mena Groeningovej matky za slobodna. 
Groening vyrástol v meste Portland, štát Oregon, a vyzerá to tak, že našiel mená pre niektoré postavy zo zoznamu hlavných ulíc Portlandu. Napríklad Flanders, Lovejoy, Powell (Homerov nevlastný brat Herb Powell), Quimby a Terwilliger (priezvisko Ľaváka Boba).
"Futurama".
Po niekoľkých rokoch štúdia science fiction sa Matt spojil so scenáristom Simpsonovcov Davidom X. Cohenom (ktorý bol ešte stále známy ako David S. Cohen) a vytvorili "Futuramu", animovaný seriál o živote v roku 3000. Matt opísal snahu dostať seriál do vysielania ako "najhoršia skúsenosť v mojej dospelosti".
Šou, ktorá vyhrala Emmy mala veľký úspech aj napriek nepriazni kritikov. Po štyroch rokoch však 20th Century Fox vysielanie zrušil. Ale výborná predajnosť DVD nosičov a vysoká sledovanosť na Cartoon Network priviedli Futuramu späť do života. Comedy Central si taktiež objednal 4 nové filmy do roku 2008, ktoré majú byť rozkúskované do 16 epizód. Taktiež Comedy Central objednal 25 nových epizód.
Ďalšie.
V roku 1994, založil so Steveom Vanceom, Cindy Vanceovou a Billom Morrisonom Bongo Comics Group (meno podľa postavy z Life in Hell), ktorá publikuje komiksy Simpsonovci a Futurama (vydali aj špeciálny dvojdielny komiks "Futurama Simpsons Infinitely Secret Crossover Crisis", zmes oboch). Účelom Bongo comics je: “skúsiť priniesť humor do značne krutého prostredia komiksového trhu“. Matt tiež založil v roku 1995 Zongo Comics, ako časť Bongo Comics, ktorá vydáva komiksy pre dospelých, čo zahŕňa sedem vydaní Gary Panterovho komiksu “Jimbo” a niekoľko vydaní komiksu "Fleener" od Mary Fleenerovej. 
Groening taktiež vydal veľa kníh v spolupráci s vydavateľstvom "HarperCollins".
Je členom rockovej skupiny The Rock Bottom Remainders, ktorej členmi sú aj Dave Barry, Ridley Pearson, Scott Turow, Amy Tan, James McBride, Mitch Albom, Roy Blount Jr., Stephen King, Kathi Kamen Goldmark a Greg Iles.
V roku 2003 hosťoval v Los Angeles na hudobnom festivale All Tomorrow's Parties.
Televízne scenáre.
Matt Groening sa ako scenárista podieľal na týchto epizódach:
Ocenenia.
V roku 2003 získal cenu Reuben Award od Národnej komiksovej spoločnosti, nominovaný bol aj v roku 2000.

</doc>
<doc id="104918" url="https://sk.wikipedia.org/wiki?curid=104918" title="Luky Lukáč">
Luky Lukáč

Ľubomír „Luky“ Lukáč (* 7. január 1966, Martin) je slovenský folkový pesničkár, hudobný skladateľ, spevák a multiinštrumentalista.
Hrá na gitary (vrátane elektrickej), klavír, fujaru, moxeno, djembe a podobné nástroje. Jeho zatiaľ najväčším úspechom je 3. miesto v interpretačnej súťaži a 4. miesto v autorskej súťaži festivalu Porta z roku 1991.
V roku 2006 sa znovu vrátil na folkovú scénu a vydal prvé autorské CD, na ktorom spolupracovali okrem iného aj Jirka Mottl alebo Soňa Jányová. Na klavír doprevádza Vítězslav Maštalíř a na husle Anička Maňhalová.

</doc>
<doc id="104920" url="https://sk.wikipedia.org/wiki?curid=104920" title="Búrka">
Búrka

Búrka je z odborného hľadiska:
Zjednodušene teda možno povedať, že slovo búrka väčšinou označuje typické letné alebo tropické počasie, pri ktorom na vyrazenej ,ohraničenej a relatívne malej ploche územia a pri pomerne krátkom čase padá intenzívny dážď, prípadne krúpy, a sprievodným znakom sú blesky a hromobitie. 
Vo vyššie uvedených definíciách je slovenské slovo búrka ekvivalentom českého slova bouřka, anglického slova thunderstorm či nemeckého slova Gewitter. Okrem toho ale môže byť slovenské slovo búrka (podľa niektorých názorov neodborne) ekvivalentom českého slova bouře, anglického slova storm či nemeckého slova Sturm, ktoré má značne odlišný význam - o ňom pozri napr. búrka (rozlišovacia stránka).
Vývoj búrky.
Búrky sú najčastejšie viazané na oblak kumulonimbus, najhrubší zo všetkých oblakov. Kumulonimby sa vyvíjajú z kumulov, preto ich prítomnosť (okrem "kumulus humilis") na oblohe naznačuje zhoršenie počasia v blízkej budúcnosti, ktoré však nemusí byť len búrkového charakteru. Vývoj búrky začína ako oblak typu "cumulus congestus". Je to kopovitý oblak presahujúci svojou výškou bežné kumuly, ktoré sa tvoria aj za pekného počasia. Pokiaľ sa horná hranica cumulu congestu dostane nad hladinu s teplotou −12 °C, horné časti oblaku začnú ľadovatieť. Následkom toho pôvodne zaoblený vrchol oblaku začne nadobúdať tvar vejárovitej nákovy ("incus"). V oblaku je niekoľko vzostupných a zostupných prúdov. Vrchol prúdenia - konvekcie nastáva v oblaku kumulonimbus s hladkým, vláknitým či nákovovým vrcholom a veľmi tmavou základňou. Spodnú časť oblaku tvoria vodné kvapôčky, vrchnú ľadové kryštáliky a vypadávajú z neho pevné alebo kvapalné zrážky. Búrkou sa oblak kumulonimbus nazýva od chvíle, kedy možno pozorovať prvé blesky alebo počuť hrmenie.

</doc>
<doc id="104921" url="https://sk.wikipedia.org/wiki?curid=104921" title="Bazalka pravá">
Bazalka pravá

Bazalka pravá ("Ocimum basilicum") je jednoročná liečivá rastlina z čeľade hluchavkovité ("Lamiaceae"). Má špecifickú intenzívnu vôňu. Ľudovo sa bazalke hovorí i basilika, prípadne bazalienka. Bazalka je medonosnou rastlinou, pre svoju bohatosť kvitnutia je veľmi cennou včelárskou rastlinou.
Rozšírenie.
Bazalka pôvodne pochádza z oblasti Indie, pestuje sa už od staroveku. Do Európy bola bazalka privezená v 16. storočí najmä ako okrasná rastlina. V súčasnosti existuje veľké množstvo odlišných druhov bazalky s rozmanitou farbou kvetov i listov. Ocimum zahŕňa približne 50 druhov polokerov a bylín, ktoré rastú v tropických až miernych podnebných pásmach.
Na území Slovenska sa vyskytuje iba ako pestovaný druh.
Vzhľad.
Narastá do výšky 20 až 40 cm. Rastlina má kríčkovitý vzhľad. Listy sú protistojné, vajcovitého tvaru, zriedka po okrajoch zúbkaté, na dlhých stopkách. Kvety sú zvyčajne biele, žltobiele alebo ružovofialové, usporiadané po šesť klasov v pazuchách listov. 
Pestovanie.
Bazalka je rastlina nenáročná na pestovanie, preto je veľmi vhodná na pestovanie v interiéri. Obľubuje teplé slnečné stanovištia chránené pred mrazom a vetrom. Kvitne od júna do septembra. Semená sa vysievajú v marci do debničiek alebo pareniska. Rastline vyhovuje kyprá, nie príliš suchá pôda bohatá na živiny. Klíči približne za 10 až 14 dní. Zbiera sa koreň i s pozdemkom, prípadne i vňať, listy, kvety a plody. Pre ďalšie využitie rastlinu opatrne sušíme pri teplote 35 °C v tenkých vrstvách. 
Význam a účinky.
Bazalka sa používa ako korenina pridávaná do jedál, ďalej sa využíva i v lekárnictve a voňavkárstve. Sušené listy ako korenie do jedál alebo vo forme čaju podporujú trávenie. Najlepšie je spracovať bazalku hneď po odrezaní, v dobe krátko pred kvitnutím (v tomto období majú listy bazalky najintenzívnejšiu chuť i arómu). Listy bazalky sa pridávajú do šalátov, na ochutenie mäsa, či omáčok. Zaujímavým faktom je, že bazalka si i pri tepelnom spracovaní uchováva svoje liečivé schopnosti. 
Priaznivý účinok má bazalka i pri nadmernom tvorení plynov, t. j. nadúvaní. Dráždením žalúdočných žliaz vyvoláva bazalka zvýšenú chuť do jedla. Bazalka účinkuje i protizápalovo pri ochoreniach ústnej dutiny, má protikŕčový účinok pri chronickej bronchitíde s výrazným kašľom.
Pôvod slova.
Slovo bazalka pochádza zo starogréckeho slova "βασιλεύς" (basileús) s významom "kráľ." Bazalka dostala svoj názov preto, že sa pravdepodobne v minulosti používala na výrobu kráľovských parfumov.

</doc>
<doc id="104926" url="https://sk.wikipedia.org/wiki?curid=104926" title="Beatman">
Beatman



</doc>
<doc id="104934" url="https://sk.wikipedia.org/wiki?curid=104934" title="Mrak">
Mrak

Mrak môžě byť:

</doc>
<doc id="104941" url="https://sk.wikipedia.org/wiki?curid=104941" title="Jamníček (prítok Váhu)">
Jamníček (prítok Váhu)

Jamníček je potok na hornom Liptove, preteká územím okresu Liptovský Mikuláš. Je to pravostranný prítok Váhu, meria 11,7 km a je tokom III. rádu. 
Prameň.
Pramení v Liptovskej kotline, v podcelku Smrečianska pahorkatina, na podhorí Západných Tatier, v lokalite Radište v nadmorskej výške okolo 930 m n. m. 
Opis toku.
Na hornom toku tečie juhozápadným smerom, potom sa stáča na juh a preteká obcou Jamník. Následne sa stáča viac na juhojuhozápad, prerezáva masív Smrečianskej pahorkatiny a mení smer toku na severozápad. Preteká cez Podtureň a pri obci sa v nadmorskej výške 611 m n. m. vlieva do Váhu.

</doc>
<doc id="104943" url="https://sk.wikipedia.org/wiki?curid=104943" title="Kamenistý potok (prítok Belej)">
Kamenistý potok (prítok Belej)

Kamenistý potok je potok na hornom Liptove, v Západných Tatrách. Je to pravostranný prítok Belej a meria . 
Pramení v Západných Tatrách, v časti Liptovské Tatry, pod Pyšným sedlom () v nadmorskej výške cca Juhojuhovýchodným smerom preteká cez Kamenistú dolinu, v hornej časti doliny priberá niekoľko krátkych prítokov. Na dolnom toku vstupuje do Liptovskej kotliny, stáča sa viac na juh a južne od osady Podbanské sa v nadmorskej výške vlieva do Belej.

</doc>
<doc id="104945" url="https://sk.wikipedia.org/wiki?curid=104945" title="Búrka (meteorológia)">
Búrka (meteorológia)



</doc>
<doc id="104946" url="https://sk.wikipedia.org/wiki?curid=104946" title="Račková">
Račková

Račková je horský potok bystrinného charakteru na hornom Liptove. Je to významný pravostranný prítok Belej a meria 12,6 km. 
Vzniká v Západných Tatrách, v časti Liptovské Tatry, vyteká z Račkových plies v nadmorskej výške 1 697 m n. m., na južnom úpätí Končistej (1 993,5 m n. m.). Na hornom toku tečie severojužným smerom, zľava priberá Gáborov potok a zároveň formuje Račkovu dolinu. V jej strednej časti priberá viaceré krátke prítoky z oboch strán a stáča sa na juhozápad. Sprava ďalej priberá významný Jamnícky potok a značne rozširuje svoje koryto. Preteká Úzkou dolinou s malou vodnou nádržou a vstupuje do Liptovskej kotliny. Tu preteká rekreačným strediskom (chaty, lyžiarske vleky, autokemping, minerálny prameň) a postupne sa stáča viac na juhojuhovýchod. Na dolnom toku vytvára početné sihote a v období zvýšených prietokov vody často prekladá svoje koryto. Preteká ešte popri skanzene, zľava priberá Krivuľu a pri obci Pribylina ústi v nadmorskej výške 772 m n. m. do Belej.

</doc>
<doc id="104947" url="https://sk.wikipedia.org/wiki?curid=104947" title="Jamnícky potok">
Jamnícky potok

Jamnícky potok je potok na hornom Liptove, na území okresu Liptovský Mikuláš. Je to pravostranný prítok Račkovej v Západných Tatrách, meria 7 km a je tokom V. rádu. Je typickým tatranským vodným tokom bystrinného charakteru, vytvára početné sihote a v období zvýšeného prietoku vody mení svoje koryto.
Prameň.
Vyteká z Jamníckych plies, z horného (1 834 m n. m.) cez dolné pleso (1 728 m n. m.), situovaných pod Jamníckym sedlom (1 908 m n. m.). 
Opis toku.
Na hornom toku tečie na juh, vytvára Jamnícku dolinu, postupne priberá početné prítoky, zľava spod Jakubinej (2 193,7 m n. m.) a zo skupiny Otrhancov i sprava spod Žiarskeho sedla (1 917,1 m n. m.) a zo skupiny Baranca (2 184,6 m n. m.). Postupne sa stáča a na dolnom toku tečie smerom na juhojuhovýchod. Do Račkovej ústi severne od obce Pribylina v nadmorskej výške približne 955 m n. m.

</doc>
<doc id="104948" url="https://sk.wikipedia.org/wiki?curid=104948" title="Jamníček (prítok Hornádu)">
Jamníček (prítok Hornádu)

Jamníček je potok na Spiši, na území okresu Spišská Nová Ves. Je to ľavostranný prítok Hornádu a má dĺžku 4,9 km. 
Preteká Hornádskou kotlinou, kde aj v podcelku Hornádske podolie pramení, na južnej stráni vrchu Spúšťadlo (609,9 m n. m.) v nadmorskej výške okolo 550 m n. m. Tečie viac-menej na juhovýchod cez obec Jamník, sprava priberá prítok z oblasti Panského poľa. Do Hornádu ústi severovýchodne od obce Matejovce nad Hornádom v nadmorskej výške 408,6 m n. m.

</doc>
<doc id="104951" url="https://sk.wikipedia.org/wiki?curid=104951" title="Kamenistý potok (prítok Čierneho Hrona)">
Kamenistý potok (prítok Čierneho Hrona)

Kamenistý potok je vodný tok vo Veporských vrchoch, na území okresu Brezno. Je to významný, vodnatý ľavostranný prítok Čierneho Hrona a má dĺžku . 
Vytvára takmer dlhú Kamenistú dolinu, v jej hornej časti (od obce Sihla po horáreň Klementka) je tok chráneným územím, ochraňuje sa meandrujúce koryto horského toku (PP Meandre Kamenistého potoka). Pri samote Hronček v strednej časti doliny bola vybudovaná malá vodná nádrž (tajch), ktorá v minulosti slúžila na splavovanie dreva. Od tejto samoty je tok významným biotopom vzácnych vodných živočíchov, v roku 1999 bol úsek od mosta nad tajchom až po ústie vyhlásený za PP Kamenistý potok. Na ploche sa chráni zachovalý podhorský tok s trvalým výskytom vydry riečnej. Po celej dĺžke toku priberá Kamenistý potok množstvo krátkych prítokov z oboch strán, čo mu zaisťuje vysoké prietoky. V minulosti viedla údolím potoka vetva Čiernohronskej železnice. Horný tok je súčasťou CHKO Poľana.
"Prameň:" vo Veporských vrchoch, v podcelku Sihlianska planina, na juhovýchodnom úpätí vrchu Tlstý javor (), pod sedlom Tlstý javor () v nadmorskej výške okolo 
"Smer toku:" Na krátkom úseku najprv na juh, v obci Sihla sa stáča na severozápad, na hornom toku sa zložito vlní a až po sútok s prítokom z doliny Spády tečie striedavo na západ a severozápad. Na strednom toku sa oblúkom stáča na sever, ďalej postupne na severoseverovýchod, pričom sa na dolnom toku esovito stáča.
"Geomorfologické celky:"Veporské vrchy, podcelky Sihlianska planina a Balocké vrchy
"Prítoky:" sprava spod Tlstého javora (), z doliny Danková, Moglová, Studený potok, Slatina, prítok zo Starej doliny, Čierny potok, Spádsky potok a Hronček
"Ústie:" do Čierneho Hrona pri horárni U Jána, juhojuhovýchodne od obce Hronec, v nadmorskej výške okolo 
"Obce:" iba Sihla, viaceré horárne a samoty v doline (Klementka, Strunženo, Čierny Potok, Hronček, Endreska, Krámniská a ďalšie).

</doc>
<doc id="104953" url="https://sk.wikipedia.org/wiki?curid=104953" title="Benkovský potok (prítok Čierneho Váhu)">
Benkovský potok (prítok Čierneho Váhu)

Benkovský potok je potok na hornom Liptove, v západnej časti okresu Poprad. Je to ľavostranný prítok Čierneho Váhu, meria 10,8 km a je tokom III. rádu. 
Prameň.
Tečie v Nízkych Tatrách, pramení v podcelku Kráľovohoľské Tatry, na severnom svahu Smrečín () v nadmorskej výške približne 
Opis toku.
Na hornom toku tečie smerom na sever, na južnom úpätí Doštianky () sa stáča na západ a pokračuje k horárni Kremeniny. Tu sa stáča severozápadným smerom, preteká dolinou Benkovo a z oboch strán priberá viaceré kratšie prítoky: sprava najprv prítok prameniaci západne od kóty 1 276,5 m, potom prítok prameniaci severne od tejto kóty, zľava prítok zo severného svahu Zadného grúňa (), opäť sprava prítoky z južného a juhozápadného svahu Závrchov (), zľava dva prítoky zo severozápadného svahu Grúňa (). V dolnej časti doliny, pri horárni Benkovo priberá ďalej krátky pravostranný prítok z juhovýchodného svahu Koreňového grúňa () a ľavostranný prítok prameniaci severovýchodne od kóty , potom ešte ďalšie ľavostranný prítok zo severného svahu tejto kóty a z tej istej strany aj prítok () z oblasti Suchého Benkova. Napokon sa vlieva do Čierneho Váhu v nadmorskej výške východne od osady Čierny Váh.

</doc>
<doc id="104956" url="https://sk.wikipedia.org/wiki?curid=104956" title="August 2006">
August 2006



</doc>
<doc id="104957" url="https://sk.wikipedia.org/wiki?curid=104957" title="Mlyničná voda">
Mlyničná voda

Mlyničná voda je potok v hornom Liptove, na území okresov Poprad a Liptovský Mikuláš. Je to pravostranný prítok Bieleho Váhu, meria a je tokom IV. rádu. Potok má typicky vysokohorský režim odtoku a bystrinný charakter. Na hornom toku preteká územím TANAP-u.
Prameň.
Pramení vo Vysokých Tatrách na juhojuhozápadnom úpätí Malého Kriváňa () v nadmorskej výške približne 
Smer toku.
Od prameňa tečie najprv juhozápadným smerom, potom prechodne severojužným smerom a následne tečie juhojuhozápadným smerom cez Pavúčiu dolinu. Ďalej vytvára výrazný oblúk prehnutý na západ a najprv zo západu, potom i z juhu obteká masív Hrádku (). Na krátkom úseku odtiaľ pokračuje na juhovýchod, vzápätí na juh a potom k sútoku so Soliskovou vodou na juhojuhovýchod. Ďalej už tečie juhojuhozápadným smerom, nad obcou Važec sa rozvetvuje na dve ramená, pravé pokračuje na juhojuhozápad do obce, kde sa napokon stáča k ústiu južným smerom. Ľavé rameno smeruje ďalej na juh.
Ústie.
Ľavé rameno ústi do Bieleho Váhu východne od Važca v nadmorskej výške cca , pravé rameno sa do Bieleho Váhu vlieva v obci, severovýchodne od centra, v nadmorskej výške cca 
Obce.
Mlyničná voda preteká dvomi katastrálnymi územiami:

</doc>
<doc id="104958" url="https://sk.wikipedia.org/wiki?curid=104958" title="Dovalovec">
Dovalovec

Dovalovec je potok na hornom Liptove, v okrese Liptovský Mikuláš, je to ľavostranný prítok Belej a má dĺžku 13 km. 
Preteká Liptovskou kotlinou, kde pramení v podhorí Tatier v nadmorskej výške okolo 900 m n. m. Tečie v podstate juhozápadným smerom, na strednom toku vytvára oblúk smerujúci k obci Liptovská Kokava. Priberá len krátke prítoky, preteká cez Dovalovo a na území mesta Liptovský Hrádok sa v nadmorskej výške okolo 662 m n. m. vlieva do Belej.

</doc>
<doc id="104960" url="https://sk.wikipedia.org/wiki?curid=104960" title="Suchý potok (prítok Kvačianky)">
Suchý potok (prítok Kvačianky)

Suchý potok je vodný tok na strednom Liptove, na území okresu Liptovský Mikuláš. Je to najvýznamnejší ľavostranný prítok Kvačianky, meria a je tokom IV. rádu. 
Pramení v Západných Tatrách, v časti Sivý vrch, na juhozápadnom úpätí Sivého vrchu () v nadmorskej výške približne na území národnej prírodnej rezervácie Suchá dolina. Na hornom toku tečie západným smerom bralnatou krasovou Suchou dolinou, priberá dva krátke prítoky zo severného svahu Suchého vrchu, vytvára vodopád Skoky a stáča sa na juhojuhozápad. Zľava priberá Huňovú a Dobrošovú, sprava prítok z južného svahu Holice a na ľavom brehu preteká v blízkosti jaskyne Dúpnica.
V závere Suchej doliny priberá ľavostranný prítok zo západného svahu vrchu Babky, vstupuje do Liptovskej kotliny, následne podteká cestu II/584, a stáča sa na juhozápad. Preteká v blízkosti obce Liptovské Matiašovce, výrazne meandruje, a západne od obce ústi v nadmorskej výške cca do Kvačianky. Má bystrinný charakter.

</doc>
<doc id="104964" url="https://sk.wikipedia.org/wiki?curid=104964" title="Borovianka">
Borovianka

Borovianka je potok na Liptove, v severnej časti okresu Liptovský Mikuláš. Je to pravostranný prítok Kvačianky, meria a je tokom IV. rádu. 
Pramení v Podtatranskej brázde, v podcelku Zuberská brázda, na východnom svahu vrchu Diel () v nadmorskej výške cca Najprv tečie na severovýchod, potom sa stáča a preteká juhovýchodným smerom cez obec Veľké Borové. Napokon pokračuje na východ, sprava priberá prítok spod Sekaného () a vstupuje do Chočských vrchov, do podcelku Prosečné. Vytvára kaňonovitú dolinu vo vápencovo-dolomitovom masíve, zľava priberá Ráztocký potok a po krátkom úseku neďaleko samoty Oblazy sa v nadmorskej výške približne vlieva do Kvačianky a nadväzuje na tiesňavu Kvačianskej doliny.

</doc>
<doc id="104967" url="https://sk.wikipedia.org/wiki?curid=104967" title="Prosiečanka">
Prosiečanka

Prosiečanka je potok na Liptove, preteká územím okresu Liptovský Mikuláš. Je to pravostranný prítok Váhu, meria 8 km a je tokom III. rádu. 
Prameň.
Pramení v Podtatranskej brázde, v podcelku Zuberská brázda, na južnom svahu vrchu Diel (1 051,4 m n. m.) v nadmorskej výške približne 1 000 m n. m. 
Opis toku.
Tečie prevažne severojužným smerom, na strednom toku vstupuje do Chočských vrchov, do podcelku Prosečné, kde Prosiečanka utvorila Prosiecku dolinu, kaňonovité údolie vo vápencoch a dolomitoch so zachovanými skalnými a lesnými biocenózami. Pred vstupom do nej potok tečie cez plošinu Svorad, následne sa Prosiečanka ponára v mohutnom závrtovitom ponore a stráca sa v podzemí. Preto je v súčasnosti dno doliny suché. V dolnej časti doliny sa opäť objavuje, na ľavom brehu obteká Prosiecku jaskyňu a vstupuje do Liptovskej kotliny. Napokon preteká obcou Prosiek a v nadmorskej výške 565,3 m n. m. sa vlieva do vodnej nádrže Liptovská Mara.

</doc>
<doc id="104970" url="https://sk.wikipedia.org/wiki?curid=104970" title="Sestrč (potok)">
Sestrč (potok)

Sestrč je potok na strednom Liptove, na území okresu Liptovský Mikuláš. Je to pravostranný prítok Váhu a meria 11,5 km. 
Prameň.
Pramení v Podtatranskej brázde, v podcelku Zuberská brázda, na južnom svahu vrchu Grúň (959 m n. m.) v nadmorskej výške cca 900 m n. m. 
Opis toku.
Na hornom toku tečie na západ, v blízkosti obce Malatiná sa postupne stáča na juh. Na strednom toku sa prerezáva cez Chočské vrchy (oddeľuje podcelky Sielnické vrchy na západe a Prosečné na východe) a vytvára cca 3 km dlhú Sestrčskú dolinu, ktorou preteká severojužným smerom, na jej konci sa stáča na juhovýchod. Vstupuje do Liptovskej kotliny (časť Chočské podhorie), zľava priberá Annin potok, preteká cez obec Bukovina, následne sa opäť stáča na juh a neďaleko osady Hliník sa v nadmorskej výške približne 565 m n. m. vlieva do vodnej nádrže Liptovská Mara.

</doc>
<doc id="104972" url="https://sk.wikipedia.org/wiki?curid=104972" title="Kalamenianka">
Kalamenianka

Kalamenianka je potok na dolnom Liptove, na území okresu Ružomberok. Je to ľavostranný prítok Teplianky a meria .
Pramení v Chočských vrchoch, v podcelku Sielnické vrchy, na juhovýchodnom úpätí Ostrého () v nadmorskej výške okolo Tečie viac-menej severojužným smerom, vytvára oblúk vypnutý k západu. Na dolnom toku vstupuje do Liptovskej kotliny (časť Chočské podhorie), preteká cez Kalameny a na okraji susednej obce Lúčky sa v nadmorskej výške okolo vlieva do Teplianky.

</doc>
<doc id="104973" url="https://sk.wikipedia.org/wiki?curid=104973" title="LIBRIS">
LIBRIS

LIBRIS je slovenský automatizovaný knižničný informačný systém v minulosti používaný vo viac než 150 knižniciach rozličného druhu na Slovensku. V súčasnosti je systém na ústupe, väčšina knižníc prešla na niektorý zo systémov, ktorý bol inplemenovaný pod operačný systém Windows. 
LIBRIS komplexne automatizuje všetky knižničné procesy, systém je modulárny a skladá sa z týchto modulov:
Nadstavbou nad systémom LIBRIS je WWW OPAC LIBRIS, ktorý umožňuje vystavovať databázu knižnice na Internete v ktorej si čitatelia okrem vyhľadávania informácií môžu vyhľadané dokumenty aj rezervovať.
Program LIBRIS je napísaný pre systém MS DOS, možno ho však prevádzkovať aj pod všetkými verziami MS Windows a pod Linuxom pod emulátorom FreeDOS. V najnovších verziách Windows systém LIBRIS možno prevádzkovať pod DOSBOXOM.

</doc>
<doc id="104975" url="https://sk.wikipedia.org/wiki?curid=104975" title="Likavka (potok)">
Likavka (potok)

Likavka je potok v dolnom Liptove, preteká severnou časťou okresu Ružomberok. Je to pravostranný prítok Váhu, meria 9,3 km a je tokom III. rádu. 
Prameň.
Pramení v severovýchodnom výbežku Veľkej Fatry, na okraji podcelku Šípskej Fatry, na východojuhovýchodnom úpätí Hlavačky (901,8 m n. m.) v nadmorskej výške približne 790 m n. m., severoseverovýchodne od osady Studničná. 
Smer toku.
Od prameňa tečie najprv severovýchodným smerom, pod sedlom Brestová (720 m n. m.) podteká cestu I. triedy č. 59 a oblúkom sa stáča severojužným smerom. Pod obcou Valaská Dubová opäť podteká štátnu cestu a pokračuje juhojuhovýchodným smerom až do obce Likavka. Nad Likavkou tretíkrát podteká spomenutú cestu a obcou preteká k ústiu severojužným smerom.
Ústie.
Do Váhu sa vlieva južne od Likavky v blízkosti železničnej stanice Ružomberok, v nadmorskej výške cca 470 m n. m.).

</doc>
<doc id="104976" url="https://sk.wikipedia.org/wiki?curid=104976" title="BIBLIS">
BIBLIS

Biblis je tiež časť južného Hesse, Nemecko, s 9 250 obyvateľmi, v dištrikte Bergstraße. Mesto sa nachádza 21 km severne od Mannheimu a 50 km južne od Frankfurtu.
BIBLIS je slovenský automatizovaný bibliografický systém využívaný hlavne vo verejných regionálnych knižniciach na tvorbu regionálnych bibliografií a na vysokých školách na evidenciu publikačnej činnosti.
Nadstavbou nad systémom BIBLIS je WWW BIBLIS umožňujúci vystavovať bibliografickú databázu na internete.

</doc>
<doc id="104977" url="https://sk.wikipedia.org/wiki?curid=104977" title="Turík (potok)">
Turík (potok)

Turík je potok na dolnom Liptove, v okrese Ružomberok. 
Je to pravostranný prítok Váhu a meria . Pramení v Chočských vrchoch, v podcelku Choč, na svahoch Malého Choča v nadmorskej výške cca Na hornom toku vysychá. Preteká Turíckou dolinou najprv juhovýchodným, potom južným a napokon opäť juhovýchodným smerom. V dolnej časti doliny napája malú vodnú nádrž a vteká do Liptovskej kotliny (časť Chočské podhorie), kde preteká obcou Turík. Stáča sa na juh a južne od obce, pri samote Turíček, sa vlieva v nadmorskej výške okolo do Váhu. Oblasť ústia je súčasťou PR Ivachnovský luh, najsevernejšie lokalizovaného zvyšku lužného lesa na Slovensku.

</doc>
<doc id="104978" url="https://sk.wikipedia.org/wiki?curid=104978" title="OSUD (systém)">
OSUD (systém)

OSUD (akronym slov "Osobnosti" a "Udalosti") je biobibliografický informačný systém, slúžiaci na evidenciu osobností a udalostí a na automatické vytváranie kalendárov výročí. Využívajú ho hlavne verejné regionálne knižnice na evidenciu regionálnych osobností a udalostí.
Databáza OSUD môže byť vystavené aj vo forme webovej stránky na internete.

</doc>
<doc id="104979" url="https://sk.wikipedia.org/wiki?curid=104979" title="Komjatná (potok)">
Komjatná (potok)

Komjatná je potok na dolnom Liptove, na území okresu Ružomberok. Je to pravostranný prítok Váhu, má dĺžku 7,3 km a je tokom III. rádu.
Pramení na okraji Šípskej Fatry na severozápadnom svahu Tlstej hory (1 062,5 m n. m.) v nadmorskej výške približne 860 m n. m. Na krátkom úseku tečie na sever cez osadu Studničná a vzápätí sa stáča na severozápad. Zľava ďalej priberá Bukovec, preteká cez obec Komjatná a oblúkom sa stáča na juhojuhozápad. Na okraji obce priberá sprava Lúčny potok a pokračuje Komjatnianskou dolinou. Na jej konci sa stáča na juh a východne od obce Švošov sa v nadmorskej výške cca 450 m n. m. vlieva do Váhu.

</doc>
<doc id="104983" url="https://sk.wikipedia.org/wiki?curid=104983" title="Panzerkampfwagen V Panther">
Panzerkampfwagen V Panther

Panzerkampfwagen V „Panther“ (SdKfz 171) bol nemecký stredný tank vyrábaný počas druhej svetovej vojny v rokoch 1943 až 1945. Celkovo bolo vyrobených takmer 6000 kusov. Bol vyvinutý tak, aby dokázal konkurovať sovietskym tankom T-34 a nahradiť tak staršie tanky Panzer III, a Panzer IV.
Vznik a vývoj.
Vývoj tanku Panter sa začal v dôsledku skúseností nemeckej armády na východnom fronte. Tam nemecké tankové zbrane narazili na sovietske stredné tanky T-34 a ťažšie KV-1, ktoré v tom čase prevyšovali všetky nemecké „Panzery“. Ani neskôr nasadený Pz. IV F s dlhým kanónom, si v boji so svojimi sovietskymi protivníkmi nemohol byť istý víťazstvom. Nemecké tanky boli v porovnaní so sovietskou technikou slabo pancierované, navyše ich pancierovanie bolo zväčša nitované a pancierové plechy boli takmer kolmé, čo veľmi znižovalo ich balistickú odolnosť.
V roku 1941 nemecké firmy Henschel a Porsche vypracovali prototypy tankov strednej kategórie o hmotnosti 30 - 35 ton označené VK 30.01(H) a VK 30.01(P). Ich ďalším vývojom bol vytvorený prototyp ťažkého tanku VK 45.01, ktorý sa stal neskôr známy ako Tiger. Koncom roku 1941 bola vyhlásená súťaž na stredný tank so 75 mm kanónom, ukloneným pancierovaním a podvozkom s veľkými kolesami, ktoré sľubovali väčšiu priechodnosť. Kompetentní z firmy Daimler-Benz uvažovali tak, že v prípade stredného tanku, bude postačovať okopírovať T-34. Ich projekt bol označený ako VK 30.02 (DB) a od T-34 sa líšil predovšetkým vežou, ktorú skonštruovala firma Rheinmentall-Borsing. Tento návrh najprv získal Hitlerovu podporu a začala sa dokonca príprava na výrobu prvých 200 kusov. Firma MAN na čele s hlavným konštruktérom Ing. Paulom Wiebickim naopak prišla s vlastnou konštrukciou. Prvý prototyp VK 30.02 (MAN) bol vyrobený 3. februára 1942 už 17 týždňov po začiatku prác na projekte. Po porovnávaní oboch konštrukcii sa nakoniec Hitler 14. mája 1942 rozhodol, že uprednostní návrh firmy MAN.
Nový tank bol poháňaný motorom Maybach HL 210P45 s výkonom 475 kW. Trup a veža mali zváranú konštrukciu z oceľových plátov. Veža s šesťuholníkovým pôdorysom bola umiestnená v blízkosti ťažiska, otáčala sa spolu so sedadlami posádky, buď hydraulicky, alebo v prípade jej zlyhania ručne. V zadnej časti pancierovania veže bol kruhový únikový otvor. Na vrchu boli umiestnené periskopy, ventilátor a veliteľská vežička. Boky veže mali hrúbku 45 mm, čelo 80 až 100 mm. Bočné steny trupu boli chránené pancierom o hrúbke 40 mm so sklonom 50°, čelná stena 80 mm so sklonom 35°. Dno korby a vrch veže mali hrúbku 16 mm. Podvozok sa skladal z ôsmich pojazdových kolies, z vypínacieho a hnacieho kolesa v dvoch radoch. Pásy sa skladali z 86 článkov a ich šírka bola 660 mm. Tank bol kvalitne odpružený a na tú dobu poskytoval veľký komfort. Výzbroj tvoril 75 mm kanón Kw.K.42 L/70 vybavený úsťovou brzdou a dva guľomety MG 34 alebo MG 42.
Skúšky prototypu sa realizovali na skúšobnom polygóne Berka v Durínskom Eisenachu. Už v júni 1942 vydal minister hospodárstva Tretej ríše Albert Speer pokyn na výrobu 250-kusovej série v závodoch MAN, Daimler-Benz, Henschel a Niedersachen. Výroba sa reálne začala v decembri 1942. Prvé sériové stroje prišli k útvarom v januári 1943. Prvých 250 ks sa podarilo vyrobiť do 12. mája 1943. Unáhlené zavedenie do výroby, bez riadnych skúšok malo za následok, že stroje prvej série boli výrazne poruchové.
Plánovaná výroba 600 kusov mesačne nebola nikdy naplnená. V najproduktívnejšom mesiaci sa podarilo vyrobiť iba 330 kusov týchto bojových vozidiel. Celkovo bolo od konca vojny vyrobených asi 4800 týchto tankov.
Bojové nasadenie.
Ako prvé boli týmito tankmi (ausf D) vyzbrojené 51. a 52. tankový prápor, 23. a 26. samostatný tankový pluk a tankové pluky divízií Waffen SS Leibstandarte Adolf Hitler a Das Reich. V polovici roku 1943 slúžilo v nacistických jednotkách asi 340 Pantherov. Všetky tieto stroje sa účastnili bitky v Kurskom oblúku. Ich premiéra však bola príliš unáhlená. V priebehu niekoľkých dní bolo stratených 150 týchto tankov. Väčšina z nich však kvôli technickým závadám a poruchám, najmä na motoroch, ktoré sa prehrievali a sami zapaľovali. Po odstránení technických problémov sa v neskorších obdobiach roku 1943 Panthery začali skutočne osvedčovať. Napríklad divízia SS Das Reich v septembri 1943 v bojoch pri Kolmaku, počas dvoch dní zničila za pomoci Pantherov 40 sovietskych T-34 a KV-1. Tankový pluk Bäke v niekoľkodennom boji s dvoma sovietskymi tankovými prápormi zničil 265 tankov, pri strate jedného PzkpfwVI Tiger a 4 Pantherov. Na západnom fronte bola nadradenosť Pantherov ešte výraznejšia. Americké M4 Sherman museli tank zasiahnuť najmenej 3x, kým ho vyradili z boja. Jeho čelné pancierovanie bolo pre ich tankové kanóny nepreniknuteľné. Ukoristené Panthery boli preto s obľubou začleňované do tankových jednotiek spojencov. Po vojne ich určitú dobu používalo aj Česko-Slovensko, Maďarsko i Francúzsko. Ich použitie sa zvažovalo v Izraeli.

</doc>
<doc id="104991" url="https://sk.wikipedia.org/wiki?curid=104991" title="Mag">
Mag

Mag môže byť skratka pre:

</doc>
<doc id="104992" url="https://sk.wikipedia.org/wiki?curid=104992" title="Lipničanka">
Lipničanka



</doc>
<doc id="105029" url="https://sk.wikipedia.org/wiki?curid=105029" title="Psychológia transpersonálna">
Psychológia transpersonálna



</doc>
<doc id="105032" url="https://sk.wikipedia.org/wiki?curid=105032" title="Stanislav Šurin">
Stanislav Šurin

Mgr. art. Stanislav Šurin PhD. (* 17. január 1971, Trnava) je slovenský organista, organizátor organových festivalov na Slovensku. 
Životopis.
Študoval na Konzervatóriu v Bratislave, na Diecéznom konzervatóriu vo Viedni, na VŠMU v Bratislave u profesora Ivana Sokola a súkromne u profesora Johanna Trummera v Grazi. S orchestrom Slovenskej filharmónie uviedol niekoľko skladieb pre organ a orchester. Organové recitály hral vo viacerých štátoch Európy, v USA, Mexiku, v Kanade a na Tchajwane. 
V rokoch 1991-1995 bol organistom Dómu sv. Martina v Bratislave. Účinkoval na mnohých mediálnych prenosoch bohoslužieb vrátane inaugurácií slovenských prezidentov a návštev pápeža Jána Pavla II.
Je zakladateľom a oganizátorom organových festivalov v Trnave, Piešťanoch a v Skalici. Svoje CD nahral v Grazerskom dóme a Schubertkirche vo Viedni. Je zakladateľom a predsedom Bachovej spoločnosti na Slovensku a členom Európskej konferencie cirkevno-hudobných asociácií (CEDAME). V oblasti historických organov je poradcom Krajského pamiatkového ústavu v Trnave. V rokoch 1999-2002 bol šéfredaktorom časopisu o duchovnej hudbe - "Adoramus Te". V rokoch 2006 - 2008 pôsobil vo funkcií Diecézneho hudobníka Bratislavsko-trnavskej arcidiecézy. V súčasnosti pôsobí ako poradca pri opravách a rekonštrukciách historických a pri stavbách nových organov (napr. Slovenská filharmónia, Katedrála sv. Martina v Bratislave, Katolícka univerzita Ružomberok). Vyučuje na Katolíckej univerzite v Ružomberku.
Venuje sa aj kompozícií. Je autorom Trnavskej omše, viacerých skladieb na duchovné a liturgické texty, piesní na texty slovenských a francúzskych básnikov (predovšetkým Miroslava Válka).

</doc>
<doc id="105040" url="https://sk.wikipedia.org/wiki?curid=105040" title="Werner Heisenberg">
Werner Heisenberg



</doc>
<doc id="105041" url="https://sk.wikipedia.org/wiki?curid=105041" title="Odesa">
Odesa

Odesa (; ; ) je mesto v Odeskej oblasti Ukrajiny, na brehu Odeského zálivu Čierneho mora. Má približne 1 010 000 obyvateľov (v roku 2017). Odesa je tretím najväčším mestom na Ukrajine (po Kyjeve a Charkove). Je najväčším prístavom Ukrajiny a najväčším mestom na pobreží Čierneho mora. 8. mája 1965 bol mestu udelený titul hrdinské mesto.
Dejiny.
Oblasť bola v staroveku pôvodne osídlená Dákmi a Skýtmi, no asi v 7. stor. tu Gréci založili kolóniu "Odessos", zvyšky ktorej boli nájdené priamo pod dnešným Primorským bulvárom. Archeologické výskumy potvrdzujú existenciu spojenia medzi Odeským regiónom a východným stredomorím. Mesto neskôr patrilo pod vplyv Rímskej ríše, v 3. stor. bolo pravdepodobne podmanené Gótmi a Herulmi. V stredoveku sa teritórium Odesy nachádzalo pod vládou kočovných kmeňov (Pečenegov, Polovcov), Zlatej Hordy, Krymského chánstva, Veľkého Litovského kniežaťa a konečne Osmanskej ríše.
Prvé písomné zmienky o osídlení Odesy (Chadžibee, Kačibejev) sa datujú od roku 1415. Podľa jednej hypotézy bolo mesto založené koncom 14. storočia veľkým litovským kniežaťom Vitovtom. Chadžbej bol pod priamou nadvládou Osmanskej ríše po roku 1529, a bol časťou regiónu známeho ako Jedisan. V polovici 18. storočia Turci premenovali pevnosť na Chadžibee na Jeni-Dunja.
Nariadením imperátorky Kataríny II. z 27. mája 1794 po pripojení sa k impériu bolo založené mesto a prístav Odesa. Najviac osadníkov boli Moldavci, Gréci a Albánci. V 19. storočí sa mesto úspešne rozvíjalo ako obchodný prístav a v súvislosti s exportom obilnín, sa Odesa stala jedným z najväčších obchodných centier štátu. Počas jedného storočia sa zmenila Odesa zo skromného sídla na centrum Nového Ruska a štvrté najväčšie mesto v Ruskom impériu (po Sankt Peterburgu, Moskve a Varšave) a stala sa centrom Chersonskej gubernie. Mesto osídlilo mnoho národností. Žili tu Gréci, Albánci, Tatári, Turci, Rusi, Taliani, Francúzi, Nemci, Bulhari, Ukrajinci, Židia. V meste vznikla grécka škola, uchýlilo sa sem mnoho gréckych vlastncov, ktorí tu vytvorili tajný spolok Filiki Eteria (Spoločnosť priateľov), ktorá organizovala Grécku vojnu za nezávislosť.
Po Októbrovej revolúcii, v polovici januára roku 1918 boľševici uskutočnili vojenský prevrat a kontrolu nad mestom prevzala sovietska vláda. 14. marca 1918 do Odesy vtrhli rakúske vojská a vláda sovietov bola zvrhnutá. Po prehre v 1. svetovej vojne a v súvislosti s revolúciou v Nemecku a Rakúsko-Uhorsku, rakúske vojská odišli z Odesy. 2. decembra 1918 do Odesy prišli rôznorodé vojská štátov Dohody - srbské, francúzske, grécke. Pod záštitou vojsk Dohody, vojská Dobrovoľnej armády 18. marca 1918 vytlačili z Odesy vojská Petľurovcov. Avšak s nástupom boľševikov, Dohoda a Dobrovoľná armáda 6. apríla 1919 opustili Odesu. Do mesta prišli oddiely atamana Grigorjeva a nastolili sovietsku vládu, ktorá trvala do 23. augusta 1919, kedy do mesta sa opäť vrátili vojská Dobrovoľnej armády. 7. februára 1920 sa moci v meste opäť chopila sovietska vláda.
Po vpáde nacistických vojsk do ZSSR boli v meste obkľúčené 5. augusta 1941 jednotky 25., 95. a 421. streleckej divízie, 2. jazdeckej divízie, 54. strelecký pluk a pluk jednotiek NKVD. Neskôr bola do mesta čiernomorskou flotilou privezená aj 157. strelecká divízia. Tieto vojská pod vedením G. Safronova a neskôr I. Petrova, viedli 73 dní od 5. augusta do 16. októbra 1941 boje proti rumunským vojskám. Po ich evakuácii na Krym celú oblasť okupovali rumunské jednotky. V oblasti bola vytvorená tzv. Transnistria. Mesto bolo oslobodené 10. apríla 1944 vojskami 3. ukrajinského frontu. V roku 1965 bol mestu udelený titul mesto-hrdina.
Dnes je Odesa moderným mestom, obývaným hlavne Ukrajincami a Rusmi, menšiny tvoria Židia, Gréci, Nemci, Francúzi, Rumuni, Arméni, Turci, Arabi a Gruzínci.
Externé odkazy.
Oficiálne stránky 

</doc>
<doc id="105043" url="https://sk.wikipedia.org/wiki?curid=105043" title="Milan Polák (politik)">
Milan Polák (politik)

Milan Polák (* 17. august 1897, Čadca - † 2. august 1951, medzi Kostolnou a Záblatím) bol slovenský dôstojník, politik, pedagóg, poslanec SNR.
Život.
Základnú a meštiansku školu navštevoval v Žiline, učiteľský ústav v Ostrihome. Pôsobil ako učiteľ na viacerých miestach Slovenska, neskôr činiteľ ústredných štátnych orgánov. Príslušník slovenskej armády. Účastník protifašistického odboja, člen Ústredného národného revolučného výboru, podieľal sa na prípravách SNP. V aktívnej vojenskej službe v hodnosti kapitána pôsobil na Veliteľstve pozemných vojsk v Banskej Bystrici (1944). Pobočník Jána Goliana, člen štábu Veliteľstva 1. československej armády na Slovensku. Člen povstaleckej SNR v Banskej Bystrici. Povereník zdravotníctva, spoluzakladateľ a funkcionár DS, spoluzakladateľ a vedúci činiteľ Strany slovenskej obrody. Poslanec Národného zhromaždenia a SNR, člen predsedníctva SNR. V mocenskom boji počas tzv. Februára 1948 sa podieľal na zlikvidovaní Demokratickej strany na Slovensku.
Zomrel pri autonehode a pochovaný je v Bratislave.

</doc>
<doc id="105044" url="https://sk.wikipedia.org/wiki?curid=105044" title="Charkov">
Charkov

Charkov (; ) je mesto na severovýchode Ukrajiny, administratívne centrum Charkovskej oblasti. Má 1 447 435 obyvateľov (2018), metropolitná oblasť 1 732 400 (2014) a je druhým najväčším mestom na Ukrajine. Nachádza sa pri hranici s Ruskom.
Mesto bolo založené v roku 1654 a po skromných začiatkoch ako malá pevnosť začalo byť významným centrom ukrajinskej kultúry v rámci Ruskej ríše.
V meste sa nachádza 60 vedeckých ústavov, 30 vysokých škôl, z toho 13 univerzít, 6 múzeí, 7 divadiel a 80 knižníc. Priemysel sa špecializuje predovšetkým na techniku a elektroniku.
Dejiny.
Opevnené mesto Charkov bolo založené ukrajinskými kozákmi v roku 1654, malo chrániť južné hranice Ruskej ríše. Počas 18. storočia však svoj vojenský význam stratilo, v roku 1765 sa stalo hlavným mestom ruskej časti Ukrajiny. V roku 1805 bola založená prvá univerzita na území Ukrajiny. Rýchly rozvoj nastal koncom 19. storočia. S príchodom železnice sa z Charkova stalo priemyselné a obchodné centrum na pomedzí východu-západu, ale aj severu-juhu. Mesto rástlo čo sa týka počtu obyvateľov najmä v 20. storočí a napriek svojmu mladému veku sa stalo druhým najväčším mestom. V prvých rokoch ZSSR bol Charkov hlavným mestom Ukrajinskej SSR, kde ho v roku 1934 vystriedal Kyjev.
Charkov na začiatku 30. rokov 20. storočia postihol veľký hladomor, ktorý bol do veľkej miery zapríčinený Stalinovou bezohľadnou politikou voči domnelým, či skutočným nepriateľom štátu z radov roľníkov. Začiatkom 21. storočia bol oficiálne uznaný za genocídu.
Počas 2. svetovej vojny.
Po napadnutí ZSSR v júni 1941 ležal Charkov v smere postupu nemeckej Skupiny armád Juh. Dňa 24. októbra 1941 obsadili mesto jednotky nemeckej 6. armády maršála Waltera von Reichenau. Mesto síce ovládal Wehrmacht, no okupanti sa na základe rozkazu veliteľa armády dopúšťali rozsiahlych represií. Rozpútal sa hon na komisárov a vojenských veliteľov. Nemecká armáda sa nijako netrápila zásobovaním obyvateľov mesta potravinami. Z toho dôvodu trpeli obyvatelia mesta, ktorých počet sa navýšil o utečencov z oblasti Kyjeva, hladom a zimou.
Červená armáda pri svojom ústupe nechala v meste nálože. Tie však vybuchli až 14. novembra 1941. Okupačné orgány považovali tieto explózie za akt záškodníkov a okamžite na výstrahu obesili 200 náhodne vybraných civilistov, pričom ako rukojemníkov zadržiavali ďalšiu tisícovku civilistov. 
V polovici decembra 1941 sa v Charkove odohral prvý veľký záťah na Židov. Tí sa museli zhromaždiť na určenom mieste za mestom. Následne sa začalo s popravami, ktoré riadila Einsatzgruppe C. Odhadom bolo zavraždených asi 20 000 ľudí.
O Charkov sa viedli celkovo štyri bitky. Vo februári 1943 sa do mesta vrátila Červená armáda a sovietski vojaci ho za pomoci vojsk NKVD okamžite začali meniť na pevnosť. Avšak v marci 1943 po začiatku tzv. tretej bitky o Charkov a útoku Tankové zboru SS mesto opätovne obsadili Nemci. Počas ťažkých bojov zahynulo aj mnoho obyvateľov mesta, ktorí nestihli evakuovať. Hneď po obsadení mesta sa okupanti v miestnej nemocnici dopustili vojnového zločinu, keď zmasakrovali asi 900 tam hospitalizovaných vojakov a pracujúci nemocničný personál.
Mesto bolo definitívne oslobodené v auguste 1943 v dôsledku úspešného rozvinutia sovietskych ofenzív po bitke pri Kursku. Veľká časť mesta bola zničená počas bojov a desiatky tisíc obyvateľov zahynuli. Po 2. svetovej vojne Charkov prišiel o post najväčšieho mesta Ukrajiny.
Obyvateľstvo.
V roku 2006 mal Charkov 1 464 000 obyvateľov s nadpolovičnou väčšinou Ukrajincov. Dlho bol najväčším ukrajinským mestom; najrýchlejšie rástol koncom 19. a začiatkom 20. storočia. V roku 1926 mal 417 000 obyvateľov; Ukrajinci vtedy tvorili 38 %, Rusi 38 %, Židia 19,5 %. V roku 1939 tu už žilo 833 000 osôb. Pokles spôsobený vojnou bol čoskoro zmazaný: v roku 1959 žilo v Charkove 953 000 ľudí (Ukrajinci 48 %, Rusi 40 %, Židia 9 %). Podiel Rusov a Židov má klesajúcu tendenciu, naopak novými menšinami sú Arméni a Vietnamci.
Doprava.
Charkov je popri Kyjeve a Ľvove hlavným dopravným uzlom krajiny. Hlavným tranzitným smerom je severojužný cestný a železničný ťah Moskva – Charkov – Krym. Funguje tu medzinárodné letisko (Kharkiv International Airport), ktoré v roku 2015 prepravilo 373 625 pasažierov. Do Kyjeva jazdí dvakrát denne prestížny rýchlik Stolyčnyj Ekspres. Železnice odtiaľto vedú v smeroch: Poltava, Sumy, Lgov (Rusko), Belgorod (Rusko), Kupjansk, Svjatohirsk, Lozova a Krasnohrad. V Charkove sa nachádza sídlo Južnej železnice, jednej zo 6 divizií štátnych železníc Ukrzaliznycja. Mesto má pomerne rozvinutú sieť MHD: charkovské metro, ktoré funguje od roku 1975, doplnilo svojimi troma linkami a 27 stanicami nedostačujúcu električkovú a trolejbusovú sieť. Ďalej sú v prevádzke maršrutky a autobusy, ktoré ročne prepravia približne 12 000 000 cestujúcich. Zaujímavosťou je miestna detská železnica a lanová dráha.
Ekonomika.
Počas sovietskej éry bol Charkov centrom priemyselnej výroby na Ukrajine a tretím najväčším centrom priemyslu a obchodu v ZSSR. Po rozpade Sovietskeho zväzu sa do značnej miery zbrojársky orientovaná priemyselná výroba mesta výrazne znížila. Začiatkom 21. storočia sa začal priemysel zotavovať a prispôsobovať sa potrebám trhového hospodárstva. Dnes existuje v meste viac ako 380 priemyselných podnikov, ktoré majú celkovo 150.000 zamestnancov. Tieto podniky vytvára strojárstvo, elektrotechnika, a energetické konglomeráty.
Charkov je taktiež sídlom jednej z najväčších ukrajinských bánk, UkrSibbank, ktorá je súčasťou skupiny BNP Paribas od decembra 2005.
Charkov je známy aj početnými trhmi z ktorých najznámejšie sú:
Správne členenie.
Kým Charkov je správnym centrom Charkovskej oblasti, mestské záležitosti sú riadené Charkovským magistrátom. 
Správne rozdelenie Charkova
Územie Charkova je rozdelené do 9 správnych okresov, ktoré boli pomenované podľa ľudí, miest a udalostí spojených s dobami Sovietskeho zväzu, ale niektoré boli premenované vo februári 2016 v súlade s dekomunizačnými zákonmi. Vďaka týmto zákonom bolo v meste premenovaných viac ako 200 ulíc. 
Okresy Charkova:

</doc>
<doc id="105045" url="https://sk.wikipedia.org/wiki?curid=105045" title="Ondrej Klokoč">
Ondrej Klokoč

Ondrej Klokoč (* 17. august 1911, Hačava† 26. marec 1975, Bratislava) bol slovenský komunistický politik, novinár, predseda Slovenskej národnej rady.
Život.
Jeden z hlavných organizátorov ilegálneho protifašistického hnutia a ozbrojeného boja na Gemeri. Počas Slovenského národného povstania predseda OV KSS a Revolučného národného výboru v Hnúšti, člen povstaleckej Slovenskej národnej rady.
V rokoch 19221927 študoval na gymnáziu v Rimavskej Sobote, 1933 maturoval na Učiteľskom ústave v Banskej Bystrici. Sprvu pôsobil ako učiteľ na viacerých miestach, po oslobodení pracoval vo vysokých politických a štátnych funkciách v oblasti školstva a kultúry, 19491950 predseda KNV v Banskej Bystrici, 19501951 vedúci tajomník KV KSS v Banskej Bystrici, šéfredaktor Pravdy. V rokoch 19681975 pôsobil ako predseda Slovenskej národnej rady.

</doc>
<doc id="105047" url="https://sk.wikipedia.org/wiki?curid=105047" title="Siverskyj Donec">
Siverskyj Donec

Siverskyj Donec (iné názvy: Severskij Donec, Severský Donec, skrátene Donec; - Siverskyj Donec; - Severskij Donec) je rieka na juhu Východoeurópskej roviny pretekajúca cez Belgorodskú a Rostovskú oblasť Ruska, ako aj Charkovskú, Doneckú a Luhanskú oblasť Ukrajiny. Je pravým a najväčším prítokom rieky Don.

</doc>
<doc id="105052" url="https://sk.wikipedia.org/wiki?curid=105052" title="Sevastopoľ">
Sevastopoľ

Sevastopoľ (rus. aj ukr. Севастополь - "Sevastopoľ", , Акъяр) je mesto a zároveň prístav nachádzajúci sa na polostrove Krym, pri pobreží Čierneho mora. V roku 2006 malo mesto 390 000 obyvateľov. Od 90. rokov 20. storočia do roku 2014 malo mesto zvláštny štatút, kvôli tomu že bolo základňou ruskej aj ukrajinskej čiernomorskej flotily. Od 8. mája 1965 mesto-hrdina.
Poloha.
Mesto leží v juhozápadnej časti Krymu na Heraklovskom polostrovove na pobreží Čierneho mora. Na severozápade hraničí s Bachčisarajským okresom a územím mesta Jalta, v juhozápadnej časti s autonómnou republikou Krym. Vonkajšia hranica mesta na súši má dĺžku asi , pobrežná čiara má dĺžku . Mesto sa rozkladá na terasovitých svahoch pri brehoch Sevastopoľského zálivu, ktorý rozdeľuje mesto na severnú a južnú časť. Južná časť mesta sa delí južným zálivom na mestskú a prístavnú časť. Mesto má rozlohu 1 079 km², z čoho 216 km² zaberajú vodné plochy zálivov.
Názov.
Názov mesta pochádza z dvoch gréckych slov „Σεβαστος“ (Sevastos) — ekvivalent latinského titulu „August“ a slova „πολις“ (polis) — „mesto“ a voľne sa prekladal ako imperátorove mesto. V sovietskej literatúre sa z ideologických dôvodov prekladal ako mesto slávy, vo Veľkej sovietskej encyklopédii sa názov prekladá ako vysoké, sväté mesto.
Dejiny.
Mesto založili v roku 1784 po obsadení Krymu ruskými vojskami ako pevnosť a následne prístav. V roku 1797 ho panovník Pavol premenoval na Achtiar, podľa tamojšej tatárskej dediny Ak-Jar. V roku 1826 bol rozhodnutím senátu udelený mestu názov Sevastopoľ. Mesto sa stalo významným vojenským prístavom. V roku 1830 sa stalo centrom spoločenských nepokojov v dôsledku hladu, tzv. sevastopoľského povstania. V roku 1875 bolo mesto spojené železnicou so Simferopoľom.
Ako hlavný prístav čiernomorskej flotily sa stalo cieľom útoku počas krymskej vojny. Jeho obrancovia kapitulovali pred útokmi francúzskych a britských vojsk 8. septembra 1855 (pozri obliehanie Sevastopoľa). Neskôr v roku 1905 počas prvej ruskej revolúcie v meste vypukla vzbura námorníkov a vojakov, ktorí sa pridali k nespokojným obyvateľom mesta. Povstanie bolo neskôr potlačené cárskym vojskom.
Počas ruskej občianskej vojny mesto v máji 1918 obsadili nemecké vojská, neskôr po ich odchode mesto obsadili francúzske a britské intervenčné jednotky. V apríli 1919 mesto obsadili jednotky Červenej armády, ale v júni ich vytlačili vojská bielogvardejcov pod vedením gen. Denikina. Mesto sa definitívne dostalo pod kontrolu sovietskej moci 15. novembra 1920. V mierovom období nastal výrazný rozvoj mesta. V roku 1939 tu žilo 114 000 obyvateľov.
Počas druhej svetovej vojny sa do mesta stiahli vojská pod vedením gen. I.J. Petrova, značná časť z nich sa predtým účastnila na obrane Odesy. Obliehanie Sevastopoľa trvalo od jesene 1941 do leta 1942. Nemecké vojská mesto ostreľovali ťažkým delostrelectvom a vystavili ho intenzívnemu bombardovaniu. Za tri týždne zvrhla Luftwaffe na mesto asi 20 529 ton bômb, viac než dopadlo na územie Spojeného kráľovstva počas náletov blitz. Nemecká 11. armáda spolu s rumunskými jednotkami pod vedením gen. Mansteina začala generálny útok na mesto 7. júna 1942. Po mesiaci krvavých bojov padol prístav do rúk nemeckých vojsk 9. júla 1942. Nacisti mesto pomenovali Theodorichhafen. Čiernomorská flotila bola z veľkej časti stiahnutá do Novorossijska.
Nemecké a rumunské jednotky odrezané na Kryme do konca roku 1943 boli postupne sťahované. 7. mája 1944 vojská 4. ukrajinského frontu pod vedením F.I. Tolbuchina dosiahli Sapunské výšiny na predmestí Sevastopoľa. Mesto bolo oslobodené 9. mája 1944 počas krymskej operácie. Mesto bolo počas vojny v podstate celkom zničené. Po vojne získalo mesto štatút hrdinského mesta.
Po skončení druhej svetovej vojny sa mesto začalo opäť rozvíjať. V roku 1957 pohltilo blízke mesto Balaklava. V dôsledku prítomnosti sovietskej čiernomorskej flotily malo počas studenej vojny štatút uzavretého mesta. To znamenalo, že návštevníci mesta museli žiadať miestne orgány o povolenie na vstup do mesta. V meste boli vybudované nové sídliská, a prebudovaná infraštruktúra. Nachádza sa tu niekoľko divadiel, Oceánografický ústav Ukrajinskej akadémie vied a iné vedecké inštitúcie.
Mesto malo kvôli významnej námornej základni ukrajinského a ruského námorníctva samostatný štatút podobne ako Kyjev až do roku 2014, kedy spolu s celým Krymom prešlo pod ruskú správu. Primátora mesta vyberal prezident Ukrajiny, mestská rada však mala v tejto voľbe právo veta. Pôvodne mala ruská čiernomorská flotila v Sevastopoli zostať do roku 2017. V apríli 2010 sa Ukrajina s Ruskom dohodli na predĺžení zmluvy.
V roku 2014 sa v meste (podobne ako v Krymskej autonómnej republike) konalo referendum, v ktorom obyvatelia mesta rozhodli o pričlenení mesta k Rusku. Referendum však nebolo v súlade s ústavou Ukrajiny a dodnes jeho výsledky neakceptuje viacero krajín. Od 18. marca 2014 považuje Ruská federácia Sevastopoľ za súčasť Ruska. Medzinárodné spoločenstvo považuje Sevastopoľ naďalej za súčasť Ukrajiny.

</doc>
<doc id="105054" url="https://sk.wikipedia.org/wiki?curid=105054" title="Zbojský potok">
Zbojský potok

Zbojský potok je vodný tok v najvýchodnejšej časti Slovenska, v okrese Snina. Je to najvýznamnejší, ľavostranný prítok Uličky a meria 21,4 km. Na hornom toku preteká územím Národného parku Poloniny, z oboch strán priberá veľké množstvo prítokov, vďaka čomu má vysoké vodné stavy.
"Prameň:" v Bukovských vrchoch na juhozápadnom svahu vrchu Jarabá skala () v nadmorskej výške okolo 
"Smer toku:" na hornom toku na juhovýchod, v obci Nová Sedlica sa stáča na juhozápad, od obce Uličské Krivé tečie na juh
"Geomorfologické celky:" Bukovské vrchy, podcelok Bukovce, časti Sedlická kotlina a Uličská kotlina
"Prítoky:" sprava spod Jarabej skaly (), spod Čela (), spod Borsukovho vrchu (), spod Packovej Kýčery, spod Rozdielu (), Bystriansky potok, Kvašný potok, Sučina, prítok spod Príporu (); zľava spod Ďurkovca (), Ráztoka, Begovec, prítok () spod Kuzmovho hrbu () a spod Veže ()
"Ústie:" do Uličky pri obci Ulič v nadmorskej výške okolo 
"Obce:" Nová Sedlica, Zboj, Uličské Krivé a okrajom obce Ulič

</doc>
<doc id="105055" url="https://sk.wikipedia.org/wiki?curid=105055" title="Pčolinka">
Pčolinka

Pčolinka je potok v severovýchodnej časti Slovenska, preteká územím okresu Snina. Je to významný pravostranný prítok Cirochy, meria 18,5 km a je tokom VII. rádu.
Prameň.
Pramení v Bukovských vrchoch na severozápadných svahoch vrchu Hrčasté (774,2 m n. m.) v nadmorskej výške približne 640 m n. m.
Smer toku.
Na hornom toku tečie na juhozápad, potom pokračuje prevažne severojužným smerom, po prijatí Pichnianky sa stáča opäť na juhozápad.
Ústie.
Do Cirochy sa vlieva na území mesta Snina v nadmorskej výške cca 208 m n. m.

</doc>
<doc id="105056" url="https://sk.wikipedia.org/wiki?curid=105056" title="Kolonička">
Kolonička

Kolonička je potok v severovýchodnej časti Slovenska, preteká územím okresu Snina. Je to ľavostranný prítok Trnovca, má dĺžku 8,5 km a je tokom VIII. rádu.
"Prameň:" vo Vihorlatských vrchoch na juhovýchodnom úpätí vrchu Nežabec () v nadmorskej výške okolo 
"Smer toku:" najprv na sever, obcou Kolonica preteká severozápadným smerom, potom sa esovito stáča a na krátkom úseku pokračuje k ústiu opäť na severozápad
"Geomorfologické celky:" 1.Vihorlatské vrchy, podcelok Vihorlat, 2.Beskydské predhorie, podcelok Ublianska pahorkatina
"Prítoky:" sprava prítok () zo severovýchodného úpätia Dielu (), spod sedla Kolonický vrch (); zľava niekoľko prítokov z východných svahov vrchu Nežabec, z juhovýchodného svahu Kameňa () a spod kóty 435,8 m
"Ústie:" do Trnovca juhovýchodne od obce Stakčín v nadmorskej výške okolo 
"Obce:" iba Kolonica

</doc>
<doc id="105059" url="https://sk.wikipedia.org/wiki?curid=105059" title="Rostov nad Donom">
Rostov nad Donom

Rostov nad Donom (po rusky: Ростов-на-Дону - Rostov-na-Donu) je mesto na juhu európskej časti Ruska. Leží na rieke Don, neďaleko hraníc s Ukrajinou, 46 km od pobrežia Azovského mora. Má 1 130 305 obyvateľov (2018) a je správnym centrom Rostovskej oblasti a celého Južného federálneho okruhu.
Dejiny.
Mesto bolo založené v roku 1749, onedlho po jeho založení tu vznikla pevnosť a obchodné centrum Temernická colnica. Vďaka vhodnej polohe neďaleko mora sa malé mesto okolo svojej pevnosti postupne rozširovalo. Názov Rostov-na-Donu vo svojej dnešnej podobe vznikol v roku 1796, keď sa vtedajšie mestečko rýchlo vzmáhalo a čoskoro získalo mestské privilégiá. Pomenované bolo podľa biskupa - Svätého Dimitrija Rostovského, pochádzajúceho z Rostova v Jaroslavľskej oblasti.
Vďaka silnému dopravnému ruchu na rieke Don sa rozrastalo tak rýchlo, že už roku 1928 sa sem presťahovali úrady regionálnej správy z Novočerkasska. V rámci boja komunistov proti náboženstvu, po ruskej občianskej vojne a ustanovení komunistickej vlády tu boli zborené dve kedysi dominantné katedrály - Katedrála sv. Alexandra Nevského a Katedrála sv. Juraja v Nachičevane. 
V rokoch 1941 a 1942 mesto dvakrát obsadil Wehrmacht. Začiatkom 90. rokov sa tu po páde ZSSR rozrastala bieda a kriminalita. V priebehu prvého desaťčočia 21. storočia sa ekonomická a sociálna situácia v meste postupne zlepšila. Vznikali nové podniky a iné sa sem usadili z okolitých oblastí.
Počas rusko-ukrajinskej vojny bolo mesto dôležitým logistickým centrom ruských síl a sídlom južného vojenského okruhu, ktorý fakticky viedol inváziu na Ukrajinu. 23. júna 2023 sa mesta bez boja zmocnili jednotky Wagnerovej skupiny, ktorej veliteľ Jevgenij Prigožin dlhšie kritizoval ruské velenie a snažil sa zabrániť plánovanej integrácii ním vedenej súkromnej armády pod plnú kontrolu ruského ministerstva obrany. Prigožinovej jednotky následne začali postupovať na Moskvu s cieľom zosadiť vedenie armády (Šojgu, Gerasimov). Upokojenie situácie nastalo až po intervencii bieloruského prezidenta Lukašenka, ktorý zaistil beztrestnosť Wagnerovej skupiny, ak odíde do Bieloruska. Jednotky sa zastavili asi 200 km od Moskvy.
Šport.
V meste sídli futbalový klub FK Rostov či popredný hádzanársky klub GK Rostov-Don.

</doc>
<doc id="105060" url="https://sk.wikipedia.org/wiki?curid=105060" title="Rieka (prítok Udavy)">
Rieka (prítok Udavy)

Rieka je potok v severovýchodnej časti Slovenska a taktiež v severovýchodnej časti okresu Humenné. Je to pravostranný prítok Udavy a meria 9,5 km. 
Preteká Laboreckou vrchovinou, kde aj pramení, pod Kýčerským grúňom v nadmorskej výške okolo 680 m n. m. Na hornom toku tečie na západ, priberá niekoľko pravostranných prítokov spod Vysokého grúňa (904,9 m n. m.) a stáča sa na juh. Preteká obcou Vyšná Jablonka, zľava priberá prítok z oblasti Ostrého vrchu, za obcou priberá sprava Priedolský potok z oblasti Baranovce. Preteká ešte obcou Nižná Jablonka, tu priberá pravostranný prítok spod Lieštin (665,3 m n. m.) a na území obce sa v nadmorskej výške okolo 298 m n. m. vlieva do Udavy.

</doc>
<doc id="105063" url="https://sk.wikipedia.org/wiki?curid=105063" title="Ľubiška">
Ľubiška

Ľubiška je potok na území okresu Humenné, je to pravostranný prítok Laborca s dĺžkou 10 km. 

</doc>
<doc id="105065" url="https://sk.wikipedia.org/wiki?curid=105065" title="Elektróny valenčné">
Elektróny valenčné



</doc>
<doc id="105067" url="https://sk.wikipedia.org/wiki?curid=105067" title="Olšava (prítok Laborca)">
Olšava (prítok Laborca)

Olšava je potok v severovýchodnej časti Slovenska, na území okresu Medzilaborce. Je to ľavostranný prítok Laborca, ktorý meria 11,8 km. 
Pramení v Laboreckej vrchovine pod masívom Magury v nadmorskej výške okolo Na hornom toku tečie viac-menej severojužným smerom, preteká Medzilaboreckou brázdou, zľava priberá Čabalovský potok a stáča sa na juhozápad. Sprava priberá prítok () spod Hrabína (), zľava prítok () spod Javorskej () a preteká obcou Čabiny (časť Nižné Čabiny). Neďaleko obce sa v nadmorskej výške cca vlieva do Laborca.

</doc>
<doc id="105068" url="https://sk.wikipedia.org/wiki?curid=105068" title="Hrišov potok">
Hrišov potok

Hrišov potok je potok v severovýchodnej časti Slovenska, preteká územím okresu Svidník. Je to pravostranný prítok Ladomirky a meria 11,2 km. 
Pramení v severozápadnom výbežku Laboreckej vrchoviny, na slovensko-poľskej štátnej hranici, v nadmorskej výške okolo 610 m n. m. Tečie prevažne severojužným smerom, vstupuje do Ondavskej vrchoviny, preteká obcou Šarbov, sprava priberá prítok spod Lysého vrchu (698,5 m n. m.) a zľava spod Porubského sedla. Pokračuje k obci Medvedie, kde zľava priberá prítok z obce Krajná Porúbka. Následne preteká cez obce Korejovce a Hunkovce, kde sa južne od obce v nadmorskej výške 292 m n. m. vlieva do Ladomirky.

</doc>
<doc id="105069" url="https://sk.wikipedia.org/wiki?curid=105069" title="Poliansky potok (prítok Chotčianky)">
Poliansky potok (prítok Chotčianky)

Poliansky potok je potok v severovýchodnej časti Slovenska, preteká územím okresu Stropkov. Je to ľavostranný prítok Chotčianky, meria 11,5 km a je tokom VI. rádu.
Pramení v Laboreckej vrchovine v lokalite Klímov v nadmorskej výške približne 580 m n. m. Najprv tečie severojužným smerom cez Mikovskú brázdu, na krátkom úseku sa stáča na juhozápad a preteká obcou Miková. Sprava priberá prítok spod Pastovne (678,1 m n. m.) a pokračuje na juh. Ďalej tečie cez obec Malá Poľana, zľava priberá Brúsy a stáča sa na juhozápad. Z pravej strany potom priberá prítok (305,2 m n. m.) spod masívu Ždiaru (586,3 m n. m.) a prerezáva sa masívom vrchoviny do susednej Repejovskej brázdy. Tu preteká obcou Havaj, zľava priberá Bystrú a mení smer toku na západ. Zľava ďalej priberá Bystricu a sprava prítok spod Ždiaru (529,1 m n. m.) a tečie cez obec Makovce. Napokon sa stáča sa na severozápad a neďaleko spomenutej obce sa v nadmorskej výške cca 250 m n. m. vlieva do Chotčianky.

</doc>
<doc id="105070" url="https://sk.wikipedia.org/wiki?curid=105070" title="Bystrica (prítok Polianskeho potoka)">
Bystrica (prítok Polianskeho potoka)

Bystrica je krátky potok na území okresu Stropkov, je to ľavostranný prítok Polianskeho potoka a meria 3,6 km. 
Pramení v Laboreckej vrchovine na východnom úpätí vrchu Poľana (506,0 m n. m.) v nadmorskej výške okolo 400 m n. m. Sprvu tečie na východ a v Repejovskej brázde sa oblúkom stáča najprv na sever, sprava priberá krátky prítok (309,5 m n. m.), a pokračuje na severozápad. Preteká obcou Havaj, v ktorej sa v nadmorskej výške okolo 275 m n. m. vlieva do Polianskeho potoka.

</doc>
<doc id="105071" url="https://sk.wikipedia.org/wiki?curid=105071" title="Vojtovec">
Vojtovec

Vojtovec je riečka v severovýchodnej časti Slovenska, na území okresu Stropkov. Je to ľavostranný prítok Ondavy a meria 16,7 km.
"Prameň:" na okraji Laboreckej vrchoviny pod vrchom Tovarišské (440,3 m n. m.) v nadmorskej výške okolo 430 m n. m. GPS súradnice prameňa sú N49°13.778' E21°45.694' 
"Smer toku:" od prameňa na krátkom úseku na sever až severozápad, potom sa stáča na juhozápad, vytvára výrazný oblúk vypnutý k severozápadu a pokračuje juhozápadným smerom, na dolnom toku sa stáča k ústiu na západ
"Geomorfologické celky:" 1.Laborecká vrchovina, 2.Ondavská vrchovina, podcelok Stropkovská brázda
"Prítoky:" sprava spod Radového (431 m n. m.), z obce Potôčky a z oblasti Hlbokého
"Ústie:" do Ondavy pri obci Breznica v nadmorskej výške okolo 168 m n. m. GPS súradnice ústia sú N49°9.661' E21°39.291'.
"Obce:" Veľkrop, Breznička, Vojtovce a Breznica

</doc>
<doc id="105072" url="https://sk.wikipedia.org/wiki?curid=105072" title="Brusnička">
Brusnička

Brusnička je potok v severovýchodnej časti Slovenska, preteká územím okresu Stropkov. Je to ľavostranný prítok Ondavy a má dĺžku 15,2 km. Na dolnom toku meandruje.
"Prameň:" v Laboreckej vrchovine pod masívom Korunkova v nadmorskej výške okolo 450 m n. m.
"Smer toku:" najprv na západ, od obce Soľník viac-menej severojužným smerom, medzi obcami Kolbovce a Brusnica na juhozápad, odtiaľ k ústiu na západ.
"Geomorfologické celky:" 1.Laborecká vrchovina, 2.Ondavská vrchovina, podcelok Stropkovská brázda
"Prítoky:" sprava z oblasti Hlbokého, zľava prítok (238,5 m n. m.) z obce Korunková, prítok z obce Jakušovce, Krišľovský potok, prítok (174,1 m n. m.) spod Baníkova (422,0 m n. m.)
"Ústie:" do Ondavy východne od obce Nižná Olšava v nadmorskej výške okolo 166 m n. m.
"Obce:" Soľník, Kolbovce a Brusnica

</doc>
<doc id="105073" url="https://sk.wikipedia.org/wiki?curid=105073" title="Apollo (kozmická loď)">
Apollo (kozmická loď)

Apollo je názov kozmickej lode, vyvinutej v rámci programu Apollo, ktorého cieľom, ktorý deklaroval prezident John Fitzgerald Kennedy, bolo pristátie ľudí na Mesiaci pred rokom 1970 a ich bezpečný návrat na Zem. Bola určená pre trojčlennú posádku. V kompletnej zostave táto loď odštartovala po prvýkrát 3. marca 1969 pri misii Apollo 9.
Loď sa skladá troch hlavných častí: veliteľského modulu, servisného modulu a lunárneho modulu.
Loď štartovala s raketami Little Joe II, Saturn I, Saturn IB a Saturn V, pričom iba s raketami Saturn IB a Saturn V štartovala s ľudskou posádkou do vesmíru. Počas štartu sa vesmírna loď s celkovou dĺžkou 26 metrov nachádzala na vrchole stupňa štartovacej rakety, a na vrchole veliteľského modulu bola ešte umiestnená záchranná veža LES (Launch Escape System). Celková hmotnosť troch základných častí bola 44 ton, pri misiách Apollo 15, 16 a 17 dokonca 47 ton. Veliteľský a servisný modul boli po skončení mesačných misií použité aj na let na zemskú orbitu v rámci projektu Sojuz-Apollo a programu Skylab.
Prevádzkový atmosférický tlak v kabíne bol 0,35 atmosfér. Aby sa astronauti pri takom nízkom tlaku nezadusili, atmosféra sa skladala z čistého 100 % kyslíka. 
Vlastná loď.
Veliteľský modul.
Veliteľský modul kozmickej lode Apollo býva označovaný tiež skratkou CM z anglického Command Module. Má tvar kužeľa s výškou 3,4 metra, najväčším priemerom 3,9 metra a hmotnosťou 5,5 tony. Vlastná vnútorná tlaková kabína je vyrobená z hliníkovej zliatiny s hrúbkou 6,4 až . Na nej je z vonkajšej aj vnútornej strany prilepený hliníkový plech s hrúbkou 0,25 až . Na vrchole kabíny je priechod s priemerom , posádka do lode nastupuje ďalším prielezom, v ktorom je tiež okno. Na stenách kabíny sa nachádzajú ďalšie štyri okná. Vonkajšiu stenu kabíny tvorí tepelný štít, pričom pri návrate do zemskej atmosféry dosiahne teplota na jeho povrchu až 2 700 °C. Priestor medzi tepelným štítom a kabínou je vyplnený dvoma vrstvami izolácie z kremenných vlákien. Veliteľský modul je jediná časť lode, ktorá je vybavená tepelným štítom, pretože ako jediná sa vracia do zemskej atmosféry a pristáva v mori. V kabíne sa nachádzajú tri kreslá pre posádku.
Servisný modul.
Servisný modul SM (Service Module) má tvar valca dlhého približne s priemerom . Šiestimi hliníkovými priečkami je rozdelený na 6 sekcií, z ktorých 2 obsahujú nádrže na okysličovadlo a 2 palivo pre motor servisného modulu. V ostatných častiach sa nachádzajú palivové články a nádrže na kyslík, vodík a dusík. Motor servisného modulu označovaný ako SPS dokázal vyvinúť ťah 91,2 kN a zaisťoval všetky kritické manévre: navedenie na obežnú dráhu okolo Mesiaca, opustenie obežnej dráhy Mesiaca a väčšie korekcie dráhy. Servisný modul niesol tiež väčšinu trysiek systému RCS (Reactive Control System), ktoré zaručovali stabilizáciu a orientáciu lode. Veliteľský modul bol nerozlučne spojený so servisným počas celej misie až do doby pred pristátím na Zemi. Pri prvých dvoch pilotovaných misách programu sa komplex skladal len z veliteľskej a servisnej lode, keďže lunárny modul zatiaľ nebol dokončený.
Lunárny modul.
Lunárny modul je jediná časť vesmírnej lode Apollo, ktorá sa dostala až na povrch Mesiaca. Má výšku , maximálny priemer 3,73 metra a štartovaciu hmotnosť približne . Skladá sa z dvoch častí, z pristávacieho a štartovacieho stupňa. Pri štarte z povrchu mesiaca sa vesmírna loď rozdelí a pristávací stupeň zostane na povrchu. Pristávacia časť má 4 "nohy". Štartovací stupeň tvorí pretlaková kabína s miestom pre dvoch astronautov a prístrojový úsek. Vo vlastnej pilotnej kabíne sa nachádzajú palubné prístroje, počítače, klimatizačné zariadenie, systém zásobovania elektrickou energiou, kryt štartovacieho motoru a po stranách nádrže pohonných hmôt. V prístrojovom úseku sú nádrže s héliom pre tlakovanie pohonného systému a nádrže s kyslíkom a vodou. Voda slúžila na pitie, ale aj na chladenie a v prípade núdze aj na hasenie požiaru. V pristávacom module sa nenachádzali žiadne kreslá pre posádku, astronauti pri všetkých manévroch stáli. Na prestup posádky medzi veliteľským a lunárnym modulom počas letu slúžil prielez v strope tlakovej kabíny. Druhý, štvorcový prielez slúžiaci na výstup na mesačný povrch, je na dne pretlakovej kabíny. Pretlaková kabína má 3 okná, dve po stranách hlavnej palubnej dosky, tretie, stretávacie, nad hlavou veliteľa. Komunikačný systém tvoria dva vysielače a dva prijímače pracujúce v pásme S. 
V strede pristávacieho stupňa je pristávací motor DPS (Descent Propulsion System). Je poháňaný palivom skladajúcim sa z 50 % asymetrického dimethylhydrazínu a 50 % hydrazínu. Maximálny ťah motora je 4 380 kp. Štartovací motor APS (Ascent Propulsion System) dokáže vo vákuu vyvinúť maximálny ťah 1 590 kp. Ťah obidvoch motorov bolo možné regulovať. Na stabilizáciu lode slúžili dva nezávislé stabilizačné systémy, každý o ôsmimi motormi. Za normálnych podmienok pracujú oba systémy paralelne, v prípade núdze je však možné loď stabilizovať iba jedným z nich.
Elektrickú energiu lunárnemu modulu na rozdiel od veliteľského a servisného dodávajú zinok-strieborné batérie, pretože sú ľahšie a spoľahlivejšie ako vodíkovo-kyslíkové palivové články. Štyri batérie sú v pristávacom, dve v štartovacom stupni.
Od misie Apollo 15 niesol lunárny modul na povrch aj elektrické vozidlo "Lunar Rover", ktoré umožnilo astronautom prejsť väčšie vzdialenosti po povrchu Mesiaca. Malo hmotnosť 217 kg a k lunárnemu modulu sa pripájalo zboku.
Nezrealizované doplnky.
Ak by nastala vážna porucha lunárneho modulu počas pobytu na Mesiaci, astronauti by boli odsúdení na istú smrť. Preto sa uvažovalo o doplnení lunárneho modulu malými záchrannými modulmi, tzv. "Lunar Escape Systems (LESS)". Bola to nehermetizovaná raketová sedačka bez palubného počítača a ďalšieho vybavenia, aby sa znížila jej hmotnosť. Ako palivo jej malo poslúžiť palivo návratového stupňa nefunkčného lunárneho modulu. Za pomoci sedačky sa mali vzniesť s povrchu a priblížiť k záchrane v podobe veliteľského modulu. Tieto lety by však boli nesmierne nebezpečné a aj preto k realizácii LESS nikdy nedošlo.
Usporiadanie zostavy počas letu.
V štartovacej konfigurácii pri lete k Mesiacu bola najvyššou časťou lode záchranná veža LES (Launch Escape System). Skladala sa z troch motorov vo valcovitom puzdre, ktoré má dĺžku 4,7 metra. K veliteľskému modulu bola pripojená pomocou štvorhrannej, 3 metre dlhej vežovitej konštrukcie z titánových rúrok. Motor bol zakončený 4 tryskami, ktoré boli sklonené o 35° k osi motora. Motor bol schopný vyvinúť ťah 70 Mp po dobu 8 sekúnd. Záchranná veža slúžila na to, aby sa v prípade havárie nosnej rakety mohol veliteľský modul s posádkou dostatočne vzdialiť od rakety a bezpečne pristáť. Pri pilotovaných letoch nebolo toto zariadenie nikdy použité. 
Pod LES sa nachádzal veliteľský modul CM a hneď pod ním servisný modul SM. Ešte nižšie sa nachádzal lunárny modul LM umiestnený v lôžku 3. stupňa rakety. Nasledoval 2. stupeň a 1. stupeň rakety. 
Raketa Saturn V.
Saturn V sa skladal z troch stupňov a prístrojovej časti, ktoré boli vyvinuté a dodané rôznymi dodávateľmi NASA. Zaujímavé je, že v súčasnosti je vlastníkom všetkých troch dodávateľov firma Boeing, a to vďaka rôznym zlúčeniam a prebratiam. Všetky tri stupne používali aj malý motor na tuhé palivo, ktorý pomáhal oddeľovať stupne počas letu a zaisťoval, že kvapalné palivá boli na správnom mieste pred tankovaním do púmp. V prípade, že by prerušenie letu vyžadovalo deštrukciu rakety, príslušný pracovník by vyslal povel na odpálenie výbušnín pripevnených na vonkajšom povrchu rakety. Signál mal najprv zastaviť prívod paliva a oxidačného činidla a zamedziť miešaniu obidvoch látok a po odhodení únikovej veže mohli rozbušky bezpečne vybuchnúť.
Niekoľko hodín po urýchlení lode na dráhu k Mesiacu posádka musela uskutočniť tzv. prestavbu lode: Veliteľský a servisný modul (CSM) oddelený od tretieho stupňa, otočený o 180 stupňov a pripojený k Lunárnemu modulu, ktorý bol počas štartu uložený pod ním. CSM a LM sa potom oddelili od tretieho stupňa. Tretí stupeň so zvyškom paliva zmenil trajektóriu a jeho osud bol rôzny – väčšinou skončil na obežnej dráhe okolo Slnka.

</doc>
<doc id="105074" url="https://sk.wikipedia.org/wiki?curid=105074" title="The George C. Marshall Space Flight Center">
The George C. Marshall Space Flight Center

The George C. Marshall Space Flight Center (skratka MSFC ), hovorovo Marshall Space Flight Center, je hlavné stredisko NASA pre výrobu raketových motorov, palivových nádrží, výcviku posádok, navrhovanie a výstavbu Medzinárodnej vesmírnej stanice. Hlavné sídlo strediska sa nachádza v Redstone Arsenal v Huntsville v Alabame.
Stredisko nosí meno na počesť generála George Marshalla. V stredisku sa nachádza tiež jedno z kontrolných stredísk amerických raketoplánov známe pod skratkou HOSC ("Huntsville Operations Support Center"). Dopĺňa riadiace stredisko Kennedy Space Center (KSC) na Floride.
Stredisko vzniklo z US Army Ballistic Missile Agency a "Army Ordnance Missile Command" so správnym strediskom v Redstone Arsenal. Prechod z vojenskej správy do civilnej sa uskutočnil počas vlády prezidenta Dwighta D. Eisenhowera, ktorý dňa 1. júla 1960 založil civilnú agentúru NASA. Stredisko sa hneď stalo novým domovom nemeckého raketového konštruktéra Wernhera von Brauna zajatého počas druhej svetovej vojny, ktorý tu pokračoval vo vývoji rakiet pre Američanov.

</doc>
<doc id="105075" url="https://sk.wikipedia.org/wiki?curid=105075" title="Mostovka (potok)">
Mostovka (potok)

Mostovka je potok v severovýchodnej časti Slovenska, preteká územím okresu Svidník. Je to ľavostranný prítok Ondavy a meria 11 km. 
Pramení v severozápadnom výbežku Laboreckej vrchoviny v lokalite Kuchtovce v nadmorskej výške okolo 580 m n. m. Tečie prevažne severojužným smerom, sprava priberá prítok (506,8 m n. m.) spod Kuchtovského sedla a vstupuje do Ondavskej vrchoviny. Preteká cez obec Kečkovce a južne od obce sa zarezáva do flyšového pásma, pričom na ľavom brehu odkrýva flyšové súvrstvie (tzv. Magurský flyš). Vteká do Mirošovskej brázdy, preteká obcou Vyšný Orlík a priamo v obci ústi v nadmorskej výške okolo 265 m n. m. do Ondavy.

</doc>
<doc id="105076" url="https://sk.wikipedia.org/wiki?curid=105076" title="Mirošovec">
Mirošovec

Mirošovec je potok v severovýchodnej časti Slovenska, na území okresov Bardejov a Svidník. Je to ľavostranný prítok Ondavy a meria 9 km. 
Preteká Mirošovskou brázdou, kde na jej severnom okraji pramení, pod Beskydským priesmykom (590,1 m n. m.) v nadmorskej výške okolo 480 m n. m. Tečie severojužným smerom cez obce Hutka, Vyšný Mirošov a Nižný Mirošov, v blízkosti ktorej sa v nadmorskej výške 278,7 m n. m. vlieva do Ondavy. Priberá viacero prítokov z oboch strán, dlhšie zľava spod hraničného hrebeňa. Potok výrazne meandruje.

</doc>
<doc id="105077" url="https://sk.wikipedia.org/wiki?curid=105077" title="Svidničianka">
Svidničianka

Svidničanka je potok v severovýchodnej časti Slovenska, na území okresu Svidník. Je to pravostranný prítok Kapišovky a meria 11,2 km.
Pramení v severozápadnom výbežku Laboreckej vrchoviny pod sedlom Tepajec () v nadmorskej výške okolo . Na hornom toku tečie juhovýchodným smerom cez Havranec, zľava priberá Mazgalicu a pokračuje cez obec Dlhoňa. Stáča sa na juh a vstupuje do Ondavskej vrchoviny, preteká cez obec Svidnička a sprava priberá Vápeník. Na dolnom toku pokračuje cez Kružlovú, stáča sa juhojuhovýchod a pri obci Kapišová sa v nadmorskej výške cca vlieva do Kapišovky. Na dolnom toku výraznejšie meandruje.

</doc>
<doc id="105080" url="https://sk.wikipedia.org/wiki?curid=105080" title="Kapišovka">
Kapišovka

Kapišovka je potok v severovýchodnej časti Slovenska, preteká územím okresu Svidník. Je to pravostranný prítok Ladomirky a meria 13,8 km. Medzi obcami Nižná Pisaná a Kapišová preteká Údolím smrti, kde sú rozmiestnené exponáty prírodného múzea karpatsko-duklianskej operácie 2. svetovej vojny. Na dolnom toku výrazne meandruje.
"Prameň:" v Laboreckej vrchovine na južnom svahu vrchu Stávok (752,4 m n. m.) v nadmorskej výške okolo 670 m n. m., neďaleko slovensko-poľskej štátnej hranice
"Smer toku:" prevažne severojužný, pričom na hornom toku vytvára výrazný oblúk vypnutý na východ (pri obci Vyšná Pisaná)
"Geomorfologické celky:" 1.Laborecká vrchovina, 2.Ondavská vrchovina
"Prítoky:" sprava z oblasti Pisanského lesa, Žabí potok, Levkovec (302,2 m n. m.), Svidničianka, zľava spod Skalného (714,9 m n. m.), Dobroslavský potok, prítok spod Krivíka (441,8 m n. m.) a Černinec
"Ústie:" do Ladomirky severovýchodne od Svidníka v nadmorskej výške 237,6 m n. m.
"Obce:" Vyšná Pisaná, Nižná Pisaná a Kapišová

</doc>
<doc id="105085" url="https://sk.wikipedia.org/wiki?curid=105085" title="Cerninka">
Cerninka

Cerninka je potok v severovýchodnej časti Slovenska, v Šariši, preteká územím okresov Svidník a Bardejov. Je to ľavostranný prítok Tople, má dĺžku 10 km a je tokom VI. rádu. Koryto sa výrazne horizontálne vlní, vytvára početné väčšie oblúky aj menšie meandre.
Prameň.
Pramení v Ondavskej vrchovine pod Makovickým sedlom (513,4 m n. m.) v nadmorskej výške približne 500 m n. m.
Smer toku.
Potok tečie prevažne na juh až juhojuhozápad.
Ústie.
Do Tople ústi južne od obce Dubinné v nadmorskej výške 209,7 m n. m.

</doc>
<doc id="105086" url="https://sk.wikipedia.org/wiki?curid=105086" title="Kadaň">
Kadaň

Kadaň môže byť názov pre:

</doc>
<doc id="105088" url="https://sk.wikipedia.org/wiki?curid=105088" title="Kadaň (prítok Nitry)">
Kadaň (prítok Nitry)

Kadaň je vodný tok na Podunajskej nížine, preteká územím okresu Nitra. Je to ľavostranný prítok Nitry, meria 17,8 km a je to tok IV. rádu. Na dolnom toku napája vodnú nádrž Golianovo.
Prameň.
Vyteká z rovnomennej krasovej vyvieračky v obci Štitáre, na južnom okraji pohoria Tribeč v nadmorskej výške približne 242 m n. m.
Opis toku.
Od prameňa tečie sprvu na juhovýchod, podteká štátnu cestu č. 65 a stáča sa na juh. Ďalej preteká cez obce Pohranice, Malý Lapáš a Veľký Lapáš, pod obcou vytvára výrazný oblúk prehnutý na západ a juhovýchodným smerom pokračuje cez Golianovo. Za obcou napája vodnú nádrž Golianovo, z nej vyteká opätovne smerom na juh. Na dolnom toku vytvára ďalší oblúk vypnutý na juh, preteká v blízkosti intravilánu obce Veľký Cetín a následne sa stáča na západ k ústiu do Nitry.
Ústie.
Do Nitry sa vlieva severozápadne od obce Veľký Cetín v nadmorskej výške 130,1 m n. m.

</doc>
<doc id="105089" url="https://sk.wikipedia.org/wiki?curid=105089" title="Bocegaj">
Bocegaj

Bocegaj je vodný tok na Podunajskej nížine, preteká územím okresov Nitra a Zlaté Moravce. Je to pravostranný prítok Drevenice a meria 11,8 km. Pri obci Kolíňany bola vybudovaná rovnomenná vodná nádrž. Niekedy sa uvádza neštandardizovaný názov "Bocegai".
"Prameň:" na rozhraní Tribča a Podunajskej pahorkatiny, v lokalite Kamenisté v nadmorskej výške okolo 270 m n. m.
"Smer toku:" prevažne na juhovýchod
"Geomorfologické celky:" Podunajská pahorkatina, podcelok Žitavská pahorkatina
"Prítoky:" len krátke prevažne občasné prítoky na hornom toku
"Ústie:" do Drevenice južne od obce Beladice (pri osade Perov) v nadmorskej výške 157,1 m n. m.
"Obce:" okrajom obcí Žirany, Kolíňany a osady Bratské (predtým Baratsko)

</doc>
<doc id="105090" url="https://sk.wikipedia.org/wiki?curid=105090" title="Čerešňový potok">
Čerešňový potok

Čerešňový potok môže byť:

</doc>
<doc id="105092" url="https://sk.wikipedia.org/wiki?curid=105092" title="Čerešňový potok (prítok Žitavy)">
Čerešňový potok (prítok Žitavy)

Čerešňový potok je vodný tok na Podunajskej nížine, preteká územím okresov Zlaté Moravce a Nitra. Je to pravostranný prítok Žitavy a má dĺžku 24 km. Na strednom toku napája vodnú nádrž Velčice, na dolnom vodnú nádrž Slepčany. Medzi obcami Velčice a Sľažany meandruje.
"Prameň:" v pohorí Tribeč na južných svahoch Mišovho vrchu (722,6 m n. m.) v nadmorskej výške okolo 620 m n. m.
"Smer toku:" prevažne severojužný, na strednom toku viac na juhojuhovýchod
"Geomorfologické celky:" 1.Tribeč, podcelok Veľký Tribeč, časť Zlatnianske predhorie, 2.Podunajská pahorkatina, podcelok Žitavská pahorkatina, časť Žitavská niva
"Prítoky:" sprava spod Medvedieho vrchu (719,4 m n. m.), spod Malého Tribča (769,4 m n. m.), spod Veľkého Tribča (829,6 m n. m.), Velčický potok, zľava prítok spod Čierneho hradu (573,1 m n. m.) a Sľažiansky potok
"Ústie:" do Žitavy v priestore Žitavskej nivy pri obci Nová Ves nad Žitavou v nadmorskej výške okolo 150 m n. m.
"Obce:" osada Kľačany, Velčice, Sľažany, Choča, okrajom obcí Slepčany a Nová Ves nad Žitavou

</doc>
<doc id="105094" url="https://sk.wikipedia.org/wiki?curid=105094" title="Kľačany (rozlišovacia stránka)">
Kľačany (rozlišovacia stránka)

Kľačany môžu byť:

</doc>
<doc id="105095" url="https://sk.wikipedia.org/wiki?curid=105095" title="Stránka (prítok Žitavy)">
Stránka (prítok Žitavy)

Stránka (staršie aj Stráňka) je vodný tok na Podunajskej nížine, preteká územím okresu Zlaté Moravce. Je to pravostranný prítok Pelúska a meria 16,5 km. Pod obcou Zlatno napája dva malé rybníky, ďalšiu vodnú nádrž napája pod obcou Mankovce. Následne preteká územím s výraznou eróznou činnosťou zrážkovej vody, ktorá najmä na pravom brehu vytvorila početné výmole. 
"Prameň:" v pohorí Tribeč na juhozápadných svahoch Javorového vrchu (730,6 m n. m.) v nadmorskej výške okolo 560 m n. m.
"Smer toku:" na hornom toku na juhojuhovýchod, pod obcou Zlatno sa stáča viac na juh, na dolnom toku opäť na juhojuhovýchod
"Geomorfologické celky:" 1.Tribeč, podcelok Veľký Tribeč, časť Zlatnianske predhorie, 2.Podunajská pahorkatina, podcelok Žitavská pahorkatina, časť Žitavská niva
"Prítoky:" sprava Hradský potok, zľava Zorkov potok
"Ústie:" do Pelúska severovýchodne od obce Tesáre nad Žitavou, v priestore Žitavskej nivy v nadmorskej výške okolo 169 m n. m.
"Obce:" Zlatno a Mankovce

</doc>
<doc id="105097" url="https://sk.wikipedia.org/wiki?curid=105097" title="Bahá’ Alláh">
Bahá’ Alláh

Bahá’ Alláh (bahájsky prepis: Bahá’u’lláh, iné prepisy: Bahá’-Alláh, Bahá’u ’lláh, Bahá’ulláh, Bahá’-ulláh, Bahá’ Ulláh; arabským písmom: بهاء الله ;doslova: "sláva Boha"), (* 12. november 1817, Teherán – † 29. máj 1892, Akko), vlastným menom Mírzá Hosajn ’Alí Núrí () bol zakladateľ bahaizmu.
Život.
Bahá'u'lláh sa narodil v Teheráne v Perzii a už ako malé dieťa bol známy svojou múdrosťou. Bol zbožným moslimom a v 13 rokoch diskutoval o náboženských problémoch s vykladačmi islamského práva ("ulamá"). Jeho meno – Bahá'u'lláh – v preklade z arabčiny znamená „Sláva Božia“, čo naznačuje Bahá'u'lláhovo životné poslanie: to, že prišiel v sláve Boha, tak ako to sľubovali náboženské knihy ako Biblia či Korán, aby zohral úlohu eschatologického Vykupiteľa na konci časov, keď ľudstvo dospeje do Zlatého veku – do očakávaného Kráľovstva Božieho na Zemi.
Keď bol Bahá'u'lláh mladý muž, na Východe i na Západe vznikli mnohé náboženské skupiny, ktoré očakávali príchod Mesiáša, druhý príchod Krista, ktorý sa podľa ich výpočtov mal udiať niekedy okolo roku 1844. Medzi takéto skupiny patrili napríklad Adventisti siedmeho dňa či skupina nemeckých templárov. Na Východe išlo o nasledovníkov Šejcha Ahmada a Sajjida Kázima. Nadšenie v týchto skupinách bolo také veľké, že keď mladík menom Báb (1819 – 1850) začal ohlasovať, že príchod Mesiáša je blízko a že mu má pripraviť cestu, získal si v priebehu krátkeho času desaťtisíce nasledovníkov. Keď sa Bahá'u'lláh o Bábovom učení dopočul, bez váhania sa s ním stotožnil a odmietol kariéru ministra na šachovom dvore. Tým, ktorí to potrebovali pomáhal a rozdával svoj majetok, čím sa stal známy ako „Otec chudobných“. Perzská vláda začala zakrátko Bábových nasledovníkov prenasledovať a okolo 20 000 z nich prišlo počas prenasledovania o život. Samotný Báb bol 9. júna 1850 verejne popravený na námestí v perzskom Tabríze. Bahá'u'lláha za jeho podporu uväznili a neskôr vyhostili z Perzie do Osmanskej ríše. Postupne medzi miesta jeho vyhnanstva patril Konštantinopol (dnes Istanbul), Adrianopol (dnes Edirne) a posledným miestom bola väzenská kolónia v Palestíne v Akke.
Oznámenie o Bahá'u'lláhovom poslaní.
Niekoľko dní pred odchodom z Perzie strávil Bahá'u'lláh v bagdadskej záhrade nazvanej Ridván (arabs. "Raj"), kde svojím nasledovníkom oznámil, že On je tým Prisľúbeným, ktorého príchod predpovedal Báb. Tvrdil, že je Mesiáš, Druhý príchod Krista, Duch pravdy a Kniežať pokoja zmieňovaným v proroctvách Starého a Nového zákona ako aj ostatných náboženských kníh. Toto oznámenie si jeho nasledovníci v bahájskom kalendári pripomínajú ako "slávnosť Ridvánu", ktorá pripadá na 21. 4. – 2. 5.
Učenie.
Počas svojho života zaznamenával svoje učenie v knihách a listoch (nazývaných tabuľky), pričom viaceré z nich adresoval vtedajším panovníkom. So svojím posolstvom o potrebe ustanoviť mier a jednotu na zemi oslovil rakúskeho cisára Františka Jozefa, anglickú kráľovnú Viktóriu, Napoleona III., pápeža Pia IX., ruského cára Alexandra II., tureckého sultána ´Abu´l-Azíza, perzského šacha či vládcov Ameriky. Okrem duchovného učenia sa vo svojich spisoch sústreďoval na spoločenské otázky, ktoré mali prispieť k "zlepšeniu sveta a pokoja národov". Objavuje sa v nich myšlienka rovnoprávnosti mužov a žien, zrušenia otroctva, potreba vzdelania pre všetkých ľudí, ale aj riešenie ekonomických otázok spolu s problémom ekológie a kolektívnej bezpečnosti ľudstva. Všetko toto učenie spájal s tým, že ide o nevyhnutné podmienky pre ustanovenie Kráľovstva Božieho. V otázkach náboženstva učil, že jeho zmyslom je "posilňovať ducha lásky a bratstva medzi ľuďmi", a preto nikdy nesmie skĺznuť k fanatizmu či nevraživosti medzi nasledovníkmi jednotlivých náboženstiev. Jednou z jeho ústredných myšlienok je predstava o "postupnom zjavovaní", ktorú vysvetľuje v jednej zo svojich prvých kníh – Kitáb-i-Íqáne (Knihe istoty). Hovorí, že Boh, ktorý je len jeden a je spoločným pre všetky náboženstvá, postupne posiela Poslov Božích ako napríklad Ježiš Kristus, Mohamed či Bahá'u'lláh, aby viedli ľudstvo a učili ho o Bohu. Podľa Bahá'u'lláha bolo náboženské učenie zjavované ľuďom v každej dobe v závislosti od ich duchovných možností. Preto ľudia rozlične vnímali význam jednotlivých Poslov Božích. Toto poznanie o spoločnej podstate všetkých náboženstiev by malo viesť k ich mierovému spolunažívaniu – za týmto účelom Bahá'u'lláh vyzýval svojich nasledovníkov: "Stýkajte sa s nasledovníkmi všetkých náboženstiev v duchu priateľstva a družnosti."
Vyhnanstvo.
Hoci bol Bahá'u'lláh vyhnancom a väzňom, postupne si v každom meste získal množstvo nasledovníkov a priaznivcov, až na mieste jeho posledného vyhnanstva, v ´Akke, mu bolo umožnené, aby sa presťahoval za brány mesta na panstvo zvané Bahjí. Sem ho chodili peši až z Perzie navštevovať jeho nasledovníci. Tu sa s ním stretol aj jediný Európan – orientalista z Cambridgskej univerzity, Edward Browne. Toto stretnutie na Browna urobilo hlboký dojem: "Tvár toho, na koho som hľadel, nikdy nezabudnem, aj keď ju nedokážem opísať. Tie prenikavé oči akoby vám videli do hlbín duše, v tom hustom obočí driemala moc a sila, kým hlboké čiary na čele a tvári poukazovali na vek, ktorý sa zdal byť v rozpore s ebenovo čiernymi vlasmi a nesmierne bohatou bradou spadajúcou až takmer k pásu. Nebolo sa treba pýtať, pred kým stojím. Poklonil som sa pred človekom, ktorý je predmetom oddanosti a lásky, ktorú môžu králi závidieť a po ktorej panovníci márne túžia."
Bahá'u'lláh zomrel dňa 29. mája 1892 blízko izraelského mesta Akko a miesto jeho posledného odpočinku nazývané Bahjí je dnes pre bahájov najsvätejším miestom na Zemi, ktoré je cieľom ich púte.
Dielo.
Jeho najvýznamnejším dielom je "Kitáb-i-Aqdas" (Najsvätejšia kniha), ktorá zahŕňa Bahá'u'lláhove zákony určené pre spoločnosť žijúcu v Zlatom veku ľudstva, ktorý bude charakterizovaný mierom a jednotou medzi národmi: "Blahobyt ľudstva, jeho mier a bezpečie, nemožno dosiahnuť, pokiaľ nebude pevne ustanovená jeho jednota." Ďalej sú Bahá’u’lláhove spoločenské zákony "pozmenené tak, aby vyhovovali nadchádzajúcej dobe, a sú určené na to, aby ľudstvo priviedli k svetovej civilizácii, ktorej nádheru si teraz sotva dokážeme predstaviť". V Kitáb-i-Aqdas sa však nachádzajú aj zákony týkajúce sa duchovného života jednotlivcov, ako napríklad zákony o modlitbe, pôste, púti, duchovnom rozvoji prostredníctvom čítania Svätých spisov a pod. Obsahuje tiež etické maximy známe z ostatných náboženstiev, ako napríklad potrebu rozvoja duchovných vlastností, akými sú pravdovravnosť, láskavosť, odpúšťanie, čestnosť, štedrosť, služba druhým, zákaz ohovárania a tiež myšlienka, že práca vykonávaná v duchu služby predstavuje uctievanie.
Bahá'u'lláh vo Svojich spisoch takisto vyriešil jednu z najproblematickejších otázok, a to, ako udržať celistvosť bahájskeho spoločenstva po jeho smrti. S cieľom zachovať jednotu spoločenstva a aby sa vyhol jeho rozdeleniu na skupiny, písomne ustanovil svojho najstaršieho syna ´Abdu´l-Bahu (1844 – 1921) za svojho právoplatného nástupcu, ktorý ako jediný má právo autoritatívne vysvetľovať spisy.
Do slovenčiny bolo preložených viacero z jeho kníh, medzi iným aj Kitáb-i-Aqdas, ale aj malé dielo s názvom Skryté slová, ktoré sa zaoberá etickým rozmerom ľudského bytia: "Moja prvá rada znie: Maj čisté, láskavé a žiariace srdce, aby si mohol získať kráľovstvo pradávne, večné a nepomíňajúce."

</doc>
<doc id="105103" url="https://sk.wikipedia.org/wiki?curid=105103" title="Frenulotómia">
Frenulotómia

Frenulotómia je chirurgické odstránenie uzdičky () penisu pri obriezke alebo aj samostatne.

</doc>
<doc id="105104" url="https://sk.wikipedia.org/wiki?curid=105104" title="United States Air Force">
United States Air Force

United States Air Force (skratka: USAF; doslova: "Vojenské letectvo" alebo "Vzdušné sily Spojených štátov") je leteckou zložkou Ozbrojených síl Spojených štátov ("United States Armed Forces") a jednou zo šiestich amerických uniformovaných zložiek. Aktívne v ňom slúži 321 444 príslušníkov, 141 880 civilistov, 69 200 rezervistov a 105 700 príslušníkov Národnej leteckej gardy ("Air National Guard"). Vzdušné sily USA a ich predchodcovia sa zúčastnili väčšiny vojnových konfliktov po celom svete.
Vojenské letectvo USA spolupracuje s Kanadským kráľovským letectvom ("Royal Canadian Air Force", "Aviation royale canadienne") pri ochrane kontinentálneho vzdušného priestoru v rámci Severoamerického veliteľstva vzdušno-kozmickej obrany ("North American Aerospace Defense Command", "NORAD").
Súčasné Vzdušné sily USA boli vytvorené Zákonom o národnej bezpečnosti z roku 1947, pričom za deň ich oficiálneho vzniku sa považuje 18. september 1947. Veliteľom amerického vojenského letectva je náčelník štábu letectva. Náčelník štábu letectva je štvorhviezdičkový generál menovaný prezidentom, ktorý je zároveň jedným z piatich náčelníkov Spojeného generálneho štábu a tiež slúži ako poradca pre prezidenta, Národného bezpečnostného zhromaždenia (NSC), ministra obrany a ministra vojenského letectva. Od svojho vzniku sa organizačná štruktúra amerického vojenského letectva neustále mení v reakcii na svetové udalosti a politický vývoj vo svete, v USA a kvôli potrebám národnej obrany. Vzdušné sily USA sa členia na 10 hlavných veliteľstiev ("Major Command", "MAJCOM"). Každé hlavné veliteľstvo sa zodpovedá ministrovi obrany prostredníctvom náčelníka generálneho štábu letectva. Niektoré z nich podporujú aj spojené bojové veliteľstvá alebo podriadené veliteľstvá tým spôsobom, že im poskytujú detašované letecké jednotky (C-NAF). Hlavné veliteľstvá sa ďalej delia na kombinované vzdušné sily (NAF), krídla, skupiny, letky a roje.
Súčasná situácia.
Vojenské letectvo Spojených štátov je jedným z najväčších na svete. Napriek tomu aj tieto vzdušné sily bojujú so svojim obmedzeným rozpočtom pri naplňovaní operačných, ale aj modernizačných snáh. V reakcii na potrebu doplnkových informácií v boji proti povstalcom v Iraku a Afganistane rozšírilo USAF nasadenie diaľkovo ovládaných bezpilotných lietadiel, čím zároveň vznikla potreba nového personálu, jeho výcviku k ovládaniu, ale aj údržbe týchto strojov.
Napriek tomu, že stealth stíhacie lietadlo F-22 Raptor nebolo nasadené v operáciách v Iraku, Afganistane a Líbyi, je v súčasnosti pravidelne nasadzované v Paficiku pri podpore leteckého expedičného zboru a jeho potrieb. Vzdušné sily USA zaviedli do výzbroje svoj 160. stroj F-22 v máji 2010, pričom výroba tohto lietadla piatej generácie je ohraničená množstvom 187 kusov. Napriek tomu zaviedli do výzbroje aj lietadlá F-35 Lightning II. Nehľadiac na tieto problémy, americké letectvo postupne vyradilo z prevádzky 254 lietadiel ako súčasť reštrukturalizácie letectva. V máji 2010 zverejnený rozpočet na rok 2011 pre letectvo počítal s vyradením ďalších 59 strojov vrátane 28 kusov C-130E a 17 kusov C-5A. Nedávno ukončená štúdia o požadovanej schopnosti mobility ("MCRS") vyústila do nového operačného plánu pre nasadenie flotily strojov C-17 v počte 223 kusov a C-5 v počte 89 kusov vrátane 52 plne modernizovaných strojov C-5M. Aj napriek tomu, že C-5A nedostali nové motory alebo iné úpravy súvisiace s programom rozširovania spôsobilosti a inštalácie nových motorov ("RERP"), nemodernizovaným strojom bola vymenená avionika. V súčasnosti americké letectvo prevádzkuje 55 kusov strojov C-5. Medzitým armádni plánovači schválili nákup 10 dodatočných strojov C-17A, pričom celkové množstvo týchto strojov zvýšili na 233 kusov. Po vyradení strojov verzie C-130E disponuje taktické transportné letectvo Vzdušných síl USA 365 kusmi C-130H/J a 2 kusmi CN-235.
Implementácia posledných rozhodnutí programu na presun a uzatváranie leteckých základní ("BRAC") z roku 2005 bola ukončená. Všetky zvyšné letky amerického letectva, ktoré podliehali tomuto rozhodnutiu boli deaktivované do 30. septembra 2011. V rámci tohto programu vytvorili Vojenské námorníctvo Spojených štátov ("United States Navy") a Armáda Spojených štátov ("United States Army") tzv. spoločné základne ("joint bases"). Tento krok skonsolidoval operačné funkcie, ktoré boli predtým duplikované.
Organizačná štruktúra.
Administratívna organizácia.
Ministerstvo Vojenského letectva Spojených štátov ("United States Department of the Air Force") je jedným z troch hlavných vojenských ministerstiev, patriacich pod ministerstvo obrany, ktoré riadi civilný minister vojenského letectva, ktorý je pod dohľadom a kontrolou ministra obrany. Hlavné veliteľstvo vojenského letectva je najvyšším riadiacim stupňom velenia.

</doc>
<doc id="105105" url="https://sk.wikipedia.org/wiki?curid=105105" title="USAF">
USAF



</doc>
<doc id="105115" url="https://sk.wikipedia.org/wiki?curid=105115" title="Olympiastadion (Mníchov)">
Olympiastadion (Mníchov)

Olympiastadion alebo Olympijsky štadión v Mníchove, Nemecko je situovaný v ťažisku Olympijského komplexu, 4 km severne od centra mesta. Bol postavený pri príležitosti konania 20. letných olympijských hier v roku 1972. S pôvodnou kapacitou 80 000 divákov sa stal tiež dejiskom Majstrovstiev sveta vo futbale v roku 1974 a finále Majstrovstiev Európy v roku 1988. V súčasnosti je štadión stále používaný s kapacitou 69 250 divákov.
Architektúra.
Vznik.
Návrh štadiónu ako aj celého komplexu je od nemeckej dvojice, architekta Güntera Behnischa a konštruktéra a statika Freia Otta. Projekt štyridsaťpäťročného Behnischa sa stal symbolom transformačných procesov Západného Nemecka v 60. rokoch 20. storočia, čo okrem predsedu poroty Egona Eiermanna podporili aj viacerí vplyvní politici.
Dizajn.
Projekt bol na svoju dobu nadčasový a čoskoro bol spájaný nielen s Mníchovom ale s celým Západným Nemeckom. Koncept veľkých stanových strešných konštrukcií pozostávajúci z plexiskla a oceľových lán prekrýval nielen hľadisko štadióna ale prechádzal ponad susediace objekty a prístupové komunikácie. Bolo to prvýkrát čo sa podobná konštrukcia zrealizovala v takom veľkom rozsahu, aj keď v menšom rozsahu ju použil v roku 1967 Rolf Gutbrod na výstave Expo '67 V Montreale. Autorstvo sa však nedá odoprieť práve Freiovi Ottovi, ktorého stanové konštrukcie boli v tej dobe konštruktérskych výkonov v architektúre pýchou Nemecka.
Idea.
Okrem hlavnej myšlienky, ktorá narážala na komplikovanú politickú aj spoločenskú situáciu, zorganizovať „The Happy Games“ (Šťastné hry) sa komplex mal niesť aj v duchu „Olympijských hier v prírodnom prostredí, s krátkymi väzbami. Festival múz a športu“. Vzhľadom k rozsahu projektu si Behnisch prizval aj záhradného architekta Güntera Grizmeka a grafického dizajnéra Otta Aichera, čím dosiahol výsledok, ktorý vychádza zo skutočnej tímovej práce. Myšlienka samotného zastrešenia bolo imitovať Alpy a tiež ako reakcia na 11. letné Olympijské hry z roku 1936, ktoré sa konali v nacistickom Berlíne. Veľké transparentné stanové konštrukcie symbolizovali nové, demokratické a optimistické Nemecko.
Konštrukcia a výstavba.
Lokalita na okraji Mníchova ponúkala veľký potenciál. Pôvodná skládka stavebného odpadu, ktorý sem bol navezený zo zničeného povojnového Mníchova, bola zmenená na zelené kopce. Tiež pôvodný Nymphenburský kanál bol prehĺbený a rozšírený do podoby menšieho jazera. Celý komplex spája oceľovo-perspexová strecha nad ktorú vystupuje 290 m vysoká televízna veža. Samotnú strešnú konštrukciu tvorí 410 km oceľových lán. Sieť vypĺňajú 7 centimetrov hrubé dosky z plexiskla, ktoré chránia divákov pred dažďom a vetrom, pričom nemenia spektrum prenikajúcich slnečných lúčov. To umožnilo aj farebnej televízii dosiahnuť obraz s vyvážením svetla a tieňa. Strešná konštrukcia okrem toho že vyvolávala pochybnosti, mala tiež problémy s technickou a finančnou stránkou, keďže prekročila plánovaný rozpočet 15 mil. DM až trinásťnásobne.
Ďalšie využitie štadiónu.
Po Olympijských hrách sa štadión stal pôsobiskom futbalového klubu FC Bayern Mníchov a od 90. rokov aj TSV 1860 Mníchov, ktoré sa v roku 2005 presunuli do štadiónu Allianz Arena.
31. decembra 2006 sa konala súťaž v behu na lyžiach. Pri tejto príležitosti bol na štadióne, pomocou teplého vzduchu a ľadu, vytvorený povrch s rovnakými vlastnosťami ako v Alpách.
23. júna – 24. júna 2007 bol dejiskom 27. Európskeho atletického pohára. 
Okrem športového využitia slúži štadión aj na usporiadanie otvorených koncertov, ktoré tu mal už Michael Jackson, AC/DC, Bon Jovi, Robbie Williams, Metallica a The Rolling Stones. Tiež sa objavil vo filme Rollerball a videoklipe Guns N’ Roses.

</doc>
<doc id="105119" url="https://sk.wikipedia.org/wiki?curid=105119" title="Vojenské letectvo Spojených štátov">
Vojenské letectvo Spojených štátov



</doc>
<doc id="105120" url="https://sk.wikipedia.org/wiki?curid=105120" title="Frenulotomia">
Frenulotomia



</doc>
<doc id="105121" url="https://sk.wikipedia.org/wiki?curid=105121" title="Marshall Space Flight Center">
Marshall Space Flight Center



</doc>
<doc id="105124" url="https://sk.wikipedia.org/wiki?curid=105124" title="Union of South Africa">
Union of South Africa



</doc>
<doc id="105129" url="https://sk.wikipedia.org/wiki?curid=105129" title="Rostov-na-Donu">
Rostov-na-Donu



</doc>
<doc id="105131" url="https://sk.wikipedia.org/wiki?curid=105131" title="Frunze">
Frunze

Frunze môže byť:

</doc>
<doc id="105133" url="https://sk.wikipedia.org/wiki?curid=105133" title="UNIMARC">
UNIMARC

UNIMARC je bibliografický výmenný formát, slúžiaci na výmenu bibliografických záznamov medzi knižnicami, medzi ich automatizovanými knižničnými informačnými systémami. Je to MARC formát a predpona UNI mala znamenať univerzálny formát. Formát bol vyvinutý pod záštitou Európskej únie a bol dlhodobo presadzovaný v Európe, aj na Slovensku. Formát sa však v konečnom dôsledku neosvedčil a postupne sa od neho odstupuje a prechádza sa na formát MARC 21. 

</doc>
<doc id="105134" url="https://sk.wikipedia.org/wiki?curid=105134" title="MARC 21">
MARC 21

MARC 21 je bibliografický výmenný formát. Je to nasledovník formátu USMARC. Číslica 21 má predstavovať skutočnosť, že je to bibliografický formát pre 21. storočie. Formát vyvinuli Američania spolu s Kanaďanmi a Angličanmi, základ formátu však vychádza z USMARCu. MARC 21 sa stal oficiálne odporúčaným formátom aj na Slovensku, výhľadovo by ho mali všetky na Slovensku používané AKIS podporovať.

</doc>
<doc id="105137" url="https://sk.wikipedia.org/wiki?curid=105137" title="19. stor">
19. stor



</doc>
<doc id="105138" url="https://sk.wikipedia.org/wiki?curid=105138" title="Automatizovaný knižničný informačný systém">
Automatizovaný knižničný informačný systém

Automatizovaný knižničný informačný systém (AKIS) je každý systém, ktorý automatizuje niektoré knižničné procesy.
Generácie AKIS.
1. generácia.
Systémy prvej generácie automatizovali čiastkové procesy knižničnej práce, väčšinou iba služby, ak boli automatizované viaceré procesy, tak tieto neboli navzájom prepojené alebo boli prepojené iba sprostredkovane.
2. generácia.
Komplexné knižničné informačné systémy, automatizujúce všetky alebo aspoň väčšinu knižničných procesov. Systémy sú väčšinou modulárne a moduly navzájom nadväzujú na seba a majú spoločné dáta.
3. generácia.
Systémy tretej generácie majú všetky atribúty predchádzajúcej generácie, navyše sú však vzájomne prepojené databázy viacerých knižníc, v ideálnom prípade všetkých knižníc danej oblasti. V takom prípade stačí, ak dokument skatalogizuje jedna knižnica a ostatné knižnice záznam iba použijú a doplnia o svoje špecifické údaje. Pokusom o implementáciu systému 3. generácie na Slovensku je projekt KIS3G – knižničný informačný systém 3. generácie.

</doc>
<doc id="105140" url="https://sk.wikipedia.org/wiki?curid=105140" title="Akt">
Akt

Akt môže byť:
AKT môže byť:

</doc>
<doc id="105142" url="https://sk.wikipedia.org/wiki?curid=105142" title="Bronx">
Bronx

Bronx je najsevernejšia štvrť mesta New York v Spojených štátoch. Je pomenovaný podľa švédsko-holandského kapitána menom Jonas Bronck. Bronx je jediná časť mesta New York, ktorá celá leží na súši.
Bronx bol preslávený najmä v 60. rokoch 20. storočia ako najbrutálnejšia časť New Yorku.

</doc>
<doc id="105143" url="https://sk.wikipedia.org/wiki?curid=105143" title="Magister">
Magister

Magister môže byť:

</doc>
<doc id="105147" url="https://sk.wikipedia.org/wiki?curid=105147" title="Queens">
Queens

Queens je najväčšia štvrť amerického mesta New York a druhou najľudnatejšou z celkovo piatich štvrtí. Na jej území sú dve letiská – La Guardia v časti Flushing a Medzinárodné letisko J. F. Kennedyho (JFK).
Mestská časť Queens je zhodná s Queens County, čo je etnicky najrôznorodejší okres v Spojených štátoch. V roku 2000 tu tvorili emigranti 46 percent obyvateľstva. Predpokladá sa, že v roku 2010 tu bude väčšina obyvateľstva narodená v zahraničí. S počtom obyvateľov 2,2 milióna je to druhá najľudnatejšia mestská časť New Yorku a desiaty najľudnatejší okres v Spojených štátoch.
Queens bol založený v roku 1683 ako jeden z pôvodných 12 okresov New Yorku a bol nazvaný po manželke vtedajšieho kráľa, Kataríny z Braganzy, manželke Karola II. Táto mestská časť sa často považuje za jednu z viac prímestských časti New Yorku. Miestne časti vo východnom Queens sa podobajú na okolité predmestia v západnom Nassau County. V západných a centrálnych častiach má však Queens mestský charakter a niekoľko centrálnych obchodných štvrtí. Long Island je miestom, kde sa nachádza Citigroup Center, najvyšší mrakodrap v New Yorku mimo Manhattanu.

</doc>
<doc id="105148" url="https://sk.wikipedia.org/wiki?curid=105148" title="Staten Island">
Staten Island

Staten Island je jeden z piatich obvodov amerického mesta New York. Územne sa zhoduje s okresom Richmond. V roku 2006 mal 477 377 obyvateľov a v roku 2005 tvorili 51,4% obyvateľov ženy. 
Geografia.
Okrem hlavného ostrova (Staten Island) k obvodu/okresu patria aj menšie:
Susedí s okresmi:

</doc>
<doc id="105152" url="https://sk.wikipedia.org/wiki?curid=105152" title="Look What the Cat Dragged In">
Look What the Cat Dragged In

Look What the Cat Dragged In je debutový album americkej glam metalovej skupiny Poison. Vyšiel 2. augusta 1986.

</doc>
<doc id="105155" url="https://sk.wikipedia.org/wiki?curid=105155" title="Eukleides">
Eukleides

Eukleides alebo Eukleidés ("Eukleides", iný prepis: "Eukleidés") môže byť:

</doc>
<doc id="105156" url="https://sk.wikipedia.org/wiki?curid=105156" title="Hexagón">
Hexagón



</doc>
<doc id="105157" url="https://sk.wikipedia.org/wiki?curid=105157" title="Socha Františka II. Rákócziho v Košiciach">
Socha Františka II. Rákócziho v Košiciach



</doc>
<doc id="105163" url="https://sk.wikipedia.org/wiki?curid=105163" title="The Serpent’s Egg">
The Serpent’s Egg

The Serpent’s Egg je štvrtý album nahratý duom Dead Can Dance , Lisou Gerrard a Brendanom Perrym. Bol vydaný v roku 1988. Obsahuje skladbu „The Host of the Seraphim“, ktorá bola neskôr použitá vo filme "", konkrétne k pasáži nazvanej "Calcutta Foragers/Homeless" .
Väčšina skladieb bola nahraná vo viacposchodovom bytovom dome v londýnskej oblasti "Isle of Dogs".
"„…v mnohých leteckých záberoch Zeme, keď sa pozrieš, je to ako obrovský organizmus – makrokozmos – môžeš vidieť prirodzenosť sily života, voda, cestuje v kľukatej ceste.“" Brendan Perry povedal o názve albumu: "„Mal som víziu hadieho objatia okolo vajca: Zeme. Znova, ponorili sme sa do ranej periódy európskej hudby. Trubadúrom, trubadúrskej hudbe sa darilo po renesanciu. Romantické prvky sa vytratili.“"

</doc>
<doc id="105164" url="https://sk.wikipedia.org/wiki?curid=105164" title="Eye of the Hunter">
Eye of the Hunter

Eye of the Hunter je prvý sólový album Brendana Perryho, vydaný 12. októbra 1999 vo vydavateľstve 4AD.
Album bol nahratý v kostolíku Quivvy Church v Írsku, podobne ako albumy Dead Can Dance od albumu "Aion". Všetky skladby okrem „I Must Have Been Blind“ sú napísane Brendanom, autorom tejto skladby je Tim Buckley. Skladba „Saturday's Child“ je jediná, ktorá nie je celá naspievaná Brendanom Perrym, vokál v pozadí spieva Michael Brunnock. Brendan Perry je tiež autorom obalu. Skladba „Sloth“ sa v upravenej verzii nachádza tiež na box-sete "Dead Can Dance (1981-1998)" z roku 2001. Vyšiel na nosičoch LP a CD. V roku 2023 vyšla reedícia (2×CD, 2×LP, digitálne).
Charakteristika albumu.
Na rozdiel od tvorby Dead Can Dance, na svojej sólovej nahrávke nevyužíva tzv. glosolalia, (vokály v starých, zaniknutých jazykoch).Album je značne minimalistický a je to zreteľný odklon od nahrávok Dead Can Dance.Brendan Perry o ňom povedal: "Ľudia sú osoby s rozmanitými povahami, ktoré sa stále vyvíjajú. Táto nahrávka hovorí o rozličných aspektoch mojej osobnosti."Vydavateľstvo 4AD píše: "Eye of the Hunter má veľmi osobné piesne, ktoré objavujú tému straty - v živote a láske - ale nezbavujú nádeje. „Saturday's Child“, ktorá otvára nahrávku, uštipačne popisuje meniaci sa vzťah medzi Brendanom a jeho otcom ako každý postupne starol. „Sloth“ pojednáva o stratenom čase kvôli hnevu, návyku a ľahostajnosti, brániacej nám dosiahnuť náš pravý potenciál. „The Captive Heart“ hovorí o pokuse udržať si lásku nad vodou na dlhý čas. Cover od Tima Buckley-ho „I Must Have Been Blind“ sa predstavuje ako jedna z extravagantnejších skladieb - svojim aranžmánom, s navrstvenou pedal steel podporujúcou Brendanov vzletný vokál." Emocionálny vrchol je skľučujúca, autobiografická „Voyage of Bran“.A tiež píše: "Perryho sýty hlas, orchestrálno-folkové aranžmány skladieb a zádumčivé názvy znamenajú, že dôstojný Eye of the Hunter evokuje niektoré Scottove Walkererove temné, väčšinou barokové prvky."

</doc>
<doc id="105172" url="https://sk.wikipedia.org/wiki?curid=105172" title="Wayne (New Jersey)">
Wayne (New Jersey)

Wayne je mesto v Passaic County v štáte New Jersey v Spojených štátoch. V roku 2010 tu žilo vyše 54 000 obyvateľov a jeho rozloha je .

</doc>
<doc id="105173" url="https://sk.wikipedia.org/wiki?curid=105173" title="Wayne">
Wayne

Wayne môže byť:

</doc>
<doc id="105175" url="https://sk.wikipedia.org/wiki?curid=105175" title="Newark (New Jersey)">
Newark (New Jersey)

Newark je najväčšie mesto v štáte New Jersey v Spojených štátoch. V roku 2004 tu žilo viac ako 280 000 obyvateľov.
Nachádza sa asi západne od Manhattanu a severne od Staten Islandu. V meste sa nachádza Newark Liberty International Airport, čo je hlavné letisko metropolitnej oblasti New Yorku.
Štvrte.
Newark je druhé najrozmanitejšie mesto po Jersey City v štáte New Jersey. Jednotlivé štvrte obývajú rôzni ľudia, vrátane Afroameričanov, Portoričanov, Talianov, Španielov, Židov, Západoafričanov a rôznych latinskoamerických etník, ako napríklad Brazílčanov, Ekvádročanov a Haiťanov. Newark má najväčšiu portugalskú populáciu zo všetkých amerických miest.
Partnerské mestá.
Newark má 15 partnerských miest:

</doc>
<doc id="105181" url="https://sk.wikipedia.org/wiki?curid=105181" title="Heinrich Himmler">
Heinrich Himmler

Heinrich Luitpold Himmler (* 7. október 1900, Mníchov, Nemecká ríša – † 23. máj 1945, Lüneburg, Tretia ríša) bol nemecký politik, člen nacistickej strany NSDAP, blízky spolupracovník Adolfa Hitlera, jeden z najmocnejších mužov Tretej ríše a vojnový zločinec. Himmler bol najvyšším veliteľom vojenských zložiek Waffen-SS, v rokoch 1933 - 1936 bol veliteľom tajnej polície Gestapo, v rokoch 1943 - 1945 bol ríšskym ministrom vnútra a od roku 1944 veliteľom záložnej armády Ersatzheer.
Heinrich Himmler sa priamo podieľal na realizácii vraždenia v koncentračných táboroch a na popravách špeciálnymi jednotkami bezpečnostnej služby a vojenskými oddielmi Einsatzgruppen. Nesie priamu zodpovednosť za genocídu 6 až 12 miliónov obetí. Tieto vraždy boli namierené nielen proti Židom, ale aj proti mnohým ďalším národom a rasám, ktoré nacistická ideológia považovala za menejcenné. Zodpovednosti za spáchané vojnové zločiny sa vyhol tak, že už vo väzení pred začatím výsluchu prehryzol kyanidovú kapsulu a spáchal samovraždu.
Životopis.
Rodina.
Heinrich Himmler sa narodil 7. októbra 1900 v Mníchove v silne veriacej katolíckej rodine učiteľa, ktorý vychoval bavorského korunného princa Heinricha Bavorského. Tento sa stal Heinrichovým krstným otcom a podľa neho bol pomenovaný. Mal dvoch bratov, staršieho Gebharda Ludwiga (1898 - 1982) a mladšieho Ernsta Hermanna (1905 - 1945). Ich rodičia boli prísni, no vychovávali deti dobre. V roku 1927 sa oženil s o sedem rokov staršou rozvedenou Margarete Siegroth. V auguste v roku 1929 sa im narodila dcéra Gudrun, ktorú mal H. Himmler veľmi rád. Margarete si neskôr adoptovala syna, ktorého H. Himmler nikdy neprijal. Od roku 1940 manželia spolu nežili. Heinrich Himmler sa zblížil so svojou sekretárkou Hedwigou Potthast, s ktorou mal dve nemanželské deti, syna Helgeho a dcéru Nanette Dorotheu.
Mladosť a raná kariéra.
H. Himmler získal vzdelanie na strednej škole v Landshute. V roku 1917 nastúpil ako dobrovoľník do armády. Koncom prvej svetovej vojny slúžil ako kadet v 11. bavorskom pluku, no bojov sa nikdy nezúčastnil. Táto okolnosť ho zaťažovala. V roku 1918 bol demobilizovaný a začal pracovať ako praktikant na statku v Ingolstadte. V roku 1919 zložil maturitnú skúšku a do roku 1922 študoval na poľnohospodárskej fakulte Technickej univerzity v Mníchove. Do 24 rokov si na otcovo naliehanie písal denník. Vo voľnom čase hrával šach, zbieral známky, obľuboval prácu v záhrade a vedel hrať na čembale.
Politický vzostup.
V roku 1922 začal H. Himmler pracovať v Schleißheime pri Mníchove ako asistent vo firme na výrobu umelých hnojív. V tom istom roku vstúpil do Röhmovej polovojenskej organizácie Reichskriegsflagge. V roku 1923 vstúpil do NSDAP a zúčastnil sa na pivnicovom puči, neúspešnom pokuse o prevrat v novembri 1923. Nasledujúci rok bol nezamestnaný. Od roku 1925 pracoval ako sekretár Gregora Strassera v miestnej administratíve NSDAP v Landshute. Neskôr prešiel na ústredie strany v Mníchove.
V apríli v roku 1925 Adolf Hitler vydal príkaz Juliusovi Schreckovi, jednému z príslušníkov svojej ochranky, aby zriadil ozbrojené jednotky na ochranu predstaviteľov politického vedenia strany. Schutzstaffel (SS) na začiatku tvorilo 8 mužov, medzi nimi Ulrich Graf, či bývalý hodinár Emil Maurice. Julius Schreck bol prvým veliteľom SS. Dňa 21. septembra 1925 vydal príkaz, podľa ktorého mali všetky miestne organizácie NSDAP zriadiť podľa vzoru centrály miestne jednotky. Himmler prestúpil z paramilitantnej bojovej organizácie Sturmabteilung (SA) do jednotiek SS 8. augusta 1925 (číslo člena 168), aby sa 6. januára 1929 stal vrchným veliteľom (Reichsführer) tejto najobávanejšej nacistickej organizácie. 
V roku 1930 bol zvolený za poslanca ríšskeho snemu za oblasť Weser-Ems. Himmler sa sústredil na rozširovanie SS. V roku 1933 mala SS už 52 000 mužov a Himmler zvyšoval jej nezávislosť od organizácie Sturmabteilung (SA) Ernsta Röhma, ktorej bola zatiaľ podriadená.
Koncentrácia moci.
V roku 1931 Himmler v rámci SS založil vnútrostranícku ideologickú spravodajskú službu, ktorá sa neskôr stala bezpečnostnou službou Sicherheitsdienst (SD). Jej velením bol poverený Reinhard Heydrich. Do roku 1933 spolu s Heydrichom upevnili moc nacistov v Bavorsku. V marci 1933 sa Himmler stal mníchovským policajným prezidentom a krátko nato veliteľom Sicherheitsdienst (SD) v Bavorsku. V septembri sa stal veliteľom všetkých jednotiek Sicherheitsdienst (SD) v nacistickom Nemecku okrem Pruska, kde ostal stále formálne podriadený Hermannovi Göringovi. Dňa 20. apríla 1934 sa stal šéfom pruskej polície a tajnej štátnej polície Gestapo. Následne s podporou Göringa a Heydricha presvedčil Hitlera, ktorý bol v tej dobe kancelárom, aby mohol zakročiť proti vedeniu Sturmabteilung (SA). Keďže výčiny Sturmabteilung (SA) roztrpčovali inak neutrálnu armádu, mal aj podporu generála Wernera von Blomberga. Na tzv. noci dlhých nožov sa 30. júna 1934 fyzicky zúčastnili iba jednotky SS. Násilne odstránili celé pôvodné velenie Sturmabteilung (SA) vrátane Ernsta Röhma, ktorého 2. júla 1934 na príkaz A. Hitlera popravil bez súdu Theodor Eicke v cele väznice Stadelheim. H. Himmler mohol ďalej budovať nezávislú organizáciu SS.
Dňa 17. júna 1936 H. Himmler ukončil koncentráciu výkonnej moci uniformovaných zložiek polície tzv. Ordnungspolizei a kriminálnej polície Kriminalpolizei, takže väčšina príslušníkov oboch organizácií bola zároveň členmi Schutzstaffel (SS). H. Himmler bol schopným organizátorom a správcom, bol pracovitý a výkonný úradník, ktorý priviedol k dokonalosti všetky metódy organizovaného štátneho teroru proti politickým ako aj ostatným odporcom a nepriateľom režimu. Za nepriateľov nemeckého národa považoval niektoré národy ako Židov, Rómov, nemenej brutálne neskôr jednal so Slovanmi. Jedným z krokov bolo zriadenie koncentračného tábora v Dachau neďaleko Mníchova. Jeho strážením a neskôr aj strážením ostatných táborov boli poverené zvláštne oddiely Schutzstaffel (SS), tzv. SS-Totenkopfverbände. V nasledujúcom období s Hitlerovým súhlasom rozšíril počet väzňov, ktorí boli v rozrastajúcej sa sieti táborov internovaní. H. Himmlerovi podriadené jednotky postupne premenili koncentračné tábory na tábory smrti, ktoré pracovali na takmer priemyselnom základe.
H. Himmler vyznával filozofický mysticizmus, nadchýnal sa názormi mesmerizmu, zaujímal sa o okultizmus, prírodné liečiteľstvo a homeopatiu. Bol fanatický rasista a presadzoval árijský mýtus o nadčloveku a nadradenosti nemeckého národa. Rasovú teóriu a eugeniku preniesol do praxe pri výstavbe jednotiek Schutzstaffel (SS). Jej príslušníci boli vyberaní na základe kritérií vzhľadu, duševných a fyzických testov, čo sa uplatňovalo najmä do začiatku vojny. Mali byť predstaviteľmi nového človeka, bojovníka, správcu, učiteľa a vodcu, aby boli pripravení pre kolonizáciu východných území. Podieľal sa na zavedení zvláštneho pravidla pre sobáše príslušníkov tak, aby sa zaistilo spájanie ľudí podľa predstáv rasovej čistoty. Založil štátom organizovaný domov pre matky Lebensborn.
Druhá svetová vojna.
Koncom 30. rokov získal H. Himmler v súvislosti s rastom moci A. Hitlera nové možnosti rozmachu. V októbri 1939 ho A. Hitler tajne vymenoval za ríšskeho komisára pre upevnenie nemeckej národnej svojbytnosti. H. Himmler tým získal moc nad novodobytým územím Poľska. V tejto funkcii zodpovedal za návrat nemeckého obyvateľstva z novonadobudnutých území do Tretej ríše. Vypracoval plány na výmenu Poliakov a Židov na území Poľska za nemeckých obyvateľov (Volksdeutsche) z pobaltských zemí a ďalších oblastí v Poľsku. V priebehu jediného roka tak bolo viac než milión Poliakov a 300 tisíc Židov odsunutých na východ.
V rokoch 1940 až 1941 sformuloval základy východného generálneho plánu osídľovania východných okupovaných území Generalplan Ost a v roku 1941 bol poverený Hitlerom aby dozeral na tzv. konečné riešenie židovskej otázky. Úspešne sa mu podarilo presvedčiť podriadených, že nemajú žiadnu vinu ani zodpovednosť za masové vyvražďovanie tisícov ľudí. Na rozdiel od A. Hitlera však navštívil mnoho koncentračných táborov a špeciálnych jednotiek Einsatzgruppen. Keď bol v auguste 1941 prítomný na masových popravách Židov v Minsku, takmer stratil vedomie, po tom čo na jeho kabát dopadli čiastočky mozgu jedného z popravených. Po tomto incidente začal vážne uvažovať o iných metódach vraždenia, ktoré vyvrcholili použitím plynových komôr a jedovatých plynov. Odôvodňoval to potrebou odľahčiť poslanie popravčích čiat, ktoré v dôsledku aplikácie brutálnych metód časom trpeli duševnými problémami.
H. Himmler mal problém s náborom do útvarov Schutzstaffel (SS). V Nemecku platil branný zákon, takže všetci muži mu podliehali a armáda tvrdo trvala na jeho dodržiavaní. Schutzstaffel (SS) nespadala pod armádu, takže jej príslušníci sa vymykali brannému zákonu. Riešenie našiel v nábore medzi nemeckou komunitou v iných štátoch ako Slovensko, Maďarsko, Rumunsko, atď.. Všetci príslušníci daných nemeckých menšín bojovali ako príslušníci Schutzstaffel (SS), nie Wehrmachtu. V období vojny proti ZSSR podporoval vstup iných národov do Schutzstaffel (SS). Využil na to myšlienku boja proti žido-boľševizmu, na ktorú zlákal mnohých Dánov, Nórov, Švédov, Holanďanov, Belgičanov, Francúzov, Španielov, ale aj príslušníkov nespokojných národov ZSSR, najmä Rusov, Ukrajincov, Lotyšov, Litovcov a Estóncov, ale aj ďalších. Ku konci vojny stavy týchto príslušníkov dosahovali okolo 35% celkového počtu. Mnohí ich príslušníci ani nevedeli po nemecky.
V roku 1942, po atentáte na Reinharda Heydricha, Himmlerovi podriadení organizovali kruté perzekúcie po celom protektoráte Čechy a Morava. Kvôli podozreniu z napomáhania atentátnikom bez váhania súhlasil s likvidáciou obce Lidice s kompletným obyvateľstvom. V roku 1943 bol vymenovaný do funkcie ríšskeho ministra vnútra. 4. októbra 1943 mal H. Himmler prejav k dôstojníkom Schutzstaffel (SS) v okupovanej Poznani.
Vo februári 1944 mu bola podriadená armádna spravodajská služba Abwehr, ktorej šéf Wilhelm Canaris bol pre nespoľahlivosť a odpor k nacistom zosadený a nahradený Walterom Schellenbergom. Po atentáte na A. Hitlera 20. júla 1944 sa stal veliteľom záložnej armády Ersatzheer, ktorej pôvodní velitelia vystúpili proti nacistickému režimu. V novembri bol poverený velením skupiny armád Horný Rýn, ktorá bojovala proti americkej 7. a francúzskej 1. armáde na západnom brehu Rýna. V januári 1945 sa počas visliansko-oderskej operácie stal veliteľom skupiny armád Visla. Ako frontový veliteľ nemal žiadne skúsenosti a bol čoskoro nahradený generálom Gotthardom Heinricim.
V období katastrofálnych porážok Nemecka 23. apríla 1945 ponúkol západným spojencom rokovania o separátnom mieri, ak nebude trestne stíhaný za svoje zločiny, za čo ho 29. apríla Hitler zbavil všetkých funkcií a vylúčil z NSDAP. 5. mája 1945 nástupca A. Hitlera, admirál Karl Dönitz jeho služby odmietol. H. Himmler sa niekoľko dní skrýval v oblasti mesta Flensburg, blízko dánskych hraníc, kde sa vydával za dôstojníka vojenskej polície pod menom Heinrich Hitzinger. Navyše si ostrihal fúzy a na oko dal pásku. Jeho neopotrebované dokumenty, ktoré sa inak zdali byť celkom v poriadku, vzbudili nedôveru britského vojaka, ktorý ich preveroval. Dňa 22. mája 1945 bol zadržaný a jeho totožnosť odhalená.
Smrť.
Dňa 23. mája 1945 vykonával Himmlerovu lekársku prehliadku pred začatím výsluchu v meste Lüneburg na Ülzener Strasse 31 kapitán C. Wells. Všimol si v ústach kyanidovú kapsulu, ale kým stihol zareagovať, H. Himmler ju prehryzol a spáchal samovraždu. Lekár sa so strážiacim majorom Whittakerom pokúšali Himmlera zachrániť, smrť nastala približne 20 minút pred polnocou. Telo nechali ležať na zemi od pása prikryté prikrývkou. Na druhý deň potvrdili totožnosť tela Američania aj Sovieti. Následne veliteľ 2. armády, generál Dempsey, rozhodol o tajnom pohrebe tela. Telo pochovali štyria muži pod vedením majora Whittakera na neoznačenom mieste vojenského cvičiska vo Wendisch Evern.
Povojnové zistenia.
V tajných dokumentoch britskej spravodajskej služby v Londýne boli objavené dokumenty poukazujúce na to, že H. Himmler koncom vojny uskutočnil pokus získať politický azyl pre seba a 200 popredných nacistov, a to výmenou za 3500 Židov z koncentračných táborov. Podľa dokumentov boli väzni z jedného koncentračného tábora odoslaní do Švajčiarska v dvoch nákladných vlakoch. Po vojne sa dvakrát objavila falošná správa o náleze hrobu H. Himmlera. V oboch prípadoch vycestoval major Whittaker na jemu známe miesto do Nemecka aby sa uistil, že skutočný hrob zostal neporušený. Historici a psychológovia sa dodnes sporia o Himmlerových pohnútkach, ktoré ho viedli k organizácii zločinov proti ľudskosti, aké v podobnej miere neboli už nikdy zopakované. Podľa niektorých názorov bol vykonávateľom Hitlerových rozkazov a vôle, podľa iných jednal s veľkou mierou samostatnosti.
Konšpiračné teórie.
Existujú aj iné konšpiračné teórie o jeho smrti. Podľa niektorých bol zavraždený príslušníkmi britských spravodajských jednotiek, iní tiež hovoria o úteku do zahraničia s pomocou organizácie ODESSA, pričom samovraždu považujú za klamlivý trik pomocou dvojníka.

</doc>
<doc id="105182" url="https://sk.wikipedia.org/wiki?curid=105182" title="Pelúsok">
Pelúsok

Pelúsok je potok v okrese Zlaté Moravce. Je to pravostranný prítok Žitavy s dĺžkou 14 km. 
Pramení v pohorí Tribeč, v podcelku Veľký Tribeč, v nadmorskej výške približne 470 m n. m. Tečie prevažne severojužným smerom cez Zlatnianske predhorie územím zubrej obory. Ďalej vstupuje do Podunajskej pahorkatiny, podcelku Žitavská pahorkatina, tečie v blízkosti obce Lovce a napája malú vodnú nádrž. Pokračuje cez obec Hosťovce, zľava priberá Bolkov potok (205,5 m n. m.) a napája malý rybník. Potom preteká cez Martin nad Žitavou, stáča sa juhojuhovýchodným smerom a podteká železničnú trať Leopoldov – Kozárovce. Napokon sa stáča na juhovýchod, podteká aj železničnú trať Nové Zámky – Zlaté Moravce a severovýchodne od obce Tesáre nad Žitavou sa v nadmorskej výške cca 167 m n. m. vlieva do Žitavy.

</doc>
<doc id="105183" url="https://sk.wikipedia.org/wiki?curid=105183" title="Trenton (New Jersey)">
Trenton (New Jersey)

Trenton je hlavné mesto amerického štátu New Jersey. Má okolo 85 000 obyvateľov a rozlohu .

</doc>
<doc id="105184" url="https://sk.wikipedia.org/wiki?curid=105184" title="Hosťovský potok">
Hosťovský potok

Hosťovský potok je potok na Podunajskej nížine, v okrese Nitra. Je to pravostranný prítok Žitavy a meria 13 km. 
Pramení v Žitavskej pahorkatine, na južnom úpätí Kolíňanského vrchu (355,8 m n. m.) v nadmorskej výške okolo 195 m n. m. na území obce Hosťová. Preteká obcou a pokračuje juhovýchodným smerom, sprava priberá Obdokovský potok, zľava Čeľadický potok a Világoš a tečie okrajom obce Veľké Chyndice. Na dolnom toku napája vodnú nádrž Vráble, do ktorej sprava ústi Babindolský potok. Následne preteká okrajom mesta Vráble a na jeho území sa v nadmorskej výške okolo vlieva do Žitavy.

</doc>
<doc id="105185" url="https://sk.wikipedia.org/wiki?curid=105185" title="Hostiansky potok">
Hostiansky potok

Hostiansky potok – od sútoku s Levešom v Topoľčiankach tiež Zlatnianka alebo Zlatňanka – je vodný tok na Podunajskej nížine, preteká územím okresov Žarnovica (iba krátky úsek) a Zlaté Moravce. Je to významný pravostranný prítok Žitavy a meria 24,5 km. Na hornom toku napája malú vodnú nádrž a následne preteká Hlbokou dolinou, ktorá je súčasťou územia Topoľčianskej zvernice. Na dolnom toku nevýrazne meandruje.
"Prameň:" v pohorí Tribeč, v podcelku Rázdiel a časti Veľkopoľská vrchovina, v nadmorskej výške okolo 560 m n. m., západne od osady Penhýbel
"Smer toku:" prevažne na juhojuhozápad
"Geomorfologické celky:" 1. Tribeč, podcelok Rázdiel, časť Veľkopoľská vrchovina a Skýcovská vrchovina, 2. Podunajská pahorkatina, podcelok Žitavská pahorkatina a Žitavská niva. Na strednom toku tvorí krátku hranicu medzi Tribčom na severozápade a Pohronským Inovcom (podcelok Lehotská planina) na juhovýchode.
"Prítoky:" Blažkov potok (P), Brezový potok (Ľ), Chudý potok (P), Modošský potok (Ľ), Lazinky (P), Košiarny potok (P), Jarky (P)
"Ústie:" do Žitavy na okraji mesta Zlaté Moravce v nadmorskej výške okolo 167 m n. m.
"Obce:" Machulince, Jedľové Kostoľany, Hostie, Topoľčianky, Skýcov, Malá Lehota, Veľké Pole a mesto Zlaté Moravce

</doc>
<doc id="105186" url="https://sk.wikipedia.org/wiki?curid=105186" title="Winnemucca">
Winnemucca

Winnemucca je mesto v americkom štáte Nevada a sídlo Humboldt County. Má 7 174 obyvateľov (2000) a rozlohu . Mestom preteká rieka Humboldt River.
Mesto preslávil americký spisovateľ C. D. Payne, ktorého tam zasadil dej románu "Revoltingly Young" a rovnako Armistead Maupin s románom "More Tales of the City".

</doc>
<doc id="105193" url="https://sk.wikipedia.org/wiki?curid=105193" title="Dršňa">
Dršňa

Dršňa je vodný tok v pohorí Tribeč a v Podunajskej pahorkatine na území okresu Topoľčany a Partizánske. Je to ľavostranný prítok rieky Nitry s dĺžkou približne 14 km a je tokom IV. rádu. V hornej časti preteká cez Chránenú krajinnú oblasť Ponitrie.
Priebeh toku.
Potok pramení v strednej časti pohoria Tribeč, v geomorfologickom podcelku Veľký Tribeč a jeho časti Vysoký Tribeč, na západných svahoch Javorového vrchu (), v nadmorskej výške približne Od prameňa v lokalite Stráň v závere doliny tečie prevažne severozápadným smerom, popod Brloh (). Priberá niekoľko menších prítokov a prechádza do časti Hornonitrianske predhorie. Následne priberá významný ľavostranný potok z Babej doliny a pravostranný spod Ostrej hôrky. Stáča sa na sever a pod Táborom () priberá významný pravostranný prítok spod Javorového vrchu (). Oblúkom sa stáča severozápadným smerom k obci Krnča, kde opúšťa pohorie Tribeč i Chránenú krajinnú oblasť Ponitrie. Istý čas tvorí hranicu Podunajskej pahorkatiny, jej podcelku Nitrianska pahorkatina a časti Tribečské podhorie a intravilánom obce pokračuje na severozápad. Križuje cestu II/593 a veľkým oblúkom sa stáča až na juhozápad, prechádzajúc do podcelku Nitrianska niva a jej časti Stredonitrianska niva. Východne od Topoľčian v oblasti Solčianske lúky priberá ľavostranný prítok od Dubovice a potok Pápek a pokračuje cez Hliníky. Západne od obce Solčany priberá svoj najvýznamnejší, ľavostranný Lázkový potok a krátko nato sa v nadmorskej výške približne vlieva ako ľavostranný prítok do rieky Nitry. Potok patrí do širšieho povodia rieky Váh.
Potok pramení a na hornom toku vedie katastrálnym územím obce Krnča, následne preteká katastrom Bošian v okrese Partizánske v Trenčianskom kraji a opätovne sa vracia do okresu Topoľčany v Nitrianskom kraji. Tu pokračuje územím obce Práznovce, mesta Topoľčany a obce Solčany. 

</doc>
<doc id="105195" url="https://sk.wikipedia.org/wiki?curid=105195" title="Drahožica">
Drahožica

Drahožica je potok na hornej Nitre, preteká územím okresov Zlaté Moravce a Partizánske. Je to ľavostranný prítok Nitry, má dĺžku 13,2 km a je tokom IV. rádu. Na hornom toku preteká územím topoľčianskej zvernice a vytvára Drahožickú dolinu. Pri osade Pôždol napája vodnú nádrž Veľké Uherce. Niekedy sa označuje ako "Uherecký potok".
"Prameň:" v pohorí Tribeč, v podcelku Rázdiel, na juhozápadnom úpätí Veľkej Ostrej (745,4 m n. m.) v nadmorskej výške cca 560 m n. m.
"Smer toku:" prevažne na sever, len medzi osadou Pôždol a sútokom s Drndavou na severozápad
"Geomorfologické celky:" 1. Tribeč, podcelok Rázdiel, oddeľuje časti Veľkopoľská vrchovina na východe a Skýcovská vrchovina na západe, 2. Hornonitrianska kotlina, podcelok Oslianska kotlina
"Prítoky:" sprava z oblasti Uhliska, z Trstenej doliny, Pažitský potok, zľava prítok (417,2 m n. m.) spod Rázdiela (686,9 m n. m.), z oblasti Večerovej a potok Drndava
"Ústie:" do Nitry pri obci Malé Kršteňany v nadmorskej výške približne 197 m n. m.
"Obce:" osada Drahožická huta, Veľké Uherce, Pažiť (okrajom)

</doc>
<doc id="105196" url="https://sk.wikipedia.org/wiki?curid=105196" title="Reno (Nevada)">
Reno (Nevada)

Reno je mesto v štáte Nevada v Spojených štátoch. Má rozlohu . Je to 3. najväčšie mesto Nevady po Las Vegas. Leží na západe krajiny, severne od hlavného mesta Carson City.

</doc>
<doc id="105198" url="https://sk.wikipedia.org/wiki?curid=105198" title="Jabloňovka">
Jabloňovka

Jabloňovka je potok pretekajúci územím okresov Banská Štiavnica a Levice. Je to významný ľavostranný prítok Sikenice, má dĺžku 20,5 km a je tokom V. rádu. Na dolnom toku napája vodnú nádrž Lipovina.
"Prameň:" v Štiavnických vrchoch, v podcelku Sitnianska vrchovina, na severozápadnom úpätí Sitna (1 009,2 m n. m.) v nadmorskej výške okolo 790 m n. m.
"Smer toku:" na hornom toku na juhozápad, potom tečie viac-menej severojužným smerom, na dolnom toku sa stáča opäť na juhozápad
"Geomorfologické celky:" 1.Štiavnické vrchy, podcelok Sitnianska vrchovina, 2.Podunajská pahorkatina, podcelok Ipeľská pahorkatina
"Prítoky:" sprava dva prítoky z južného úpätia Haviarskeho vrchu (746,7 m n. m.), Dekýšsky potok, zľava Počúvadliansky potok, prítok (271,5 m n. m.) spod Kalnej (575,0 m n. m.) a spod Dvoch vrchov (441,4 m n. m.)
"Ústie:" do Sikenice na okraji obce Bátovce v nadmorskej výške okolo 221 m n. m.
"Obce:" Jabloňovce, Pečenice a Bátovce

</doc>
<doc id="105204" url="https://sk.wikipedia.org/wiki?curid=105204" title="Devičiansky potok">
Devičiansky potok

Devičiansky potok je názov dvoch vodných tokov na Slovensku:

</doc>
<doc id="105205" url="https://sk.wikipedia.org/wiki?curid=105205" title="Charkiv">
Charkiv



</doc>
<doc id="105207" url="https://sk.wikipedia.org/wiki?curid=105207" title="Reno">
Reno

Reno môže byť:

</doc>
<doc id="105210" url="https://sk.wikipedia.org/wiki?curid=105210" title="Devičiansky potok (prítok Sikenice)">
Devičiansky potok (prítok Sikenice)

Devičiansky potok je potok na západnom Slovensku, preteká územím okresu Levice. Je to pravostranný prítok Sikenice, meria 9,5 km a je tokom V. rádu. 
Pramení na južnom okraji Štiavnických vrchov, podcelok Hodrušská hornatina v nadmorskej výške okolo 340 m n. m., severne od obce Devičany. Vstupuje do Ipeľskej pahorkatiny, podcelok Bátovská pahorkatina kde tečie severojužným smerom najprv cez obec Devičany, kde sa rozvetvuje na dve ramená, opätovne sa spájajúce na konci obce. Následne napája vodnú nádrž Drženice a preteká okolo rovnomennej obce. Ďalej vytvára oblúk vypnutý k západu a priberá pravostranný prítok. Pokračuje cez obec Kmeťovce, kde podteká štátnu cestu cestu č. 51 a južne od obce ústi v nadmorskej výške 197,9 m n. m., na začiatku tzv. Horšianskej doliny, do Sikenice.

</doc>
<doc id="105214" url="https://sk.wikipedia.org/wiki?curid=105214" title="Ďurský potok">
Ďurský potok

Ďurský potok je potok vo východnej časti Podunajskej pahorkatiny, na území okresu Levice. Je to pravostranný prítok Hrona, meria 7,7 km a je tokom III. rádu. 
Vzniká v Hronskej pahorkatine pri obci Veľký Ďur, ktorou preteká, dvakrát sa stáča a napája Ďurský rybník. Potom tečie na západ cez obec Kalná nad Hronom a južne od obce sa v nadmorskej výške 153,8 m n. m. vlieva do Hrona.

</doc>
<doc id="105217" url="https://sk.wikipedia.org/wiki?curid=105217" title="Trenton">
Trenton

Trenton môže byť:

</doc>
<doc id="105219" url="https://sk.wikipedia.org/wiki?curid=105219" title="Vráskavec minke">
Vráskavec minke

Vráskavec minke () alebo staršie vráskavec malý je najmenší druh vráskavca ("Balaenoptera") z čeľade vráskavcovité ("Balaenopteridae"). Na konci 20. storočia bol od neho ako samostatný druh vyčlenený menší vráskavec antarktický ("Balaenoptera bonaerensis") a odvtedy často namiesto bývalého druhu vráskavec minke hovoríme o komplexe druhov vráskavec minke pozostávajúcom z druhov vráskavec minke ("Balaenoptera bonaerensis") v užšom zmysle a vráskavec antarktický ("Balaenoptera bonaerensis"). 
Opis (vrátane vráskavca antarktického).
Vyskytuje sa po celom svete, okrem východného Stredomoria (pričom vráskavec antarktický sa vyskytuje len na južnej pologuli). Žije v rôznych vodách - na otvorenom mori, v blízkosti ľadových polí, pobreží, fjordov a ústí riek. 
Dlhý je 8-10 m, váži 8 - 13 ton. Jeho kostice sú malé (asi 30 centimetrové), pričom na každej strane hornej čeľuste ich má 230-260. Tvarom tela pripomína delfína. Má zahrotenú papuľu, končistú hlavu a záhyb idúci od papule po dva dýchacie otvory umiestnené dosť vzadu za čelom. Má na rozhraní čierneho chrbta a bieleho brucha „dymové“ fľaky. Na prsných plutvách má biely pruh, ktorý môže zasahovať až k hrudi. Vráskavec antarktický však tento biely pruh nemá.
Je to rýchly a obratný plavec, ktorý je schopný prerážať veľké vlny. Nemá žiaden univerzálny rytmus sťahovania. Loví v tesne zomknutých húfoch krilu a rýb. Je málo plachý, takže sa napríklad približuje ku kotviacim lodiam. Mláďa dlhé 3 metre sa mu rodí uprostred zimy, odstavené je po 4 mesiacoch. 
Je to menej ohrozený druh.

</doc>
<doc id="105222" url="https://sk.wikipedia.org/wiki?curid=105222" title="Balaenoptera acutorostrata">
Balaenoptera acutorostrata



</doc>
<doc id="105225" url="https://sk.wikipedia.org/wiki?curid=105225" title="Vodka">
Vodka

Vodka je alkoholický nápoj. Pochádza z územia dnešného Poľska alebo Ruska, vyrába sa od 15. storočia.
Obsahuje zvyčajne 3570 % alkoholu (najčastejšie 40 % alebo 38 %). Vodka je väčšinou čírej farby, a výrazne alkoholickej chuti. Pomenovanie pochádza zo slovanského slova pre vodu.
Konzumuje sa buď čistá (spravidla chladená) alebo v koktailoch zmiešaná s inými nápojmi (alkoholickými či nealkoholickými). Vyrába sa z obilia, pričom teplota destilácie je taká nízka, aby výsledný produkt obsahoval podľa možnosti len etylalkohol a čo najmenej iných (tzv. vôňonosných) prímesí. 
Možno ju vyrobiť aj zo zemiakov.

</doc>
<doc id="105226" url="https://sk.wikipedia.org/wiki?curid=105226" title="Brendan Perry">
Brendan Perry

Brendan Michael Perry (* 30. jún 1959 Whitechapel, Londýn) je spevák a multi-inštrumentalista anglo-írskeho pôvodu (matka Írka, otec Angličan), člen dvojice Dead Can Dance.
Vyrastal v Austrálii a na Novom Zélande. Je hudobným samoukom, nikdy nenavštevoval žiadnu hudobnú školu, učil sa od maorských a polynézskych domorodých hudobníkov. Ako osobitý spevák a multi-inštrumentalista bol mužskou polovicou dua Dead Can Dance, spoločne s Lisou Gerrard. Pôvodne bol učiteľom na prvom stupni základných škôl.
Po pôsobení v kapelách The Scavengers a Marching Girls založil v roku 1981 v Melbourne s Lisou Gerrardovou Dead Can Dance. Ešte v ten rok sa presťahovali do Londýna. Tu tvorili duo v profesionálnom (a niekoľko rokov i v osobnom živote) až do roku 1998, keď sa rozišli a venovali sa sólovým projektom. V súčasnosti žije v Írsku, kde vlastní vlastné štúdio "Quivy Church". Tu usporadúva rôzne výstavy a workshopy.
Brendan Perry pôsobil ako producent napr. v projekte Elijah’s Mantle. Jeho prvá sólová nahrávka "Eye of the Hunter" vyšla v roku 1999 vo vydavateľstve 4AD. Vydanie tohto albumu podporil koncertmi v Írsku, Veľkej Británii a v USA. Druhý sólový album "Ark" vyšiel 7. júna 2010 vo vydavateľstve Cooking Vinyl.

</doc>
<doc id="105227" url="https://sk.wikipedia.org/wiki?curid=105227" title="Newark">
Newark

Newark môže byť:

</doc>
<doc id="105238" url="https://sk.wikipedia.org/wiki?curid=105238" title="Joseph de Maistre">
Joseph de Maistre



</doc>
<doc id="105239" url="https://sk.wikipedia.org/wiki?curid=105239" title="Flemington (New Jersey)">
Flemington (New Jersey)

Flemington je mestečko v americkom štáte New Jersey. Má vyše 4000 obyvateľov a rozlohu 2,8 km².

</doc>
<doc id="105240" url="https://sk.wikipedia.org/wiki?curid=105240" title="Bešiansky potok">
Bešiansky potok

Bešiansky potok je potok na Podunajskej nížine, preteká územím okresov Levice a Nové Zámky. Je to ľavostranný prítok Lisky a meria 12,5 km.
"Prameň:" v Hronskej pahorkatine, juhozápadne od obce Veľký Ďur v nadmorskej výške okolo 
"Smer toku:" severojužný, na dolnom toku západný
"Geomorfologické celky:" Podunajská pahorkatina, podcelok Hronská pahorkatina, časť Bešianska pahorkatina
"Prítoky:" sprava z Diveckej doliny, z oblasti Horných lúk, zľava prítok () spod Bašty (), od Mariánskej studničky a od Malej Pozby
"Ústie:" do Lisky severovýchodne od obce Podhájska v nadmorskej výške 
"Obce:" Iňa, Jesenské, Beša a Pozba

</doc>
<doc id="105241" url="https://sk.wikipedia.org/wiki?curid=105241" title="Flemington">
Flemington

Flemington je názov viacerých sídiel v Spojených štátoch:
Je to aj názov predmestia Sydney v Austrálii a predmestie Melbourne v Austrálii.

</doc>
<doc id="105242" url="https://sk.wikipedia.org/wiki?curid=105242" title="Starohory">
Starohory



</doc>
<doc id="105243" url="https://sk.wikipedia.org/wiki?curid=105243" title="Lužianka">
Lužianka

Lužianka je vodný tok vo východnej časti Podunajskej nížiny, preteká územím okresu Levice. Je to pravostranný prítok Hrona a meria 25,1 km. Je typicky nížinným vodným tokom.
"Prameň:" v Hronskej pahorkatine, na území obce Dolný Pial v nadmorskej výške okolo 180 m n. m.
"Smer toku:" prevažne na juhovýchod, na dolnom toku skôr na juhojuhovýchod
"Geomorfologické celky:" Podunajská pahorkatina, podcelok Hronská pahorkatina, časti Bešianska pahorkatina, Hronská tabuľa a Hronská niva
"Prítoky:" sprava Dolnopialsky potok a Malianka, zľava Ondrejovský potok
"Ústie:" do Hrona na južnom okraji obce Hronovce (časť Čajakovo) v nadmorskej výške okolo 124 m n. m.
"Obce:" Dolný Pial (okrajom), Tekovské Lužany, Želiezovce (okrajom) a Hronovce

</doc>
<doc id="105245" url="https://sk.wikipedia.org/wiki?curid=105245" title="Malianka">
Malianka

Malianka je potok vo východnej časti Podunajskej nížiny, preteká územím okresu Levice. Je to pravostranný prítok Lužianky, má dĺžku 16,4 km a je tokom IV. rádu. 
Preteká Podunajskou pahorkatinou, kde pramení v podcelku Hronská pahorkatina, severne od obce Medvecké v nadmorskej výške okolo 158 m n. m. Tečie juhovýchodným smerom cez poľnohospodársku krajinu, na strednom toku úzkym pásom listnatého lesa a osadou Veľký Dvor. Do Lužianky ústi na území obce Hronovce v nadmorskej výške okolo 128 m n. m.

</doc>
<doc id="105247" url="https://sk.wikipedia.org/wiki?curid=105247" title="Nýrica">
Nýrica

Nýrica je potok vo východnej časti Podunajskej nížiny, v okrese Levice. Je to pravostranný prítok Hrona, meria 16,4 km (pričom horný úsek - cca 3 km - miestami vysychá) a je tokom III. rádu. 
Vzniká v Hronskej pahorkatine, na území obce Málaš, pri osade Zalágoš v nadmorskej výške okolo 158 m n. m. Tečie viac menej juhovýchodným smerom poľnohospodárskou krajinou, cez ostrovčeky hájov a obcou Nýrovce. Na dolnom toku preteká okrajom obce Pohronský Ruskov a južne od nej ústi v nadmorskej výške okolo 125 m n. m. do Hrona.

</doc>
<doc id="105248" url="https://sk.wikipedia.org/wiki?curid=105248" title="Algonkium">
Algonkium

Algonkium môže byť:

</doc>
<doc id="105251" url="https://sk.wikipedia.org/wiki?curid=105251" title="Blatniansky potok">
Blatniansky potok

Blatniansky potok je potok vo východnej časti Podunajskej nížiny, na území okresu Nové Zámky. Je to pravostranný prítok Hrona s dĺžkou . 
Prameň.
Vzniká v Hronskej pahorkatine, v časti Hronská tabuľa, severozápadne od obce Bruty v lokalite Blatá, v nadmorskej výške cca 
Opis toku.
Tečie výhradne juhovýchodným smerom, najprv okrajom spomenutej obce. Za obcou preteká močaristým územím a napája vodnú nádrž Bruty (rybník), do ktorej sprava ústi Brutský potok. Následne preteká Blatnou dolinou, nevýrazne sa ohýba, vytvára ohyb smerujúci na juhozápad a medzi obcami Bíňa a Kamenín ústi v nadmorskej výške približne do Hrona.

</doc>
<doc id="105252" url="https://sk.wikipedia.org/wiki?curid=105252" title="Bajtavský potok">
Bajtavský potok

Bajtavský potok je potok v juhovýchodnej časti Podunajskej pahorkatiny, v podcelku Ipeľská pahorkatina, na území okresu Nové Zámky. Je to posledný ľavostranný prítok Hrona a meria 7,8 km. 
Prameň.
Pramení na západnom svahu Sovieho vrchu (204,5 m n. m.) v Zalabskom chrbte v nadmorskej výške cca 188 m n. m, západne od obce Salka. 
Opis toku.
Najprv tečie juhovýchodným smerom popri osade Hlboký majer na ľavom brehu a stáča sa na juh. Následne vteká do vodnej nádrže Bajtava, kam najprv sprava ústi prítok z Bajtavskej doliny, potom zľava prítok z obce Bajtava a tečie v priestore tzv. Bajtavskej brány na západnom okraji pohoria Burda. Z ľavej strany ďalej priberá krátky prítok prameniaci juhozápadne od spomenutej obce a na okraji susednej obce Kamenica nad Hronom sa prudko stáča na západ. Potom obteká masív pri obci (porastený vinohradmi) najprv zo severu, pričom napája malú vodnú nádrž, následne oblúkom preteká po západnom i juhozápadnom úpätí mierne zvlneným korytom a v nadmorskej výške približne 105 m n. m. ústi západne od obce do Hrona.

</doc>
<doc id="105253" url="https://sk.wikipedia.org/wiki?curid=105253" title="More Tethys">
More Tethys



</doc>
<doc id="105254" url="https://sk.wikipedia.org/wiki?curid=105254" title="Angelológia dejín">
Angelológia dejín

Angelológia dejín je kniha, ktorá zhŕňa výsledky práce slovenského bádateľa, sofiológa Emila Páleša. Komplexne skúma príčiny tvorivosti a psychologické pozadie kultúrnych vĺn v dejinách. Porovnáva osobnostné typy, kultúrne vzorce a prírodné formy. Kvalitatívne i kvantitatívne-štatisticky analyzuje krivky tvorivosti v dejinách kultúry i prírody a nachádza v nich časové pravidelnosti (synchronicity, periodicity). Ukazuje, že tieto zákonitosti boli známe už v staroveku, ako náuka o striedaní duchov času, božstiev a archanjelov, čiže angelológia.
Autor predkladá záver, že staroveká náuka o anjeloch nebola čírou fantáziou, ale predvedeckou formou poznania, ktoré malo svoj reálny predmet. Angelológia bola podľa autora epistemológiou staroveku. Popisovala vlny intuícií a inšpirácií v kolektívnom podvedomí ľudstva a cyklické zákonitosti ich striedania. Navonok sa prejavujú striedaním kultúrnych epoch, estetického cítenia, náboženských kultov, filozofických intuícií, vedeckých paradigiem a politického usporiadania. Tieto intuície sú intersubjektívne prežívané ako psychologická realita. Či sú zapríčinené duchovnými bytosťami alebo nejakým hmotným faktorom, zostáva otvorené a je potrebné skúmať obe hypotézy.
Odborná komunita zatiaľ nedospela ku konsenzu, pokiaľ ide o hlavnú hypotézu "Angelológie dejín". Rad predikcií a retrodikcií z nej plynúcich však bol potvrdený nezávislými prácami renomovaných svetových expertov vrátane samotných oponentov angelológie.
História.
Autor začal knihu písať v roku 1990 a v rokoch 1997 – 2000 kolovala ako rukopis, ktorého časti vychádzali v časopise "Sophia". V roku 2001 vyšlo prvé jednozväzkové vydanie v slovenčine pod názvom "Angelológia dejín. Paralelné a periodické javy v dejinách". Novo prepracované vydanie pod názvom "Angelológia dejín. Synchronicita a periodicita v dejinách" vychádza postupne. Prvý zväzok v roku 2004 (len po česky), druhý v roku 2012 (po česky a po slovensky), na treťom sa pracuje. Zhrnutie niektorých myšlienok v kocke vyšlo pod názvom "Sedem archanjelov. Rytmy inšpirácie v dejinách kultúry a prírody" v slovenčine, češtine, angličtine, nemčine a v ruštine.
Prijatie a kritika.
Názory na Angelológiu dejín nie sú jednotné.
Rad významných zahraničných odborníkov prijal jej pozorovania otvorene a kladne, bez toho aby však zhodnotili dielo ako celok, pretože vo svetovom jazyku mali k dispozícii len jeho časti. Popredný súčasný odborník na historiometriu Dean Keith Simonton označil zistené dejinné synchronicity za zaujímavé a odporučil ich publikovanie v "Comparative Civilizations Review". Jeden zo zakladateľov chronobiológie, Franz Halberg, potvrdil existenciu 500-ročných rytmov a vytýčil ich skúmanie pod názvom "semimileniálne cykly" ako novú úlohu chronobiológie. Posudok povzbudzujúci k ďalšiemu skúmaniu napísal aj Jan Bouzek. Na Filozofickej fakulte Univerzity Komenského sa v roku 2002 konalo interdisciplinárne kolokvium k "Angelológii dejín", z ktorého vyšiel zborník. Pavol Haviernik tam vytkol rad historických nepresností pri prvom vydaní, ktoré boli opravené v nasledujúcich vydaniach a neovplyvnili výsledok štatistík. Slovenský biometrik Miroslav Mikulecký sa pokúsil rytmy v dejinách vysvetliť vplyvom periodických kozmofyzikálnych polí na neuroendokrinný systém. Táto hypotéza bola na Karlovej univerzite odmenená cenou Zdeňka Kleina za najlepšiu transdisciplinárnu prácu v oblasti etológie človeka v roku 2004.
Spochybňovanie Angelológie dejín sa sústreďovalo najmä na podozrenie, že sa autor dopúšťa selektívneho myslenia pri zostavovaní dát. Dáta však nezostavuje autor sám, ale preberá ich od nezávislých odborníkov. Viktor Krupa navrhol ako kontrolné štúdie Sorokinovu "Kultúrnu dynamiku" a Kroeberove "Konfigurácie kultúrneho rastu". Obe tieto štúdie predpoklady "Angelológie dejín" podľa Pálešovho názoru skôr potvrdili, napriek všeobecnému očakávaniu, že povedú k ich rýchlej falzifikácii. Dáta z celého radu štúdií Angelológiu podľa názoru Emila Páleša potvrdili napriek tomu, že boli priamo napísané samotnými oponentmi alebo nimi vybrané ako dôveryhodné. Ivan Blecha napríklad popiera michaelský rytmus v dejinách filozofie, ale tento rytmus je podľa Emila Páleša evidentný aj vo "Filozofickom slovníku", ktorého spoluautorom je on sám. Jiří Heřt vo svojom výkladovom slovníku ezoteriky a pavied predpokladá, že autor Angelológie sa musel dopustiť manipulácie s prameňmi dát. Žiadny skreslený prameň však nenašiel a odmietol ho uviesť.
Ivan Štampach napísal recenziu, kde Angelológiu hodnotí ako subjektívny autorov konštrukt. Celkom však zabudol spomenúť a vysvetliť fakt, prečo ju potom potvrdzujú nezávislé dáta z prác desiatok svetových odborníkov v toľkých kultúrnych oblastiach. Na základe celosvetových synchronicít je napríklad v prvom vydaní (z roku 2001) sformulovaná domnienka, že najpravdepodobnejším datovaním pre stavbu kromlechov ako je Stonehenge, je doba okolo 2500 pred Kr. V roku 2007 britskí archeológovia odznova preskúmali Stonehenge a zistili, že vrcholná fáza stavby sa skutočne odohrala okolo 2500 pred Kr. a doterajšie datovanie bolo chybné, pretože rádiokarbónové vzorky boli vzaté z nesprávneho kontextu. I keď ide nesporne o úspešnú predpoveď, ako podotkol k Angelológii Ivan M. Havel, počet úspešných predikcií sa musí posudzovať v pomere k počtu neúspešných predikcií plynúcich z rovnakej teórie.
Ďalšia námietka zdôrazňuje značnú medzerovitosť a skreslenosť historických záznamov, kvôli čomu na nich nemožno spoľahlivo stavať. Straty a skresľovanie historických záznamov kronikármi sú však náhodné vo vzťahu k hypotéze a ich výsledkom by podľa Emila Páleša nemohli byť štatisticky tak nepravdepodobné pravidelné rytmy, keby nemali reálny základ v skutočných udalostiach. Tiež sa namieta, že ľudské úsudky ako „významnosť“ alebo „veľkosť“ filozofov, vedcov, umelcov sú subjektívne a zásadne sa líšia od prírodovedných dát merateľných prístrojmi. Angelológia sa však čiastočne opiera aj o „tvrdé“ dáta (predpovedaný rytmus zmien tvarov kostier v priebehu storočí sa potvrdil) a na druhej strane zavrhnutie „mäkkých“ dát spochybňuje potom humanitné vedy všeobecne, nielen Angelológiu.
Český klub skeptikov SISYFOS ocenil "Angelológiu dejín" bronzovým bludným balvanom za pavedy v roku 2008. Podľa prejavu na udeľovacom ceremoniáli za pseudovedecký dôkaz existencie anjelov, ktorí nemôžu byť predmetom vedeckého testovania. Autor sám to však netvrdí a zreteľne rozlišuje medzi empirickými výsledkami a ich filozoficko-metafyzickými interpretáciami.
Predseda českej štatistickej spoločnosti Gejza Dohnal na žiadosť hnutia skeptikov recenzoval skrátenú verziu knihy. Bol silne kritický k použitým štatistickým pojmom a prirovnal ich k neobjektívnej štatistike marketingových sloganov. Zároveň však uznal, že periodicita aspoň v prípade niektorých dát je „nepopierateľná“. Jeho kritika však čiastočne vychádzala z mylnej domnienky o znení testovanej hypotézy. Na druhej strane Páleš súhlasí, že jeho výpočtové nástroje si vyžadujú ďalší vývoj. Štatistickú metodológiu pre Angelológiu dejín v posledných rokoch vyvíjajú profesionálni štatistici.
Biologické a paleontologické tézy vyšli podrobnejšie spracované až v druhom zväzku a odborné recenzie zatiaľ chýbajú.
Konferencia biskupov Slovenska v liste k Angelológii dejín zaujala nasledovné stanovisko: anjeli sú výlučne predmetom viery, ktorej prameňom je biblické zjavenie. Empirický výskum kultúrnych dejín nie je prameňom cirkevného učenia, preto sa ním cirkev nezaoberá. Naopak Páleš zdôrazňuje ako kľúčový moment práve to, že duchovný a hmotný svet nie sú kauzálne oddelené. Ak anjeli existujú, ich inšpirácie sa musia prejaviť v hmotných dejinách. A ak sa neprejavujú, je to rovnaké, ako keby neexistovali.
Angelológia dejín je kontroverzná téma široko diskutovaná medzi laikmi. Autor zrealizoval na pozvanie stovky prednášok a desiatky televíznych a rozhlasových rozhovorov vo viacerých krajinách.
Svetová odborná obec v súčasnosti už prijíma existenciu 500-ročného cyklu ako fakt. 500-ročný cyklus existuje v slnečnej aktivite, ovplyvňuje klímu a tým i dejiny. Viaceré výskumné pracoviská v paleoklimatológii ho nezávisle potvrdili a doložili z izotopov v letokruhoch a ľadovcoch, peľovej analýzy sedimentov aj magnetometricky zo stalagnitov. Dĺžka cyklu ako aj jeho chladná-suchá fáza zodpovedajú predpovedi Páleša a Mikuleckého. Semimileniálne klimatické cykly však vysvetľujú cykly rovnakej dĺžky v dejinách iba čiastočne.

</doc>
<doc id="105258" url="https://sk.wikipedia.org/wiki?curid=105258" title="Predprvohory">
Predprvohory



</doc>
<doc id="105259" url="https://sk.wikipedia.org/wiki?curid=105259" title="Progonozoikum">
Progonozoikum



</doc>
<doc id="105260" url="https://sk.wikipedia.org/wiki?curid=105260" title="Kryptozoikum">
Kryptozoikum



</doc>
<doc id="105261" url="https://sk.wikipedia.org/wiki?curid=105261" title="Pravek Zeme">
Pravek Zeme



</doc>
<doc id="105262" url="https://sk.wikipedia.org/wiki?curid=105262" title="Prahory">
Prahory



</doc>
<doc id="105264" url="https://sk.wikipedia.org/wiki?curid=105264" title="Archea">
Archea

Archea môže byť:

</doc>
<doc id="105267" url="https://sk.wikipedia.org/wiki?curid=105267" title="Mladšie štvrtohory">
Mladšie štvrtohory



</doc>
<doc id="105268" url="https://sk.wikipedia.org/wiki?curid=105268" title="Staršie štvrtohory">
Staršie štvrtohory



</doc>
<doc id="105269" url="https://sk.wikipedia.org/wiki?curid=105269" title="Dilúvium">
Dilúvium

Dilúvium (lat. diluvium = potopa) je zastarané označenie pre pleistocén (resp. štvrtohornú ľadovú dobu). Odborné fakty pozri pod pleistocén.
Pojem v geologickom zmysle zaviedol oxfordský učenec William Buckland vo svojom diele Reliquiae Diluvianae (1823) ako označenie pre heterogénne usadeniny spôsobené (údajnou) celosvetovou potopou, a to ako opak alúvia, usadenín naplavených riekami (dnes sa alúvium nazýva holocénne usadeniny). Takéto označenie pre pleistocénne usadeniny vyplynulo z tzv. diluvianizmu.

</doc>
<doc id="105270" url="https://sk.wikipedia.org/wiki?curid=105270" title="Plistocén">
Plistocén



</doc>
<doc id="105271" url="https://sk.wikipedia.org/wiki?curid=105271" title="Alúvium">
Alúvium

Alúvium môže byť:

</doc>
<doc id="105272" url="https://sk.wikipedia.org/wiki?curid=105272" title="Postglaciál">
Postglaciál



</doc>
<doc id="105280" url="https://sk.wikipedia.org/wiki?curid=105280" title="Sefira">
Sefira



</doc>
<doc id="105290" url="https://sk.wikipedia.org/wiki?curid=105290" title="Wikitravel">
Wikitravel

Wikitravel je projekt, ktorého cieľom je vytvoriť otvorenú, kompletnú, aktuálnu a použiteľnú cestovnú príručku. Používa wiki model na písanie článkov podobne ako Wikipédia a na tvorbe spolupracujú cestovatelia z celého sveta. Články môžu pokrývať akúkoľvek zemepisnú úroveň od svetadielov alebo kontinentov až po okres alebo mesto, prípadne obec. Články sú hierarchicky a logicky prepojené.

</doc>
<doc id="105291" url="https://sk.wikipedia.org/wiki?curid=105291" title="NYC">
NYC



</doc>
<doc id="105298" url="https://sk.wikipedia.org/wiki?curid=105298" title="X">
X

X je 24. písmeno latinskej abecedy.
X môže byť tiež:

</doc>
<doc id="105299" url="https://sk.wikipedia.org/wiki?curid=105299" title="Chromozóm X">
Chromozóm X

Chromozóm X je jeden z dvoch pohlavných chromozómov. Ak má cicavec oba pohlavné chromozómy X, bude samičieho pohlavia - označuje sa XX. Jedince samčieho pohlavia majú jeden chromozóm X a druhý Y.
Chromozóm X je výrazne väčší ako druhý pohlavný chromozóm Y. U oboch pohlaví je tento chromozóm nevyhnutný pre život (na rozdiel od chromozómu Y). Ak má jedinec len jeden chromozóm X a jeho druhý pohlavný chromozóm (X alebo Y) chýba, vzniká Turnerov syndróm. 

</doc>
<doc id="105300" url="https://sk.wikipedia.org/wiki?curid=105300" title="Prezervatív">
Prezervatív

Prezervatív alebo kondóm (v slangu: olagum, frcguma, šprcka, beťárguma, olačka, kotón) je bariérová antikoncepcia s relatívne vysokou účinnosťou. Prezervatív sa navlieka na pohlavný úd. Pearlov index bariérovej antikoncepcie, do ktorej spadá aj prezervatív, je 2 – 20, pričom dolné hodnoty popisujú úspešnosť pri ideálnom použití a horné hodnoty popisujú úspešnosť pri bežnom (tzn. aj napríklad nesprávnom) používaní. Okrem relatívneho antikoncepčného účinku prezervatív znižuje, ale nevylučuje pravdepodobnosť prenosu pohlavnej choroby, alebo HIV/AIDS.
Rozmery a tvary prezervatívov sú rôzne a existuje mnoho výrobcov. Prezervatív je mechanický druh antikoncepcie, ktorý je zo všetkých druhov ten najdostupnejší.
Prezervatívy môžu byť: spermicídne, lubrikované, farebné, ochutené (aromatizované), vrúbkované, tvarované.
Výskum.
Prevencia prenosu pohlavných chorôb.
Používanie prezervatívov je odporúčaná prevencia pred pohlavne prenosnými chorobami. Kondómy sa ukázali byť účinné pri znižovaní rizika infekcie u mužov aj žien. Efektívne znižujú prenos organizmov, ktoré spôsobujú AIDS, genitálny herpes, rakovinu krčka maternice, genitálne bradavice, syfilis, chlamýdie, kvapavku a iné choroby. Kondómy sú často odporúčané ako doplnok k účinnejším antikoncepčným metódam v situáciách, kedy je žiaduca aj ochrana pred pohlavnými chorobami. 
Podľa správy National Institutes of Health (NIH) z roku 2000, správne a dôsledné používanie latexových prezervatívov znižuje riziko prenosu HIV / AIDS približne o 85 % v pomere k riziku pri nechránenom styku. Analýza uverejnená v roku 2007 Lekárskou fakultou Texaskej univerzity a Svetovej zdravotníckej organizácie uvádza zníženie rizika nákazy o 8095 %. 
Napriek tomu, že prezervatív znižuje kontaktnú plochu genitálií, k prenosu pohlavnej choroby môže dôjsť aj za jeho použitia. Infekčné oblasti genitálií (najmä pri akútnych symptómoch) nemusia byť (dostatočne) pokryté a v takýchto prípadoch prenos nemožno úplne vylúčiť. Primárny problém efektivity používania prezervatívov je však ich hlavne ich nepravidelné používanie.
Americký denník The Washington Post uverejnil 29. marca 2009 článok Edwarda C. Greena, výskumného pracovníka Harvard School of Public Health, s názvom "The Pope May Be Right". Autor v ňom rozoberá účinnosť propagácie kondómov v Afrike s cieľom spomaliť šírenie HIV a AIDS. Zatiaľ čo táto bola úspešná v krajinách ako Thajsko a Kambodža, ani roky kampaní propagujúcich používanie kondómov v Subsaharskej Afrike z rôznych sociálnych dôvodov požadovaný efekt nedosiahli. Tu sa cesta propagácie monogamie s cieľom zamedziť častému striedaniu partnerov ukázala ako efektívnejšia v znižovaní počtu infikovaných AIDS.
Diskusia a kritika.
Náboženstvo.
Katolícka cirkev sa stavia proti všetkým mimomanželským sexuálnym aktom, ako aj proti umelým metódam antikoncepcie, nie však prirodzeným. 
Katolícka doktrína sa k používaniu prezervatívov s cieľom zabrániť prenosu pohlavných chorôb špecificky nevyjadruje a v súčasnosti je aj preto použivanie prezervatívu ako prevencie pred chorobami námetom diskusie medzi teológmi a vysoko postavenými predstaviteľmi katolíckej cirkvi.
Niektorí, ako belgický kardinál Godfried Danneels veria, že katolícka cirkev by mala aktívne podporovať používanie prezervatívov pri prevencií ochorení, a to najmä tých závažných, ako je AIDS. Ale väčšinový názor je taký, že programy propagujúce používanie prezervatívov promiskuitu podporujú a tým vlastne prenos pohlavných chorôb zvyšujú. Tento názor v roku 2009 opakovane vyjadril aj pápež Benedikt XVI. Napriek tomu však v roku 2010 ako vôbec prvý pápež túto možnosť pripustil: „V niektorých prípadoch, keď je zámerom znížiť riziko infekcie, to však môže byť (použitie prezervatívov) prvý krok na ceste k inej, humánnejšej sexualite“.

</doc>
<doc id="105306" url="https://sk.wikipedia.org/wiki?curid=105306" title="Chandrasekharova medza">
Chandrasekharova medza

Chandrasekharova medza je maximálna hmotnosť bieleho trpaslíka (jedno z konečných štádií života hviezdy), pri ktorej ešte zostáva stabilný.
Je rovná 2,9 × 1030 kg, teda 1,44 hmotnosti Slnka.
Ak biely trpaslík túto hmotnosť prekročí, tak váha horných vrstiev prekoná tlak degenerovaného plynu a dôjde k jeho zrúteniu do neutrónovej hviezdy.
Túto konštantu odvodil Subrahmanyan Chandrasekhar v roku 1930.

</doc>
<doc id="105307" url="https://sk.wikipedia.org/wiki?curid=105307" title="B">
B

B je druhé písmeno latinskej abecedy a druhé písmeno slovenskej abecedy.
Rôzne významy B.
B môže byť:

</doc>
<doc id="105308" url="https://sk.wikipedia.org/wiki?curid=105308" title="E">
E

E je piate písmeno latinskej abecedy.
Rôzne významy E.
E môže byť:

</doc>
<doc id="105309" url="https://sk.wikipedia.org/wiki?curid=105309" title="F">
F

F je šieste písmeno latinskej abecedy.
Rôzne významy F.
F môže byť:

</doc>
<doc id="105310" url="https://sk.wikipedia.org/wiki?curid=105310" title="H">
H

H je ôsme písmeno latinskej abecedy.
H môže byť tiež

</doc>
<doc id="105311" url="https://sk.wikipedia.org/wiki?curid=105311" title="I (písmeno latinského písma)">
I (písmeno latinského písma)

I, v slovenčine nazývané mäkké i alebo jota, je deviate písmeno latinskej abecedy. V slovenčine a veľa iných jazykoch značí samohlásku. 
I v slovenčine.
V slovenčine i píšeme namiesto y:

</doc>
<doc id="105312" url="https://sk.wikipedia.org/wiki?curid=105312" title="J">
J

J je desiate písmeno latinskej abecedy.
J môže tiež byť:

</doc>
<doc id="105313" url="https://sk.wikipedia.org/wiki?curid=105313" title="K">
K

K je jedenáste písmeno latinskej abecedy.
K môže byť tiež:

</doc>
<doc id="105314" url="https://sk.wikipedia.org/wiki?curid=105314" title="L">
L

L je dvanáste písmeno latinskej abecedy.
L môže byť tiež:

</doc>
<doc id="105315" url="https://sk.wikipedia.org/wiki?curid=105315" title="Protestant">
Protestant



</doc>
<doc id="105318" url="https://sk.wikipedia.org/wiki?curid=105318" title="M">
M

M je trináste písmeno latinskej abecedy.
M môže byť tiež:

</doc>
<doc id="105320" url="https://sk.wikipedia.org/wiki?curid=105320" title="O">
O

O je pätnáste písmeno latinskej abecedy.
O môže byť tiež:

</doc>
<doc id="105322" url="https://sk.wikipedia.org/wiki?curid=105322" title="P">
P

P je šestnáste písmeno latinskej abecedy.
P môže byť tiež:

</doc>
<doc id="105324" url="https://sk.wikipedia.org/wiki?curid=105324" title="Frédéric de La Mennais">
Frédéric de La Mennais



</doc>
<doc id="105325" url="https://sk.wikipedia.org/wiki?curid=105325" title="S">
S

S je devätnáste písmeno latinskej abecedy.
S môže byť tiež:

</doc>
<doc id="105327" url="https://sk.wikipedia.org/wiki?curid=105327" title="U">
U

U je dvadsiate prvé písmeno latinskej abecedy.
U môže byť tiež:

</doc>
<doc id="105328" url="https://sk.wikipedia.org/wiki?curid=105328" title="Z">
Z

Z je dvadsiate šieste a zároveň posledné písmeno latinskej abecedy.
Z môže byť tiež:

</doc>
<doc id="105333" url="https://sk.wikipedia.org/wiki?curid=105333" title="World66">
World66

World66 bola holandská spoločnosť, ktorá zahrnula myšlienku otvoreného obsahu na transformáciu do výnosného obchodu. V súčasnosti ju vlastní El Segundo z Kalifornie, s ktorou sa zlúčila v apríli 2006.
Prevádzkuje stránku podobnú Wikitravel, ktorá obsahuje články s turistickou tematikou.

</doc>
<doc id="105334" url="https://sk.wikipedia.org/wiki?curid=105334" title="Španielsky jazyk">
Španielsky jazyk



</doc>
<doc id="105337" url="https://sk.wikipedia.org/wiki?curid=105337" title="V">
V

V je dvadsiate druhé písmeno latinskej abecedy.
V môže byť tiež:

</doc>
<doc id="105338" url="https://sk.wikipedia.org/wiki?curid=105338" title="W">
W

W (dvojité v) je 23. písmeno latinskej abecedy.
W môže byť aj:

</doc>
<doc id="105339" url="https://sk.wikipedia.org/wiki?curid=105339" title="Y">
Y

Y je dvadsiate piate a zároveň predposledné písmeno latinskej abecedy.
Y môže byť tiež:

</doc>
<doc id="105341" url="https://sk.wikipedia.org/wiki?curid=105341" title="Nemesis (mytológia)">
Nemesis (mytológia)

Nemesis (iné názvy: Nemezis, Nemeza, Neméza; gr. aj lat. Nemesis) bola grécka bohyňa spravodlivej pomsty. Bola dcérou bohyne noci Nyx, mala podobnú funkciu ako bohyňa Adrasteia alebo Erínye, mohla však, podľa zásluhy, okrem trestu obdarovať ľudí aj šťastím. Jej meno sa stalo synonymom odplaty. 

</doc>
<doc id="105342" url="https://sk.wikipedia.org/wiki?curid=105342" title="Jarný bod">
Jarný bod



</doc>
<doc id="105343" url="https://sk.wikipedia.org/wiki?curid=105343" title="STS-61">
STS-61

STS-61 alebo HST SM-1 (Hubble Space Telescope Servicing Mission) bola misia amerického raketoplánu "Endeavour", prvá z pätice servisných misií k Hubblovmu vesmírnemu ďalekohľadu. Prebiehala od 2. do 13. decembra 1993. Cieľom misie bolo opraviť Hubblov vesmírny ďalekohľad a to najmä nasadiť naň korektor, ktorý napraví chybu jeho nepresne vybrúseného zrkadla. Išlo dovtedy o najzložitejšiu opravu vo vesmíre, na ktorú čakali astronómovia z celého sveta.
Chyba ďalekohľadu.
Prvé pozorovanie.
Hubblov vesmírny ďalekohľad je kozmický ďalekohľad vynesený na obežnú dráhu pri misii STS-31. 51 dní po jeho vynesení, 20. mája 1990, sa začalo prvé skúšobné pozorovanie. Tento deň mal vstúpiť do dejín ako začiatok éry kozmickej astronómie. Cieľom prvého pozorovania sa stala otvorená hviezdokopa NGC 3532. Keď sa však na monitoroch vykreslil prvý obraz objektu, bol pomerne neostrý. Operátori sa snažili obraz zaostriť posúvaním sekundárneho zrkadla pozdĺž optickej osi. Ostával však naďalej neostrý. Napriek tomu, že išlo stále o lepšiu snímku, než akú by vtedy dokázali urobiť pozemské ďalekohľady, prvé pozorovanie prinieslo veľké sklamanie.
Príčina neostrosti.
Na príčinu neostrosti obrazu sa prišlo pri skúškach optickej sústavy. Ďalekohľad trpel guľovou chybou, bežnou vadou guľových zrkadiel reflektorov. Hlavné zrkadlo malo odchýlku od plánovaného tvaru 2 mikrometre. Chybu spôsobila firma Perkin-Elmer, ktorá testovala primárne a sekundárne zrkadlo iba oddelene a každé s trochu inými parametrami. 
Možné riešenia.
Vedecká komisia ďalekohľadu dala niekoľko návrhov, ako postupovať ďalej. Jedným z riešení by bolo s ďalekohľadom nič nerobiť, lebo časť jeho pozorovacieho programu sa dala realizovať aj s chybou. Ďalšia možnosť bola zachytenie ďalekohľadu raketoplánom a jeho doprava na Zem, kde by sa dobrúsila optická plocha. Náklady na takéto riešenie by však boli príliš vysoké. Nakoniec vyhral variant opravy ďalekohľadu priamo na obežnej dráhe, a to umiestnením korektora COSTAR (Corrective Optics Space Telescope Axial Replacement), ktorý sa na ďalekohľad založí. Išlo o súbor malých, presne vybrúsených zrkadiel, ktorý fungoval na princípe okuliarov a pomáhal ďalekohľadu zaostrovať. Na rozdiel od okuliarov pre človeka však pre tento účel nemohli byť použité sklenené šošovky, lebo pohlcujú ultrafialové žiarenie, v ktorom ďalekohľad tiež pozoruje. Modul COSTAR mal rozmery telefónnej búdky a vážil 290 kg.
Ďalšími cieľmi misie bolo inštalovanie novej kamery WFPC2 a výmena panelov slnečných batérií, pretože tie pôvodné kmitali pri každom vstupe teleskopu do zemského tieňa a výstupe z neho. 
Prípravy na štart.
Misia STS-61 niesla tiež označenie HST SM-01 (Hubble Space Telescope Servicing Mission One), pretože išlo o prvú servisnú misiu k Hubblovmu vesmírnemu ďalekohľadu. Astronauti vybraní pre montážnu prácu na HST nacvičovali všetky potrebné úlohy vo veľkom vodnom bazéne. Celkovo v ňom strávili vyše 700 hodín. Raketoplán "Endeavour" bol zatiaľ po predchádzajúcej misii STS-57 prepravený do hangáru Orbiter Processing Facility. Stadiaľ bol v októbri premiestnený do haly Vehicle Assembly Building (VAB) a pripojenie k zvyšku štartovacej zostavy. Potom nasledovala preprava na rampu 39-A. Tam prebehlo v dňoch 4. a 5. novembra skúšobné odpočítavanie. Medzitým však technici zistili, že tzv. biela izba, čiže hangár, kde je ukladaný užitočný náklad pred štartom, nie je sterilne čistý. Našli sa tam pozostatky piesku použitého pri práve dokončenej generálnej oprave rampy. Na rampe 39-A síce prebehlo ešte natankovanie hypergolických látok pre motory OMS a RCS, ale potom bol raketoplán pásovým prepravníkom prepravený radšej na rampu 39-B. Takýto prevoz nastal prvýkrát v histórii kozmonautiky.
Do raketoplánu bola vsunutá montážna plošina, ktorá mala zachytiť teleskop počas opravy. Ďalším nákladom bol SAT (Solar Array Transporter), dvojica nových slnečných batérií. Pracovné náradie, náhradné diely a kamera boli uložené v schránke ORUC (Orbital Replacement Unit Carrier).
Nový dátum štartu bol 1. decembra. Odpočítavanie začalo 27. novembra o 14:00 UTC v čase T-43 hodín. Vinou nepriaznivého počasia sa však odpočítavanie v čase T-9 minút prerušilo a pokračovalo až o niekoľko hodín. Raketoplán vyštartoval o 09:26:00 UTC.
Priebeh letu.
"Endeavour" sa bez problémov dostal na obežnú dráhu. O T+126 sekúnd boli odhodené štartovacie motory SRB a v čase T+8 minút 49 sekúnd aj palivová nádrž ET. Po prvom manévri motorov OMS raketoplán dosiahol obežnú dráhu 550 –  a po ďalšej korekcii dráhu 559 – . Tým sa skončila práca pre prvý deň letu.
Druhý deň bol venovaný predovšetkým prípravám pre výstup do otvoreného priestoru. V rámci tejto prípravy došlo k zníženiu tlaku na palube z 1014 hPa na 704 hPa. Prebehla tiež kontrola vybavenia, či nedošlo k jeho poškodeniu pri štarte. Potom nasledovalo krátke interview s veliteľom lode. 
V noci po druhom dni letu sa skončili všetky pozorovania ďalekohľadu. Jeho riadiace stredisko STOCC (Space Telescope Operations Control Center) v Goddardovom centre pre vesmírne lety v Greenbelte uzavrelo kryt tubusu a naviedlo ďalekohľad do vhodnej polohy na stretnutie s raketoplánom. K tomu došlo na tretí deň letu. "Endeavour" sa približoval k ďalekohľadu rýchlosťou za obeh. Nasledovali ďalšie korekčné manévre. Letový špecialista Hoffman si pri pozorovaní ďalekohľadu triédrom všimol, že jeden z jeho solárnych panelov je pokrivený.
V čase 06:30 UT začalo záverečné približovanie, počas ktorého veliteľ opatrne riadil raketoplán. Ďalekohľad zachytil o 08:48 UTC Nicollier manipulátorom za kotvičku umiestnenú na boku HST. Potom bol ďalekohľad ukotvený na montážnu plošinu v nákladovom priestore raketoplánu. Nasledovala prehliadka ďalekohľadu kamerou a potvrdilo sa poškodenie solárnych panelov.
EVA-1.
Štvrtý deň letu vystúpili do priestoru Hoffman a Musgrave. Ich úlohou bolo vymeniť tri chybné gyroskopy vrátane ich riadiacej elektroniky. Ak by bol vypadol ešte jeden z troch zostávajúcich funkčných gyroskopov, ďalekohľad by už nebol schopný vedeckých pozorovaní. Výmena gyroskopov išla pomerne hladko, až na záver, keď došlo k problému s uzavretím dvierok krytu, ktoré boli pokrivené teplom. Až keď sa Musgrave pripútal k ďalekohľadu, aby mohol vyvinúť väčšiu silu, a pomohol mu aj Hoffman, sa podarilo zaistiť dvierka na všetky štyri závorky. Celý výstup trval 7 hodín 54 minút oproti plánovaným 4-6 hodinám.
EVA-2.
Druhý výstup absolvovali Thorntonová a Akers. Išlo o výmenu solárnych panelov, pričom prvá solárna plachta musela byť vypustená do priestoru, pretože ju nebolo možné zvinúť do púzdra. Druhú sa však podarilo bez problémov zrolovať do puzdra a dopraviť na Zem na analýzu, ako sa na paneli podpísali roky vystavenia kozmickému prostrediu. Upevnenie nových panelov prebehlo bez problémov. Oproti starým panelom mali nové tri vylepšenia. Astronauti sa vrátili po 6-tich hodinách a 36 minútach.
EVA-3.
Tretí výstup absolvovali znova Musgrave a Hoffman. Išlo o výmenu starej širokouhlej planetárnej kamery WF/PC za modernejší model WF/PC-2. T Tá mala v sebe už zabudovanú korekčnú optiku. Kameru na správne miesto nasmeroval Hoffman za pomoci Musgravea. Pracovali len pri prelete Endeavouru zemským tieňom, aby silné slnečné žiarenie nepoškodilo citlivé detektory kamery. Stará kamera bola uložená do nákladového priestoru raketoplánu. O 35 minút po skončení montáže začalo stredisko STOCC kameru oživovať a testovať.
Ďalšou úlohou bola inštalácia dvoch magnetometrov, ktoré slúžili na hrubú orientáciu raketoplánu v priestore. Tento výstup trval 6 hodín 48 minút.
EVA-4.
Štvrtý výstup absolvovali Thorntonová a Akers. Išlo o vymontovanie fotometra HSP, oprava palubného počítača DF-224 a najmä o nasadenie korektora COSTAR. Výstup prebehol bez problémov. COSTAR vsunula dvojica astronautov do ďalekohľadu po koľajniciach na miesto, kde sa predtým nachádzal fotometer HSP. Nasledovala výmena koprocesora v palubnom počítači, ale s funkciou počítača neboli odborníci spokojní ani potom. Celý výstup trval 6 hodín 51 minút. Tom Akers prekonal rekord v dĺžke celkového času stráveného v otvorenom priestore. Tento rekord doteraz držal Eugene Cernan svojím pobytom na Mesiaci.
EVA-5.
Piaty výstup absolvovali opäť Musgrave a Hoffman. Úlohou bolo vymeniť elektroniku slnečných panelov. Hoffmanovi z rúk vykĺzli tri skrutky, ale podarilo sa ich zachytiť. Nasledovala inštalácia záložných zdrojov elektrickej energie pre spektrometer s vysokou rozlišovacou schopnosťou a umiestnenie náhradných krytov pre magnetometre. Tieto kryty na žiadosť astronómov vyrobili priamo na palube raketoplánu Bowersox a Nicollier. Potom astronauti asistovali vyklápaniu solárnych panelov HST. Výstup trval 7 hodín 21 minút.
Riadiaci počítač ďalekohľadu na podarilo priviesť k správnej funkcii, takže šiesty výstup do kozmu nebol potrebný.
Vypustenie ďalekohľadu.
Počas deviateho dňa letu STOCC pripravovalo ďalekohľad na odpojenie tým, že palubným počítačom zadalo navigačné údaje, aktivovalo samostatné stabilizačné gyroskopy a magnetické cievky. Potom Nicollier uchopil ďalekohľad manipulátorom a ostatní členovia posádky na diaľku odpojili ďalekohľad od káblov, ktoré ho spájali s raketoplánom. Následne došlo k uvoľneniu zámkov medzi ďalekohľadom a montážnou plošinou. Napokon Nicollier zdvihol teleskop nad trup nákladového priestoru. Po otvorení krytu tubusu sa ďalekohľad vydal na vlastnú obežnú dráhu. 
Desiaty a jedenásty deň letu znamenal odpočinok predovšetkým pre letových špecialistov. 
Pristátie.
Veliteľ a pilot previedli zvyčajnú kontrolu všetkých systémov družicového stupňa ako prípravu na pristávanie. K tomu došlo 13. decembra 1993. Manéver motorov OMS nastal o 04:15 UTC nad Indickým oceánom. O 05:25:33 UTC sa kolesá podvozku Endeavouru dotkli dráhy 33 na letisku SLF na Kennedyho vesmírnom stredisku na Floride. Raketoplán sa celkom zastavil o 05:26:26 UTC po dojazde dlhom 2 400 metrov.

</doc>
<doc id="105352" url="https://sk.wikipedia.org/wiki?curid=105352" title="Tatra 600">
Tatra 600

Tatra 600 (TATRAPLAN) bol osobný automobil strednej triedy vyrábaný Tatrou Kopřivnice v rokoch 1947 – 1952. Pôvodné označenie modelu bolo Tatra 107, čím bola zdôraznená jeho nadväznosť na aerodynamických predchodcov Tatra 77, Tatra 87 a Tatra 97. Nový koncept číslovania výrobkov Tatra pridelil osobným vozidlám číselný rad začínajúci práve číslom 600, čím vznikla Tatra 600.
História.
Vývoj Tatraplanu začal po druhej svetovej vojne a automobil mal nadviazať na úspechy a tradíciu predchodcov, no zároveň byť náhradou zastaranej Tatry 57. Prototyp s prezývkou „Ambrož“ bol dokončený už koncom roku 1946, začiatkom roku 1947 druhý. Na základe získaných skúseností nasledovali ďalej už pozmenené prototypy T-107 so silnejším motorom s obsahom 1952 ccm a výkonom 38,2 kW (52 k). Vylepšené automobily boli predstavené verejnosti ešte toho roku na autosalóne v Prahe, kde ihneď vzbudili veľký ohlas. Vozidlo však v tej dobe ešte nemalo potrebné skúšky, takže záujemcovia museli počkať až na zahájenie sériovej výroby v roku 1949.
Konštrukcia.
Karoséria.
Tatraplan sa vyznačoval na tú dobu modernou konštrukciou s viacerými pokrokovými prvkami. Bol napríklad jedným z prvých automobilov, ktorý mal pontonový tvar karosérie. Karoséria bola oceľová, samonosná, už bez drevených prvkov. Zaujímavosťou bolo aj predné dvojdielne šípovité sklo bez stredného stĺpika, v strede utesnené iba úzkym gumeným profilom. 
Napriek pomerne veľkej hlučnosti motora patril Tatraplan vďaka dobrému odhlučneniu k vozidlám s najmenším vnútorným hlukom, čomu napomohol aj samostatnou stenou oddelený batožinový priestor za zadnými sedadlami. Priestor pod prednou kapotou bol určený iba pre príručnú batožinu, miesto tu zaberali hlavne rezervné koleso (bolo sem možné umiestniť 2 rezervy), náradie a palivová nádrž. V prednej časti bol ešte umiestnený aj olejový chladič.
Predná náprava bola tvorená dvomi priečnymi poleliptickými listovými pružinami, riadenie bolo ozubeným hrebeňom, čo prispelo k ľahkému ovládaniu vozidla. Zadná náprava bola výkyvná, odpružená priečnymi torznými tyčami. 
Motor.
Motor bol 4-valcový, vzduchom chladený boxer, s objemom (vŕtanie , zdvih ) a výkonom 52 koní. Chladenie zabezpečoval axiálny ventilátor, poháňaný zo začiatku kužeľovým ozubeným prevodom, neskôr klinovým remeňom. Pri tejto úprave bol motor osadený aj 2 karburátormi, čo prospelo dynamike vozidla. Celý agregát bol do karosérie uložený cez mohutné gumené bloky. 
Aerodynamicky tvarovaná karoséria so zapustenými reflektormi, kľučkami aj závesmi dverí mala v tej dobe špičkovú hodnotu súčiniteľa odporu vzduchu 0,32 až 0,33. Práve táto hodnota, dosahovaná u vozidiel až o mnoho rokov neskôr, umožňovala Tatraplanu dosiahnuť aj napriek pomerne slabému motoru rýchlosť až /h. V neskoršom období, pri použití nového motoru Tatra 603, boli vozidlá T600 (spravidla v službách polície) schopné dosahovať rýchlosť cez /h. 
V rámci vývoja T600 bol v Kopřivnici vyskúšaný aj prototyp s Dieselovým motorom, čo bol v tej dobe taktiež priekopnícky počin. Tatraplan Diesel mal výkon 31 kW (42 k) a dosahoval rýchlosť /h.
Prevodovka.
Štvorstupňová prevodovka so synchronizáciou 2. až 4. prevodového stupňa sa ovládala radiacou pákou umiestnenou pod volantom. 
Výroba.
Tatra 600 zaznamenala značný obchodný úspech v zahraničí, čomu predchádzali viaceré výborné výsledky na športovom poli. Tatraplan sa vyvážal do mnohých krajín v Európe a zámoria. V Česko-Slovensku najmä po roku 1948 slúžil ako služobné vozidlo a pre bežných motoristov bol nedostupný.
V roku 1951 bola výroba Tatraplanu v Kopřivnici zastavená a prevedená do Mladej Boleslavi. Tatraplany vyrábané v Škodovke si však veľmi rýchlo pokazili svoje dobré meno vinou zhoršenia kvality výroby, kvôli čomu zahraničie o ne postupne strácalo záujem. Výroba T600 bola v Škodovke ukončená v roku 1952. Celkovo bolo vyrobených okolo 6300 kusov T600, z čoho 2/3 v Kopřivnici.
Dnes patria vozy Tatra 600 – Tatraplan k vyhľadávaným objektom automobilových zberateľov a aj keď sa netešia až takej pozornosti, ako ich väčšie a staršie aerodynamické sestry, patria k predným ozdobám stretnutí historických vozidiel. Viac sú však cenené vozy vyrobené v materskom závode.
Špeciálne verzie.
Z Tatraplanu vznikla športová dvojdverová verzia s hliníkovou karosériou – Tatra 601 Monte Carlo, ako aj pretekársky športový voz Tatra 602 Tatraplan Sport. 
Úžitkové verzie v štádiu prototypov mali motor umiestnený v prednej časti karosérie, ktorá bola buď v prevedení sanitného vozidla alebo Pick-Upu s prezývkou „Dakota“.
Zaujímavým prototypom bol aj kabriolet T600 karosovaný firmou Sodomka vo Vysokom Mýte, určený ako dar pre Stalina. Tento automobil sa dnes nachádza v zbierkach podnikového múzea v Kopřivnici.

</doc>
<doc id="105354" url="https://sk.wikipedia.org/wiki?curid=105354" title="Kondóm">
Kondóm



</doc>
<doc id="105356" url="https://sk.wikipedia.org/wiki?curid=105356" title="Anterós (mytológia)">
Anterós (mytológia)

Anterós alebo Anteros () bol starogrécky boh odmietnutej lásky a pomstiteľ zradenej lásky; mladší brat boha Erosa. 
Jeho rodičia Ares a Afrodita ho splodili, aby sa jeho brat Eros mal s kým hrať. Zobrazuje sa rovnako ako Eros s tým rozdielom, že má dlhé vlasy a motýlie krídla.

</doc>
<doc id="105357" url="https://sk.wikipedia.org/wiki?curid=105357" title="Anterus">
Anterus



</doc>
<doc id="105359" url="https://sk.wikipedia.org/wiki?curid=105359" title="Analogon">
Analogon



</doc>
<doc id="105360" url="https://sk.wikipedia.org/wiki?curid=105360" title="Antigoné (mytológia)">
Antigoné (mytológia)

Antigoné alebo Antigona (starogr. Ἀντιγόνη - "Antigoné", „tá, ktorá stojí proti svojim predkom“) je postava gréckej mytológie, nositeľka konfliktu medzi zákonom štátu a zákonom bohov (morálky, náboženstva). Bola to dcéra tébskeho kráľa Oidipa a jeho manželky a matky Iokasty. Vzoprela sa príkazu svojho strýka a Oidipovho nástupcu Kreonta, ktorý pod hrozbou trestu smrti zakázal pochovať telo jej brata Polyneika. Ten padol v bratovražednej bitke s Eteoklom o vládu nad Tébami. Kreón ju prikázal zaživa pochovať, ona sama v kamennej hrobke spáchala samovraždu. Postavu preslávil Sofokles vo svojej rovnomennej tragédii - pozri Antigona (Sofokles).

</doc>
<doc id="105361" url="https://sk.wikipedia.org/wiki?curid=105361" title="Letopisy">
Letopisy



</doc>
<doc id="105364" url="https://sk.wikipedia.org/wiki?curid=105364" title="Jazyky austronézske">
Jazyky austronézske



</doc>
<doc id="105365" url="https://sk.wikipedia.org/wiki?curid=105365" title="Malajsko-polynézske jazyky">
Malajsko-polynézske jazyky

Malajsko-polynézske jazyky môže byť:

</doc>
<doc id="105370" url="https://sk.wikipedia.org/wiki?curid=105370" title="Metionín">
Metionín

Metionín (skratka Met alebo M) je aminokyselina, ktorá je nevyhnutnou súčasťou bielkovín v živých organizmoch. Organizmus človeka ju ale nevie syntetizovať, preto je odkázaný na jej prísun potravou. Je to jedna z dvoch proteinogénnych aminokyselín, ktoré obsahujú síru, pričom druhou je cysteín.
Metabolizmus.
Metionín sa u baktérií syntetizuje z aspartátu. Najprv dochádza postupne k redukcii aspartátu na homoserín, ktorý sa aktivuje a kondenzuje s cysteínom za vzniku cystatiónu. Ten sa následne štiepi za vzniku metionínu. Cystationín sa alternatívne môže štiepiť na homocysteín, ktorý potom metionínsyntáza premieňa na metionín.
Rozkladovými produktmi metionínu sú koenzým SAM a cysteín, ktoré vznikajú v transsulfuračnej ceste. Cysteín sa následne rozkladá na pyruvát.
Biologický význam.
Metionín je zdrojom síry, preto zabraňuje problémom s pokožkou a jej derivátmi. Podporuje rast vlasov. Tým, že zvyšuje produkciu lecitínu v pečeni, pomáha znižovať hladinu cholesterolu. Zároveň znižuje obsah tuku v obličkách a pečeni. Reguluje tvorbu amoniaku, zabraňuje dráždeniu močového mechúra tým, že znižuje množstvo amoniaku v moči. Je prirodzená chelatačná látka pre ťažké kovy.
Metionín má dôležitú úlohu i v proteín-proteínových interakciách. Rotácia dihedrálneho uhla okolo S–C väzby nemá prakticky žiadnu bariéru, takže sa koncová metylová skupina môže voľne otáčať, čo umožňuje lepšie priestorové prispôsobenie počas interakcií dvoch proteínov.
Translácia.
V mediátorovej ribonukleovej kyseline kóduje metiónín sekvencia AUG, ktorá je zároveň iniciačným kodónom translácie. To znamená, že syntéza nového peptidového reťazca vždy začína metionínom. Nie každá funkčná bielkovina má však na začiatku metionín, pretože počas posttranslačných úprav býva niekedy odštiepený. Metionín môže byť pri translácii zaradený aj dovnútra peptidového reťazca, pokiaľ sa sekvencia AUG nachádza medzi inými kodónmi. U prokaryotov sa začína translácia formylovaným metionínom – "N"-formylmetionín.
Úloha v oxidatívnom strese.
Metionínové reziduá na porvrchu proteínov môžu zároveň fungovať ako antioxidanty a vychytávať reaktívne formy kyslíka (ROS), čím môžu pomáhať predísť oxidatívnemu stresu. Oxidácia niektorých takýchto metionínových reziduí má malý alebo nemá prakticky žiadny vplyv na stabilitu a štruktúru proteínu. To zároveň potvrdzuje štúdia, počas ktorej bol v bakteriálnej proteosyntéze metionín nahradený norleucínom (podobná aminokyselina, ktorá namiesto síry obsahuje –CH2– skupinu), avšak tieto baktérie boli počas oxidačného stresu menej životaschopné oproti neupraveným baktériám. V procese sa môže reverzibilne oxidovať na metionínsulfoxid. Túto úlohu takisto potvrdzuje fakt, že nebol objavený enzým, v ktorom by sa metionín účastnil katalytického cyklu alebo by metionín plnil štruktúrnu úlohu, v ktorej by bol nenahraditeľný. Jeho doplnenie do genetického kódu teda prebehlo pravdepodobne až po vývoji kyslíka v atmosfére a bola to jedna z posledných aminokyselín pridaná do genetického kódu.
Oxidácia metionínových reziduí môže prebiehať i cielene (a to stereošpecificky) pomocou rôznych enzýmov. Táto zmena môže v niektorých prípadoch ovplyvniť stabilitu proteínu, jeho lokalizáciu alebo aktivitu, podobne ako v prípade fosforylácie. Táto oxidácia môže potenciálne pôsobiť i v rámci signalizácie a ovplyvniť aktivitu kináz či fosfatáz.
Prírodné zdroje.
Nedostatok metionínu je najmä v strukovinách vrátane sóje, naopak bohato sa nachádza v slnečnicových jadrách.
Niektoré prírodné zdroje sú bohaté na selenometionín, selénový analóg metionínu.

</doc>
<doc id="105380" url="https://sk.wikipedia.org/wiki?curid=105380" title="BosWash">
BosWash

Boswash alebo Bosnywash alebo Boshington je megalopolis tvorený skupinou metropolitných oblastí na severovýchode Spojených štátov rozkladajúci sa od Bostonu po Washington, D.C. zahŕňajúci Providence (Rhode Island), Hartford (Connecticut), New York City, Philadelphiu a Baltimore.
Tento trend bol prvýkrát identifikovaný v roku 1961 v knihe francúzskeho geografa Jeana Gottmana. Jednotlivé mestá spolu súvisia aj ekonomicky a sú prepojené aj dopravne.

</doc>
<doc id="105381" url="https://sk.wikipedia.org/wiki?curid=105381" title="Bosnywash">
Bosnywash



</doc>
<doc id="105382" url="https://sk.wikipedia.org/wiki?curid=105382" title="Boshington">
Boshington



</doc>
<doc id="105383" url="https://sk.wikipedia.org/wiki?curid=105383" title="Baltimore (Maryland)">
Baltimore (Maryland)

Baltimore je mesto na východe USA, najväčšie v štáte Maryland a jeho strategické centrum. Na území mesta žije 750 000 obyvateľov, v celej aglomerácii 2,2 milióna.
Centrum mesta reprezentuje Inner Harbor (Vnútorný prístav). Najviac pozornosti priťahuje historická fregata "USS Constellation" z roku 1854. Okolo sa týčia mrakodrapy, ako je to zaužívané v centrách amerických miest. Ďalšie lákadlá sú Národné akvárium, Prírodovedecké múzeum, pevnosť Fort McHenry alebo železničné múzeum Baltimore &amp; Ohio Railroad.
Baltimore je významnou dopravnou križovatkou (námorný prístav, letisko BWI).
Baltimore je nechvalne známy svojou vysokou kriminalitou, ktorá je, na počet obyvateľov, vyššia ako v iných amerických metropolách, napr. New York. O problémoch v Baltimore pojednáva aj seriál z produkcie HBO The Wire.

</doc>
<doc id="105389" url="https://sk.wikipedia.org/wiki?curid=105389" title="Bravaisov-Pearsonov korelačný koeficient">
Bravaisov-Pearsonov korelačný koeficient

(Bravaisov-)Pearsonov (korelačný) koeficient alebo jednoduchý korelačný koeficient podľa Pearsona alebo (Pearsonov) korelačný koeficient súčinu momentov (skr. PMCC z angl. "product-moment correlation coefficient") alebo nepresne (jednoduchý) korelačný koeficient je miera intenzity (teda tesnosti) lineárnej korelácie (teda pri priamkovej regresii) medzi dvoma náhodnými veličinami, ak sú merané prinajmenšom na intervalovej škále. Ide o špecifický prípad indexu korelácie (= druhá odmocnina indexu determinácie), ktorý platí aj pre nelineárnu koreláciu.
Korelačný koeficient môže nadobúdať hodnoty z intervalu formula_1. Ak je korelačný koeficient rovný 0, znamená to, že medzi skúmanými veličinami nie je lineárny vzťah. Ak je rovný jednej, tak sú veličiny navzájom priamo závislé, nárast jednej veličiny spôsobuje nárast druhej, ak je rovný −1, nárast jednej veličiny spôsobuje pokles druhej veličiny.
Pri interpretácii zisteného korelačného koeficientu treba byť veľmi opatrný. Napriek tomu, že zistíme, že korelačný koeficient medzi nameranými hodnotami je vysoký, veličiny môžu byť navzájom nezávislé. Ak sa napríklad dva druhy vtákov živia tou istou potravou, tak v prípade hojného výskytu danej potravy bude zvýšený výskyt oboch druhov a naopak, pričom sa tieto dva druhy navzájom nemusia ovplyvňovať.
Korelačný koeficient nezávisí od mierky, v ktorej boli premenné merané. Môžeme korelovať výšku s hmotnosťou, vyjadrené v centimetroch a kilogramoch, alebo v palcoch a pondoch - korelačný koeficient vyjde rovnaký. Korelácia je vysoká, ak sa dá meranými bodmi v rovine metódou najmenších štvorcov "dobre preložiť" priamka.

</doc>
<doc id="105391" url="https://sk.wikipedia.org/wiki?curid=105391" title="Megalopolis">
Megalopolis

"Megalopolis je aj staroveký názov gréckeho mesta Megalopoli."
Megalopolis alebo megalopola alebo veľkomesto veľkomiest je rozsiahla metropolitná oblasť alebo dlhá reťaz súvislých metropolitných oblastí.
Alebo územie na ktorom sú aglomerácie, veľkomestá a mestá navzájom úzko prepojené, prípadne i zrastené do jedného celku. 
Tento termín prvýkrát spomenul francúzsky geograf Jean Gottman v Spojených štátoch v roku 1957 na opísanie veľkej urbanizovanej oblasti pozdĺž východného pobrežia Spojených štátov od Bostonu po Washington, D.C., ktorý sa označuje ako "BosWash". 
Ďalšia megalopolis sa nachádza na južnom pobreží Veľkých jazier a označuje sa ako "ChiPitts", nakoľko sa rozprestiera medzi mestami Chicago a Pittsburgh. V Japonsku je megalopolom oblasť Tokijského zálivu a označuje sa pojmom "Pás Taiheiyō" (spojenie konurbácií miest Tokio, Nagoja a Osaka). 

</doc>
<doc id="105392" url="https://sk.wikipedia.org/wiki?curid=105392" title="Metropolitná oblasť">
Metropolitná oblasť

Metropolitná oblasť je veľké zoskupenie pozostávajúce spravidla z veľkého mesta a jeho sféry vplyvu, z niekoľkých susedných miest a priľahlých oblastí prepojených s mestom a s jedným alebo viacerými veľkými mestami plniacimi funkciu uzlov.
Metropolitná oblasť je obyčajne kombinovaná s aglomeráciou, súvislou zastavanou oblasťou s periférnymi zónami nie nevyhnutne urbanistického charakteru, ale zviazanými s centrom.
Najväčšie metropolitné oblasti na svete sú konurbácie miest Tokio, Mexiko a New York.

</doc>
<doc id="105393" url="https://sk.wikipedia.org/wiki?curid=105393" title="Reserpín">
Reserpín



</doc>
<doc id="105395" url="https://sk.wikipedia.org/wiki?curid=105395" title="Metropola">
Metropola

Metropola (zo od a ) je veľkomesto ku ktorému gravituje určité väčšie územie a ktoré plní isté funkcie voči svojmu zázemiu, napr. je sídlom centrálnych inštitúcií, rozhlasových a televíznych štúdií, križovatkou medzinárodných dopravných liniek a pod. Metropolou je spravidla hlavné mesto.
Typológia.
Metropoly sa členia na:
História.
Vo svojom pôvodnom, starogréckom význame sa za metropolu považovalo materské mesto v pomere ku kolóniám, napr. Korint bol metropolou voči Syrakúzam, ktoré boli založené osadníkmi z Korintu. Pojem sa používal v poklasickej latinčine pre hlavné mesto provincie, sídlo vlády a v cirkvi pre sídlo metropolitného biskupa.

</doc>
<doc id="105396" url="https://sk.wikipedia.org/wiki?curid=105396" title="Pivovar Šariš">
Pivovar Šariš

Pivovar Šariš je najväčší pivovar na Slovensku z hľadiska objemu výroby. Sídli v meste Veľký Šariš pri Prešove.
Pivovar Šariš bol založený v roku 1964. Prvá várka piva tu bola uvarená 26. mája 1967 a doteraz sa ho tu uvarilo vyše 25 miliónov hektolitrov. Od 1. januára 2007 bol Pivovar Šariš súčasťou pivovarníckej spoločnosti Pivovary Topvar, ktorá bola výsledkom zlúčenia spoločností Pivovar Šariš, a. s. a Pivovar Topvar, a. s. a vlastnila ju druhá najväčšia pivovarnícka spoločnosť na svete, juhoafrický SABMiller (táto spoločnosť vlastnila Pivovar Šariš od roku 1997). Teraz patrí Pivovar Šariš do vlastníctva japonskej spoločnosti Asahi.
Pivovar Šariš produkuje tradičné slovenské značky "Šariš" a "Smädný mních", ako aj české pivá "Gambrinus" a "Velkopopovický Kozel" a nealko pivo "Birell". Ročne vyprodukuje vyše 1,2 milióna hektolitrov piva a zamestnáva 550 ľudí.

</doc>
<doc id="105398" url="https://sk.wikipedia.org/wiki?curid=105398" title="Tropický rok">
Tropický rok

Tropický rok je jednotka času, ktorá zodpovedá obdobiu medzi dvomi po sebe nasledujúcimi prechodmi Slnka cez jarný bod. Trvá 365,24219 dní alebo 365 dní, 5 hodín, 48 minút a 45,4 sekundy. Je približne o 20 minút kratší, ako siderický rok a je to základ kalendárneho roka.

</doc>
<doc id="105399" url="https://sk.wikipedia.org/wiki?curid=105399" title="Pivovar">
Pivovar

Pivovar je technologický celok vyrábajúci pivo. Je rozdelený do niekoľkých samostatných prevádzok, ktoré zodpovedajú jednotlivým výrobným fázam. Veľkosť pivovaru sa môže pohybovať od malého domáceho až po veľký priemyselný podnik. Variabilita existuje aj pri jednotlivých technológiách varenia piva. Pivovar, ktorého ročná produkcia neprekročí 10 000 hl, sa označuje ako minipivovar.
História pivovarov na Slovensku.
Prvé tri kráľovské pivovary v bývalom Rakúsko-Uhorsku sa nachádzali v Tvrdomesticiach a Veľkých Uherciach pri Topoľčanoch na Slovensku a v Turdmenoch pri Balatone v dnešnom Maďarsku. O existencii týchto pivovarov sa zmieňuje listina kráľa Ladislava IV. z roku 1274.

</doc>
<doc id="105400" url="https://sk.wikipedia.org/wiki?curid=105400" title="Korelácia">
Korelácia

Korelácia môže byť:

</doc>
<doc id="105401" url="https://sk.wikipedia.org/wiki?curid=105401" title="Stred galaxie">
Stred galaxie



</doc>
<doc id="105402" url="https://sk.wikipedia.org/wiki?curid=105402" title="Harlem">
Harlem

Harlem je samostatná štvrť mesta New York na Manhattane so všetkými možnými vrstvami obyvateľstva. Ešte pred niekoľkými rokmi populácia Harlemu dosahovala 1 milión černochov prevažne z južného Karibiku, dnes je to sotva polovica. Jednou z príčin je aj zlepšujúca sa životná situácia ale aj výstavba bytoviek v iných častiach mesta.
Harlem, založený holandskými osadníkmi, bol až do konca 19. storočia veľkou dedinou v strede Manhattanu. Vtedy tu žili rovnako zámožnejší príslušníci stredných vrstiev, o čom dodnes svedčia honosné fasády niektorých domov. Černosi sem začali v húfoch prichádzať najmä v dvadsiatych rokoch 20. storočia, v období keď sa stal populárnym Jazz. Bieli chodili do Harlemu najmä na kultúrne akcie usporadúvané v Cotton Clube alebo divadle Appolo.
Vo východnej časti Harlemu žili najmä Portorikánci.
Celkovo sa Harlem v posledných rokoch kultivuje. K tomu prispel aj bývalý prezident Bill Clinton, ktorý tu v roku 2001 otvoril svoju kanceláriu pre styk s občanmi.
Referencie.
1. Jack Altman: USA

</doc>
<doc id="105404" url="https://sk.wikipedia.org/wiki?curid=105404" title="SABMiller">
SABMiller

SABMiller je druhá najväčšia pivovarnícka spoločnosť na svete. Vznikla v roku 2002 fúziou juhoafrickej spoločnosti "SAB (South African Breweries)" a amerického koncernu "Miller Brewing".
SABMiller vlastní na Slovensku pivovar Šariš, ktorý je od 1. januára 2007 súčasťou pivovarníckej spoločnosti Pivovary Topvar.

</doc>
<doc id="105406" url="https://sk.wikipedia.org/wiki?curid=105406" title="Jersey City">
Jersey City

Jersey City je mesto v americkom štáte New Jersey. Má rozlohu a približne 250 000 obyvateľov. Je to druhé najväčšie mesto v New Jersey, po meste Newark. Jersey City je súčasťou aglomerácie New Yorku.

</doc>
<doc id="105407" url="https://sk.wikipedia.org/wiki?curid=105407" title="Korelačný koeficient">
Korelačný koeficient

Korelačný koeficient alebo koeficient korelácie je miera intenzity (lineárnej) korelácie. V užšom zmysle a najčastejšie sa ako korelačný koeficient označuje len Pearsonov korelačný koeficient.

</doc>
<doc id="105408" url="https://sk.wikipedia.org/wiki?curid=105408" title="Jednoduchý korelačný koeficient">
Jednoduchý korelačný koeficient



</doc>
<doc id="105411" url="https://sk.wikipedia.org/wiki?curid=105411" title="Pearsonov korelačný koeficient">
Pearsonov korelačný koeficient



</doc>
<doc id="105412" url="https://sk.wikipedia.org/wiki?curid=105412" title="Pearsonov koeficient">
Pearsonov koeficient



</doc>
<doc id="105413" url="https://sk.wikipedia.org/wiki?curid=105413" title="Močovina">
Močovina

Močovina alebo urea je organická zlúčenina uhlíka, kyslíka, dusíka a vodíka. Jej súhrnný vzorec je CON2H4, konštitučný vzorec je NH2–CO–NH2. Jej systémový názov podľa organickej nomenklatúry je diaminometanál, podľa anorganickej nomenklatúry amid karbonylu (diamid kyseliny uhličitej). Vzniká ako konečný produkt odbúravania bielkovín pri cicavcoch. Objavil ju Hilaire Rouelle v roku 1773. V roku 1828 ju ako prvú organickú zlúčeninu vôbec syntetizoval Friedrich Woehler. 
Pripravil ju reakciou kyanatanu draselného so síranom amónnym, pri ktorej sa z kyanatanu amónneho zmenou vnútornej štruktúry molekuly pri zachovaní hmotnosti stáva močovina. Používa sa na prípravu kyseliny barbiturovej.

</doc>
<doc id="105414" url="https://sk.wikipedia.org/wiki?curid=105414" title="Koeficient korelácie">
Koeficient korelácie



</doc>
<doc id="105416" url="https://sk.wikipedia.org/wiki?curid=105416" title="Baltimore">
Baltimore

Baltimore môže byť:

</doc>
<doc id="105420" url="https://sk.wikipedia.org/wiki?curid=105420" title="Providence (Rhode Island)">
Providence (Rhode Island)

Providence je hlavné a najväčšie mesto amerického štátu Rhode Island. Má okolo 180 000 obyvateľov, čo je asi šestina obyvateľstva celého štátu. V celej metropolitnej oblasti žije vyše 1,6 milióna obyvateľov. Providence je centrom 34. najväčšej metropolitnej oblasti v Spojených štátoch.

</doc>
<doc id="105422" url="https://sk.wikipedia.org/wiki?curid=105422" title="Rhode Island">
Rhode Island

Rhode Island (oficiálny názov State of Rhode Island) je 13. a najmenší štát Spojených štátov, ku ktorým sa pripojil 26. mája 1790. Má okolo milión obyvateľov a rozlohu čím sa stáva druhým najhustejšie osídleným štátom USA. Leží na východnom pobreží USA, na severe a východe hraničí so štátom Massachusetts, na juhu s Atlantickým oceánom, na západe so štátom Connecticut. Hlavné a najväčšie mesto je Providence. Názov je odvodený od Rhode Islandu; väčšina štátu je však na pevnine. 

</doc>
<doc id="105423" url="https://sk.wikipedia.org/wiki?curid=105423" title="Hartford (Connecticut)">
Hartford (Connecticut)

Hartford je hlavné mesto štátu Connecticut v Spojených štátoch. Nachádza sa na rieke Connecticut takmer v strede štátu. Žije tu 124 775 obyvateľov v samotnom meste, okolo 880 000 v predmestiach a celá metropolitná oblasť má okolo 1 188 241 obyvateľov a je 44. najväčšia v Spojených štátoch. Hartford je druhé najväčšie mesto v Connecticute po meste Bridgeport.
Externé odkazy.
Oficiálna stránka

</doc>
<doc id="105426" url="https://sk.wikipedia.org/wiki?curid=105426" title="Hartford">
Hartford

Hartford môže byť:

</doc>
<doc id="105428" url="https://sk.wikipedia.org/wiki?curid=105428" title="Bridgeport (Connecticut)">
Bridgeport (Connecticut)

Bridgeport je najväčšie mesto podľa počtu obyvateľov v americkom štáte Connecticut. Považuje sa za súčasť väčšej metropolitnej oblasti New Yorku a žije tu okolo 140 000 obyvateľov.

</doc>
<doc id="105430" url="https://sk.wikipedia.org/wiki?curid=105430" title="Alphaville (hudobná skupina)">
Alphaville (hudobná skupina)

Alphaville je nemecká synthpopová skupina, založená v roku 1983. Jej líder je Marian Gold.
V roku 1983 kapelu založili Marian Gold, Bernhard Lloyd a Frank Mertens. Roku 1984 skupinu opustil Frank Mertens a nahradil ho Ricky Echolette. Pochádzajú z Berlína, ale spievajú po anglicky. Skupina je známa predovšetkým hitmi "Big in Japan' a "Forever Young"." "Do roku 2010 predala skupina viac ako 6 miliónov albumov."

</doc>
<doc id="105431" url="https://sk.wikipedia.org/wiki?curid=105431" title="Metropolitná oblasť New York">
Metropolitná oblasť New York

Metropolitná oblasť New York alebo Veľký New York je najväčšia metropolitná oblasť v Spojených štátoch a tretia najväčšia na svete po Tokiu a Mexiku. Rozkladá sa na ploche , čo sú tri pätiny rozlohy Slovenska a žije tu takmer 22 miliónov obyvateľov.
Najväčším mestom oblasti je New York City, okrem toho zahŕňa mestá ako Newark, Jersey City, Yonkers, Paterson a Bridgeport.
Dôležité mestá.
Toto je zoznam dôležitých miest zloženej štatistickej oblasti New York-Newark-Bridgeport s odhadom počtu obyvateľov z roku 2005.

</doc>
<doc id="105433" url="https://sk.wikipedia.org/wiki?curid=105433" title="Alphaville">
Alphaville

Alphaville môže byť:

</doc>
<doc id="105435" url="https://sk.wikipedia.org/wiki?curid=105435" title="Oviraptoridae">
Oviraptoridae

Oviraptoridae bola čeľaď vyspelých vtákovitých dinosaurov zo skupiny Oviraptorosauria. 
Patrili medzi pomerne malé dinosaury a len zriedka presiahli dĺžku . Vyznačovali sa bizarne tvarovanými čeľusťami a krátkou, vysokou lebkou. Rozšírené boli koncom kriedy na území dnešnej Ázie. Dosiaľ nie sú publikované nálezy istých zástupcov Oviraptoridae z iných kontinentov. 
Pôvodne sa myslelo, že sa oviraptoridy živili predovšetkým vajcami iných dinosaurov. Dnes sa predpokladá, že boli všežravce. Živiť sa mohli okrem vajec aj mäkkýšmi (ich špecializované čeľuste mohli byť špecializované na otváranie ich schránok) a malými stavovcami, hmyzom a rastlinami. 
Delenie.
Oviraptoridae sa delí na dve podčeľade: "Oviraptorinae" a "Ingeniinae". Podčeľaď Oviraptorinae bola zastúpená pomerne veľkými formami s kosteným hrebeňom na hlave. Zástupcovia Ingeniinae dorastali do menšej veľkosti a nedisponovali kosteným hrebeňom na hlave.
Zjednodušená systematika.
Oviraptorosauria

</doc>
<doc id="105437" url="https://sk.wikipedia.org/wiki?curid=105437" title="Rinchenia">
Rinchenia

Rinchenia bol vyspelý vtákovitý dinosaurus z čeľade Oviraptoridae. Vyskytoval sa vo vrchnej kriede (pred približne 70 Ma) na území dnešného Mongolska (púšť Gobi). Známy je z pozostatkov jediného jedinca. Jeho jediný druh je Rinchenia mongoliensis.
Pôvodne bol opísaný ako „Oviraptor mongoliensis“, pričom neskoršie štúdie ukázali, že predstavoval samostatný rod. 
Dorastal do dĺžky okolo 1,5 metra a mohol vážiť 136 kilogramov. Lebka tohto tvora bola oproti iným Oviraptoridae ľahko stavaná, vybavená mimoriadne vysokým kosteným hrebeňom polkruhovitého tvaru.

</doc>
<doc id="105438" url="https://sk.wikipedia.org/wiki?curid=105438" title="Nemegtomaia">
Nemegtomaia

Nemegtomaia bol vyspelý vtákovitý dinosaurus z čeľade Oviraptoridae. Známy je z dobre zachovalých pozostatkov zahŕňajúcich lebku. Rod Nemegtomaia sa vyskytoval na území dnešného Mongolska vo vrchnej kriede (pred približne 70 Ma) a jeho jediný druh je Nemegtomaia barsboldi. 
Pôvodne bol opísaný ako „Nemegtia“. Rodové meno „Nemegtia“ však už bolo použité pre iný organizmus a bolo tak potrebné premenovania.
V roku 2012 boli nájdené dva nové jedince a niekoľko vajec tohto dinosaura.

</doc>
<doc id="105440" url="https://sk.wikipedia.org/wiki?curid=105440" title="Conchoraptor">
Conchoraptor

Conchoraptor bol vyspelý vtákovitý dinosaurus, relatívne malý zástupca čeľade Oviraptoridae. Vyskytoval sa na území dnešného Mongolska (púšť Gobi) vo vrchnej kriede (pred približne 70 Ma). Jeho jediný druh je Conchoraptor gracilis.
Meno dostal na základe predpokladu, že sa živil mäkkýšmi (na rozdiel od populárneho názoru, že Oviraptoridae požierali predovšetkým vajcia iných dinosaurov).
Opis.
Conchoraptor dorastal do dĺžky 1 až 2 metrov a na rozdiel od ostatných Oviraptoridae nemal na hlave kostený hrebeň. Podobne ako jeho príbuzní aj on mal mocný bezzubý zobák. Lebka tohto dinosaura bola značne pneumatizovaná a väčšina jej kostí dutá.
Nález.
Keď sa v roku 1971 našli prvé pozostatky tohto dinosaura predpokladalo sa, že patria jedincovi z rodu Oviraptor.

</doc>
<doc id="105441" url="https://sk.wikipedia.org/wiki?curid=105441" title="Khaan">
Khaan

Khaan bol vyspelý vtákovitý dinosaurus z čeľade Oviraptoridae. Vyskytoval sa na území dnešného Mongolska (púšť Gobi) vo vrchnej kriede (pred približne 84 až 75 Ma). Jeho jediným druhom je Khaan mckennai. 
Skameneliny tohto dinosaura boli pôvodne pripísane rodu Ajancingenia. Známy je z pomerne kompletných pozostatkov troch jedincov. Predstavoval pomerne malú, pomerne málo špecializovanú formu Oviraptoridae, zrejme blízko príbuznú rodu Conchoraptor.
Predpokladá sa, že podobne ako iné Oviraptoridae aj Khaan bol všežravec a mohol sa živiť vajcami, rastlinami, mäkkýšmi či dokonca malými stavovcami.

</doc>
<doc id="105442" url="https://sk.wikipedia.org/wiki?curid=105442" title="Ajancingenia">
Ajancingenia

Ajancingenia bol vyspelý vtákovitý dinosaurus z čeľade Oviraptoridae. Vyskytoval sa na území dnešného Mongolska (púšť Gobi) vo vrchnej kriede (pred približne 70 Ma). Známy je z pozostatkov niekoľkých jedincov a jeho jediným druhom je Ajancingenia yanshini.
Dosahoval dĺžku okolo 1,5 až 2 metrov a disponoval unikátnou stavbou predných končatín. Jeho tri prsty boli totiž približne rovnako dlhé, s prvým prstom najdlhším.
Meno.
Pôvodne dostal tento dinosaurus meno „Ingenia“ (1981), to však už bolo použité pre istý druh hlístovca (1957) a v roku 2013 mu preto Jesse Easter dal nové meno Ajancingenia (podobný prípad nastal aj pri rode Nemegtomaia).

</doc>
<doc id="105444" url="https://sk.wikipedia.org/wiki?curid=105444" title="Heyuannia">
Heyuannia

Heyuannia bol vyspelý vtákovitý dinosaurus, pomerne veľký zástupca čeľade Oviraptoridae. Vyskytoval na sklonku vrchnej kriedy (počas mástrichtu, pred približne 70 Ma) na území dnešného Mongolska (púšť Gobi). Jeho jediným druhom je Heyuannia huangi.
Známy je z pomerne kompletných pozostatkov minimálne piatich jedincov, z ktorých jeden má možno zachované pohlavné orgány.

</doc>
<doc id="105445" url="https://sk.wikipedia.org/wiki?curid=105445" title="Minojská civilizácia">
Minojská civilizácia



</doc>
<doc id="105447" url="https://sk.wikipedia.org/wiki?curid=105447" title="Evanjelická bohoslovecká fakulta Univerzity Komenského v Bratislave">
Evanjelická bohoslovecká fakulta Univerzity Komenského v Bratislave

Evanjelická bohoslovecká fakulta Univerzity Komenského v Bratislave (skr. EBF UK) je jedna z trinástich fakúlt Univerzity Komenského v Bratislave. Ako jediná vysoká škola na Slovensku zabezpečuje vzdelávanie evanjelických kňazov.
História.
Fakulta je pokračovateľkou slávneho evanjelického lýcea, ktoré vzniklo už v roku 1606 a vychovalo množstvo cirkevných a národných osobností. V roku 1672 museli evanjelici školu odovzdať jezuitom, v roku 1682 bolo lýceum znovuzaložené. V rokoch 1714 - 1749 na ňom pôsobil Matej Bel. V roku 1882 sa osamostatnili teologické ročníky a vznikla samostatná Teologická akadémia uhorskej evanjelickej cirkvi a.v. V roku 1919 bola akadémia premenovaná na Slovenskú evanjelickú a.v. teologickú akadémiu. Na riadnu fakultu bola pretvorená v r. 1934 a v r. 1939 bola premenovaná na Slovenskú evanjelickú bohosloveckú fakultu. Počas obdobia komunizmu prevzal od r. 1950 fakultu vo svojej pôsobnosti štát. Podľa vládneho nariadenia z toho roku dekréty nedostali profesori Samuel Štefan Osuský, Ján Beblavý, Ján Ďurovič, Ján Jamnický a Július Janko. O rok neskôr boli vylúčení 12 študenti, dvaja (Milan Oravec, Daniel Veselý) boli odsúdení. V učebných osnovách musel byť marxizmus-leninizmus. Na štátny zásah bola fakulta v r. 1953-1961 premiestnená do Modry. V roku 1990 bola fakulta včlenená do Univerzity Komenského. Jej dnešný názov je Univerzita Komenského v Bratislave, Evanjelická bohoslovecká fakulta.
Poslanie.
Poslaním fakulty je príprava duchovných pracovníkov pre prácu v Evanjelickej cirkvi a.v. na Slovensku a v ostatných protestantských cirkvách, ktorých príslušníci študujú na fakulte. Fakulta je centrálnou inštitúciou pre vzdelávanie a výchovu cirkevných pracovníkov aj v niektorých zahraničných cirkvách v slovanských krajinách (v Slovinsku, Chorvátsku, Srbsku), v Rumunsku, pre Sliezsku evanjelickú cirkev a.v. v Česku a aj pre evanjelické cirkvi v krajinách bývalého Sovietskeho zväzu).
Na fakulte čiastočne študujú aj príslušníci iných cirkví, ako sú niektorí poslucháči z Reformovanej cirkvi, Cirkvi bratskej, Bratskej jednoty baptistov, Apoštolskej cirkvi, Starokatolíckej cirkvi atď.
Vedenie fakulty.
Mgr. Milan Jurík, PhD.

</doc>
<doc id="105449" url="https://sk.wikipedia.org/wiki?curid=105449" title="GDDŠ">
GDDŠ



</doc>
<doc id="105450" url="https://sk.wikipedia.org/wiki?curid=105450" title="Edward James Stone">
Edward James Stone

Edward James Stone (* 28. február 1831, Londýn, Spojené kráľovstvo – † 6. máj 1897) bol britský astronóm.

</doc>
<doc id="105451" url="https://sk.wikipedia.org/wiki?curid=105451" title="Ormond Stone">
Ormond Stone

Ormond Stone (* 11. január 1847, Pekin, Illinois, USA – † 17. január 1933, Centerville, Virgínia) bol americký astronóm a matematik.
Objavil 88 objektov NGC

</doc>
<doc id="105454" url="https://sk.wikipedia.org/wiki?curid=105454" title="Stone">
Stone

Stone môže byť:
Stonová môže byť:

</doc>
<doc id="105455" url="https://sk.wikipedia.org/wiki?curid=105455" title="Yonkers">
Yonkers

Yonkers je štvrté najväčšie mesto v americkom štáte New York (po mestách New York, Buffalo, a Rochester) a najväčšie mesto vo Westchester County s počtom obyvateľov do 200 000. Hraničí s Bronxom, štvrťou mesta New York a nachádza sa len severne od Manhattanu.
Osobnosti mesta.
Niektoré osobnosti pochádzajúce z Yonkers:

</doc>
<doc id="105458" url="https://sk.wikipedia.org/wiki?curid=105458" title="Paterson (New Jersey)">
Paterson (New Jersey)

Paterson je mesto v Passaic County v americkom štáte New Jersey. S počtom obyvateľov okolo 150 000 tvorí tretie najväčšie mesto v štáte New Jersey. Paterson je hlavné sídlo Passaic County. Je známe aj ako "Zamatové mesto" kvôli dominantnej úlohe v produkcii hodvábu v neskorom 19. storočí.

</doc>
<doc id="105459" url="https://sk.wikipedia.org/wiki?curid=105459" title="Schelte John Bus">
Schelte John Bus

Schelte John („Bobby“) Bus (* 1956) - je americký astronóm, venujúci sa predovšetkým výskumu asteroidov a komét.

</doc>
<doc id="105460" url="https://sk.wikipedia.org/wiki?curid=105460" title="S. J. Bus">
S. J. Bus



</doc>
<doc id="105461" url="https://sk.wikipedia.org/wiki?curid=105461" title="Štádium (dĺžková miera)">
Štádium (dĺžková miera)

Štádium (iné názvy: štadión, stadion, stádium; "stadion", ) bolo viacero starogréckych a starorímskych dĺžkových mier. Napríklad tzv. olympijské štádium bolo dlhé asi 192,27 m. V starovekom Grécku dĺžková miera stádia predstavovala 600 stôp. Pre dĺžku stopy však existovalo mnoho noriem, napr. v Olympii mala 320 mm, v Atike 297,7 mm, v Aigíne 333 mm, zatiaľčo v Pergame 330 mm.

</doc>
<doc id="105463" url="https://sk.wikipedia.org/wiki?curid=105463" title="Vrbovec (prítok Hrona)">
Vrbovec (prítok Hrona)

Vrbovec je vodný tok vo východnej časti Podunajskej nížiny, preteká územím okresu Levice. Je to pravostranný prítok Hrona, meria 23,2 km a je tokom III. rádu. 
Vzniká v Hronskej pahorkatine, juhozápadne od obce Lok, pod kótou 170,5 m. Tečie viac-menej juhovýchodným smerom cez poľnohospodársku krajinu Hronskej tabule. Na hornom konci toku sa výraznejšie horizontálne stáča a sprava priberá Hornopialsky kanál. Preteká okrajom obce Bajka, popri samotách Horný Fizík a Svodovský dvor a mestom Želiezovce. Juhovýchodne od mesta, v priestore lužných lesov, ústi v nadmorskej výške okolo 129 m n. m. do Hrona.

</doc>
<doc id="105468" url="https://sk.wikipedia.org/wiki?curid=105468" title="Telinský potok">
Telinský potok

Telinský potok je vodný tok v Podunajskej pahorkatine, nachádzajúci sa v okresoch Levice a Nitra. Je to ľavostranný prítok Žitavy a meria 14,2 km. 
Vzniká v Hronskej pahorkatine, v časti Bešianska pahorkatina, na území bývalej obce Mochovce (dnes územie atómovej elektrárne) v nadmorskej výške približne 200 m n. m. Od prameňa tečie najprv severojužným smerom, následne sa stáča na juhozápad, sprava priberá prítok (178,0 m n. m.) prameniaci západne od Mochoviec, zľava krátky prítok od samoty Chladnov, stáča sa na západ a následne napája vodnú nádrž Čifáre. Sprava do nádrže ústi krátky prítok z oblasti Kúta, na krátkom úseku tečie na juh a zľava priberá prítok z lokality Staré vinice. Ďalej sa stáča na západ, z ľavej strany priberá Patu, tečie okrajom obcí Čifáre (tu sa ohýba k severu) a Telince a na krátkom úseku pokračuje severozápadným smerom. Vzápätí sa znovu stáča na západ, preteká mestom Vráble, vytvára výrazný ohyb smerujúci na sever a neďaleko mesta (pri mestskej časti Dyčka) sa v nadmorskej výške 141,1 m n. m. vlieva do Žitavy.

</doc>
<doc id="105469" url="https://sk.wikipedia.org/wiki?curid=105469" title="Anglický park">
Anglický park

Anglický park je krajinársky park, ktorý vznikol v polovici 17. storočia ako upravený výsek prirodzenej krajiny z loveckých zverníc a pastierskej krajiny. Príkladom anglického parku je "Englischer Garten" v Mníchove, v Nemecku.
Známi dizajnéri anglických parkov boli John Vanbrugh (16641726), Stephen Switzer (16821745), básnik Alexander Pope (16881744), Charles Bridgeman (16901738), William Kent (16851748), a Capability Brown (17161783).
Anglické parky na území Slovenska.
Na území Slovenska začali vznikať prvé anglické parky už v 2. polovici 18. storočia. Na Slovensku vznikali anglické parky ako súčasť vidieckych obytných reprezentatívnych komplexov slovenskej šľachty a mali predovšetkým okrasnú a oddychovú funkciu. Areál anglických parkov nebol pôvodne určený pre širšiu verejnosť. V súčasnosti sa na Slovensku nachádza množstvo anglických parkov, ktoré plnia oddychovú a estetickú funkciu pre návštevníkov z celého Slovenska a stali sa vyhľadávaným miestom pre rodiny s deťmi, milovníkov prírody, obdivovateľov scénickej krásy, väčšinou sa nachádzajú v blízkosti kaštieľov a kúrii.

</doc>
<doc id="105470" url="https://sk.wikipedia.org/wiki?curid=105470" title="Čaradický potok">
Čaradický potok

Čaradický potok je potok v Tekove, na území okresov Zlaté Moravce a Levice. Je to pravostranný prítok Hrona, meria 11,1 km a je tokom III. rádu. Na hornom toku preteká Čertovou dolinou, v jej ústí leží rekreačné stredisko bývalého Calexu a osada Široký prieloh s kaštieľom. Nad obcou Kozárovce bola vybudovaná rovnomenná vodná nádrž.
"Prameň:" v Pohronskom Inovci na južnom úpätí vrchu Drienka (756,1 m n. m.) v nadmorskej výške približne 585 m n. m.
"Smer toku:" prevažne severojužný, na dolnom toku juhovýchodný
"Geomorfologické celky:" 1.Pohronský Inovec, podcelok Veľký Inovec, 2.Podunajská pahorkatina, podcelok Hronská pahorkatina
"Prítoky:" sprava prítok z oblasti Sejovského vrchu (295,2 m n. m.), Svätý potok, zľava má iba krátke prítoky
"Ústie:" do Hrona pri obci Kozárovce, v priestore tzv. Slovenskej brány, v nadmorskej výške okolo 178 m n. m.
"Obce:" Čaradice a Kozárovce

</doc>
<doc id="105471" url="https://sk.wikipedia.org/wiki?curid=105471" title="Wisconsin (štát)">
Wisconsin (štát)

Wisconsin je severo-centrálny štát USA. Má rozlohu a takmer 5 711 767 obyvateľov. K Únii sa pripojil v poradí ako 30. štát 29. mája 1848. Wisconsin je ohraničený západnou časťou Horného jazera a vyššie položeným polostrovom štátu Michigan na severe, jazerom Lake Michigan na východe, štátom Illinois na juhu, štátom Minnesota na západe a štátom Iowa na juhozápade.
Dejiny.
Oblasť známa ako Wisconsin bola pred viac ako 12 000 rokmi pokrytá obrovskými ľadovcami. Prehistorická migrácia ľudí bola počas tohto posledného obdobia ľadovcov výrazne ovplyvnená. Archeológovia nazývajú prvých ľudí, ktorí obývali túto oblasť, ako Paleo-indiánov. Rané kultúry sa formovali ako napríklad národy Hopewell a Woodland či civilizácia nazývaná Mississippian. Stavali obrovské kopce, ktoré sa aj dnes dajú nájsť po celom Wisconsine.
Do konca 18. storočia žili v oblasti rôzne domorodé kmene pôvodných Američanov ako Chippewa, Menominee, Oneida, Potawatomi a Ho-Chunk. Prvý európsky prieskumník, ktorý sa dostal do Wisconsinu, bol francúz Jean Nicolet (1598 - 1642). Z kanadského mesta Quebec sa cez jazero Lake Michigan v roku 1634 doplavil k brehom, kde žili domorodci z kmeňa Ho-Chunk. Bývali v klenutých útulkoch zvaných vigvamy, ktoré boli vyrobené z drevených stĺpov a pokryté boli kôrou a trávou. Ako potravu lovili jelene a byvoly, pestovali fazuľu a kukuricu. Mali kožušiny z bobrov. Nicolet začal s domorodcami obchodovať s kožušinami, ktoré potom predával do Kanady a Európy. Založil tu prvé mesto pri rieke River Fox, ktoré nazval „La Baie des Puants“ (z franc. „"páchnuca zátoka"“), čo je súčasné mesto Green Bay. Kožušiny a nová oblasť prilákali do Wisconsinu ďalších francúzskych obchodníkov (Pierre Radisson, Nicholas Perrot) a misionárov, ako boli Louis Jolliet a Jacques Marquette (16371675), ktorý je pôvodca geografického pomenovania Wisconsin. Keď sa Marquette plavil niekoľko míľ cez močiare a dubové planiny, prišiel k neznámej rieke, ktorú pomenoval "Meskousing" (súčasná rieka River Wisconsin). Tento názov pochádzal z jazyka Algonquin, starého dialektu miestnych domorodcov, ktorý Marquette ovládal a v preklade znamená niečo ako „rieka od červenej skaly“. V roku 1869 už bola oblasť formálne pod Francúzskom a názov "Meskousing" sa zmenil na "Ouisconsin," až napokon v roku 1763 sa opäť menil z "Ouisconsin" na "Wisconsin", v čase, keď bola oblasť ovládaná Angličanmi. Tento názov sa neskôr legalizoval v roku 1845. Veľká Británia, ktorá vyšla ako víťaz z francúzskej a indiánskej vojny, držala oblasť pod kontrolou dvadsať rokov (1763-1783). Formálne však boli Briti úplne vytlačení až v roku 1812. V roku 1783 sa Wisconsin po americkej revolúcii stáva súčasťou Spojených štátov.
V 19. storočí začal upadať obchod s kožušinami, ale od roku 1822 vo veľkej miere začala rásť ťažba olova na juhozápade, čo malo za následok obrovský nárast prisťahovalcov z okolitých oblastí a štátov. Noví prisťahovalci sa usadili v oblasti mesta Milwaukee. Americká armáda začala stavať mosty, chodníky a cesty po celom regióne. Nepriateľstvo medzi domorodými Američanmi a novými agresívnymi osadníkmi vyvrcholilo vojnou známou pod menom Black Hawk (1832). Vzbura domorodcov bola brutálne rozdrvená a zanechala vážne následky. V roku 1836 bol Wisconsin vyhlásený za teritórium a územní zákonodarcovia zvolili za hlavné mesto Madison. Do roku 1840 počet obyvateľov na území stúpol nad 130 000, ale ľudia, ktorí sa obávali vyšších daní od vlády, štyrikrát odmietli návrhy na štátnosť. Napokon po sľuboch vlády o lepšej budúcej prosperite teritórium dosiahlo štátnosť v roku 1848. Ústava štátu zabezpečovala ochranu zadlžených poľnohospodárov, obmedzovala zakladanie bánk a udeľovala liberálne volebné právo. Tieto opatrenia lákali aj prisťahovalcov z Európy, najmä z Nemecka, Írska a Škandinávie. Prílev prisťahovalcov z Európy spôsobil nárast populácie na 300 000. Okrem pracovnej sily priniesli Európania do Wisconsinu aj vzdelanosť. Predovšetkým časť nemeckých prisťahovalcov prispela k intelektuálnemu rozvoju štátu, keď tu začala zakladať školy. Poľnohospodárstvo postupne rástlo, obzvlášť napredovala výroba mlieka a mliečnych výrobkov ako syr a maslo. Počas Americkej občianskej vojny (1861-1865) zostal Wisconsin členom Únie a zachovával si svoju industrializáciu. Stavali sa železnice ako dopravné komunikácie, ktoré úzko spojili Wisconsin s východom krajiny. Aj keď sa tu v tejto vojne nevybojovali žiadne významné väčšie bitky, štát Wisconsin vyslal približne 90 000 vojakov, aby bojovali za sever. Po vojne pokračoval dynamický rast hospodárstva aj populácie.
Na začiatku 20. storočia prevládalo vo Wisconsine popri liberálnych politických názoroch aj sociálne myslenie a niekoľko zákonov, ktoré prijal, slúžili ako vzory pre národné sociálne zabezpečenie (reformný zákon o starobnom dôchodku a zákon o kompenzácií v nezamestnanosti). Počas druhej svetovej vojny prosperoval lodný priemysel a pokračovala urbanizácia a rýchly priemyselný rast. Dokonca aj pri celonárodnom hospodárskom prepade z konca 80. rokov minulého storočia sa štátny wisconsinský výrobný sektor ukázal ako odolný.
Referencie.
https://www.britannica.com/place/Wisconsin
https://www.ducksters.com/geography/us_states/wisconsin_history.php
https://www.infoplease.com/encyclopedia/places/north-america/us/wisconsin-state-united-states/history 

</doc>
<doc id="105474" url="https://sk.wikipedia.org/wiki?curid=105474" title="Bočovka">
Bočovka

Bočovka je potok na Podunajskej nížine, v okrese Zlaté Moravce. Je to ľavostranný prítok Širočiny a meria 11,6 km. Na dolnom toku je na ľavom brehu viditeľná erózna činnosť zrážkovej vody (výmole).
"Prameň:" v Pohronskom Inovci na severozápadnom svahu Krivej (713,8 m n. m.) v nadmorskej výške okolo 660 m n. m.
"Smer toku:" od prameňa na krátkom úseku na juhozápad, potom sa stáča na juh, na dolnom toku tečie na západ
"Geomorfologické celky:" 1.Pohronský Inovec, podcelok Veľký Inovec, 2.Podunajská pahorkatina, podcelok Hronská pahorkatina
"Prítoky:" zľava z osady Olichov, sprava nemá významné prítoky
"Ústie:" do Širočiny južne od obce Čierne Kľačany v nadmorskej výške okolo 185 m n. m.
"Obce:" iba Volkovce

</doc>
<doc id="105477" url="https://sk.wikipedia.org/wiki?curid=105477" title="18. stor.">
18. stor.



</doc>
<doc id="105479" url="https://sk.wikipedia.org/wiki?curid=105479" title="Lancelot Brown">
Lancelot Brown

Lancelot „Capability“ Brown (* 1716, Kirkharle, Northumberland, Anglicko – † 6. február 1783, Londýn, Anglicko) bol jedným z posledných veľkých anglických architektov 18. storočia a bol známy ako "najväčší záhradník Anglicka". Navrhol viac než 170 záhrad a parkov v Spojenom kráľovstve, najmä v okolí panských sídiel a vidieckych domov, z ktorých väčšina stojí aj ešte aj dnes.
Zoznam niektorých zo záhrad v Spojenom kráľovstve navrhnutých Brownom:

</doc>
<doc id="105480" url="https://sk.wikipedia.org/wiki?curid=105480" title="Súčanka">
Súčanka

Súčanka je vodný tok na strednom Považí, na území okresu Trenčín. Je to pravostranný prítok Váhu a meria 19,7 km. Na dolnom toku meandruje, úsek medzi obcami Dolná Súča a Skalka nad Váhom je chráneným územím (PP Súčanka), ochraňuje sa zachované koryto podhorského potoka s vzácnymi spoločenstvami hydrofauny.
"Prameň:" v Bielych Karpatoch, v podcelku Súčanská vrchovina, na západnom svahu Čerešienok (758,0 m n. m.) v nadmorskej výške okolo 680 m n. m.
"Smer toku:" od prameňa najprv na juhozápad, oblúkom sa potom stáča na juhovýchod, medzi Hornou a Dolnou Súčou tečie na východ, napokon opäť na juhovýchod
"Geomorfologické celky:" 1.Biele Karpaty, podcelky Súčanská vrchovina a Bošácke bradlá, 2.Považské podolie, podcelok Ilavská kotlina, časť Bielokarpatské podhorie
"Prítoky:" sprava z oblasti Kohútky, spod Bašty (642,0 m n. m.), Bojkov potok, Závrská, spod Krasína, zľava z oblasti Debšína, z osady Krásny Dub, potok Dúbrava, prítok z úpätia vrchu Nad oborou (657,6 m n. m.)
"Ústie:" do Váhu južne od obce Skalka nad Váhom, už v katastri mesta Trenčín, v nadmorskej výške okolo 215 m n. m.
"Obce:" osada Trnávka, Horná Súča, Dolná Súča a Skalka nad Váhom

</doc>
<doc id="105481" url="https://sk.wikipedia.org/wiki?curid=105481" title="Podhradský potok">
Podhradský potok

Podhradský potok je názov niekoľkých vodných tokov na Slovensku:

</doc>
<doc id="105482" url="https://sk.wikipedia.org/wiki?curid=105482" title="Lancelot „Capability“ Brown">
Lancelot „Capability“ Brown



</doc>
<doc id="105485" url="https://sk.wikipedia.org/wiki?curid=105485" title="Podhradský potok (prítok Váhu, Pruské)">
Podhradský potok (prítok Váhu, Pruské)

Podhradský potok je potok na strednom Považí, preteká okresom Ilava. Je to pravostranný prítok Váhu, meria 8,3 km a je tokom III. rádu.
Pramení v Bielych Karpatoch, v podcelku Vršatské bradlá, v nadmorskej výške približne 600 m n. m. pri obci Vršatské Podhradie. Tečie prevažne juhovýchodným smerom cez Podhradskú dolinu. Zľava priberá prítok spod sedla Chotuč a vstupuje do Považského podolia, kde najprv preteká cez Bielokarpatské podhorie. Následne vstupuje do Ilavskej kotliny, tečie cez obec Pruské a okrajom osady Podvažie, kde na krátkom úseku tečie na juh. Južne od osady ústi v nadmorskej výške okolo 237 m n. m. do Váhu.

</doc>
<doc id="105486" url="https://sk.wikipedia.org/wiki?curid=105486" title="Božena Mačingová">
Božena Mačingová

Božena Mačingová (vl. menom Etela Božena Čonková, rodená "Mačingová", pseudonymy Božena Bourová, Teta Betka, Teta Božena a i.; * 2. jún 1922, Košice – † 23. november 2017, Košice) bola slovenská spisovateľka, autorka literatúry pre deti a mládež.
Životopis.
Narodila sa v rodine typografa a vzdelanie získavala v Košiciach. V rokoch 1937 – 1938 pracovala ako úradníčka, v roku 1939 sa presťahovala do Prešova a neskôr do Veľkého Šariša. V roku 1950 sa vrátila do Košíc a pracovala ako úradníčka, od roku 1952 ako redaktorka Československého rozhlasu.
Tvorba.
Vo svojej tvorbe sa zameriavala na písanie kníh pre deti a mládež, rozhlasovú a televíznu dramatickú tvorbu a na publicistiku. Svoje diela začala uverejňovať od roku 1945. Písala rozprávky zo zvieracej ríše, ktoré mali výchovné zameranie, ale tiež romány a poviedky so sociálnou tematikou.

</doc>
<doc id="105487" url="https://sk.wikipedia.org/wiki?curid=105487" title="Podhradský potok (prítok Váhu, Ilava)">
Podhradský potok (prítok Váhu, Ilava)

Podhradský potok je potok na strednom Považí, preteká okresom Ilava. Je to ľavostranný prítok Váhu a meria 18,9 km. Na hornom toku preteká najprv Rovnianskou dolinou a následne Podhradskou dolinou. Pred obcou Košeca meandruje. Na dolnom toku tečie súbežne s Kočkovským kanálom na pravom brehu.
"Prameň:" v Strážovských vrchoch, v podcelku Zliechovská hornatina, na severných stráňach vrchu Diel (827,7 m n. m.) v nadmorskej výške približne 820 m n. m.
"Smer toku:" na hornom toku viac-menej na západ, pričom vytvára tri oblúky, za obcou Košecké Podhradie na severozápad, na dolnom toku potom k ústiu na juhozápad
"Geomorfologické celky:" 1.Strážovské vrchy, podcelky Zliechovská hornatina a Trenčianska vrchovina, 2.Považské podolie, podcelok Ilavská kotlina
"Prítoky:" sprava z doliny Tuchyňa, spod Stupičia (798,8 m n. m.), Košecký potok, Nozdrovický potok, zľava potok z osady Košecké Rovné, zo Strednej doliny, Kopčiansky potok, prítok spod Vápeča (955,5 m n. m.) a Porubský potok
"Ústie:" do Kočkovského kanála pri meste Ilava v nadmorskej výške cca 235 m n. m.
"Obce:" Zliechov, Košecké Podhradie, Košeca a mesto Ilava

</doc>
<doc id="105488" url="https://sk.wikipedia.org/wiki?curid=105488" title="Paterson">
Paterson

Paterson (IPA: ) môže byť:

</doc>
<doc id="105489" url="https://sk.wikipedia.org/wiki?curid=105489" title="Porubský potok">
Porubský potok

Porubský potok je názov niekoľkých vodných tokov na Slovensku:

</doc>
<doc id="105490" url="https://sk.wikipedia.org/wiki?curid=105490" title="Porubský potok (prítok Podhradského potoka)">
Porubský potok (prítok Podhradského potoka)

Porubský potok je potok na Strednom Považí, na území okresu Ilava. Je to ľavostranný prítok Podhradského potoka s dĺžkou 9,7 km. 
Pramení v Strážovských vrchoch, v podcelku Trenčianska vrchovina, na východnom úpätí vrchu Hoľazne () v nadmorskej výške približne Na hornom toku priberá viaceré krátke prítoky zo strání vrchov Vápeč (), Štefanec () a Hoľazne () a preteká obcou Horná Poruba smerom na sever. Za obcou sa stáča na severozápad, tečie cez osadu Štyri Lipy a vstupuje na územie mesta Ilava. Zľava priberá Iliavku, vstupuje do Ilavskej kotliny a tečie cez mesto. Neďaleko centra mesta sa v nadmorskej výške cca vlieva do Podhradského potoka.

</doc>
<doc id="105492" url="https://sk.wikipedia.org/wiki?curid=105492" title="Slatinský potok">
Slatinský potok

Slatinský potok je názov vodných tokov na Slovensku:

</doc>
<doc id="105493" url="https://sk.wikipedia.org/wiki?curid=105493" title="Melánia Nemcová">
Melánia Nemcová

Melánia Nemcová, rodená Servátková (* 28. október 1918, Veľký Šariš – † 16. august 2006, Bratislava) bola slovenská etnografka, publicistka a choreografka.
Reálne gymnázium navštevovala a ukončila v Prešove a ako učiteľka nastúpila učiť najprv do Stropkova v roku 1938 a o rok neskôr so svojím budúcim manželom odišli učiť na Kysuce, do Nesluše. Potom učila ešte v Hornom Vadičove a v roku 1940 sa vrátila späť na východné Slovensko do Plavnice.
Po 6 rokoch dostali ponuku do Strážskeho, kde manžel prestaval kaštieľ na školu a kde sa začal stavať závod Chemko Strážske. Vtedy Melánia Nemcová založila detský folklórny súbor pri škole, ktorý bol akýmsi predchodcom súboru Strážčan. Súbor bol taký populárny, že sa zúčastnil nakrúcania folklórneho filmu "Na zelenej lúke" v réžii vtedy začínajúceho režiséra Ladislava Rychmana ("Starci na chmeli").
V tom čase pohostinne urobila jednu choreografiu v PUĽSe, kam ju po úspechu angažovali v roku 1954 a pracovala tam až do roku 1972. V tom období vytvorila asi 16O choreografií a viedla súbor aj ako jeho umelecká šéfka. V období od roku 1965 až do roku 1972, kedy absolvovala veľké turné po USA a Kanade.
Po odchode z PUĽSu pracovala ešte ako krajská inšpektorka na východoslovenskom KNV v Košiciach a veľmi úzko spolupracovala s Krajským osvetovým strediskom v Košiciach.

</doc>
<doc id="105494" url="https://sk.wikipedia.org/wiki?curid=105494" title="Slatinský potok (prítok Váhu)">
Slatinský potok (prítok Váhu)

Slatinský potok je potok na strednom Považí, preteká územím okresu Púchov. Je to ľavostranný prítok Váhu, meria 11,7 km a je tokom III. rádu. Niekedy sa nazýva aj Podhradie. 
Pramení v Strážovských vrchoch, v Mojtínskom krase, na území obce Mojtín v nadmorskej výške približne 615 m n. m. Od prameňa tečie prevažne severozápadným smerom úžinou Tretích vrát, potom cez krasovú oblasť s bralnatými stenami severozápadne od obce Mojtín, pričom tečie hlboko zarezanou dolinou a zľava priberá prítok zo severovýchodného svahu Rohatej skaly (866,0 m n. m.). Následne opúšťa krasovú oblasť cez tiesňavu Druhých vrát, preteká cez chatovú osadu a zľava priberá Mraznicu. Ďalej priberá pravostranný prítok z oblasti Podmalenice a vzápätí aj ľavostranný prítok zo severovýchodného svahu Svinorného (604,3 m n. m.). Potom zľava priberá prítok z juhovýchodného úpätia Butkova (764,5 m n. m.), pokračuje viac severoseverozápadným smerom a opätovne prerezáva skalný masív v podcelku Trenčianska vrchovina, pričom vytvára tzv. Belušské vráta, tiež Prvé vráta, tiesňavovitý prielom vo vápencoch manínskeho príkrovu (v najužšej časti široký iba 10 m). Po jeho opustení priberá pravostranný prítok prameniaci západne od osady Podmalenica a preteká osadou Belušské Slatiny, podcelok Podmanínska pahorkatina), kde zľava priberá krátky prítok zo severovýchodného úpätia Butkova a termálne minerálne pramene (prirodzené aj z dvoch vrtov). Potom tečie na krátkom úseku na sever, stáča sa na severozápad, vstupuje do výbežku Ilavskej kotliny a tečie cez osadu Čerencové, kde sprava priberá prítok z oblasti samoty Jurové. Následne sa stáča západoseverozápadným smerom, podteká diaľnicu D1 i cestu I/61 a preteká južnou časťou intravilánu obce Beluša, časťou Hloža. Tu sa z neho oddeľuje zľava bočné rameno - Hložský potok, tečúci na juhojuhozápad súbežne so železničnou traťou k ceste z Podhoria do Ladiec, kde zľava prijíma Podhorský potok, následne sa stáča na západoseverozápad a ústi na území Ladiec do Nosického kanála. Hlavný tok ďalej podteká železničnú trať Bratislava – Žilina, z pravej strany priberá vedľajšie rameno Pružinky a podteká Nosický kanál. Napokon sa stáča na juhozápad a v nadmorskej výške cca 245 m n. m. sa vlieva do rieky Váh.

</doc>
<doc id="105495" url="https://sk.wikipedia.org/wiki?curid=105495" title="Chocholnica">
Chocholnica

Chocholnica je potok na Strednom Považí, preteká územím okresov Trenčín a Nové Mesto nad Váhom. Je to ľavostranný prítok Bošáčky a meria 22,3 km. Pred obcou Chocholná-Velčice sa rozvetvuje na dve ramená, ktoré sa opätovne spájajú za obcou. Na dolnom toku sa výrazne vlní a tečie viac-menej súbežne s Biskupickým kanálom na ľavom brehu.
"Prameň:" v Bielych Karpatoch, v podcelku Lopenícka hornatina, na východných svahoch vrchu Kykula (746,4 m n. m.) v nadmorskej výške okolo 660 m n. m.
"Smer toku:" na hornom toku na juhovýchod, za Chocholnou sa stáča na juhozápad
"Geomorfologické celky:" 1.Biele Karpaty, podcelky Lopenícka hornatina a Bošácke bradlá, 2.Považské podolie, podcelok Trenčianska kotlina, časť Bielokarpatské podhorie
"Prítoky:" sprava spod Dúžnika (807,2 m n. m.), Adamovský potok, Kochanovský potok, Melčický potok, Ivanovský potok, prítok z osady Morské oko, Haluzický potok, zľava spod Machnáča (771,1 m n. m.) a spod Skalického vrchu (437,7 m n. m.)
"Ústie:" do Bošáčky neďaleko obce Trenčianske Bohuslavice v nadmorskej výške okolo 185 m n. m.
"Obce:" Chocholná-Velčice

</doc>
<doc id="105498" url="https://sk.wikipedia.org/wiki?curid=105498" title="Gwyneth Paltrowová">
Gwyneth Paltrowová

Gwyneth Kate Paltrowová (neprechýlene Gwyneth Kate Paltrow; * 27. september 1972, Los Angeles, Kalifornia, USA) je americká herečka, speváčka a spisovateľka.
Detstvo a vzdelanie.
Paltrowová sa narodila v Los Angeles, ako dcéra herečky Blythe Dannerovej a filmového producenta-režiséra Brucea Paltrowa. Jej mladší brat, Jake Paltrow, je režisér a scenárista. Paltrowovej otec bol Žid, zatiaľ čo matka kresťanka. Preto s rodinou oslavovala aj židovské, aj kresťanské sviatky. Jej brat mal v 13 rokoch tradičný rituál Bar micva. Otcova rodina Aškenázskich Židov emigrovala z Bieloruska a Poľska, zatiaľ čo jej matka má pensylvánsko holandský a anglický pôvod. 
Vyrastala v Santa Monice v Kalifornii, kde navštevovala Crossroads School predtým, ako študovala súkromnú dievčenskú strednú školu Spence School v New Yorku. Neskôr krátko študovala antropológiu na vysokej škole University of California v Santa Barbare, no potom odišla a rozhodla sa pre hereckú kariéru. Je „adoptívnou dcérou“ Talavera de la Reina (Španielsko), kde v pätnástich strávila rok na výmennom pobyte, aby sa naučila španielsky. Tiež vie konverzovať vo francúzštine.
Kariéra.
Herectvo.
Gwyneth debutovala v roku 1991 vo filmovom muzikáli "Krik", neskôr v tom istom roku dostala malú rolu od rodinného priateľa Stevena Spielberga vo filme "Hook". Nasledovalo niekoľko ďalších vedľajších úloh, až prišla vedľajšia rola vo filme "Sedem", ktorá jej zaručila mediálnu pozornosť. Film zožal veľký úspech a dodnes je kritikmi pozitívne hodnotený. Počas nakrúcania filmu "Sedem" sa zoznámila s hercom Bradom Pittom, s ktorým sa priatelila až do rozchodu v roku 1998. Hlavnej úlohy sa dočkala až v roku 1996 vo filme "Emma", ktorá jej ešte viac pridala na sláve. V roku 1998 hrala v niekoľkých nemenej úspešných filmoch ako napr. "Srdcová sedma", "Veľké nádeje" (podľa románu od Charlesa Dickensa), alebo "Dokonalá vražda", ale hlavne to bola jej rola Violy De Lessepsovej vo filme "Zamilovaný Shakespeare", ktorá jej priniesla filmovú Academy Award za najlepšiu herečku v hlavnej úlohe a Zlatý glóbus za najlepší ženský herecký výkon (komédia/muzikál). Počas nakrúcania sa zblížila s hereckým kolegom Benom Affleckom. Vo svojej kariére si zahrala ešte niekoľko pozoruhodných rolí.
Iné aktivity.
V roku 2000 naspievala spolu s Hueyom Lewisom pieseň "Cruisin" k filmu "Karaoke". Na soundtracku k filmu sa spevácky podieľala až na 3 skladbách.
V roku 2002 si zaspievala spolu so speváčkou Sheryl Crow v skladbe It's Only Love.
Od mája roku 2005 sa stala tvárou kozmetickej značky Estée Lauder k parfumom kolekcie Pleasures.
Súkromný život.
Vo svojich 24 rokoch sa zasnúbila s hercom Bradom Pittom, s ktorým chodila v rokoch 1994 – 1997. Zasnúbenie bolo však zrušené, pretože nebola pripravená na manželstvo. Paltrowová bola od roku 1997 do 2000 vo vzťahu s hercom Benom Affleckom.
V októbri 2002 stretla v zákulisí Chrisa Martina, speváka britskej rockovej skupiny Coldplay, tri týždne po smrti jej otca Brucea Paltrowa. 5. decembra 2003 sa zosobášili a majú spolu 2 deti: dcéru Apple Blythe Alison Martinovú (* 2004) a syna Mosesa Brucea Anthonyho Martina (* 2006). V apríli 2015 požiadala o rozvod s Martinom a v júli 2016 sa s ním napokon aj rozviedla.
V roku 2018 sa vydala za scenáristu a producenta Brada Falchuka.

</doc>
<doc id="105499" url="https://sk.wikipedia.org/wiki?curid=105499" title="Vrzavka">
Vrzavka

Vrzavka môže znamenať:

</doc>
<doc id="105500" url="https://sk.wikipedia.org/wiki?curid=105500" title="Veľké Tokio">
Veľké Tokio

Veľké Tokio je najväčšia metropolitná oblasť na svete podľa počtu obyvateľov. Rozkladá sa na ploche , čo je viac ako rozloha Bratislavského, Trnavského a Nitrianskeho kraja dokopy a žije tu okolo 35 miliónov obyvateľov, čo je zhruba rovnaký počet ako počet obyvateľov Poľska.
Skladá sa z prefektúr Chiba, Kanagawa, Saitama a Tokio.

</doc>
<doc id="105501" url="https://sk.wikipedia.org/wiki?curid=105501" title="Metropolitná oblasť Tokio">
Metropolitná oblasť Tokio



</doc>
<doc id="105502" url="https://sk.wikipedia.org/wiki?curid=105502" title="Vrzavka (potok)">
Vrzavka (potok)

Vrzavka je potok v okrese Nové Mesto nad Váhom. Je to ľavostranný prítok Kamečnice, meria 11 km a je tokom V. rádu. 
Pramení v Bielych Karpatoch, v podcelku Javorinská hornatina, na juhovýchodnom úpätí Veľkej Javoriny (970,0 m n. m.) v nadmorskej výške okolo 670 m n. m. Tečie prevažne juhovýchodným smerom cez osady Cetuna a Vrzavka v Myjavskej pahorkatine. Zľava priberá Javorinu, stáča sa na juh a preteká cez obec Bzince pod Javorinou a priamo v obci sa v nadmorskej výške okolo 225 m n. m. vlieva do Kamečnice.

</doc>
<doc id="105503" url="https://sk.wikipedia.org/wiki?curid=105503" title="Kate Beckinsalová">
Kate Beckinsalová

Kate Romany Beckinsalová (* 26. júl 1973, Londýn, Spojené kráľovstvo) je britská herečka.

</doc>
<doc id="105504" url="https://sk.wikipedia.org/wiki?curid=105504" title="Veľké Mexiko">
Veľké Mexiko

Veľké Mexiko je druhá najväčšia metropolitná oblasť na svete podľa počtu obyvateľov po Veľkom Tokiu a pred metropolitnou oblasťou New Yorku. Žije tu okolo 18 miliónov obyvateľov.

</doc>
<doc id="105505" url="https://sk.wikipedia.org/wiki?curid=105505" title="Veľký New York">
Veľký New York



</doc>
<doc id="105506" url="https://sk.wikipedia.org/wiki?curid=105506" title="Kamečnica">
Kamečnica

Kamečnica je potok na Strednom Považí, na území okresu Nové Mesto nad Váhom. Je to pravostranný prítok Klanečnice a má dĺžku . Medzi obcou Lubina a osadou Hrušové sa vetví na dve ramená, za obcou Bzince pod Javorinou meandruje.
"Prameň:" v Bielych Karpatoch, v podcelku Javorinská hornatina, na južnom úpätí Veľkej Javoriny () v nadmorskej výške cca 
"Smer toku:" na hornom toku viac-menej na juhovýchod, na dolnom toku na východ, pričom vytvára výrazný oblúk smerujúci na sever, pred ústím tečie na krátkom úseku opäť na juhovýchod
"Geomorfologické celky:" 1.Biele Karpaty, podcelok Javorinská hornatina, 2.Myjavská pahorkatina, 3.Považské podolie, podcelok Trenčianska kotlina
"Prítoky:" sprava prítok () spod Prostredného vrchu (), spod Krásneho vrchu (), spod Saláškov (), zľava z osady Ličkovci, spod Rohu (), dva prítoky z oblasti Maleníka a potok Vrzavka
"Ústie:" do Klanečnice na okraji mesta Nové Mesto nad Váhom v nadmorskej výške okolo 
"Obce:" Lubina a jej osady (Podkozince, Hrnčiarové a iné), Hrušové (okrajom) a Bzince pod Javorinou

</doc>
<doc id="105507" url="https://sk.wikipedia.org/wiki?curid=105507" title="Natalia Oreirová">
Natalia Oreirová

Natalia Marisa Oreiro Iglesias (* 19. máj 1977, Montevideo, Uruguaj) je uruguajsko-argentínska herečka, speváčka a módna návrhárka. Na Slovensku sa preslávila najmä úlohou Milagros v telenovele "Divoký anjel", ale aj ako Kachorra v telenovele "Žena na úteku" či ako Monita v telenovele "Rany z lásky". Tiež je držiteľkou uruguajského hereckého ocenenia, ktoré sa odovzdáva raz za päť rokov. V roku 2018 naspievala pieseň "United By Love", ktorá bola jednou z oficiálnych hymien majstrovstiev sveta vo futbale.
Životopis.
Od svojich 8 rokov chodila na kurzy herectva, v dvanástich vyhrala konkurz na účinkovanie v reklame a do sedemnástich rokov vystupovala vo viac než tridsiatich spotoch (medzi nimi aj v reklame na Pepsi alebo Niveu). Vtedy sa rozhodla pre hereckú kariéru a odsťahovala sa do Buenos Aires (Argentína). Dochádzala na konkurzy do televízie a po niekoľkých odmietnutiach dostala malú úlohu v telenovelách "Dulce Ana" a "Inconquistable corazón". Prvú hlavnú úlohu hrala v seriáli "Modelos 90-60-90", potom v "Ricos y famosos". Po dokrútení týchto seriálov si ju všimli filmoví producenti a Natalia dostala ponuku k nakrúteniu filmu "Un argentino en Nueva York" (1998), ktorý bol v Argentíne tak úspešný, že v prvom týždni porazil i "Titanic". Pri tejto príležitosti mala možnosť naspievať k filmu úvodnú pieseň, čím dokázala, že je i nadaná speváčka.
Dňa 26. januára 2012 Natalia porodila svoje prvé dieťa, ktorému spolu s manželom Ricardom Mollom, ktorý je jeho otcom dali meno Merlín Atahualpa. Ricardo už má z predošlého vzťahu 2 dcéry.

</doc>
<doc id="105508" url="https://sk.wikipedia.org/wiki?curid=105508" title="Tŕstie">
Tŕstie

Tŕstie môže byť:

</doc>
<doc id="105509" url="https://sk.wikipedia.org/wiki?curid=105509" title="Garou">
Garou

Pierre Garand, známy pod prezývkou Garou (* 26. jún 1972, Sherbrooke, Quebec, Kanada) je kanadský spevák a muzikálový herec.

</doc>
<doc id="105510" url="https://sk.wikipedia.org/wiki?curid=105510" title="Tŕstie (potok)">
Tŕstie (potok)

Tŕstie je potok na západnom Slovensku, preteká územím okresu Nové Mesto nad Váhom. Je to ľavostranný prítok Jablonky a meria 18 km. Na hornom toku preteká dolinou Horné Borotovo, medzi mestom Stará Turá a obcou Vaďovce preteká hlbokým údolím, kde aj meandruje.
"Prameň:" v Bielych Karpatoch, v podcelku Javorinská hornatina, na východnom úpätí vrchu Čupec (818,9 m n. m.) v nadmorskej výške okolo 700 m n. m.
"Smer toku:" na hornom toku na juh, po vstupe do Myjavskej pahorkatiny sa stáča na juhojuhovýchod, na dolnom toku opäť na juh
"Geomorfologické celky:" 1.Biele Karpaty, podcelok Javorinská hornatina, 2.Myjavská pahorkatina
"Prítoky:" sprava z oblasti Mizerky, Kostolník, zľava prítok z juhozápadného úpätia Veľkej Javoriny (970,0 m n. m.), Brezovský potok a prítok spod Krásneho vrchu (370,9 m n. m.)
"Ústie:" do Jablonky v obci Hrachovište v nadmorskej výške okolo 212 m n. m.
"Obce:" mesto Stará Turá a jeho osady Topolecká, Jazviny, Trebešín, obce Vaďovce a Hrachovište

</doc>
<doc id="105511" url="https://sk.wikipedia.org/wiki?curid=105511" title="Alicia Keys">
Alicia Keys

Alicia Augello-Cook Dean (* 25. január 1981, Manhattan, New York, USA), známa pod umeleckým menom Alicia Keys, je americká speváčka, skladateľka, hudobná producentka a herečka. Svoj debutový album, "Songs in A Minor" vydala prostredníctvom J Records a dosiahol komerčný úspech. Predalo sa celosvetovo cez 12 miliónov kópií čím sa stala najpredávanejšou novou R&amp;B umelkyňou roku 2001. V roku 2002 jej album vyniesol 5 cien Grammy, vrátane ceny pre Najlepšieho nováčika a Pieseň roka za „Fallin“. Stala sa tak druhou Američankou, ktorá vyhrala 5 cien Grammy počas jedného večera. Jej druhý štúdiový album s názvom "The Diary of Alicia Keys", bol vydaný v roku 2003 a tiež bol veľmi úspešný s predajom 8 miliónov kópií. Za album získala ďalšie 4 ceny Grammy. V roku 2005 vydala svoj prvý koncertný album, "Unplugged", ktorý debutoval na prvej priečke v Spojených štátoch. Po Nirvane v roku 1994 sa stala prvou umelkyňou, ktorá mala "MTV Unplugged" album na prvej priečke.
Alicia sa objavila v niekoľkých televíznych seriáloch, vrátane "Show Billa Cosbyho (The Cosby Show)". Svoj filmový debut mala vo filme "Zabiť eso (Smokin' Aces)" a tiež sa v roku 2007 objavila vo filme "Dievča na stráženie (The Nanny Diaries)". Jej tretí štúdiový album, "As I Am", bol vydaný v tom istom roku a predalo sa 5 miliónov kópií, za ktorý Alicia obdržala 3 ceny Grammy. Nasledujúci rok sa objavila vo filme "Múr nárekov (The Secret Life of Bees)", za ktorý získala nomináciu NAACP Image Award. V decembri 2009 vydala svoj štvrtý album s názvom "The Element of Freedom", ktorý sa stal jej prvým albumom na vrchole rebríčka v Spojenom kráľovstve. V novembri 2012 vyšiel jej piaty album, "Girl on Fire", ktorý sa znovu umiestnil na prvej priečke v USA. V júni 2013 vydala svoj druhý koncertný album, "VH1 Storytellers".
Alicia počas svojej kariéry obdržala mnoho ocenení a predala vyše 55 miliónov albumov a 90 miliónov singlov. Tým sa stala jedným z najpredávanejších umelcov všetkých čias. Magazín "Billboard" ju menoval najlepšou R&amp;B skladateľkou dekády 2000. V roku 2010 VH1 zahrnul Aliciu do zoznamu 100 najlepších umelcov všetkých čias. Magazín "Billboard" ju zaradil do prvej desiatky zoznamu Top 50 R&amp;B/Hip-Hop umelcov za posledných 25 rokov. Vo februári 2012 sa dostala na 14. miesto v zozname VH1's 100 Greatest Women in Music a v roku 2015 na 33. miesto v zozname VH1 „50 Greatest Women of the Video Era“.
13. októbra 2008 koncertovala v Bratislave v Expo Aréne.

</doc>
<doc id="105513" url="https://sk.wikipedia.org/wiki?curid=105513" title="Antonín Janoušek">
Antonín Janoušek

Antonín Janoušek (* 22. august 1877, Nymburk, Rakúsko-Uhorsko, dnes Česko – † 30. marec 1941) bol český novinár a komunistický politik, predseda revolučnej vládnej rady Slovenskej republiky rád.
Životopis.
Vyučil sa za strojného zámočníka vo Viedni, pracoval ako robotník na rôznych miestach v monarchii a v Nemecku. V roku 1895 sa stal členom Českej sociálnodemokratickej strany (česky Českoslovanské sociálně demokratické strany dělnické), dva roky po jej vzniku, ktorá vznikla odčlenením od rakúskej soc-dem. strany v roku 1893. V roku 1906 sa stal robotníckym novinárom (Zájmy občanské, Nový jihočes. dělník, Nová doba, Zájmy želez. zřízence) a funkcionárom robotníckych združení vo vtedajšom Rakúsko-Uhorsku. 
Slovenská republika rád.
Koncom roka 1918 sa zapojil do diania pri komunistickom prevrate v Maďarsku. Od januára 1919 žil v Budapešti, kde pracoval ako dopisovateľ kladnianskych novín "Svoboda". V roku 1919 viedol českú a slovenskú sekciu v ústrednom výbore Maďarskej komunistickej strany. Autor brožúr ("Komunism a diktatúra proletariátu"), spoluzakladateľ Slov. tlačovej agentúry a viacerých novín. Po vpáde revolučných maďarských jednotiek na Slovensko vyhlásil 20. júna 1919 v Prešove Slovenskú republiku rád a sám sa stal členom jej Revolučného výkonného výboru a predsedom Revolučnej vládnej rady. Dňa 7. júla 1919 československé jednotky vytlačili maďarské vojská z územia Československa a Slovenská republika rád zanikla.
Emigrácia do ZSSR.
O mesiac neskôr, v auguste 1919, po páde Maďarskej republiky rád bol väznený v Maďarsku a neskôr v roku 1920 ho maďarský Horthyho režim odsúdil ale potom ho vydali československým úradom. V roku 1920, už ako slobodný občan, kandidoval v prezidentských voľbách proti T. G. Masarykovi, ale získal len 2 hlasy zo 411.  V roku 1921 sa pokúsil o ilegálny prechod do Sovietskeho zväzu, bol zatknutý a obvinený z vlastizrady. Po intervencii Sovietskeho zväzu a priznaní sovietskeho občianstva sa tam v roku 1922 presťahoval a stal sa zmocnencom Medzinárodnej robotníckej pomoci (Mežrabpom) hladujúcim v Povolží. 
Po tom, čo v sovietskom Rusku vypukol v roku 1921 hladomor v Povolží pomoc hladujúcim v počiatkoch organizoval predovšetkým spisovateľ Maxim Gorkij, ktorému dal súhlas na založenie dobrovoľnej humanitárnej organizácie samotný Vladimir Iľjič Lenin. Tzv. "Pogmol", čiže "Všeruský ľudový výbor na pomoc hladujúcim", bol založený 21. júla 1921. Do pomoci sa potom aj zapojila americká charitatívna organizácia "American Relief Administration" (ARA)"." Z iniciatívy výkonného výboru Kominterny bol 13. augusta 1921 vytvorený Medzinárodný výbor pre robotnícku pomoc (Mežrabpom) (Международный рабочий комитет помощи голодающим России - Межрабпомгол). ČSR bola prvým európskym štátom, ktorý prostredníctvom Československého červeného kríža poskytoval pomoc hladujúcim. Osem ešalónov (vlakových súprav) bolo poslaných s jedlom, oblečením, liekmi a poľnohospodárskymi strojmi. Pomoc prichádzala najmä prostredníctvom Československého kríža. Československo bolo jediným štátom, ktorý prijal deti (439 osôb) z hladujúcich oblastí RSFSR.
Nie je známe, či Janoušek bol oficiálnym zástupcom československej pomoci alebo jeho činnosť v "Mežrabpom" vyplývala z jeho členstva v komunistickej strane. Čo je dôležité, je že dostal oficiálne dovolenie sa do Ruska z ČSR vysťahovať práve v období hladomoru, a najprv žil v ruskej autonómnej oblasti Čuvašsko (teraz republika Ruskej federácie) v hlavnom meste Čeboksary, ktoré leží na Volge, v strede oblasti hladomoru. Stal sa tam riaditeľom niekoľkých sovchozov. V Čeboksary založil aj sirotinec a je po ňom od 28. februára 1963 pomenovaná ulica. V súvislosti s pomenovaním ulice si v nasledovnom plaidoyer pripomínajú obyvatelia Čeboksary jeho činnosť takto:V najtragickejších a najhladších rokoch zastupoval Čuvašsko v tejto medzinárodnej organizácii (Mežrabpom). Prostredníctvom neho hladujúci Čuvašský autonómny región dostal obrovskú pomoc - jedlo zakúpené za peniaze, ktoré vyzbierali robotníci mnohých krajín. Do Čuvašska posielal aj oblečenie a topánky vyzbierané od pracujúcich rodín z celého sveta. Stal sa skutočným čuvašským veľvyslancom medzinárodnej pomoci a solidarity. Mežrabpom mal svoje sirotince. Sám A. Janoušek v Čeboksary vytvoril sirotinec pomenovaný po V. I. Leninovi.
Hladomor sa podarilo v roku 1923 aj vďaka Janouškovi ukončiť. Najvýznamnejšia bola americká pomoc vo výške desiatok miliónov dolárov, ktorá zabezpečovala denne stravu pre 8 miliónov ľudí, ktorá však v roku 1923 skončila. 
V rokoch 1937 – 1941 Janoušek pôsobil v Moskve ako riaditeľ továrne na čaj. Zomrel v roku 1941 prirodzenou smrťou. 
Memorabílie.
Počas 1. svetovej vojny žil v Kladne v Unhošťskej ulici kde má pamätnú tabuľu. V Čeboksaroch a v Českých Budějoviciach sú po ňom pomenované ulice. Ulica Janouškova je aj v Prešove (miesto kde vyhlásil SRR), Brne a Olomouci. Jeho urna bola po roku 1989 vložená do spoločného hrobu (č. 137) významných členov KSČ na Olšanských cintorínoch.

</doc>
<doc id="105514" url="https://sk.wikipedia.org/wiki?curid=105514" title="Kostolník (potok)">
Kostolník (potok)

Kostolník je potok na západnom Slovensku, na Kopaniciach, na rozhraní okresov Myjava a Nové Mesto nad Váhom. Je to pravostranný prítok Tŕstia, meria 16 km a je tokom V. rádu. 
Na hornom toku sa koryto na troch krátkych úsekoch rozvetvuje. Na strednom toku boli neďaleko mesta Stará Turá v lesnatom prostredí vybudované dve vodné nádrže, Dubník II. (Bánov) a Dubník I., pod priehradným múrom dolnej priehrady je ešte sústava troch malých rybníkov. K obci Kostolné tečie potok vhĺbeným údolím s výraznejším ohybom koryta, ktoré sa vzápätí vetví na dve ramená (227,3 m n. m.), spájajúce sa na začiatku obce.
Prameň.
v Bielych Karpatoch, v podcelku Javorinská hornatina, na južnom svahu Vrchu Slobodných (686,8 m n. m.) v nadmorskej výške okolo 540 m n. m.
Opis toku.
Od prameňa tečie na hornom toku severojužným smerom, priberá krátke pravostranné prítoky a na okraji Bielych Karpát, pri osade Šľahorovci sa stáča na juhovýchod. Ďalej už tečie v Myjavskej pahorkatine, pri osade Blanárov Vrch priberá významnejší ľavostranný prítok a následne pri osade Bielčikovci pravostranný prítok a preteká kopaničiarskou oblasťou na pomedzí obcí Poriadie, Rudník a mesta Stará Turá. Pri osade Vankovci sa oblúkom stáča na severovýchod a ústi do vodnej nádrže Dubník II. Juhozápadne od mesta vyteká z nádrže smerom na juhovýchod, vzápätí napája aj vodnú nádrž Dubník I., z ktorej pokračuje výraznejšie rozšíreným korytom k obci Kostolné. Intravilánom obce tečie oblúkom vypnutým na východ a juhojuhovýchiodným smerom tečie k svojmu ústiu.
Ústie.
Do Tŕstia sa vlieva severozápadne od obce Hrachovište v nadmorskej výške približne 215 m n. m.

</doc>
<doc id="105518" url="https://sk.wikipedia.org/wiki?curid=105518" title="Javorina (prítok Vrzavky)">
Javorina (prítok Vrzavky)

Javorina je potok v okrese Nové Mesto nad Váhom. Je to ľavostranný prítok Vrzavky, meria 8,1 km a je tokom VI. rádu. 
Pramení v Bielych Karpatoch, v podcelku Javorinská hornatina, na východnom svahu Jelenca (925,1 m n. m.) v nadmorskej výške okolo 640 m n. m. Tečie prevažne juhovýchodným smerom, na dolnom toku cez Myjavskú pahorkatinu a cez kopanice obce Bzince pod Javorinou. Do Vrzavky ústi v nadmorskej výške cca 242 m n. m. na severnom okraji intravilánu obce Bzince pod Javorinou.

</doc>
<doc id="105519" url="https://sk.wikipedia.org/wiki?curid=105519" title="Pierre Garand">
Pierre Garand



</doc>
<doc id="105520" url="https://sk.wikipedia.org/wiki?curid=105520" title="Javorina">
Javorina

Javorina môže byť:

</doc>
<doc id="105522" url="https://sk.wikipedia.org/wiki?curid=105522" title="Svitavský potok">
Svitavský potok

Svitavský potok je potok v juhovýchodnej časti okresu Trenčín. Je to ľavostranný prítok Svinice, meria 9,3 km a je tokom VI. rádu. 
Prameň.
Pramení v juhozápadnom výbežku Strážovských vrchoch, v podcelku Trenčianska vrchovina, v časti Ostrý, na severovýchodnom svahu Ostrého vrchu, pod sedlom Lúčky (550 m n. m.) a pri rovnomennej osade, v nadmorskej výške približne 530 m n. m. 
Opis toku.
Od prameňa tečie sprvu juhovýchodným smerom, preteká Svitavskou dolinou a postupne sa stáča severojužným smerom na hornom toku. V dolnej časti doliny už tečie juhojuhovýchodným smerom, následne vstupuje do Podunajskej pahorkatiny, do podcelku Nitrianska pahorkatina (časť Bánovská pahorkatina) a severojužným smerom preteká okrajom obce Neporadza na pravom brehu. Pod obcou tečie prechodne juhovýchodným smerom, potom cez lokalitu Matejove Lazy opäť severojužným smerom, severne od obce Svinná mení smer toku na juhojuhovýchod a sprava priberá občasný prítok z lokality Za jelšami. Východne od tejto obce sa napokon stáča na juh, podteká štátnu cestu č. 9 a na východnom okraji intravilánu obce sa v nadmorskej výške cca 233,5 m n. m. vlieva do Svinice.

</doc>
<doc id="105526" url="https://sk.wikipedia.org/wiki?curid=105526" title="Ľuborča (potok)">
Ľuborča (potok)

Ľuborča je potok na strednom Považí, v okrese Trenčín. Je to pravostranný prítok Váhu a meria 13,3 km.
Pramení v Bielych Karpatoch, v podcelku Súčanská vrchovina, na severovýchodnom svahu vrchu Čerešienky (758,0 m n. m.) v nadmorskej výške okolo 710 m n. m. V pramennej oblasti priberá prítok spod Javorníka (782,5 m n. m.) zľava. Na hornom toku tečie východojuhovýchodným smerom, z oboch strán priberá niekoľko kratších prítokov, preteká okolo samoty Antonstál s poľovníckym zámočkom a postupne sa stáča viac na juhovýchod. Vstupuje do Považského podolia, najprv preteká Bielokarpatským podhorím a následne Ilavskou kotlinou. Preteká cez Ľuborču, miestnu časť mesta Nemšová, a pokračuje na juh. Južne od miestnej časti ústi v nadmorskej výške okolo 220 m n. m. do Váhu.

</doc>
<doc id="105527" url="https://sk.wikipedia.org/wiki?curid=105527" title="Bobrowski von Boberstein">
Bobrowski von Boberstein

Bobrowski von Boberstein (z Bobrówki) sú starý poľský šľachtický rod. Do šľachtického stavu boli povýšení v roku 1212 za vlády kráľa Leška Bieleho. Na baróna bol povýšený Michal Bobrowski († 1735). Medzi vysokú šľachtu boli prijatí 19. júna 1800 povýšením rodu do stavu grófov Františkom II. 
Členovia rodu sa sobášili medzi popredné rody monarchie, ale aj do zahraničia. Časom sa Bobrowski dostali aj do Ruska, kde vlastnili rozsiahle pozemky. V Petrohrade si postavili dom.
Rodinný majetok sa nikdy nededil, ale zostal spoločný. Rodina sa však rozdelila na 4 vetvy, ktoré mali aj prídomok podľa panstva, kde žili. Tak vznikli Bobrowski von Boberstein-Bobrau (Bobrówka), Boberstein-Andrichau (Andrychow), Boberstein-Inwald (Inwald) a Boberstein-Grossgraz (Grojec Wielki). Bobrowski vždy verne slúžili Habsburgovcom, čo im prinieslo veľké majetky a pocty. V 19. storočí sa radili medzi najbohatšie rody v Sliezsku a Poľsku. Veľký podiel na tom mala sobášna politika a hospodárenie s rodinným majetkom.

</doc>
<doc id="105529" url="https://sk.wikipedia.org/wiki?curid=105529" title="Céline Marie Claudette Dion">
Céline Marie Claudette Dion



</doc>
<doc id="105531" url="https://sk.wikipedia.org/wiki?curid=105531" title="Ivanovský potok">
Ivanovský potok

Ivanovský potok je potok na strednom Považí, na území okresu Trenčín. Je to pravostranný prítok Chocholnice, meria 11 km a je tokom V. rádu. 
Pramení v Bielych Karpatoch, v podcelku Lopenícka hornatina, na západnom svahu vrchu Dúžnik (807,2 m n. m.) v nadmorskej výške cca 620 m n. m. Na hornom toku tečie severojužným smerom dolinou Biele brehy, pokračuje cez Bošácke bradlá a vstupuje do Považského podolia. Tu sa stáča na juhovýchod, zľava priberá prítok (306,2 m n. m.) spod Dubického vrchu (719,1 m n. m.), preteká cez osady v Bielokarpatskom podhorí (Na Kašarovke, Malinné, Borotovec) a Ivanovskou dolinou vteká na dolnom toku do Trenčianskej kotliny. Preteká obcou Ivanovce a neďaleko nej ústi v nadmorskej výške okolo 192 m n. m. do Chocholnice.

</doc>
<doc id="105536" url="https://sk.wikipedia.org/wiki?curid=105536" title="Bobrowski">
Bobrowski



</doc>
<doc id="105538" url="https://sk.wikipedia.org/wiki?curid=105538" title="Akira Kurosawa">
Akira Kurosawa

Akira Kurosawa (, * 23. marec 1910, Omori, Tokio, Japonsko – † 6. september 1998, Setagaja, Tokio) bol známy japonský filmový režisér a scénarista. Kurosawa v jeho mene písaná znakmi 黒澤 by sa dala preložiť ako čierna bažina.
V roku 1954 stvoril legendárny film "Sedem samurajov", ktorý je považovaný za jeho najväčšie a najslávnejšie dielo. Podľa tohto filmu bola neskôr natočená americká verzia príbehu, "Sedem statočných". Medzi jeho ďalšie významné filmy patria napríklad sugestívne "Sny Akiru Kurosawu" a "Rašomon", ktorý je zložený zo štyroch rozprávaní rovnakého príbehu rôznymi ľuďmi. Jeho obľúbeným hercom bol Toširo Mifune, ktorého často obsadzoval do hlavných hereckých úloh.

</doc>
<doc id="105539" url="https://sk.wikipedia.org/wiki?curid=105539" title="Mika Nakašimová">
Mika Nakašimová

Mika Nakašimová (), (* 19. február 1983, Hioki, prefektúra Kagošima, Kjúšu, Japonsko) je japonská speváčka, modelka a herečka. Vo svete sa stala známa hlavne vďaka filmu Resident Evil.

</doc>
<doc id="105540" url="https://sk.wikipedia.org/wiki?curid=105540" title="Mika Nakashima">
Mika Nakashima



</doc>
<doc id="105541" url="https://sk.wikipedia.org/wiki?curid=105541" title="Mika Nakašima">
Mika Nakašima



</doc>
<doc id="105543" url="https://sk.wikipedia.org/wiki?curid=105543" title="Sobotár">
Sobotár



</doc>
<doc id="105544" url="https://sk.wikipedia.org/wiki?curid=105544" title="Západoindické ostrovy">
Západoindické ostrovy



</doc>
<doc id="105545" url="https://sk.wikipedia.org/wiki?curid=105545" title="Západoindické súostrovie">
Západoindické súostrovie



</doc>
<doc id="105547" url="https://sk.wikipedia.org/wiki?curid=105547" title="Západná India">
Západná India

Západná India (ak sa myslia len ostrovy, tak alternatívne: Západoindické ostrovy, Západoindické súostrovie; angl. "West Indies", "West India", "West Indian Islands", šp. "Indias Occidentales", fr. "Indes Occidentales") môže byť: 
Západná India môže byť aj:
Západná India alebo Západoindické ostrovy môže byť aj krátkodobý britský koloniálny útvar v Antilách v rokoch 1958-1962, synonymá: Západoindická federácia, Federácia Západoindických ostrovov, Karibská federácia, pozri Západoindická federácia

</doc>
<doc id="105549" url="https://sk.wikipedia.org/wiki?curid=105549" title="Anglikánska cirkev">
Anglikánska cirkev

Anglikánska cirkev môže byť:

</doc>
<doc id="105552" url="https://sk.wikipedia.org/wiki?curid=105552" title="Gwyneth Paltrow">
Gwyneth Paltrow



</doc>
<doc id="105553" url="https://sk.wikipedia.org/wiki?curid=105553" title="Binah">
Binah



</doc>
<doc id="105556" url="https://sk.wikipedia.org/wiki?curid=105556" title="Vojna za nezávislosť (Izrael)">
Vojna za nezávislosť (Izrael)



</doc>
<doc id="105558" url="https://sk.wikipedia.org/wiki?curid=105558" title="Spoločnosť anglických panien">
Spoločnosť anglických panien



</doc>
<doc id="105560" url="https://sk.wikipedia.org/wiki?curid=105560" title="IBMV">
IBMV



</doc>
<doc id="105561" url="https://sk.wikipedia.org/wiki?curid=105561" title="Hod">
Hod

Hod môže byť:
HOD je skratka pre „Head of Department“ (vedúci oddelenia) v americkom filmovom priemysle, napríklad HOD Plasterer, HOD Painter atď.

</doc>
<doc id="105562" url="https://sk.wikipedia.org/wiki?curid=105562" title="Chazarovia">
Chazarovia



</doc>
<doc id="105564" url="https://sk.wikipedia.org/wiki?curid=105564" title="Chvárizmí">
Chvárizmí



</doc>
<doc id="105576" url="https://sk.wikipedia.org/wiki?curid=105576" title="Blažej Krasnovský">
Blažej Krasnovský

Ing. Mgr. Blažej Krasnovský (* 3. január 1951, Bunkovce – † 17. august 1999, kataster obce Tesárske Mlyňany ) bol slovenský politik, ekonóm , redaktor, vydavateľ, publicista, básnik a spisovateľ, autor literatúry pre deti a mládež.
Životopis.
Základnú školu ukončil v rodisku, potom študoval na Strednej všeobecnej vzdelávacej škole v Sobranciach, kde maturoval v roku 1969 a v štúdiu pokračoval na Obchodnej fakulte Vysokej školy ekonomickej v Bratislave, ktorú ukončil absolutóriom v roku 1977. V rokoch 19721995 pracoval v Slovenskej poisťovni, kde zastával rôzne významné funkcie, medzi inými aj funkciu riaditeľa. Popri svojej náročnej práci sa dal na štúdium teológie, ktoré ukončil titulom Mgr. na Gréckokatolíckej bohosloveckej fakulte UPJŠ v Prešove v roku 1996. Od roku 1991 zastával rôzne vrcholné ekonomické funkcie v akciových spoločnostiach, bol členom predstavenstiev a dozorných rád vo viacerých slovenských bankách, bol predsedom Dozornej rady Fondu národného majetku a stal sa i riaditeľom sekcie kapitálového trhu, členom Výkonného výboru Fondu národného majetku, pripravoval stratégiu nutnej ekonomickej transformácie. V novembri 1989 spoluzakladal KDH v regióne východného Slovenska. Od roku 1998 zastával funkciu podpredsedu KDH pre ekonomiku. Tragicky zahynul pri autonehode v katastrálnom území obce Tesárske Mlyňany. Bol šéfredaktorom časopisu Slovo, oficiálneho časopisu Gréckokatolíckej cirkvi na Slovensku, vedúcim redaktorom časopisu pre kresťanskú kultúru Verbum, zakladajúcim členom Spolku sv. Cyrila a Metoda, v 1991, bol členom výboru Spolku sv. Vojtecha v Trnave a členom ekonomickej rady Košického apoštolského exarchátu.
Tvorba.
Svoje prvé diela začal uverejňovať v roku 1971, knižne debutoval v roku 1984 zbierkou "Na linke dôvery". Vo svojej tvorbe využíval náboženské a kresťanské motívy, odsudzoval konzumný spôsob života a materializmus. Venoval sa písaniu meditatívnej, intímnej a občianskej lyriky, je tiež autorom rozhlasových literárnych pásiem a kompozícií, ale tiež televíznych scenárov ("Nedeľná chvíľka poézie"). Vo svojom vydavateľstve Slovo, ktoré založil v roku 1990 vydal 50 knižných titulov, medzi ktorými bola poézia, próza, antológie, zborníky poézie, ale tiež drámy od mladých východoslovenských spisovateľov.

</doc>
<doc id="105578" url="https://sk.wikipedia.org/wiki?curid=105578" title="Indické jazyky">
Indické jazyky

Indické jazyky môžu byť:

</doc>
<doc id="105581" url="https://sk.wikipedia.org/wiki?curid=105581" title="Stredné indoárijské jazyky (časovo)">
Stredné indoárijské jazyky (časovo)

Stredné indoárijské jazyky alebo stredoindoárijské jazyky alebo indoárijské jazyky strednej doby alebo stredné indické jazyky alebo prákrity sú skupina indoárijských jazykov.
Sú doložené na nápisoch od 3. storočia pred Kr. do 5. - 6. storočia po Kr., ale aj ako literárne jazyky. Najarchaickejší stredný indoiránsky jazyk je pálí, jazyk budhistického kánonu z 5. storočia pred Kr.
Hlavné stredné indoárijské jazyky sú:

</doc>
<doc id="105584" url="https://sk.wikipedia.org/wiki?curid=105584" title="Stredné indické jazyky">
Stredné indické jazyky



</doc>
<doc id="105585" url="https://sk.wikipedia.org/wiki?curid=105585" title="Prákrity">
Prákrity



</doc>
<doc id="105586" url="https://sk.wikipedia.org/wiki?curid=105586" title="Nové indoárijské jazyky">
Nové indoárijské jazyky

Nové indoárijské jazyky (iné názvy: novoindoárijské jazyky, nové indické jazyky, novoindické jazyky) sú najmladšia skupina indoárijských jazykov. Začali sa formovať v 10. storočí po Kr a používajú sa dodnes. Dnes sa používajú ako úradné jazyky v Indii, Pakistane, Bangladéši, na Srí Lanke a na Maldivách. Špeciálne postavenie má rómčina. 
Nové indoiránske jazyky sa vyvinuli z prákritov, t.j. z (časovo) stredných indoiránskych jazykov.
Delenie.
Existuje viacero klasifikácií týchto jazykov. Veľmi často je sporné, či ide o jazyky alebo nárečia.
Najbežnejšie súčasné delenie nových indoárijských jazykov je nasledovné (uvedené sú len hlavné jazyky):

</doc>
<doc id="105587" url="https://sk.wikipedia.org/wiki?curid=105587" title="Novoindické jazyky">
Novoindické jazyky



</doc>
<doc id="105588" url="https://sk.wikipedia.org/wiki?curid=105588" title="Novoindoárijské jazyky">
Novoindoárijské jazyky



</doc>
<doc id="105590" url="https://sk.wikipedia.org/wiki?curid=105590" title="Stredoindoárijské jazyky">
Stredoindoárijské jazyky



</doc>
<doc id="105591" url="https://sk.wikipedia.org/wiki?curid=105591" title="Langues d’oc">
Langues d’oc



</doc>
<doc id="105592" url="https://sk.wikipedia.org/wiki?curid=105592" title="Langue d’oc">
Langue d’oc



</doc>
<doc id="105594" url="https://sk.wikipedia.org/wiki?curid=105594" title="Usa">
Usa



</doc>
<doc id="105598" url="https://sk.wikipedia.org/wiki?curid=105598" title="Pieseň o zemi">
Pieseň o zemi

Pieseň o zemi () je dielo rakúskeho hudobného skladateľa Gustava Mahlera. Bolo napísané v rokoch 1907 – 1908 a ide o jednu z jeho najzaujímavejších symfonických prác.
Skladba zachytáva Mahlera vo svojom najsmutnejšom, ale najinovatívnejšom období. "Pieseň o zemi" je filozofická, ale intímna zároveň. "Piesňou o zemi" vstúpil Mahler do neskorého obdobia svojej tvorby. V porovnaní s predošlou Mahlerovou tvorbou je "Pieseň o zemi" lyrickejšia a citovejšia. Táto citovosť je však spätá s minulosťou, ktorá je už nenávratne preč.
Pôvod.
Skladateľ začal s písaním skladby v roku 1907. Leto roku 1907 sa spája s troma údermi kladiva, ktoré odzneli v Mahlerovej "Šiestej symfónii". Najprv bol donútený rezignovať kvôli intrigám a antisemitským náladám na svoj post dirigenta Viedenskej štátnej opery; neskôr jeho staršia dcéra Mária umrela na šarlach a na koniec Mahlerovi diagnostikovali srdcovú vadu. V liste svojmu priateľovi, dirigentovi, Brunovi Walterovi napísal: "„V jednej chvíli som stratil všetko, čo som dosiahol a čím som bol. Teraz sa musím opäť naučiť kráčať, ako dieťa.“"
V tomto nešťastnom období si Mahler začal uvedomovať svoju smrteľnosť a vykorenenosť, vyplývajúcu z jeho zdravotného stavu a židovského pôvodu. Do rúk sa mu dostala zbierka starej čínskej poézie pod názvom "Čínska flauta" "(Die Chinesische Flöte)", ktorú do nemčiny preložil básnik Hans Bethge. Mahler očarený krásou básní sa ich rozhodol zhudobniť, pričom vznikol hybrid piesne a symfónie, dvoch žánrov, ktoré ho sprevádzali celým jeho umeleckým životom.
Mahler bol poverčivý a bál sa tzv. „kliatby deviatej syfónie“. Po dokončení svojej "Ôsmej symfónie", presvedčený, že deviata symfónia by ho zabila sa rozhodol zložiť "Pieseň o zemi" s podtitulom „Symfónia pre tenor, kontaalt a veľký orchester“ a nechal ju neočíslovanú. Mahler dúfal, že všetko bude v poriadku, keďže jeho "Deviata symfónia" bude v skutočnosti desiata. Napriek tomu, Mahler „kliatbe“ podľahol; jeho nasledujúce dielo pomenované ako "Deviata symfónia" je posledným Mahlerovým dokončeným dielom. V čase jeho smrti bola pre orchester dokončená iba prvá veta jeho "Desiatej symfónie".
Pieseň o zemi bola prvýkrát predstavená na verejnosti 20. novembra 1911 v Mníchove pod dirigentskou taktovkou Bruna Waltera.
Inštrumentácia a libreto.
"Pieseň o zemi" je napísaná pre veľký orchester. Napriek tomu, že dielo vyžaduje veľké množstvo hudobníkov, celý orchester hrá naraz iba zriedka (s výnimkou prvej vety). V mnohých častiach hrá naraz len niekoľko nástrojov a dielo sa skôr ponáša na komornú hudbu.
Spevácke party sú napísané pre tenor a alt. Mahler však pripustil možnosť nahradenia altu barytónom. Túto možnosť však hudobníci v prvých rokoch uvádzania diela nevyužili takmer vôbec.
Libreto Mahler zostavil z diel čínskych básnikov. Štyri z nich ("Das Trinklied vom Jammer der Erde", "Von der Jugend", "Von der Schönheit" a "Der Trunkene im Frühling") sú od Li Po (701 – 762). Vetu "Der Einsame im Herbst" je od básnika Čang Se (765 – ?830) a posledná veta – "Der Abschied" je kombináciou básní od Meng Haoran (691 – 740) a Wang Wei (698 – 761).
Analýza.
Prvá veta.
Prvá veta symfónie má titul "Das Trinklied vom Jammer der Erde" () a udáva celkovú atmosféru kompozície. Opakujúci sa refrén: „Temný je život, temná je smrť“ je s každým ďalším opakovaním zaspievaný o poltón vyššie. Ako aj ostatné básne Li Po, tak aj táto v sebe mieša opileckú radosť s hlbokým zármutkom. Mahler tento smútok zosilnil až do takmer expresionistickej hrôzy. Hudba hraničí s chaosom a šialenstvom, je hutná, hlasná a prenikavá zároveň. Nástroje samotné sú ako hlasy, každý s vlastnou vôľou: kričia, gagotajú, plačú a vzdychajú v strašidelnej kakofónii zvukov.
Ťažký je najmä tenorový part, keďže spevák musí spievať na vrchnej hranici svojho hlasového rozsahu oproti orchestru v plnej sile. Podľa hudobného filozofa Adorna by sa mal spevák pokúsiť o vytvorenie dojmu „denaturovaného hlasu v čínskom falzete“, pravdepodobne v štýle pekinskej opery. To dodáva hlasu prenikavý zvuk až na hranici výkriku. Mahler využil abrazívny štýl čínskej opery dosahujúc obrovský dojem, stelesňujúci agóniu a hrôzu slov: „hnijúci odpad tejto zeme“ s obrazom opice kvíliacou nad hrobmi.
Druhá veta.
Nasleduje druhá veta s názvom "Der Einsame im Herbst" (), táto časť kompozície je miernejšia, tlmenejšia a jej celková atmosféra by sa dala opísať ako „blednúce zlato“. Strunové nástroje a ich striedanie pripomína padajúce lístie, odzrkladľujúce nepokoj v duši. Sóla dychových nástrojov prerážajú jesennú hmlu a spevák oplakáva umierajúce kvety a odchádzajúcu krásu. Nálada kompozíciie pripomína Mahlerov skorší piesňový cyklus "Piesne o mŕtvych deťoch". V rozpore so všeobecným vnímaním Mahlerovej hudby je táto časť "Piesne o zemi" orchestrovaná roztrúsene a podobá sa viac na komornú hudbu.
Tretia veta.
"Von der Jugend" () je treťou časťou Mahlerovej "Piesne o zemi". Básnik v nej vytvára umelú scenériu porcelánového pavilónu a jazierok v ktorých sa odráža všetko na okolo. Priatelia spolu popíjajú, rozpávajú sa a píšu svoje verše. Táto orientálna nálada však slúži aj hlbšiemu cielu. Je akýmsi pohľadom cez zahmlené sklo vlastnej pamäte, za ktorým sa krajina vlastnej mladosti stala cudzou a exotickou ako tá, ktorú opisujú verše Li Po.
Štvrtá veta.
Spolu s treťou vetou tvorí štvrtá veta "Von der Schönheit" () akési intermezzo. Mladé dievčatá zbierajú lotosové kvety na brehu rieky, zatiaľ čo mladí chlapci jazdia na koňoch. Mahler stavia ďalej na pôvodnom texte a najkrajšie z mladých dievčat venuje svojmu milému „dlhý, túžobný pohľad“. Hudba sa vinie ďalej okolo scény strateného šťastia. Hudba je jemná, citlivá s ostrými výbuchmi zvukov, ako sa blížia mladí chlapci na koňoch. V mnohom pripomína Viedeň a Mahlerova úmyselná napodobenina Číny sa stáva ozajstým domovom pre ľudí bez domova.
Piata veta.
Piata veta "Der Trunkene Im Frühling" () je scherzom celej kompozície. Môže byť považovaná za spoločníka prvej piesne – "Das Trinklied vom Jammer der Erde". Rozprávač si pravdepodobne užíva trocha viac ako by sa patrilo, ako človek, ktorý už nemá čo stratiť. Hudobne sa vracia k predošlej vete využitím motívu rohu. Mahler mení tempo skladby každých pár dôb, pričom tempo nasledujúce sa v ničom neponáša na tempo predchádzajúce. Tak Mahler vytvára náhle a nepredvídateľné prechody. Opilec sa hnevá na život, ktorý sa zmenil na sériu neprirodzených šokov a nárazov, bez pamäti alebo akejkoľvek kontinuity. „Čo mi to tá jar urobila?“ kričí, pripomínajúc Baudelairov citát "„Le Printemps adorable a perdu son odeur!“" („Jar, naša milovaná, zrazu stratila svoju vôňu!“). Farba tónov sa mení spolu so zmenami temúa. V prostrednej časti husľové sólo predstavuje moment nehy, podobne ako v Mahlerovej "Siedmej symfónii". Husle predstavujú hlas vtáčika, ktorý spieva na opilcovom okne, oznamújúc mu, že jar už prišla. Ale opilcovi sa skutočný svet zdá „ako by bol zo sna“.
Šiesta veta.
Posledná, šiesta veta, "Der Abschied" () je skoro tak dlhá ako všetky predošlé vety dokopy. Jej text vznikol spojením dvoch básní, ktorých hlavnou témou je lúčenie. Prvé noty odohrajú tam-tamy a zdá sa, že všetka nádej odišla so západom slnka. Orchester znie ako keby bol rozbitý na kusy. Každý z nástrojov na chvíľu prerazí ticho a potom sa opäť odmlčí. Nástroje znejú čoraz viac ako dav stratených duší kvíliacich vo svojom utrpení. Ich hlasy vytvárajú obraz samoty a „biedy zeme“. Napriek všetkému sa rozprávač drží strácajúceho sa sveta za každú cenu. Mahler to vyjadril napísaním „ticha“ do partitúry. Prvýkrát sa v západnej hudbe stalo ticho samo o sebe výstižným.
Posledná časť Piesne o zemi je veľmí náročná na dirigovanie. Bruno Walter spomína, že Mahler mu ukázal partitúru šiestej vety a opýtal sa ho: "„Vieš ako to oddirigovať? Lebo ja nie.“" Mahler taktiež váhal, že či má skladbu predstaviť verejnosti, najmä kvôli jej neúprosnej negativite, ktorá bola i na Mahlera nezvyčajná. "„Nevrátia sa ľudia domov a nezastrelia sa?“" pýtal sa. Napriek tomu, pri poslednej rozlúčke, doráňaná zem žiari v plnej kráse a kdesi pod nánosom bezútešnosti sa nachádza skrytá nádej.
Kafkov citát "„Je tu nádej, ale nie pre nás.“" sa najviac blíži Mahlerovmu odkazu.

</doc>
<doc id="105602" url="https://sk.wikipedia.org/wiki?curid=105602" title="Britčina">
Britčina

Britčina môže byť:

</doc>
<doc id="105607" url="https://sk.wikipedia.org/wiki?curid=105607" title="Elektromagnetické vlnenie">
Elektromagnetické vlnenie



</doc>
<doc id="105611" url="https://sk.wikipedia.org/wiki?curid=105611" title="Vyhynutý jazyk">
Vyhynutý jazyk



</doc>
<doc id="105628" url="https://sk.wikipedia.org/wiki?curid=105628" title="Slavkovský potok">
Slavkovský potok

Slavkovský potok môže byť:

</doc>
<doc id="105629" url="https://sk.wikipedia.org/wiki?curid=105629" title="Slavkovský potok (prítok Torysy)">
Slavkovský potok (prítok Torysy)

Slavkovský potok je potok na rozhraní Spiša a Šariša, preteká územím okresov Levoča a Sabinov. Je to najväčší pravostranný prítok Torysy, meria 14,3 km a je tokom VI. rádu. Na hornom toku (po sútok s Antalovym potokom) sa označuje ako "Dolina". Na dolnom toku meandruje a na krátkom úseku sa vetví na dve ramená, ktorými preteká obcou Brezovička.
Prameň.
Potok vzniká v Levočských vrchoch, v podcelku Levočské planiny, na juhojuhozápadnom svahu vrchu Hoľa (949,2 m n. m.) v nadmorskej výške približne 850 m n. m., východne od osady Podproč v lokalite Orlovec.
Smer toku.
Od prameňa tečie najprv na krátkom úseku na juh, potom sa stáča na juhovýchod a oblúkom ďalej na severoseverovýchod. Pod sútokom s Rovinkou tečie k osade Vlčia prechodne východným smerom, od osady Vlčia už tečie výhradne na sever.
Ústie.
Slavkovský potok ústi do Torysy na východnom okraji obce Brezovica v nadmorskej výške cca 443 m n. m.
Obce.
Potok preteká cez katastrálne územie týchto obcí:

</doc>
<doc id="105630" url="https://sk.wikipedia.org/wiki?curid=105630" title="Dubovický potok">
Dubovický potok

Dubovický potok je potok v dolnom Šariši, na území okresu Sabinov. Je to pravostranný prítok Torysy, má dĺžku 7,2 km a je tokom VI. rádu. 
Prameň.
Pramení v pohorí Bachureň na severnom svahu vrchu Žliabky (1 028,0 m n. m.) v nadmorskej výške približne 800 m n. m. 
Opis toku.
Najprv tečie severoseverovýchodným smerom, postupne sa stáča a pokračuje východoseverovýchodným smerom, pričom zľava priberá prítok z juhovýchodného svahu Predných Bandoviec (753,8 m n. m.), sprava najprv prítok zo severného úpätia Dlhých dielov (823,1 m n. m.), potom prítok zo severovýchodného svahu Dlhých dielov a zľava prítok z východného svahu Predných Bandoviec. Následne sa stáča smerom na sever, sprava priberá prítok spod Sedla pod Marduňou (751 m n. m.) a preteká obcou Dubovica. V obci priberá dva ďalšie prítoky: z pravej strany prítok z oblasti Kríčkov, z ľavej strany prítok zo severovýchodného svahu Bukovej (709,1 m n. m.) a vteká do Spišsko-šarišského medzihoria, do podcelku Šarišské podolie. Za obcou sa stáča viac na severoseverovýchod a vstupuje na územie mesta Lipany. Tu sa južne od centra mesta vlieva v nadmorskej výške cca 375,5 m n. m. do Torysy.

</doc>
<doc id="105631" url="https://sk.wikipedia.org/wiki?curid=105631" title="Jan Vermeer">
Jan Vermeer

Jan Vermeer alebo Johannes Vermeer, Vermeer van Delft či Johannes van der Meer (* 31. október 1632, Delft, Holandsko† 15. december 1675, Delft) bol holandský maliar, ktorý žil a pracoval v Delfte. Od 19. storočia je jedným z najobdivovanejších holandských barokových maliarov.
Život.
Bol pokrstený ako Johannis van der Meer v protestantskom kostole Nieuwe Kerk ​​v Delfte. Jeho otec sa pôvodne volal "Reynier Janz Vos" a až neskôr si z neznámych dôvodov zmenil priezvisko na "van der Meer" alebo skrátene "Vermeer". Pracoval ako hostinský, po svadbe o sebe tvrdil, že je výrobcom hodvábu. Možno preto sa na mnohých Vermeerových obrazoch objavujú najrôznejšie látky, drapérie a tapisérie. Vermeerov otec tiež nakupoval a predával obrazy a bol členom cechu sv. Lukáša.
Vermeer a jeho rodina, boli príslušníci nižšej strednej spoločenskej vrstvy, žili vo veľkom dome v miestnom hostinci menom Mechelen. Janovi starí rodičia boli negramotní a negramotná bola aj Janova matka. Jan sa narodil ako druhé dieťa v poradí a zároveň jediný syn.
Motivácia Jana (Johannesa) stať sa umelcom je obostretá tajomstvom. Predpokladá sa však, že šesť rokov navštevovať ateliér majstra, ktorý bol členom cechu sv. Lukáša (cechu maliarov). Až v roku 1653 mohol sám do cechu vstúpiť a začať tvoriť a predávať vlastné diela. Niektorí z bádateľov sa domnievajú, že sa Vermeer vydal za štúdiom až do Amsterdamu či Utrechtu.
Vermeer sa v roku 1653 oženil s Catharinou Bolnesovou, ktorá bola katolíčka, a nie je známe, či Jan po svadbe konvertoval alebo nie. Z manželstva vzišlo pätnásť detí, z ktorých štyri zomreli v ranom detstve. V roku 1655 zomrel Vermeerov otec, a Jan získal časť dedičstva. Spoločne s matkou viedol hostinec, obchodoval s obrazmi a popritom maľoval.
Na Vermeerovej rannej tvorbe je bádateľné, že sa mladý maliar vyrovnával s vplyvmi náboženskej, mytologickej a žánrovej maľby utrechtskej školy, ktorá vychádzala z Caravaggia. 
Krátko potom prišiel obrat a Vermeer sa začal zameriavať na maľby scén z bežného života. S podobnými témami získali slávu maliari ako: Gerard Terborch, Nicolas Maes alebo Pieter de Hooch.
Vermeer sa v období svojich maliarskych začiatkoch živil – podobne ako jeho otec – predajom umeleckých diel iných maliarov. Sám v priemere vytvoril len dve plátna ročne, napriek tomu sa pri každej príležitosti na najrôznejších listinách podpisoval ako maliar. Neskôr bol pokladaný za znalca, umenia a bol pozývaný, aby odhadol cenu rôznych obrazov. Aj jeho vlastné obrazy sa predávali za veľmi vysokú cenu a mali popularitu.
Vermeer často netvoril v časoch svojej najväčšej slávy, oveľa lepšie však predával. Keď ho v roku 1663 v ateliéri navštívil francúzsky cestovateľ Balthasar de Monconys, Vermeer mu nemohol ukázať ani jedinú vlastnú prácu. 
Spoločne však navštívili dom pekára Hendricka van Buytena a zberateľa Vermeerových diel, de Monconys si do denníka poznamenal, že videl „obraz s jedinou figúrou“ za neuveriteľnú cenu 600 zlatých guldenov.
V roku 1669 Vermeera dvakrát navštívil bohatý znalec umenia Pieter van Beckhout, ktorý si poznamenal, že videl niektoré ukážky Vermeerovej tvorby, pričom najpozoruhodnejším aspektom na nich bola dokonalá perspektíva. V tomto období bol tiež spolu s Hansom Jordaensom povolaný do Haagu, kde posudzovali pravosť množstva obrazov, ktoré sa predávali ako diela slávnych talianskych renesančných majstrov, Raffaela Santiho a Michelangela.
V roku 1660 sa Vermeer s rodinou z hostinca Mechelen presťahoval do menšieho domu na Oude Langendijk, ktorý vlastnila Janova svokra. Počas francúzskej invázie v roku 1672 sa však príjmy rodiny s jedenástimi deťmi rapídne znížili. Vojnové obdobie obchodu s umením neprialo a na Vermeera doľahli veľké finančné problémy. Maľoval čoraz menej ako predtým a je pravdepodobné, že sa obavy o budúcnosť prejavili aj na jeho zdravotnom stave. Zomrel v roku 1675, iba ako 43 ročný. Zanechal po sebe vdovu, jedenásť detí a množstvo dlhov. Je pochovaný v Starom kostole (Oude Kerk) v Delftách.
Po smrti upadol postupne do zabudnutia. Záujem o jeho diela sa prebudil až v 19. storočí a dodnes stále rastie. O Vermeera sa veľmi zaujímali impresionisti, najmä Vincent van Gogh, spisovateľ Marcel Proust, surrealistický maliar 20. storočia Salvador Dalí a mnoho ďalších. Začiatkom 20. storočia Vermeerove obrazy kupovali americkí milionári za astronomické sumy, takže je väčší počet jeho diel vystavený napríklad v newyorskom Metropolitnom Museum of Art a v National Gallery of Art vo Washingtone.
Vermeerové obrazy boli tiež často falšované. Preslávil sa najmä Han van Meegeren, ktorý je považovaný za jedného z najväčších falšovateľov v dejinách umenia.

</doc>
<doc id="105632" url="https://sk.wikipedia.org/wiki?curid=105632" title="Lúčanka">
Lúčanka

Lúčanka je názov vodných tokov na Slovensku:

</doc>
<doc id="105633" url="https://sk.wikipedia.org/wiki?curid=105633" title="Lúčanka (prítok Torysy)">
Lúčanka (prítok Torysy)

Lúčanka je potok v dolnom Šariši, na území okresu Sabinov. Je to ľavostranný prítok Torysy, meria 9,6 km a je tokom VI. rádu. 
Prameň.
Pramení v pohorí Čergov na južnom svahu Hýrovej (1 070,9 m n. m.) v nadmorskej výške približne 875 m n. m. 
Smer toku.
Od prameňa tečie na krátkom úseku na juh, potom sa stáča na západ, od sútoku s Kalinovským potokom sa postupne stáča a pokračuje severojužným smerom. Pri obci Lúčka vytvára výrazný oblúk prehnutý na západ. Na dolnom toku preteká územím mesta Lipany juhozápadným smerom až k ústiu.
Ústie.
Lúčanka sa vlieva do Torysy na východnom okraji intravilánu mesta Lipany v nadmorskej výške cca 372,5 m n. m.

</doc>
<doc id="105634" url="https://sk.wikipedia.org/wiki?curid=105634" title="Drienický potok">
Drienický potok

Drienický potok je potok v dolnom Šariši, preteká územím okresu Sabinov. Je to ľavostranný prítok Torysy, meria 8,6 km a je tokom VI. rádu.
Prameň.
Pramení v pohorí Čergov na juhojuhozápadnom svahu Lysej (1 067,9 m n. m.) v nadmorskej výške približne 920 m n. m. 
Smer toku.
V pramennej oblasti tečie na krátkom úseku na západ, potom sa stáča a ďalej pokračuje viac-menej severojužným smerom. Na dolnom toku, za obcou Drienica, sa oblúkom stáča na západojuhozápad. 
Ústie.
V Šarišskom podolí na území mesta Sabinov sa v nadmorskej výške 319,7 m n. m. vlieva do Torysy.

</doc>
<doc id="105635" url="https://sk.wikipedia.org/wiki?curid=105635" title="Veľký potok (prítok Torysy)">
Veľký potok (prítok Torysy)

Veľký potok je potok v dolnom Šariši, preteká územím okresov Sabinov a Prešov. Je to ľavostranný prítok Torysy a má dĺžku 13,6 km. Za obcou Šarišské Sokolovce sa od hlavného koryta odpája tzv. Náhon, ktorý tečie juhovýchodným smerom cez obec Uzovce k osade Jur, kde vteká do potoka Dzikov.
Prameň.
Potok pramení v pohorí Čergov na východnom svahu vrchu Lysá (1 067,9 m n. m.) v nadmorskej výške približne 905 m n. m.
Smer toku.
V pramennej oblasti tečie najprv juhovýchodným smerom, následne tečie severojužným smerom, na krátkom úseku potom opäť na juhovýchod. Od sútoku s prítokom z juhozápadného svahu Hradovej hory až pod obec Šarišské Sokolovce pokračuje severojužným smerom, na dolnom toku následne vytvára výrazný oblúk smerujúci na západ a napokon sa stáča a tečie k ústiu juhovýchodným smerom.
Ústie.
Veľký potok ústi do Torysy severoseverozápadne od mesta Veľký Šariš v nadmorskej výške cca 273 m n. m.
Obce.
Preteká katastrálnym územím týchto obcí:

</doc>
<doc id="105638" url="https://sk.wikipedia.org/wiki?curid=105638" title="Dzikov">
Dzikov

Dzikov je potok v dolnom Šariši, na území okresov Sabinov a Prešov. Je to ľavostranný prítok Torysy a meria 14,1 km. Na dolnom toku meandruje a vytvára niekoľko výrazných oblúkov.
Prameň.
Pramení v pohorí Čergov na južnom svahu Hradovej hory (871,0 m n. m.) v nadmorskej výške približne 700 m n. m.
Smer toku.
Od prameňa tečie viac-menej severojužným smerom, v blízkosti obce Ratvaj tečie juhovýchodným smerom, odtiaľ k sútoku s Malým potok juhojuhovýchodným smerom. Ďalej tečie opäť severojužným smerom, pričom vytvára oblúk ohnutý na západ. Medzi obcou Gregorovce a sútokom s Kanašským potokom pokračuje na juhovýchod, napokon tečie južným až juhojuhozápadným smerom k ústiu.
Ústie.
Dzikov sa vlieva do Torysy juhovýchodne od mesta Veľký Šariš v nadmorskej výške približne 255 m n. m.
Obce.
Potok preteká katastrálnym územím týchto obcí:

</doc>
<doc id="105639" url="https://sk.wikipedia.org/wiki?curid=105639" title="Macrobius">
Macrobius



</doc>
<doc id="105641" url="https://sk.wikipedia.org/wiki?curid=105641" title="Peter Glocko">
Peter Glocko

Peter Glocko (* 2. jún 1946, Muráň† 26. jún 2019) bol slovenský spisovateľ, scenárista a autor literatúry pre deti a mládež.
Životopis.
Narodil sa v robotníckej rodine a vzdelanie získaval v Partizánskom a v Bratislave. Pracoval ako robotník v Slovnafte, neskôr ako gumárenský laborant v Partizánskom. V roku 1966 sa stal redaktorom vo vydavateľstve Mladé letá, v rokoch 1969 – 1975 bol redaktorom vo vydavateľstve Osveta v Martine, od roku 1975 potom pracoval ako redaktor vo vydavateľstve Smena. Bol redaktorom vydavateľstva Slovenský spisovateľ a žil v Bratislave.
Tvorba.
Svoje prvé diela publikoval od roku 1964 v časopisoch Mladá tvorba, Romboid, Slovenské pohľady, ale tiež v časopisoch pre mládež Kamarát a ďalších. Knižný debut mu vyšiel v roku 1970. Venoval sa tvorbe pre dospelých i pre deti a mládež. Často využíval folklórne a ľudové zdroje, ktoré upravoval, no zároveň zachovával ich folklórne hodnoty. Písal detské rozprávky, romány, ale tiež filmové scenáre.

</doc>
<doc id="105642" url="https://sk.wikipedia.org/wiki?curid=105642" title="Nagy de Tarczál">
Nagy de Tarczál

Nagy de Tarczál je šľachtický rod žijúci v Zempínskej stolici, ktorý dostal šľachtický titul od Rudolfa II. dňa 25. septembra roku 1592 na Pražskom hrade. Rod bol pomerne bohatý, až do revolúcie, ktorá vypukla v rokoch 1848-49. Majetok začal upadať po poprave Jozefa Nagya v Arade dňa 6. októbra 1849, ktorý bol generálom v Kossuthovom povstaní. Po tejto udalosti stratili dve tretiny pôdy, ktorá im bola odobratá z dôvodu rebélie proti Habsburgovcom a Rakúsku. Do tejto doby však vlastnili množstvo polí, lesov, viníc a lúk v okolí Tarczálu. Rod bol silne maďarsko orientovaný a to bol jeden z dôvodov, prečo sa postavili na stranu Kossutha. Boli spriaznení s množstvom významných zemianskych rodín. Prevažne sa ženili a vydávali v rámci okolia Tarczálu, ale tiež aj okolitých stolíc. Živili sa predovšetkým ako statkári. Ich rodokmeň sa dá podrobne sledovať od Štefana, ktorý získal zemiansky titul. Napriek tomu od 1. svetovej vojny o nich nemáme žiadne informácie.

</doc>
<doc id="105644" url="https://sk.wikipedia.org/wiki?curid=105644" title="Viera Handzová">
Viera Handzová

Viera Handzová (vydatá Viera Miháliková) (* 12. máj 1931, Kokava nad Rimavicou † 15. jún 1997, Bratislava) bola slovenská spisovateľka, publicistka a prekladateľka; dcéra spisovateľa Ctibora Jána Handzu a prvá manželka spisovateľa Vojtecha Mihálika.
Životopis.
Narodila sa v rodine evanjelického farára, vzdelanie získavala v Ľubietovej, 1942 – 1950 študovala na gymnáziu v Banskej Bystrici, v 1950 – 1954 v Bratislave na filozofickej fakulte Univerzity Komenského odbor ruština – slovenčina. 
Od roku 1953 pracovala ako redaktorka v Slovenskom vydavateľstve krásnej literatúry, v rokoch 1956 – 1969 pracovala ako prekladateľka a profesionálna spisovateľka. V rokoch 1969 – 1970 sa vrátila k redaktorskej práci, tentoraz však vo vydavateľstve Obzor, v rokoch 1970 – 1973 bola redaktorkou časopisu Nové slovo, v rokoch 1974 – 1981 bola vedúcou redaktorkou vydavateľstva Smena. Po roku 1981 sa venovala profesionálne vlastnej tvorbe.
Tvorba.
Predstaviteľka tzv. strednej generácie slovenskej povojnovej prózy, ktorej dielo bolo súčasťou oficiálneho prúdu socialistickej literatúry, obsahovalo však nesporné rozprávačské majstrovstvo. Debutovala zbierkou poviedok s povstaleckou tematikou "Madlenka" (1957).
Vo svojich dielach sa venovala téme Slovenského národného povstania, generačných vzťahov a problémov, ľudských osudov, rodinných a spoločenských problémov, problematike žien, morálky, názorov na svet, vojne a mnohým iným. Písala poviedky, romány, ale i cestopis, v ktorých často dominujú jej osobné zážitky a autobiografické prvky. Okrem vlastnej tvorby sa venovala i prekladaniu z ruštiny a češtiny.

</doc>
<doc id="105645" url="https://sk.wikipedia.org/wiki?curid=105645" title="Ternianka">
Ternianka

Ternianka je potok v dolnom Šariši, preteká územím okresu Prešov. Je to pravostranný prítok Sekčova a má dĺžku . 
"Prameň:" v pohorí Čergov pod sedlom Čergov () v nadmorskej výške cca 
"Smer toku:" na juhojuhovýchod, za obcou Terňa pokračuje na juhovýchod, ďalej vytvára výrazný oblúk vypnutý k severu (ním preteká obcou Záhradné), napokon sa stáča na východ
"Geomorfologické celky:" 1. Čergov, 2. Ondavská vrchovina (krátky úsek), 3. Beskydské predhorie a podcelok Záhradnianska brázda.
"Prítoky:" sprava spod Ostrého kameňa (), z oblasti Jaseniakov, z úpätia Hradovej hory (), prítok () spod Bukovca (), prítok () spod sedla Stráže (), dva prítoky (druhý ) spod Maliniaka (), zľava prítok spod Kaliska () a Mošurovanka
"Ústie:" do Sekčova južne od obce Tulčík v nadmorskej výške 
"Obce:" Terňa a Záhradné

</doc>
<doc id="105648" url="https://sk.wikipedia.org/wiki?curid=105648" title="Mošurovanka">
Mošurovanka

Mošurovanka je potok v dolnom Šariši, na území okresu Prešov. Je to ľavostranný prítok Ternianky a meria 7,6 km. 
Pramení na okraji pohoria Čergov pri osade Závadka v nadmorskej výške okolo 550 m n. m. Na krátkom úseku tečie najprv juhojuhovýchodným smerom cez Ondavskú vrchovinu, vytvára oblúk a sprava priberá Závadský potok. Potom preteká obcou Mošurov, už v Beskydskom predhorí v podcelku Záhradnianska brázda, zľava priberá potok (342,5 m n. m.) pritekajúci od Žatkoviec a ďalší od Veľkého Slivníka. Krátko tečie na juh a vzápätí sa opäť stáča na juhojuhovýchod, preteká obcou Záhradné a priamo v obci ústi v nadmorskej výške okolo 299 m n. m. do Ternianky.

</doc>
<doc id="105649" url="https://sk.wikipedia.org/wiki?curid=105649" title="Pavel Hrúz">
Pavel Hrúz

Ing. Pavel Hrúz (* 14. jún 1941, Banská Bystrica – † 15. august 2008, Banská Bystrica) bol slovenský spisovateľ.
Životopis.
Narodil sa v rodine krajčíra a vzdelanie získaval v Banskej Bystrici (19551959, elektrotechnická a spojárska priemyslovka) a v Bratislave (Elektrotechnická fakulta SVŠT v Bratislave). V rokoch 19641968 pracoval ako elektroinštalatér v Banskej Bystrici, robotník v pivovare v Rimavskej Sobote, technik vysielača na Kráľovej Holi.
Od roku 1968 sa stal redaktorom v Matičnom čítaní, odkiaľ ho v roku 1971 prepustili. V 19711974 bez zamestnania, 19741975 správca tenisových kurtov v Banskej Bystrici, 19751990 robotník, neskôr energetik v Stavoindustrii v Banskej Bystrici. Od roku 1990 pracoval v literárnej redakcii Slovenského rozhlasu v Banskej Bystrici.
Tvorba.
Svoje prvé diela začal uverejňovať už počas stredoškolských štúdií v denníku Smer a neskôr aj v Mladej tvorbe. Debutoval knihou poviedkových čŕt zo študentského prostredia "Dokumenty o výhľadoch" (1966). Po roku 1972 publikoval len v samizdate (zbierku poviedok "Zvuky ticha" (1976), poviedky v samizdatovom zborníku Československý fejeton (1977)), na Slovensku mu znovu vychádzali knihy až po roku 1989, keď mu okrem nových prác vyšli i diela napísané a vydané ako samizdaty. V roku 1998 získal literárnu Cenu Dominika Tatarku. Je spoluautorom bedekru "Banská Bystrica a okolie".
Vo svojich prózach sa sústredil na detail, rozprávanie o zdanlivo bezvýznamných témach, ale i ľuďoch, ktorí sú mimo „veľkého“ spoločenského diania, spravidla na pokraji spoločnosti, s úsilím o autentickosť prostredia a života, čomu podriaďoval aj výrazové prostriedky.

</doc>
<doc id="105651" url="https://sk.wikipedia.org/wiki?curid=105651" title="Dlhý potok">
Dlhý potok

Dlhý potok je názov niekoľkých potokov na Slovensku:

</doc>
<doc id="105652" url="https://sk.wikipedia.org/wiki?curid=105652" title="Jan Vermeer van Delft">
Jan Vermeer van Delft



</doc>
<doc id="105653" url="https://sk.wikipedia.org/wiki?curid=105653" title="Ivan Hudec">
Ivan Hudec

MUDr. Ivan Hudec (* 10. júl 1947, Nitra – † 7. február 2022, Bratislava) bol slovenský spisovateľ, dramatik a autor literatúry pre deti a mládež, v rokoch 19941998 minister kultúry SR za HZDS.
Životopis.
V rokoch 1962 až 1966 študoval na Strednej priemyselnej škole chemickej v Bratislave. Po maturite pokračoval v štúdiu na Lekárskej fakulte Univerzity Komenského (LF UK), úspešne ho ukončil v roku 1972. Pôsobil na viacerých pracoviskách ako praktický lekár, pedagóg, vedecký i riadiaci pracovník. V rokoch 19721973 bol lekárom v Žiline, v období rokov 19731975 pracoval v Nemocnici L. Dérera v Bratislave na Kramároch. Stal sa odborným asistentom na Katedre radiodiagnostiky LF UK (19751978), bol pracovníkom Výskumného ústavu humánnej bioklimatológie v Bratislave (19781982). V rokoch 19821985 bol primárom Okresného ústavu národného zdravia v Čadci, napokon vykonával funkciu námestníka riaditeľa v Diagnosticko-liečebnom ústave (19851990). Publikoval viac ako 50 odborných prác doma i v zahraničí, okrem iného vypracoval metodiku počítačového zberu dát pre rádiodiagnostiku, organizačné postupy na určenie výkonov praktického lekára.
Už počas štúdia na LF UK bol spoluzakladateľom študentského divadielka malých javiskových foriem – bratislavského Divadla u Rolanda, kde pôsobil ako autor, režisér, herec a organizátor. Spoločne s Petrom Belanom spoluautorsky pripravil 11 hier, z nich bola najúspešnejšia hra "Ostrovy" (1974, knižne vyšla až v roku 1992 spolu s ďalšími dvoma hrami pod názvom "Triptych o Ďzure, Ostrovoch a Dravcovi"). Neskôr sa dramatickej tvorbe venoval iba príležitostne.
V prvých slobodných voľbách v júni 1990 ho zvolili za poslanca Slovenskej národnej rady, kandidoval za Komunistickú stranu Slovenska, ktorá sa pretransformovala na Stranu demokratickej ľavice (SDĽ). Za SDĽ sa uchádzal o hlasy voličov aj v roku 1992, v Národnej rade SR však pôsobil ako nezávislý poslanec a podporoval vládne Hnutie za demokratické Slovensko (HZDS) Vladimíra Mečiara.
V predčasných voľbách v roku 1994 už kandidoval za HZDS. V tretej vláde premiéra Mečiara sa stal ministrom kultúry, funkciu vykonával počas celého volebného obdobia – od 13. decembra 1994 do 29. októbra 1998. Zároveň pôsobil na postoch predsedu Rady vlády SR pre masmédiá, člena Rady vlády pre národnosti a člena Výboru ministrov pre drogové závislosti a kontrolu drog.
Poslancom za v tom čase už opozičné HZDS bol aj v ďalšom volebnom období (19982002). Pôsobil ako externý kultúrny radca vyššieho územného celku Trenčianskeho samosprávneho kraja. Vykonával aj súkromnú lekársku prax a bol majiteľom vydavateľstva Print-Servis (19922012).
Ivan Hudec bol nositeľom najvyššieho štátneho vyznamenania Rad Andreja Hlinku I. triedy (1998), laureátom viacerých literárnych cien, získal ocenenie Osobnosť Kysúc – za celoživotné dielo (2011). Bol členom Spolku slovenských spisovateľov.
Roku 1997 sa stal čestným občanom mesta Nitra.
Tvorba.
Písal najmä romány a poviedky, v ktorých sa venoval manželským problémom, histórii Slovenska alebo sa vracal do lekárskeho prostredia, z ktorého má mnoho vlastných skúseností. Okrem tejto literatúry písal i grotesky a mysteriózne poviedky. Ťažisko jeho literárnych aktivít spočívalo v oblasti prózy.Venoval sa tiež písaniu divadelných hier. Jeho prozaické diela vyšli v českom, maďarskom, poľskom, ruskom a ukrajinskom preklade.
Osobný život.
Bol ženatý, má tri deti: dcéry Alexandru, Barbaru a syna Gregora (1975).

</doc>
<doc id="105655" url="https://sk.wikipedia.org/wiki?curid=105655" title="Dlhý potok (prítok Ladianky)">
Dlhý potok (prítok Ladianky)

Dlhý potok je potok v dolnom Šariši, na území okresu Prešov. Je to pravostranný prítok Ladianky a meria 9,3 km. 
Pramení na južnom okraji Ondavskej vrchoviny na juhozápadnom svahu Strednej hory (516,0 m n. m.) v nadmorskej výške okolo 500 m n. m. Od prameňa tečie najprv na západ, potom sa stáča na juh a vstupuje do Beskydského predhoria, do podcelku Záhradnianska brázda. Zľava priberá prítok (395,4 m n. m.) spod Haľagoša (642,0 m n. m.), preteká obcou Podhorany, priberá ľavostranný prítok z oblasti Košariska a na dolnom toku sa potok výraznejšie vlní. Esovito sa stáča a pri obci Lada sa v nadmorskej výške okolo 266 m n. m. vlieva do Ladianky.

</doc>
<doc id="105656" url="https://sk.wikipedia.org/wiki?curid=105656" title="Ladianka">
Ladianka

Ladianka je potok v dolnom Šariši, v severovýchodnej časti okresu Prešov. Je to ľavostranný prítok Sekčova a má dĺžku 13,5 km.
"Prameň:" v Ondavskej vrchovine na južnom svahu vrchu Haľagoš (642,0 m n. m.) v nadmorskej výške približne 580 m n. m.
"Smer toku:" od prameňa najprv na juhojuhovýchod, pri osade Podhrabina sa stáča na juh a od obce Lipníky pokračuje na západ
"Geomorfologické celky:" Ondavská vrchovina, Beskydské predhorie, podcelok Záhradnianska brázda
"Prítoky:" sprava z obce Čelovce, Trstianka (282,1 m n. m.), Dlhý potok, zľava Pušovský potok, prítok z oblasti Dlhých holdov, z oblasti Kráľovčíka, Okružniansky potok, Trnkovský potok (264,8 m n. m.) a Kapušiansky potok
"Ústie:" do Sekčova pri obci Kapušany v nadmorskej výške okolo 260 m n. m.
"Obce:" Proč, Pušovce (okrajom), Podhrabina, Lipníky, Nemcovce (okrajom), Lada (okrajom) a Kapušany (okrajom)

</doc>
<doc id="105657" url="https://sk.wikipedia.org/wiki?curid=105657" title="Ms. Dynamite">
Ms. Dynamite

Ms. Dynamite, vlastným menom Niomi Arleen MacLean-Daley (* 26. apríl 1981, Londýn, Spojené kráľovstvo) je britská hiphopová a R&amp;B speváčka, rapperka, textárka a producentka. Je držiteľkou ceny Mercury Prize, dvoch cien BRIT Award a troch cien MOBO Award.

</doc>
<doc id="105664" url="https://sk.wikipedia.org/wiki?curid=105664" title="Šebastovka">
Šebastovka

Šebastovka je potok v dolnom Šariši, vo východnej časti okresu Prešov. Je to ľavostranný prítok Sekčova a meria 13,6 km. 
Pramení v Slanských vrchoch, v podcelku Šimonka, na severnom svahu vrchu Tri chotáre (1 025,2 m n. m.) v nadmorskej výške okolo 980 m n. m. Od prameňa tečie najprv na juhozápad cez Okusovú dolinu, potom sa stáča na západ, tečie popod ruiny hradu Šebeš na pravom brehu a vstupuje do Košickej kotliny. Zľava priberá Šebastovík, stáča sa na juhozápad a preteká obcami Podhradík a Vyšná Šebastová a opätovne sa stáča viac na západ. Vteká na územie mesta Prešov, tečie severnou časťou mesta cez miestne časti Nižná Šebastová a Šarišské Lúky a pri osade Kúty sa v nadmorskej výške 247,5 m n. m. vlieva do Sekčova.

</doc>
