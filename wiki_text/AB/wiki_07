<doc id="163978" url="https://sk.wikipedia.org/wiki?curid=163978" title="Limbický systém">
Limbický systém

Limbický systém je funkčná sústava v centrálnej nervovej sústave, ktorú tvoria niektoré oblasti mozgovej kôry a podkôrových centier. Majú ho všetky cicavce, ale vyššie cicavce, ktoré majú ("rhinencefalon") značne redukovaný čuchový mozog, ho majú vyvinutý lepšie. 
Z anatomického hľadiska sa delí na tri zložky:
Limbický systém sa zúčastňuje na riadení vegetatívnych a somatických funkcií pri emotívnom správaní: ovplyvňuje správanie. Uplatňuje sa aj pri riadení sexuálneho správania. Dráždenie určitých častí limbického systému vyvoláva príjemné alebo nepríjemné pocity. Hippokampus má dôležitú úlohu aj pri zapamätaní si nových informácií (nemá vplyv na informácie v pamäti už fixované). Z limbického sytému je vyvolávaný pocit strachu a celkového správania človeka. Hoci limbický systém podlieha tlmivému pôsobeniu mozgovej kôry, nemožno vôľou spustiť alebo zastaviť afektívne prejavy a city. Spoločne s podlôžkom (hypotalamom) vytvára integrovaný systém, ktorý reguluje reakcie organizmu na vonkajšie podnety. Tento systém má význam pre celý rad vyšších funkcií mozgu, ako sú emócie, motivácia, učenie a pamäť. Najmä prvé dve funkcie sú výrazne prepojené s negatívnymi reakciami organizmu a prebiehajú cez hypotalamus ako centrálu integrovaných vegetatívnych štruktúr. Okrem toho je hypotalamus riadiacim centrom na reguláciu telesnej teploty a hladiny vody v tele, pričom ale regulačné mechanizmy nemajú ešte vegetatívnu povahu, ale pôsobia spoločne so senzorickou a motorickou zložkou. Príkladom môže byť prenos informácie senzitívnymi dráhami k hypotalamu o nízkej teplote kože, zvýši sa svalový tonus a chvenie. Naopak pri senzitívnej informácii o vysokej teplote kože ide o regulačný povel cez vegetatívnu nervovú sústavu (roztiahnutie ciev a potenie). Podobné zameniteľné vzťahy medzi somatickou a vegetatívnou nervovou sústavou sú aj na úrovni miechy. Realizujú sa pomocou reflexov, ktorých jedna zložka je somatická, druha vegetatívna. Príkladom môže byť zápal slepého čreva (apendicitída). Impulz o bolesti sa prenáša z vnímajúcich receptorov v črevnej stene k vegetatívnym centrám a ďalej do vyšších centier CNS, čo vo vegetatívnej sfére spôsobuje nevoľnosť a reflexne cez motorické eferentné vlákna sa zvýši napätie svalov brušnej steny.

</doc>
<doc id="163981" url="https://sk.wikipedia.org/wiki?curid=163981" title="AJ Auxerre">
AJ Auxerre

Association Jeunesse Auxerroise, alebo AJ Auxerre je francúzsky futbalový klub, ktorý sídli v meste Auxerre. Od roku 1980 hrá vo francúzskej najvyššej súťaži. So zostupom klubu Nantes v roku 2007 zostal Auxerre jediným klubom, ktorý vo svojej histórii nikdy nezostúpil z prvej ligy.
Od roku 1961 do roku 2005 bol manažérom klubu Guy Roux. V nasledujúcej sezóne sa manažérom stal bývalý tréner francúzskej futbalovej reprezentácie Jacques Santini. Santini dostal výpoveď už po jeho prvej sezóne, keď nedokázal s klubom získať úspech hlavne v európskych súťažiach. V súčasnosti je manažérom klubu Jean Fernandez.
AJ Auxerre bol majstrom francúzskej ligy v sezóne 1995-96. Medzi jeho úspechy na medzinárodnej scéne patria 2 zisky pohára Intertoto v rokoch 1997 a 2006.

</doc>
<doc id="163984" url="https://sk.wikipedia.org/wiki?curid=163984" title="Larisa (mesto v Grécku)">
Larisa (mesto v Grécku)

Larisa (, po starogr. aj "Larissa") je mesto v Grécku v kraji Tesália. Je to dôležité poľnohospodárske a dopravné centrum krajiny.
Demografické údaje.
Vývoj populácie:

</doc>
<doc id="163985" url="https://sk.wikipedia.org/wiki?curid=163985" title="Barranquilla">
Barranquilla

Barranquilla je druhé najväčšie priemyselné mesto na Karibskom pobreží v štáte Kolumbia. Leží na delte rieky Magdalena. Mesto je známe ako "La Puerta de Oro le Colombia" (Kolumbijská zlatá brána). Mesto bolo objavené v roku 1627, ale oficiálne sa dátum vzniku označuje 7. apríl 1813. Žije tu 2 274 250 obyvateľov (2018).

</doc>
<doc id="163987" url="https://sk.wikipedia.org/wiki?curid=163987" title="Cúcuta">
Cúcuta

Cúcuta je mesto v kolumbijskom departmente Norte de Santander na severovýchode Kolumbie. Vďaka svojej pozícii v blízkosti kolumbijsko-venezuelskej hranice je dôležitým obchodným centrom. Hraničné priechody v blízkosti mesta sú tými nezaťaženejšími v celej južnej Amerike.
V roku 2016 tu žilo 656 414 obyvateľov, vďaka čomu bolo šieste najväčšie mesto Kolumbie. Metropolitná oblasť má 853 520 obyvateľov. Mesto sa nachádza v oblasti Ánd zvanej Cordillera Oriental a je s Venezuelou spojené prostredníctvom diaľnice Panamericana. Má tiež medzinárodné letisko. Mesto má rozlohu a jeho priemerná nadmorská výška je 320 metrov. Priemerná teplota v oblasti je 28°C. Vďaka trom riekam (río Pamplonita, rio Táchira, rio Zulia) má mesto pomerne príjemnú klímu.

</doc>
<doc id="163988" url="https://sk.wikipedia.org/wiki?curid=163988" title="Nobasil">
Nobasil



</doc>
<doc id="163989" url="https://sk.wikipedia.org/wiki?curid=163989" title="Heinrich Ignaz Franz Biber">
Heinrich Ignaz Franz Biber

Heinrich Ignaz Franz Biber (* 12. august 1644, Stráž pod Ralskem – † 3. máj 1704, Salzburg, Rakúsko) bol český barokový hudobný skladateľ nemeckého pôvodu, ktorý pôsobil najprv na Morave a potom v Salzburgu. 
Bol prvým huslistom zámockej kapely v Kroměříži a od roku 1684 kapelníkom salzburského dvorného orchestra. Bol priateľom a inšpirátorom jedného z najvýznamnejších českých skladateľov 17. storočia Pavla Josefa Vejvanovského, s ktorým pôsobil v Kroměříži, kde Vejvanovský hral na trúbku. Po jeho odchode zdedil po ňom vedúce miesto v orchestri (vtedy sa pravdepodobne ešte neurčoval kapelník telesa). 
Dielo.
Jeho rozsiahle dielo a obľuba špecifických harmonických postupov do istej miery predznamenali neskoršie smery v barokovej hudbe, ktoré potom našli plné uplatnenie v dielach Johanna Pachelbela či Johanna Sebastiana Bacha. Bol známy aj ako husľový virtuóz, čo sa prejavilo aj v jeho skladbách pre tento nástroj, kde používal nekonvenčné ladenie (scordaturu) strún. 

</doc>
<doc id="164037" url="https://sk.wikipedia.org/wiki?curid=164037" title="On an Island">
On an Island

On an Island je tretím sólovým albumom gitaristu a speváka skupiny Pink Floyd, Davida Gilmoura. 
Album vyšiel v Spojenom kráľovstve 6. marca, 2006, v deň šesťdesiatych Gilmourových narodenín. V USA bol album vydaný o deň neskôr. Tento album je jeho prvým sólovým projektom po 22 rokoch. Inštrumentálna skladba „Castellorizon“ z tohto albumu bola nominovaná na Grammy pre najlepšiu rockovú inštrumentálnu skladbu.
O albume.
Medzi najpozoruhodnejších hudobníkov, ktorí sa zúčastnili nahrávania albumu patria David Crosby, Richard Wright (hráč na klávesové nástroje skupiny Pink Floyd), jeden zo zakladateľov skupiny Pink Floyd (vtedy ešte The Screaming Abdabs) gitarista Bob Klose, štúdiový basgitarista a koncertný spoluhráč powatersovskej éry skupiny Pink Floyd Guy Pratt, jedným zo spoluproducentov albumu bol gitarista skupiny Roxy Music Phil Manzanera...
Autorkou textov skladieb na albume je súčasná manželka Davida Gilmoura, Polly Samson.
V skladbe „Red Sky at Night“ má David Gilmour svoju verejnú premiéru v hre na saxofón.
Väčšia časť albumu bola nahrávaná v súkromnom nahrávacom štúdiu Davida Gilmoura, ktoré sa nachádza na obytnej lodi Astoria na rieke Temža v Londýne. 
V hudobných rebríčkoch popularity Spojeného kráľovstva tento album štartoval na prvej pozícii, čím sa stal prvým sólovým projektom Davida Gilmoura, ktorý sa dostal na vrchol hitparád. V USA sa dostal do prvej desiatky (na šieste miesto), ale z hitparád sa rýchlo vytratil. V Kanade tento album získal platinu za 100 000 predaných nosičov hneď prvý mesiac po jeho vydaní, na celom svete sa z neho predalo viac ako jeden milión kusov.
V novembri 2006 vyšla reedícia tohto albumu s DVD kde boli Gilmourove koncertné nahrávky z vystúpenia so skladbami „On an Island“, „This Heaven“, „Smile“, „Take a Breath“, „High Hopes“ a „Comfortably Numb“, ktoré boli nakrútené v apríli 2006 v New Yorku, skladba „Astronomy Domine“ nahratá v auguste 2006 v Abbey Road Studios a jedna nahrávka skladby „Take a Breath“, ktorá bude na koncertnom DVD z turné nahratá v máji 2006 v The Royal Albert Hall.
Koncertné turné.
Turné, ktoré bolo venované tomuto albumu absolvoval Gilmour s Rickom Wrightom, Philom Manzanerom a Guyom Prattom, na saxofón hral Dick Parry („Money“, „Shine On You Crazy Diamond“, „Us and Them“ a „Wearing the Inside Out“), na klávesy dlhoročný spolupracovník skupiny Pink Floyd aj Rogera Watersa Jon Carin. Orchester počas vystúpenia v poľskom Gdansku dirigoval Zbigniew Preisner. Na londýnskej show sa spojil s Gilmourom aj bubeník skupiny Pink Floyd, Nick Mason a na vystúpení hosťoval aj David Bowie, ktorý spieval v skladbách „Comfortably Numb“ a „Arnold Layne“, ktoré boli potom vydané na singli.

</doc>
<doc id="164038" url="https://sk.wikipedia.org/wiki?curid=164038" title="Huequi">
Huequi

Huequi je názov menšieho stratovulkánu, nachádzajúceho sa v Čile na polostrove rovnakého mena. Sopka je tvorená prevažne andezitmi a bazaltami, jej vrchol je ukončený kráterom s priemerom . Koncom 19. a začiatkom 20. storočia bolo zaznamenaných niekoľko erupcií, posledná okolo roku 1920.

</doc>
<doc id="164039" url="https://sk.wikipedia.org/wiki?curid=164039" title="Lôžko">
Lôžko

Lôžko môže byť:

</doc>
<doc id="164040" url="https://sk.wikipedia.org/wiki?curid=164040" title="Michinmávida">
Michinmávida

Michinmávida je neaktívny stratovulkán, nachádzajúci sa v južnej časti Čile, západne od jazera Reñihue. Sopka má sedlovitý tvar a je tvorená prevažne andezitmi a bazaltami. Jej vrchol je ukončený kalderou s priemerom a je trvalo zaľadnený. V historickej dobe boli zaznamenané tri erupcie. Prvá v roku 1742, druhú pozoroval Charles Darwin pri plavbe ku Galapágam v roku 1834 a posledná sa odohrala na prelome februára a marca nasledovného roku.

</doc>
<doc id="164041" url="https://sk.wikipedia.org/wiki?curid=164041" title="Chaitén">
Chaitén

Chaitén môže byť:

</doc>
<doc id="164043" url="https://sk.wikipedia.org/wiki?curid=164043" title="Chaitén (sopka)">
Chaitén (sopka)

Chaitén je sopečná kaldera, nachádzajúca sa v južnej časti Čile v regióne Los Lagos, neďaleko mesta rovnakého mena. vysoký lávový dóm, nachádzajúci sa na severnom okraji je tvorený prevažne vulkanickým sklom (obsidián), ktorý bol zdrojom pre praveké kultúry, čo dokladajú početné archeologické nálezy s okolia. V kaldere sa nachádzali dve menšie jazierka.
2. mája 2008 sa sopka po dlhých storočiach nečinnosti prebudila. Erupcii predchádzala séria menších zemetrasení deň predtým. Mrak vulkanického popola a prachu dosiahol výšku cez a pokryl široké okolie sopky. Z postihnutých oblastí boli evakuované tisícky ľudí.

</doc>
<doc id="164045" url="https://sk.wikipedia.org/wiki?curid=164045" title="Spinohumerálne svaly">
Spinohumerálne svaly



</doc>
<doc id="164046" url="https://sk.wikipedia.org/wiki?curid=164046" title="Corcovado (sopka)">
Corcovado (sopka)

Corcovado je pomerne neznámy stratovulkán, nachádzajúci sa v južnej časti Čile, asi východne od pobrežia. Masív sopky je tvorený bazaltami a andezitmi a obkolesujú ho viaceré troskové kužele a parazitické krátery. Vrchol Corcovada je trvalo zaľadnený.

</doc>
<doc id="164048" url="https://sk.wikipedia.org/wiki?curid=164048" title="Lichobežníkový sval">
Lichobežníkový sval

Lichobežníkový sval (iné názvy pozri nižšie; "musculus trapezius") je jeden z chrbtových svalov blanovcov, vrátane človeka. 
Názvy.
Oficiálny slovenský názov tohto svalu je lichobežníkový sval, resp. vo veterinárnej medicíne aj trapézovitý sval. Mimo oficiálneho slovenského názvoslovia sa vyskytujú názvy: veľký lichobežníkový sval - skrátene VLS, trapézový sval, veľký trapézový sval, trapéz. Staršie (podľa staršieho latinského názvu "musculus cucularis") sa používal aj názov "kapucňový sval" či bohemizmus "kapový sval". 
Lichobežníkový sval človeka.
Lichobežníkový sval je spinohumerálny sval chrbta. Je to plochý trojuholníkový sval, ktorý pri doplnení s druhostranným svalom vytvára lichobežník. Odstupuje od tŕňovitého výbežku ("processus spinosi") hrudných stavcov a hornej šijovej čiary ("linea nuchae superior") a upína sa na hrebeň lopatky ("spina scapulae"), nadplecok ("acromion") a "extremitas acromialis claviculae". Zdvíha plece, ťahá lopatku smerom dolu a priťahuje ju k chrbtici. Je to povrchový sval, ktorý vlastne vytvára obrys pliec.

</doc>
<doc id="164049" url="https://sk.wikipedia.org/wiki?curid=164049" title="Končatinové svaly chrbta">
Končatinové svaly chrbta



</doc>
<doc id="164050" url="https://sk.wikipedia.org/wiki?curid=164050" title="Spinohumerálny sval">
Spinohumerálny sval



</doc>
<doc id="164051" url="https://sk.wikipedia.org/wiki?curid=164051" title="Najširší sval chrbta">
Najširší sval chrbta

Najširší sval chrbta alebo najväčší sval chrbta () je spinohumerálny sval chrbta. Je to plochý trojuholníkový sval, ktorý pokrýva dolnú polovicu chrbta.
Odstupuje od chrbtice kaudálne od 7. hrudníkového stavca a posledných troch rebier až po hrebeň panvovej kosti () a krížovú kosť (). Jeho vlákna sa zbiehajú smerom k podpazušnej jamke, prekrývajú dolný uhol lopatky a upínajú sa na hrebeň menšieho hrbčeka () na ramennej kosti. Spôsobuje pripaženie, zapaženie a pronáciu ramena. Je to jeden z hlavných svalov zapojených do plaveckých pohybov. Keď sú obidve ramená fixované nad hlavou, potom sťah tohto svalu ťahá trup hore, čo využívame pri šplhaní. 

</doc>
<doc id="164052" url="https://sk.wikipedia.org/wiki?curid=164052" title="Yanteles">
Yanteles

Yanteles menší stratovulkanický komplex, nachádzajúci sa v južnej časti Čile. Komplex pozostáva z piatich vulkanických centier ktoré sú zaľadnené. Nie je zaznamenaná žiadna erupcia v historickej dobe, no datovaním vrstiev tefry sa vek poslednej erupcie odhaduje na začiatok holocénu. Niektoré pramene hovoria o erupcii v roku 1935, ale táto verzia nebola nikdy potvrdená.

</doc>
<doc id="164053" url="https://sk.wikipedia.org/wiki?curid=164053" title="Josef Bohuslav Foerster">
Josef Bohuslav Foerster

Josef Bohuslav Foerster (* 30. december 1859, Praha – † 29. máj 1951, Nový Vestec) bol český hudobný skladateľ a významný pedagóg. Pracoval ako profesor na pražskom konzervatóriu. 
Životopis.
Forster sa narodil v Prahe, kde aj študoval na konzervatóriu. Oženil sa s opernou speváčkou Berthou Lautererovou a presťahoval sa s ňou do Hamburgu, kde pracoval ako kritik a od roku 1901 učil na tamojšom konzervatóriu, kde sa zoznámil s Gustavom Mahlerom a veľmi sa s ním spriatelil. 
Medzi rokmi 1903–1918 žil Foerster vo Viedni, kde tiež pracoval ako kritik a pedagóg. Potom získal miesto na konzervatóriu v Prahe a v roku 1921 sa na ňom stal profesorom pre skladbu. V rokoch 1922–1931 bol riaditeľom konzervatória, v ďalších rokoch (1931–1939) zastával miesto prezidenta Československej akadémie vied a umenia. 
V roku 1945 získal Forster titul národný umelec.

</doc>
<doc id="164054" url="https://sk.wikipedia.org/wiki?curid=164054" title="Palena (sopka)">
Palena (sopka)

Palena je názov menšieho vulkanického poľa, nachádzajúceho sa v južnej časti Čile. Komplex je tvorený piatimi troskovými kužeľmi. Vek poslednej erupcie nie je stanovený, no viaceré

</doc>
<doc id="164055" url="https://sk.wikipedia.org/wiki?curid=164055" title="Olebečné svaly">
Olebečné svaly



</doc>
<doc id="164056" url="https://sk.wikipedia.org/wiki?curid=164056" title="Svaly očnej štrbiny">
Svaly očnej štrbiny



</doc>
<doc id="164060" url="https://sk.wikipedia.org/wiki?curid=164060" title="Nosový sval">
Nosový sval

Nosový sval ( "musculus nasalis") je hlavný sval nosa. Niektoré zdroje ho uvádzajú ako skupinu samostatných svalov.
Začína sa na "juga alveolaria" vonkajšieho rezáka a očného zuba a upína sa do chrupky nosového krídla a priehradky nosa. Jeho funkciou je zužovať nozdry.
Delí sa takto:

</doc>
<doc id="164061" url="https://sk.wikipedia.org/wiki?curid=164061" title="Svaly nosa">
Svaly nosa



</doc>
<doc id="164062" url="https://sk.wikipedia.org/wiki?curid=164062" title="Trapézový sval">
Trapézový sval



</doc>
<doc id="164063" url="https://sk.wikipedia.org/wiki?curid=164063" title="Svaly ústnej štrbiny">
Svaly ústnej štrbiny



</doc>
<doc id="164064" url="https://sk.wikipedia.org/wiki?curid=164064" title="Svaly chrbta">
Svaly chrbta



</doc>
<doc id="164065" url="https://sk.wikipedia.org/wiki?curid=164065" title="Mimický sval">
Mimický sval

Mimické svaly alebo tvárové svaly alebo obličajové svaly sú časť svalov hlavy, ktoré svojim pohybom umožňujú fyzicky vyjadriť emócie.
Pripájajú sa na kožu tváre. Pri kontrakcii pohybujú kožou a dodávajú tvári výraz. Na rozdiel od ostatných kostrových svalov nemajú fascie. Začínajú väčšinou na kostiach a upínajú sa do kože hlavy a tváre. Delíme ich na: 

</doc>
<doc id="164066" url="https://sk.wikipedia.org/wiki?curid=164066" title="Bočný krídlový sval">
Bočný krídlový sval

Bočný krídlový sval () je jeden zo žuvacích svalov.
Je to dvojhlavý sval. Jedna hlava sa začína vo "fossa infratemporalis", druhá na "lamina lateralis processus pterygoidei". Sval sa upína na krčku sánky. Posúva sánku dopredu a pri jednostrannej kontrakcii smerom do boku. V opačnom smere - teda v smere odťahovania sánky od lebky pôsobí niekoľko menších svalov: "musculus digastricus, musculus geniohyoideus" a "musculus mylohyoideus", ktoré však zaraďujeme k svalom krku. Tieto svaly ovládajú pohyby jazylky a keď je fixovaná, otvárajú sánku.

</doc>
<doc id="164067" url="https://sk.wikipedia.org/wiki?curid=164067" title="Žuvací sval">
Žuvací sval

Žuvací sval môže byť:

</doc>
<doc id="164069" url="https://sk.wikipedia.org/wiki?curid=164069" title="Melanie Southová">
Melanie Southová

Melanie Southová (* 3. máj 1986, Kingston, Surrey, Anglicko) je súčasná britská profesionálna tenistka.

</doc>
<doc id="164070" url="https://sk.wikipedia.org/wiki?curid=164070" title="Kateryna Volodymyrivna Bondarenková">
Kateryna Volodymyrivna Bondarenková

Kateryna Volodymyrivna Bondarenková (, ; * 8. august 1986, Kryvyj Rih, Ukrajina) je súčasná ukrajinská profesionálna tenistka. Počas svojej kariéry vyhrala 1 turnaj WTA v dvojhre a 3 turnaje vo štvorhre. Jej staršia sestra Aľona je tiež profesionálna tenistka.

</doc>
<doc id="164071" url="https://sk.wikipedia.org/wiki?curid=164071" title="Renata Voráčová">
Renata Voráčová

Renata Voráčová (* 6. október 1983) je česká profesionálna tenistka. Počas svojej kariéry vyhrala 5 turnajov WTA vo štvorhre.

</doc>
<doc id="164072" url="https://sk.wikipedia.org/wiki?curid=164072" title="Lucie Hradecká">
Lucie Hradecká

Lucie Hradecká (* 21. máj 1985, Praha) je bývalá česká profesionálna tenistka. Počas svojej kariéry vyhrala 9 turnajov WTA vo štvorhre.
Pohár Federácie (FED Cup).
Lucie Hradecká sa zúčastnila 2 zápasov Pohára federácie za tím Česka s bilanciou 1-2 v dvojhre a 1-1 vo štvorhre.

</doc>
<doc id="164074" url="https://sk.wikipedia.org/wiki?curid=164074" title="Dája Bedáňová">
Dája Bedáňová

Dája Bedáňová rod. Daniela Bedáňová (* 9. marec 1983, Ostrava, Česko) je bývalá česká profesionálna tenistka. Počas svojej kariéry vyhrala 1 turnaj WTA v dvojhre a 1 turnaj vo štvorhre.
Pohár Federácie (FED Cup).
Dája Bedáňová sa zúčastnila 6 zápasov Pohára federácie za tím Česka s bilanciou 0-2 v dvojhre a 3-3 vo štvorhre.

</doc>
<doc id="164075" url="https://sk.wikipedia.org/wiki?curid=164075" title="Daniela Bedáňová">
Daniela Bedáňová



</doc>
<doc id="164076" url="https://sk.wikipedia.org/wiki?curid=164076" title="Melanie South">
Melanie South



</doc>
<doc id="164080" url="https://sk.wikipedia.org/wiki?curid=164080" title="Trenčianske múzeum">
Trenčianske múzeum

Trenčianske múzeum je kultúrna a vedecká inštitúcia s krajskou pôsobnosťou a viac ako 140 ročnou históriou. Jeho predchodcom bol "Prírodovedný spolok župy Trenčianskej", založený v roku 1877. Zlúčením s "Muzeálnou spoločnosťou" v roku 1912 vzniklo Trenčianske múzeum. Prvým predsedom sa stal MUDr. Karol Brančík, župný lekár a entomológ medzinárodného významu.
Trenčianske múzeum napriek svojim prírodovedným tradíciám je múzeum vlastivedného typu. Vlastní a spravuje zbierkové fondy historického, umenovedného, prírodovedného, literárno-historického či národopisného charakteru, bohaté zbierky z oblasti numizmatiky, faleristiky, filokartie, militárií a zbraní, umeleckého remesla a pod. Múzeum spravuje 175 449 kusov zbierkových predmetov. K najcennejším súborom v zbierkach Trenčianskeho múzea nesporne patrí rozsiahla a umelecky i historicky zaujímavá obrazová zbierka rodu Ilešháziovcov, hlavných a dedičných trenčianskych a liptovských županov, pánov Trenčianskeho hradu od roku 1594 do 1835.
Trenčianske múzeum okrem svojej hlavnej budovy na Mierovom námestí, tzv. "Župného domu", spravuje v Trenčíne ešte Trenčiansky hrad s viacerými expozíciami, Karner sv. Michala, tzv. "Katov dom" a viaceré expozície a objekty mimo Trenčína. V pobočke "Podjavorinského múzea v Novom Meste nad Váhom" je umiestnená expozícia z histórie Nového Mesta nad Váhom a okolia, v "Ambrovskej kúrii v Beckove" je expozícia venovaná histórii tohoto mestečka, spolku Tatrín a významnému národnému buditeľovi Jozefovi Miloslavovi Hurbanovi, expozícia v "Draškovičovskom kaštieli v Čachticiach" pripomína nielen históriu Čachtíc, ale i neslávne známu „krvavú grófku“ Alžbetu Bátoryovú. V Bzinciach pod Javorinou je možné vidieť "Pamätnú izbu spisovateľky Ľudmily Podjavorinskej". "Rodný dom Ľudovíta Štúra a Alexandra Dubčeka" sa nachádza v Uhrovci.

</doc>
<doc id="164085" url="https://sk.wikipedia.org/wiki?curid=164085" title="Ľuboš Kamenár">
Ľuboš Kamenár

Ľuboš Kamenár (* 17. jún 1987, Trnava) je slovenský futbalový brankár, v súčasnosti hráč slovenského klubu TJ Slovaj Boleráz.
Kariéra.
Prvé zápasy.
V Trnave začal hrávať seniorskú ligu. Prvý celý zápas odchytal proti Koprivnici v Intertoto Cupe (0:0). Keď mal 19 rokov, prestúpil do Artmedie, kde sa stal brankárskou dvojkou po Čobejovi. Po jeho zranení sa postupne dostal na post jednotky v tíme. Kamenár má za sebou 25 medzištátnych zápasov v dresoch dorasteneckých družstiev Slovenska.
Sezóna 2006/2007.
V sezóne 2006/2007 odchytal v Corgoň lige 28 zápasov a inkasoval 38 gólov. 
Sezóna 2007/2008.
V sezóne 2007/2008 sa stal neodmysliteľnou jednotkou v bráne Artmedie Petržalka a výraznou mierou pomohol k zisku titulu majstra republiky. Patril medzi najlepších ligových brankárov, za čo si vyslúžil aj pozvánku do reprezentácie.
FC Nantes.
V lete 2009 prestúpil do francúzskeho druholigového klubu FC Nantes, kde podpísal päťročnú zmluvu.
Reprezentácia.
Slovensko do 21.
Kamenár bol jednotka slovenského národného mužstva do 21 rokov.
A-tím.
Na svoj prvý zápas nastúpil 11. októbra 2008 v Serravalle proti San Marínu. Dostal jeden gól.
Reprezentačné zápasy.
"(Stav k: 7. júnu 2009)"

</doc>
<doc id="164091" url="https://sk.wikipedia.org/wiki?curid=164091" title="Nebthet">
Nebthet

Nebthet (alt. Nebethet, Nebtet alebo Neftýs/Neftys), , , je bohyňou starovekého Egypta, jednou z členov Enneady, dcéra boha zeme Geba a bohyne nebies Nut a sestra-manželka boha Sutecha.
Nebthet bola známa v starovekom Egypte ako „Užitočná bohyňa“ alebo „Vynikajúca bohyňa“, pretože symbolizovala božskú pomoc na rôznych úrovniach. Tiež bola považovaná za divoké, potenciálne nebezpečné božstvo, ktoré dokázalo spáliť na popol nepriateľov faraóna svojim ohnivým dychom. Ako dojka boha Hora bola Nebthet stotožňovaná s dojkou božských faraónov.
Až donedávna bola Nebthet považovaná za nevýrazné božstvo bez významnejšej kultovej základne, ale archeologické nálezy posledných desaťročí zmenili tento pohľad na bohyňu. Ako sa zdá, obzvlášť veľkej úcte sa Nebthet tešila v siedmej egyptskej nome Horného Egypta, ktorá bola považovaná za jej výsostné dŕžavy.
Meno.
Podobne ako v prípade jej sesterského božstva Eset, je pôvod Nebthet nejasný. Jej meno býva nesprávne interpretované ako „Pani domova“, hoci skôr by mohlo znamenať „Pani chrámového okrsku“, čo by naznačovalo jej spojitosť s jedným konkrétnym chrámom alebo možno s jednou špecifickou časťou chrámov. Vieme s istotou, že obe sestry predstavovali symbolicky chrámové piliere, ktoré tvorili štít božieho príbytku.
Nebthet v rôznych funkciách.
V dobách napísania Textov pyramíd bola už Nebthet začlenená do Enneady ako manželka boha Sutecha. So svojim dvojčaťom, sestrou Eset, chránila Nebthet ľudí pri ich prechode zo života do smrti (Eset je spájaná naopak s prechodom do života, narodením). V tejto funkcii bola Nebthet zobrazovaná ako krahulec, sokol alebo žena so sokolími krídlami, roztiahnutými v ochrannom geste. Bola označovaná hieroglyfickým zápisom jej mena, kombináciou znakov hwt (chrámový okrsok) a neb (pani).
Pretože Sutech predstavujúci neplodnú púštnu pôdu bola považovaný za neplodného, bola aj Nebthet zobrazovaná v niektorých oblastiach ako bezdetná. Od najstarších čias bola Nebthet spájaná s krikom krahulca a jastraba, ktorý mal pripomínať bolestný nárek plačiek nad mŕtvym telom. Preto bola spájaná aj so smrťou a rozkladom.
Nebthet v pohrebných obradoch.
V Textoch pyramíd sú Nebthetine vlasy prirovnávané k obväzom, ktoré obaľujú telo mŕtveho faraóna, a ten je zas povzbudzovaný k tomu, aby sa oslobodil z Nebthetiných prameňov a vystúpil k večnému životu. Z tohto pohľadu bola Nebthet vnímaná ako zlovestná ale dôležitá prekážka, ktorú musí faraón prekonať na svojej ceste na druhý svet. Podobné závery možno vyvodiť aj o úlohe Nebthet pri všetkých zosnulých, ktorým robila spoločníčku podsvetím. V Textoch pyramíd sa tiež hovorí o tom, že sa démoni podsvetia trasú strachom pred kúzlami Nebthet a Eset, ktoré sú nevyhnutné pre správnu navigáciu Duatom. Nebthet nebola vnímaná ako Esetin protiklad, ale skôr iný pohľad na prežívanie posmrtnej existencie, obzvlášť jej prechodov časti. Podobne Nebthet sprevádzala Réovu slnečnú bárku v čase súmraku pri jeho vstupe do Duatu. Eset naopak robila Réovi spoločníčku pri východe slnka.
Ako bohyňa smrti bola Nebthet ochrankyňou jednej z kanôp a bôžika Hapiho, ktorý chránil pľúca. Preto dokázala vírením svojich krídel prinavracať „dych života“. V Memfise bola Nebthet titulovaná ako Kráľovná balzamovačov a aj inde spájaná s Anupom, ktorý bol podľa niektorých mýtov jej synom, ktorého počala pri aférke s Usirevom. Iný variant považuje Anupa za syna bohyne Hesat alebo za Nebthetinho syna s Réom.
Nebthet v kráľovskom mýte.
Nebthet hrá významnú úlohu v kráľovskom mýte, pretože spolu s Eset skladá a oživuje Usireho mŕtve telo a neskôr chráni malého Hora. V ochrannej funkcii bola Nebthet nenahraditeľná pre zachovanie maat. V niektorých oblastiach bola však Nebthet vnímaná viac ako Sutechova manželka než za pomocníčka Eset a Usireva a bola obávaná rovnako ako jej strašný, úskočný manžel.
V svojej najvýznamnejšej funkcii bola Nebthet Esetinou spoločníčkou. Egypťania sa často obracali práve na ňu, keď si chceli nakloniť Eset. Nebthet bola opisovaná ako mladá, príťažlivá a krásna bohyňa, čo viedlo neskôr k jej stotožňovaniu s Hathor. Zároveň bola Nebthet bohyňou osláv a jej chrámové obrady zahŕňali konzumáciu veľkého množstva piva. V niektorých textoch sa spomína bohyňa ako tá, ktorá podáva faraónovi pivo a svojimi kúzlami zabraňuje „opici“. Inde sa Nebthet dáva faraónom schopnosť „vidieť to, čo je skrytá mesačným svetlom.“ To súhlasí s predstavou o Nebthet ako vládkyni temnej časti dňa a okraja púšte.
Kult.
Faraóni 19. dynastie si ctili tak Sutecha ako jeho manželku a dali obnoviť Nebthetin chrám v meste Sepermeru neďaleko Fajjúmu. Tu mala Nebthet vlastný súbor kňazov vrátané dvoch veštcov, ako to spomína Willbourov papyrus i daňové záznamy z tej doby. Základy tohto chrámu boli odkryté v osemdesiatych rokoch vedľa chrámu zasvätenému Sutechovi.
Nebthet bola tiež pokladaná za jedinú ochrankyňu posvätného slnečného vtáka Bennu. V tomto postavení bola nazývaná Nebthet-Cheresket. Množstvo chrámových záznamov z Edfú, Dendery, Fíl, El Kalu, Esny a odinakiaľ označujú Nebthet ako hlavnú bohyňu 7. nomu a "Chrámu sistra" v meste Hwt. Tu bola bohyňa ochrankyňou nielen predmetov spojených s kultom boha Usireva a vtáka Bennu, ale aj miestnej podoby boha Hora. Sistrum tu bolo považované špecificky za Nebthetin odznak. Kňaz Nebthety z Hwt je spomínaný v Knihe mŕtvych uschovanej v Louvri v Paríži.
Chrám bohyne Nebthet jestvoval aj v Komire v Hornom Egypte, medzi Esnou a El Kabom. V tejto oblasti bola Nebthet spájaná s bohyňou Anukis a uctievaná obzvlášť pre svoju úlohu hlavnej ochrankyne predmetov Usireho kultu v neďalekej Esne. V ruinách chrámu sa zachovali dva výklenky, jeden pre Nebthet a jeden pre Anukis, pričom na zadnej stene chrámu sa zachoval detailný Hymnus na Nebthet od rímskeho cisára Antonína Pia. V tejto oslavnej básni je Nebthet označovaná ako „Vládkyňa mnohých osláv... ktorá miluje slávnostný deň, bohyňa, pre ktorú muži aj ženy hrajú na tamburíne.“
Ďalším strediskom Nebthetinho kultu bol Káu el Kebír (staroveký Antaeopolis), kde bola bohyňa uctievaná ako manželka božstva Antiwej (Anteus), ktoré vzniklo spojením bojových čŕt Sutecha a Hora. Na tomto mieste je doložený „Nebthetin veštec“. Do dnešného dňa je zachovaná neobvyklá maľba Nebthet a Antiweja na skalnej stene neďaleko mesta.
V Edfú bola Nebthet jedno z hlavných božstiev a mala i vlastný sviatok – Srdce Nebthetino sa raduje. V tomto meste mala Nebthet povesť nebezpečnej bohyne a bola spájaná so Sechmet a Mehyt. Jej ohnivý dych bol jednou zo síl chrániacich svätyňu. V Edfú býva Nebthet stotožňovaná aj s bohyňou Sešat, Pani chrámovej knižnice a Zapisovateľkou kráľovských záznamov. Mnohí odborníci považujú Sešat iba za odvodenú formu Nebthet.
Na iných miestach bola Nebthet uctievaná v Charge, Kellide a oáze Dakla, v chrámoch zasvätených trojici Usire, Eset a Nebthet a tiež v chrámoch svojho manžela Sutecha. Nebthet bola jednou z „Vládcov oáz“ a patrila aj k štyrom božstvám chrámu v Busiride. K ďalším strediskám jej uctievania patria: Dendera, El Kala, Fíly, Su, Téby a Šenhur.

</doc>
<doc id="164092" url="https://sk.wikipedia.org/wiki?curid=164092" title="Eagles of Death Metal">
Eagles of Death Metal

Eagles of Death Metal je americká garage rocková skupina. Aj napriek názvu Eagles Of Death Metal nie je deathmetalová skupina. Skupina bola založená v roku 1998 v kalifornskom meste Palm Desert.
Členovia skupiny.
Na turné vystupovali aj:
Diskografia.
Albumy:
Útok v divadle Le Bataclan v Paríži.
13. novembra 2015 skupina koncertovala v divadle "Le Bataclan" v Paríži, ktoré sa stalo miestom teroristického útoku, pri ktorom zahynulo 128 ľudí. Útok bol súčasťou viacerých teroristických útokov, ktoré zasiahli hlavné mesto Francúzska a po ktorých bol v Paríži vyhlásený zákaz vychádzania, po prvýkrát od skončenia 2. svetovej vojny. Na základe hlásení svedkov, útočníci strieľali do náhodných ľudí, až pokým ich nespacifikovala privolaná polícia. Najmenej dvaja útočníci boli zabití. Členom skupiny sa podarilo uniknúť do bezpečia.

</doc>
<doc id="164093" url="https://sk.wikipedia.org/wiki?curid=164093" title="Eagles Of Death Metal">
Eagles Of Death Metal



</doc>
<doc id="164094" url="https://sk.wikipedia.org/wiki?curid=164094" title="Majordomát">
Majordomát



</doc>
<doc id="164095" url="https://sk.wikipedia.org/wiki?curid=164095" title="Majordómstvo">
Majordómstvo



</doc>
<doc id="164097" url="https://sk.wikipedia.org/wiki?curid=164097" title="Salzburg-okolie">
Salzburg-okolie

Salzburg-okolie je okres v rakúskej spolkovej krajine Salzbursko. Má rozlohu , žije tu 157 440 obyvateľov (2023) a jeho sídlom je mesto Seekirchen am Wallersee, ktoré však nie je súčasťou okresu.

</doc>
<doc id="164101" url="https://sk.wikipedia.org/wiki?curid=164101" title="Hallein (okres)">
Hallein (okres)

Hallein je okres v rakúskej spolkovej krajine Salzbursko. Má rozlohu , žije tu 61 660 obyvateľov (2023) a jeho sídlom je Hallein.

</doc>
<doc id="164102" url="https://sk.wikipedia.org/wiki?curid=164102" title="Sorban draselný">
Sorban draselný

Sorban draselný alebo E 202 je druh sorbátu. Vyrába sa neutralizáciou kyseliny sorbovej hydroxidom draselným. Je to potravinárska prísada - konzervant. Zvyčajne sa uvádza ako neškodný, inokedy sa upozorňuje na možný výskyt alergickej reakcie (najmä kožnej).
Spomedzi sorbátov sa sorban draselný používa v prípadoch, v ktorých sa vyžaduje vyššia rozpustnosť vo vode. Používanie kyseliny sorbovej je obmedzené z dôvodu jej nízkej rozpustnosti vo vode. Preto je sorban draselný primárnou formou používanou vo výrobkoch s vysokým obsahom vody.

</doc>
<doc id="164104" url="https://sk.wikipedia.org/wiki?curid=164104" title="Tamsweg (okres)">
Tamsweg (okres)

Tamsweg je okres v rakúskej spolkovej krajine Salzbursko. Má rozlohu , žije tu 21 283 obyvateľov (2001) a jeho sídlom je Tamsweg.

</doc>
<doc id="164106" url="https://sk.wikipedia.org/wiki?curid=164106" title="St. Johann im Pongau (okres)">
St. Johann im Pongau (okres)

St. Johann im Pongau je okres v rakúskej spolkovej krajine Salzbursko. Má rozlohu , žije tu 82 565 obyvateľov (2023) a jeho sídlom je St. Johann im Pongau.

</doc>
<doc id="164109" url="https://sk.wikipedia.org/wiki?curid=164109" title="Hynek Albrecht">
Hynek Albrecht

Hynek Albrecht (* 5. august 1874, Praha, Rakúsko-Uhorsko – † 1933, Užhorod, vtedy Česko-Slovensko, dnes Ukrajina) bol český amatérsky entomológ – lepidopterológ. Bol členom Československé společnosti entomologické od roku 1907. Pôsobil dlhé roky na území Slovenska.
Biografia.
Hynek Albrecht sa narodil 5. 8. roku 1874 v Prahe. Po skončení škôl pôsobil ako strojvodca c. k. štátnej dráhy. Neskôr pôsobil ako vrchný oficiál československých štátnych dráh. V roku 1924 pôsobil na území Slovenska v Leviciach, od roku 1925 v Bojnických kúpeľoch v okrese Prievidza. Hynek Albrecht zomrel asi v júli 1933 na území Podkarpatskej Rusi v Užhorode. 
Entomologické aktivity.
V entomológii sa venoval hlavne motýľom (Lepidoptera). Počas svojho pôsobenia v Čechách zbieral hmyz hlavne v južných Čechách, predovšetkým v okolí Veselí nad Lužnicí. V období svojho pôsobenia na Slovensku robil lepidopterologické zbery hlavne v okolí Levíc a Prievidze. Niektoré svoje faunistické údaje zhrnul v svojich krátkych prácach, ktoré zverejňoval v Časopise Čs. společnosti entomologické. 
Jeho zbierka motýľov (Lepidoptera) je od roku 1934 uložená v Národním muzeu v Prahe.

</doc>
<doc id="164110" url="https://sk.wikipedia.org/wiki?curid=164110" title="Arnhem">
Arnhem

Arnhem je mesto v holandskej provincií Gelderland. Počet obyvateľov je 147 244 (31. 12. 2009). Mesto leží na Nederrijne, severnom ramene rieky Rýn. Je známe najmä bojmi, ktoré sa tu odohrali počas druhej svetovej vojny. V meste funguje unikátny systém trolejbusovej mestskej hromadnej dopravy.
Dejiny.
Prvé zmienky o meste pochádzajú z roku 893, keď sídlo bolo známe pod menom "Arneym", alebo "Arentheym", názvu podľa množstva orlov v okolí. V septembri 1944 sa mesto, resp. mosty cez Rýn, ktoré sa tu nachádzajú, stali cieľom britských výsadkových vojsk počas operácie Market Garden. Nemci britských výsadkárov po ťažkých pouličných bojoch zatlačili k neďalekému Oosterbeeku, časť jednotiek zničili a zajali priamo v meste. Mesto neskôr 14. apríla 1945 oslobodili po dvojdňových bojoch kanadské vojská.

</doc>
<doc id="164111" url="https://sk.wikipedia.org/wiki?curid=164111" title="Tilburg">
Tilburg

Tilburg (po brabantsky: "Tilbörg") je mesto na juhu Holandska v provincii Severné Brabantsko. 
K samospráve Tilburgu patria okrem rovnomenného mesta aj obce Berkel-Enschot, Udenhout a Biezenmortel. S počtom obyvateľov mesta 222 601 (k 2021) je druhým najväčším mestom provincie a šiestym najväčším mestom Holandska. V meste sa nachádzajú tri železničné stanice: Tilburg Centraal, Tilburg Universiteit a Tilburg Reeshof. 
Nachádza sa tu Tilburská univerzita (Universiteit van Tilburg), Avans University of Applied Sciences a Fontys University of Applied Sciences. Každý rok v júli sa tu usporadúva festival Tilburgse Kermis.
Šport.
V Tilburgu sídlia nasledujúce športové kluby:

</doc>
<doc id="164115" url="https://sk.wikipedia.org/wiki?curid=164115" title="Andrew Johnson (futbalista)">
Andrew Johnson (futbalista)

Andrew Jonhson (* 10. február 1981, Bedford, Anglicko) je anglický futbalista, útočník tímu anglickej Premiership Fulham FC.

</doc>
<doc id="164116" url="https://sk.wikipedia.org/wiki?curid=164116" title="Antonín Vimmer">
Antonín Vimmer

Antonín Vimmer (známy aj ako Antonín Wimmer) (* 18. júl 1864, Novosedly – † 30. apríl 1941, Praha) bol český entomológ – dipterológ, odborný učiteľ, riaditeľ a inšpektor meštianských škôl, ktorý má význam hlavne ako prvý český dipterológ, ktorý systematicky skúmal rad dvojkrídlovcov (Diptera). Bol jedným zo zakladajúcich členov České společnosti entomologické v roku 1904 a významný entomológ európskeho formátu. V roku 1934 bol zvolený za čestného člena Čs. zoologické společnosti. Bol tiež členom Klubu přírodovědeckého v Prahe od roku 1897, kde bol tiež od roku 1929 jeho čestným členom. 
Životopis.
Narodil sa v Novosedlach u Klatova vo vtedajšom Rakúsko-Uhorsku. Po skončení základnej školy študoval v Lounech a neskôr na Státní průmyslové škole a učitelském ústavu v Prahe, kde v roku 1884 zmaturoval s vyznamenaním.
Pôsobil ako učiteľ a riaditeľ obecných a meštianskych škôl v Prahe. V roku 1904 bol spoluzakladateľ a predseda České společnosti entomologické, čestný člen Čs. společnosti zoologické. Pracoval tiež ako predseda Zemské jednoty učitelstva měšťanských škol a predseda Čsl. obce učitelské. 
Počas svojho života sa zaoberal štúdiom dvojkrídleho hmyzu. Spoluzakladateľ českej dipterológie. Autor mnohých odborných, prírodopisných a pedagogicko-didaktických publikácií. Jeho zbierka hmyzu (Diptera) je uložená asi od roku 1912 v Narodním muzeu v Prahe.
Zomrel v Prahe 30.apríla 1941 počas II. svetovej vojny.

</doc>
<doc id="164121" url="https://sk.wikipedia.org/wiki?curid=164121" title="Port of Vancouver">
Port of Vancouver

Port of Vancouver bol názov najväčšieho námorného prístavu v Kanade, ktorý bol tretí najväčší na americkom severozápade a podľa objemu TEU kontajnerovej prepravy šiesty najväčší na západnom pobreží Severnej Ameriky.
Cez prístav prešiel za rok tovar v hodnote 43 miliárd USD do vyše 90 krajín sveta.
V roku 2008 sa prístav zlúčil s Fraser River Port Authority a North Fraser Port Authority a vznikla tak nová spoločnosť Port Metro Vancouver.
Terminály.
Prístav má 25 hlavných námorných terminálov:
Ekonomika.
Prístav má 30 100 zamestnancov, ktorí pracujú v piatich sektoroch:
Najväčším sektorom je preprava tovaru po mori, zamestnáva 21 000 ľudí. Výletný a turistický sektor je druhý najväčší s 5 600 zamestnancami. Celkovo má prístav vo všetkých piatich sektoroch 69 200 zamestnancov (vrátane zamestnancov, čo v ňom pracujú na polovičný úväzok).
Prístav prispel sumou 1,8 miliardy dolárov priamo do kanadského HDP a 4,1 miliardami dolárov do kanadskej ekonomiky v roku 2004. Celkovo po zarátaní ďalších faktorov, dosiahla výška príspevku do HDP Kanady sumu 4 miliardy a do kanadskej ekonomiky 8,9 miliárd dolárov. Ekonomický dosah prístavu sa rozširuje do celej západnej Kanady, aj za hranice, keď väčšina exportu, ktorý prejde cez prístav je z oblastí mimo regionálny okres Metro Vancouver a väčšina importovaného tovaru je pre trhy ležiace za oblasťou Lower Mainland.
Port of Vancouver je domovským prístavom pre výletné lode na trase Vancouver - Aljaška (Vancouver-Alaska cruise), ktoré v období od mája do septembra prepravia každý rok milión cestujúcich na 300 výletných plavbách. Prístav má dva terminály pre výletné lode: Canada Place a Ballantyne. V roku 2006 u nich kotvilo 28 rôznych výletných lodí a trajektov.
Rozširovanie kontajnerového terminálu.
Štúdie naznačujú, že objem kontajnerovej prepravy na západnom pobreží Severnej Ameriky sa v priebehu nasledujúcich 20 rokov strojnásobí. Prístav má tak možnosť zvýšiť svoj objem kontajnerovej prepravy na 7 miliónov TEU v roku 2020. Aby sa tak stalo, je nutné rozšíriť kapacitu kontajnerového terminálu. Podľa správy prístavu bude nutné:
Prístav Port of Prince Rupert, ležiaci v meste Prince Rupert, chce v budúcnosti tiež rozširovať svoje terminály a využiť výhodu svojej geografickej polohy s jeho priamymi železničnými trasami do veľkých miest ako sú Chicago a New York.
Dejiny prístavu.
Po otvorení Panamského prieplavu v roku 1914 mohol začať námorný prístav vo Vancouveri merať svoje sily s významnejšími medzinárodnými prístavmi, využívanými pre celosvetový obchod. Počas 20. rokov 20. storočia vláda provincie Britská Kolumbia úspešne bojovala za zrušenie prepravných daní, ktoré diskriminovali nákladnú prepravu vlakom cez hory, čo dalo Gerrymu McGeerovi (v tom čase mladému právnikovi, ktorý sa venoval tomuto prípadu a budúcemu starostovi Vancouveru a kanadskému senátorovi) povesť "muža, ktorý zarovnal Skalisté hory". Dôsledkom zmeny legislatívy bolo, že pšenica z prérií smerovala na západ, namiesto toho, aby bola posielaná do prístavov na východnom pobreží.
Federálna vláda začiatkom 20. rokov ustanovila funkciu náčelníka prístavnej polície (predchodcu správy prístavu). Po dokončení prístavného móla Ballantyne v roku 1923 sa prístav stal technologicky najvyspelejším prístavom v celom Britskom impériu. Kanadská pacifická železnica, vývozcovia dreva a ďalšie spoločnosti sídliace na pobreží sa po skončení prvej svetovej vojny spojili a založili "Federáciu námorných prepravcov Britskej Kolumbie" (Shipping Federation of British Columbia), zamestnaneckú organizáciu, ktorá mala riadiť a koordinovať pracovné vzťahy na stále rušnejšom pobreží. Federácia bojovala proti založeniu odborov, porazila sériu štrajkov a rozbila odbory až do vzniku "Medzinárodnej odborovej organizácie vykladačov tovaru a pracovníkov skladísk" (International Longshore and Warehouse Union) (ILWU), ktorá bola založená po skončení druhej svetovej vojny.
V 30. rokoch sa komerčná preprava tovaru cez prístav stala najväčším sektorom vancouverskej ekonomiky.
1. januára 2008 sa prístav Port of Vancouver oficiálne zlúčil s dvomi ďalšími prístavmi a vznikla tak nová organizácia - Port Metro Vancouver.

</doc>
<doc id="164123" url="https://sk.wikipedia.org/wiki?curid=164123" title="Palena">
Palena

Palena môže byť:

</doc>
<doc id="164125" url="https://sk.wikipedia.org/wiki?curid=164125" title="Wels-vidiek">
Wels-vidiek

Wels-vidiek je okres v rakúskej spolkovej krajine Horné Rakúsko. Má rozlohu , žije tu 67-tisíc obyvateľov (stav k roku 2010) a sídlom je mesto Wels, ktoré však nie je súčasťou okresu.

</doc>
<doc id="164130" url="https://sk.wikipedia.org/wiki?curid=164130" title="USG">
USG



</doc>
<doc id="164132" url="https://sk.wikipedia.org/wiki?curid=164132" title="Dejiny Argentíny">
Dejiny Argentíny

Dejiny Argentíny je možné rozdeliť na štyri hlavné časti: predkolumbovská éra (do 16. storočia), španielska koloniálna vláda (cca 1530 až 1810), éra budovania nezávislého štátu (1810 až 1880) a ako posledná éra modernej Argentíny (zhruba od 1880).
Prvé náznaky ľudskej činnosti na území súčasnej Argentíny je možné datovať až 13 000 rokov do minulosti. Písaná história začala až s príchodom španielskych kolonistov, čím začala španielska vláda nad oblasťou Río de la Plata. Následne bolo toto územie spravované prostredníctvom rôznych lokálnych územných jednotiek (resp. štátov podriadených Španielsku) až po Miestokráľovstvo Río de la Plata, ktoré bolo posledným španielskym subjektom na území regiónu. Vlastná vláda miestnych obyvateľov bez španielskeho vplyvu začala de facto tzv. Májovou revolúciou v roku 1810, čím začal proces prechodu k nezávislosti nie len Argentíny, ale aj iných štátov v regióne. Nasledovalo vyhlásenie nezávislosti 9. júla 1816 a víťazný vojenský konflikt so Španielskom a jeho rojalistickými podporovateľmi. Vývoj pokračoval vnútornými konfliktami, ktoré sa prejavili dokonca v občianskej vojne. O počiatkoch modernej Argentíny na jej súčasných základoch je možné hovoriť od roku 1861.
Predkolumbovská éra.
Prvé stopy ľudskej činnosti z územia súčasnej Argentíny pochádzajú ešte z Paleolitu, ďalšie stopy pochádzajú z období Mezolitu a Neolitu. Väčšina územia Argentíny však bola dlhú dobu podľa súčasných poznatkov vyľudnená. Na území modernej Argentíny žilo pred príchodom Európanov približne 20 kmeňov pôvodných obyvateľov. Počet obyvateľov sa v súčasnosti odhaduje medzi 300 000 až 900 000 ľudí. V Argentíne žili dva druhy pôvodných obyvateľov, jedni boli nomádi, ktorí boli na úrovni lovcov a zberačov (kmene Alakalufovia, Yamanaovia či Yaghanovia a Tehuelčeovia). Práve Tehuelčeovia inšpirovali meno Patagónie, pretože ich chodidlá obuté do ich typickej obuvi zanechávali veľké stopy a tak im Španieli začali hovoriť Patagónčania, teda Veľké nohy. Časť z týchto kmeňov do súčasnosti žije na juhu Argentíny, vrátane Ohňovej zeme. Vzhľadom na nomádsky spôsob života nezanechali tieto kmene po sebe žiadne stavby, resp. obdobné stopy, ako indiáni v Peru či Mexiku. Medzi riekami Uruguaj a Paraná žili kmene (Mepeneovia, Coreatesovia, Chanaesovia, atď.), ktoré sa živili lovom, rybolovom a zberom rastlín.
O niečo vyspelejšie žil kmeň Guaraníov na severe súčasnej Argentíny. Tento žil hlavne v oblasti Misiones a Corrientes a z hľadiska európskych dejín by sa dal zaradiť na úroveň doby Bronzovej. Títo sa dokázali živiť aj poľnohospodárstvom, pestovali zemiaky a kukuricu. Guaraníovia vďaka tomu žili na jednom mieste oveľa dlhšie, než iné kmene v oblasti. Vytvárali tak osady s väčším množstvom domov.
Druhou skupinou a zrejme najvyspelejšou boli indiánske kmene, ktoré žili na západe súčasnej Argentíny, v okolí pohoria Andy. Tieto kmene však netrovili jednotný celok, alebo boli veľmi rozdielne a rozprávali rôznymi jazykmi. Túto odlišnosť spôsobovala izolácia jednotlivých andských údolí, v ktorých jednotlivé kmene žili. Ale časť z týchto kmeňov žila taktiež nomádskym spôsobom života na úrovni lovcov a zberačov (podobne ako indiáni na východe a juhu krajiny). Časť z týchto nomádskych kmeňov však časom zmenila spôsob svojho života a začala sa venovať poľnohospodárstvu, kmeň Diaguitov dokonca vytvoril zavlažovací systém a terasovité polia, ktoré sa už blížili Inkom. Tieto pozitívne vývojové zmeny však súviseli s postupom Ríše Inkov, ktorá sa postupne posúvala smerom na juh. Okrem vojakov sa tak do oblasti dostávali aj inkskí obchodníci a úradníci. Známa Inkská cesta sa v priebehu 16. storočia dostala až na územie súčasnej argentínskej provincie Mendoza. Už vtedy okolité indiánske kmene a osídlenia vykazovali znaky inkského vplyvu.
Zrejme najvýznamnejším indiánskym kmeňom, ktorý žil na území súčasnej Argentíny je kmeň Mapuče, ktorý je však známy aj pod označením Araukáni. Tento kmeň dorazil na územie Argentíny zo susedného Čile až v priebehu 17. storočia. Ale v priebehu veľmi krátkej doby ovládli veľké územia Patagónie a pampy (nížiny v Južnej Amerike). Po tom, čo od Španielov získali kone, stali sa rýchlo veľmi zručnými jazdcami. Zaoberali sa chovom dobytka, nie poľnohospodárstvom. Postupne však začali organizovať lúpežné nájazdy na iné kmene a neskôr aj na bielych osadníkov. Araukáni odolali európskym kolonizátorom najdlhšie, svoju moc nad rozsiahlymi južnými územiami udržali až do polovice 19. storočia.
Španielska koloniálna éra.
Príchod Španielov.
V roku 1453 dobyl osmanský sultán Mehmed II. Konštantínopol. Vďaka tomu sa Osmanskej ríši podarilo výrazne obmedziť obchod medzi Európou a Ďalekým východom, na ktorý uvalila veľmi vysoké clo a poplatky. Z tohto dôvodu bolo pre európske kresťanské štáty potrené nájsť nové cesty, ktoré by sa vyhli územiu Osmanskej ríše. Až Krištof Kolumbus presvedčil španielskych vládcov, že do Ázie dokáže doplávať západnou cestou. Ale ešte pred reálnym objavením Nového sveta sa začali spory medzi Španielskom a Portugalskom o nepreskúmané územia. Tieto rozhodol pápež, no neskôr pokračovali vzájomné rokovania medzi zástupcami oboch kráľovstiev, ktoré vyvrcholili podpísaním Tordesillaskej zmluvy v roku 1494. Táto stanovila deliacu líniu nových území na 350 námorných míľ na západ od ostrovov Zeleného mysu, vďaka čomu získalo Portugalsko rozsiahle územia budúcej Brazílie. K samotnému objaveniu Ameriky došlo v roku 1492, no až Talian Amerigo Vespucci rozpoznal, že skutočne ide o nový svetadiel a na jeho počesť dostal nový svetadiel svoje meno. Najväčším lákadlom pre objaviteľov boli drahé kovy, ktoré vlastnili jednak miestne indiánske civilizácie a ktoré sa hojne nachádzali aj v zemi niektorých častí Ameriky.
Objavenie a prvé osídľovanie Río de la Plata.
V roku 1512 bol na miesto vrchného kráľovského lodivoda Španielska menovaný Juan Díaz de Solís. V roku 1514 španielsky (vtedy stále formálne aragónsky kráľ) kráľ Ferdinand II. vyslal Solísa preskúmať novoobjavený Tichý oceán. Solís sa plavil pozdĺž východného pobrežia Ameriky až narazil v roku 1515 na veľkú riečnu deltu, ktorú nazval Mar Dulce, teda Sladké more (dnešné Río de la Plata). Na počiatku roka 1516 sa dostal až k dolnému toku rieky Uruguaj. Tu však padol do zajatia členov domorodého kmeňa Charruov, ktorí jeho a niekoľko jeho vojakov pred zrakmi zvyšných členov expedície (ktorí zostali na lodiach) zabili a následne zjedli. Napriek tragickému koncu výpravy sa v Španielsku šírili chýry o bohatom vládcovi, ktorý sa mal nazývať Argentino, teda kráľ striebra. Z toho vznikli predpoklady, že územia Río de la Plata sú bohaté na striebro (čo sa však neskôr nepotvrdilo), pričom práve tieto fámy dali následne aj meno regiónu, ktorému sa začalo hovoriť Argetnína (z latinského "argentum", teda striebro) a veľkému vodnému ústiu zas Río de la Plata, teda Strieborná rieka (zo španielskeho "la plata", teda striebro).
Po trase, po ktorej sa plavil Solís sa neskôr vydali dvaja Portugalci a to Fernão de Magalhães a Rui Faleiro, obaja však v službách španielskeho kráľa. V roku 1520 sa im podarilo objaviť prieliv, ktorému dali meno Prieliv Všetkých svätých. Neskôr však tento dostal pomenovanie Magalhaesov prieliv. Následne sa dostali až do Tichého oceánu, ktorý sa však vtedy nazýval Južné more, až Magalhães ho premenoval na Pacifik, teda Pokojné more. V roku 1526 dosiahli (no neobjavili a nepreskúmali) členovia ďalšej expedície Hornský mys, čo je najjužnejšia časť súostrovia Ohňová zem. Kráľ Karol V. rozdelil spodnú časť Južnej Ameriky na vodorovné pásy, ktoré sa tiahli od západu k východu. Jeden z týchto pásov pridelil kráľ Pedrovi de Mendozovi, ktorý následne v roku 1535 začal veľkú expedíciu (17 lodí a 1 600 ľudí), ktorej úlohou bolo osídlenie Río de la Plata a následne sa mala expedícia po riekach preplaviť až do Peru a následne Tichého oceánu (keďže sa vtedy domnievali, že je to možné). Vo februári 1536 dosiahla expedícia na miesto súčasného Buenos Aires. Tu sa členovia výpravy vylodili a nazvali toto miesto Nuestra Señora del Buen Ayre, teda Naša pani dobrého vetra.
Územie okolo novej osady však bolo skôr nehostinné. Miestni indiáni boli spočiatku k Španielom priateľskí a pomáhali im poskytovaním potravy. Neskôr sa však vzájomné vzťahy (hlavne vinou Španielov) veľmi zhoršili. Na mieste bolo nedostatok potravy, čo nútilo Španielov správať sa voči indiánom ešte viac nepriateľsky v snahe získať jedlo. To viedlo k prvému obliehaniu Buenos Aires v júni 1536. Ani indiáni však nemali na mieste dostatok potravy a tak obliehanie osady po nejakom čase ukončili. Aj bez toho však z pôvodnej expedície zostala iba tretina členov. Na indiánov v oblasti nepôsobil ani psychologický efekt jazdy, ktorý veľmi pomohol Španielom v boji proti Inkom a iným vyspelým indiánskym civilizáciám severnejšie. Časť z osadníkov na čele s Mendozom sa neskôr presunula severnejšie, kde vybudovala novú osadu. V roku 1537 sa však Mendoza rozhodol oblasť opustiť. V Buenos Aires tak zostalo zhruba 100 ľudí. Vzhľadom na veľmi zlé životné podmienky zostalo Buenos Aires v roku 1541 úplne opustené, jeho obyvatelia sa presunuli severnejšie do mesta Asunción, ktoré sa v tej dobe stalo centrom španielskej kolonizácie regiónu. O prienik do Peru cez Río de la Plata sa následne pokúšalo viacero ďalších výprav, no tiež neúspešne. V polovici 16. storočia však už Španieli prestali podnikať výpravy, ktorých cieľom mal byť Tichý oceán cez La Platu.
Postupne začali vlastné výpravy do oblasti organizovať aj Španieli z Peru, ktoré bolo v tej dobe už stabilné a pomerne bohaté. V roku 1542 španielsky kapitán Diego de Rojas ako prvý Európan preskúmal vnútrozemie súčasnej Argentíny. Ďalší prieskumníci boli zo susedného Čile. Jeden z nich a to Francisco de Aguirre založil v roku 1553 osadu Santiago del Estero. Následne začali čiľskí kolonisti zakladať osady v kraji Cuyo (región na západe súčasnej Argentíny) v snahe o získanie lepšieho prepojenia s oblasťou Río de la Plata. Tu založili v roku 1561 osadu Mendoza, v roku 1562 zas osadu San Juan. V roku 1573 bolo o niečo východnejšie založené mesto Córdoba. V ďalších rokoch došlo k založeniu aj iných významných miest ako Salta (1582), La Rioja (1591), či San Salvador de Jujuy (1593).
Druhé založenie Buenos Aires a ďalšie osídľovanie.
V roku 1580 sa rozhodol baskický Španiel Juan de Garay usporiadať novú výpravu, ktorá by išla z Paraguaja smerom na juh, resp. juhovýchod. 11. júna 1580 sa expedícia dostala na miesto bývalej osady Buenos Aires, kde sa Garay rozhodol túto osadu založiť znova. Tento dátum je tak považovaný za druhé a konečné založenie mesta Buenos Aires. Túto expedíciu tvorilo iba 66 mužov, z nich bolo iba 10 Španielov, zvyšok boli tzv. Mestici, teda miešanci medzi belochmi a indiánmi. Noví osadníci sa poučili z chýb prvých osadníkov a s domorodými obyvateľmi vychádzali oveľa lepšie. Postupne sa založilo niekoľko desiatok nových osád, napriek tomu bolo toto územie osídlené iba niekoľkými tisíckami nových osadníkov. Keďže územie súčasnej Argentíny neoplývalo striebrom (ktoré tam všetci hľadali) a neboli tam ani iné zaujímavé suroviny (ktoré by objavitelia vtedy našli), začali sa stavať nové osídlenia predovšetkým v miestach indiánskych osád, lebo pôvodní obyvatelia boli v podstate jediné, čo vedeli európski osadníci využiť. Výnimku tvorili iba dve prístavné mesta a to Buenos Aires a Santa Fe (riečny prístav), ktoré neboli postavené na predchádzajúcej indiánskej osade. Typické nové mestá boli všetky zakladané na rovnakom princípe, teda uprostred bolo hlavné námestie (plaza), kde sa nachádzal kostol, cabildo (teda budova mestskej rady) a ďalšie dôležité budovy, okolo námestia sa v šachovnicovom rozložení nachádzali miesta pre obytné domy osadníkov.
Prosperita každého nového sídla v oblasti (keďže tu neboli drahé kovy ako v Peru) závisela od množstva a zručnosti domorodých obyvateľov, ktorých začali Španieli veľmi rýchlo zneužívať na ťažké nútené práce. Kvôli ťažkej práci a európskym chorobám, voči ktorým nemali pôvodní obyvatelia imunitu, začali čoskoro títo vo veľkom umierať. Toto spôsobovalo ekonomike oblasti La Plata veľké problémy, nakoľko sa tu veľmi neobjavovali otrokári, ktorí nosili čiernych otrokov z Afriky (pričom do iných častí Španielskeho impéria ich nosili vo veľkom), ktorí by indiánov nahradili. Z tohto dôvodu sa osadníci preorientovali z poľnohospodárstva (ktoré vyžadovalo veľa pracovníkov) na chov dobytka. Ale dobytok a iný tovar, ktorý sa v oblasti La Plata vyprodukoval, sa musel na základe príkazu Španielov do Európy voziť cez Peru, čo jednak predlžovalo cestu tovarov (tak z La Platy, ako aj do nej) a zároveň aj veľmi zvyšovalo cenu. Tento stav veľmi vadil miestnym osadníkom, na čo sa aj korune sťažovali, no neúspešne. Keďže nenašli odozvu v Španielsku, začal sa veľmi rozširovať pašerácky systém, čo veľmi podporovali Portugalci. Vďaka nelegálnemu obchodu sa postupne autorita Peru a vzájomné prepojenie medzi La Platou a Peru stávali menej dôležitým a Río de la Plata sa obracala smerom k atlantickému obchodu. Buenos Aires ako najväčší španielsky prístav na atlantickom pobreží sa tak postupne stal najvýznamnejším centrom v oblasti Río de la Plata.
Vytvorenie Miestokráľovstva Peru.
Veľmi skoro pochopili aj obchodníci z mesta Potosí, čo bolo centrum ťažby striebra v španielskej Južnej Amerike, že je pre nich výhodnejšie posielať striebro cez Buenos Aires, než cez Limu. Vďaka tomu začalo Buenos Aires rýchlo rásť a zvyšovať svoje bohatstvo. V priebehu 16. storočia padlo rozhodnutie, že je potrebné ukončiť chaotický a rôzny spôsob vlády v kolóniách a španielsky kráľ pristúpil k vytvoreniu miestokráľovstiev, ktoré by mali presne stanovené územia a právomoci. Jedným z nových miestokráľovstiev sa stalo Miestokráľovstvo Peru. Na jeho čele stál miestokráľ, ktorý bol reprezentantom kráľa v oblasti. Keďže bola v tej dobe veľmi rozšírená korupcia, dostal miestokráľ veľa obmedzení. Nesmel sa oženiť s miestnou ženou, nesmel vlastniť nehnuteľnosti v miestokráľovstve a ani tu obchodovať. Miestokráľ bol najvyšším predstaviteľom administratívy, zodpovedal za výber daní, bol na čele miestnej cirkvi, predsedal súdu a velil armáde. Ale reálne boli niektoré jeho právomoci iba teoretické (napr. v cirkvi). V oblastiach, kde ešte stále prebiehali boje s indiánmi (resp. neskôr s pirátmi a banditmi) boli vytvorené generálne kapitánstva (capitanía general). Na ich čele stál guvernér, ktorý sa v prípade potreby mohol obrátiť priamo na kráľa napriek tomu, že spadal pod miestokráľa. Miestokráľovstvo sa ďalej delilo na tzv. corregimientos, ktoré spravovali správcovia, teda corregidores, ktorí predsedali cabildu, teda mestskej rade. Corregimientos boli spravidla osady a územia okolo nich. Samotnú správu mesta malo na starosti práve cabildo, teda mestská rada. Členovia cabilda volili každý rok starostu osady (alcalde). Právomoci cabilda boli veľmi široké. Na súdne záležitosti dohliadali tzv. Reales Audiencias, teda Kráľovské audiencie. Týmto predsedal miestokráľ, resp. guvernér.
Keďže bolo potrebné budovať a pracovať v baniach a noví osadníci neboli veľmi ochotní sa na tomto podieľať, vznikol systém repartimientos, čo bolo prideľovanie pôdy Španielom za ich služby korune. Na to sa viazalo tzv. encomiendas, čo znamenalo, že k pridelenej pôde bol pridelený aj určitý počet indiánov. Vlastníci takejto pôdy mali právo žiadať od im pridelených indiánov daň a to buď vo forme naturálnej (napríklad poskytnutie poľnohospodárskych produktov) alebo vo forme práce. Ale pracovný systém encomiendas sa veľmi rýchlo stal doslova otroctvom, pričom na jeho následky zomieralo indiánske obyvateľstvo vo veľkých počtoch (v niektorých oblastiach Ameriky v jeho dôsledku bolo domorodé obyvateľstvo prakticky úplne vyhubené). Systém encomiendas tak bol radšej zrušený a nahradený iným. K ďalšiemu pracovnému systému patrila tzv. mita. Tá prikazovala každému indiánskemu náčelníkovi, aby posielal svojich mužov na verejnoprospešné práce. V skutočnosť sa však za verejnoprospešnými prácami rozumela práca v baniach, kde sa ťažilo striebro a zlato. Indiáni v rámci systému mita odpracovali často viac ako 200 dní do roka. Ďalším pracovným systémom zneužívajúcim pôvodné obyvateľstvo bolo tzv. yanaconazgo. Týmto pojmom sa označovali indiáni, ktorí prestali byť súčasťou určitého kmeňa. V podstate išlo o presuny indiánov do oblastí, kde boli miestni indiáni veľmi zdecimovaní a nemal tak kto pracovať.
Vytvorenie Guvernérstva Río de la Plata.
Región Río de la Plata zostával počas 16. a 17. storočia najzaostalejším regiónom Španielskeho impéria. Z toho vyplývalo aj stále veľmi riedke osídlenie oblasti, čo bolo v protiklade s rýchlo rastúcou oblasťou Peru, hlavne okolia baníckeho mesta Potosí. Skoro všetky významnejšie sídla vo vtedajšej Argentíne tak boli postavené práve na ceste z Río de la Plata do Potosí. Následne bolo taktiež v 16. storočí v oblasti vytvorené tzv. guvernérstvo, ktoré malo spravovať oblasť. Vzniklo tak Guvernérstvo Río de la Plata a Paraguaj. Formálne sa guvernér La Platy zodpovedal miestokráľovi z Miestokráľovstva Peru. Ale Peru bolo veľmi ďaleko a tak reálnu moc držali stále miestni conquistadori. Ani jeden z guvernérov však nevydržal vo funkcii dlhší čas, mnohí boli zvrhnutí vzburami, iní sa radšej zo strachu vrátili do Peru. Situácia sa zmenila až na konci 16. storočia, kedy dostali guvernéri konečne reálne právomoci. No aj tu sa prejavila veľká vzdialenosť miestokráľa z Peru a tak sa guvernér stal prakticky neobmedzeným vládcom regiónu, ktorý dokonca neuplatňoval ani mnohé príkazy samotného kráľa.
Veľkú úlohu v rozvoji oblasti začala hrať katolícka cirkev, ktorá nie len rozširovala kresťanstvo, pomáhala s rozširovaním španielskeho vplyvu a pomáhala rozvoju obchodu a priemyslu. V roku 1618 bola v meste Córdoba postavená prvá katedrála v Argentíne. Cirkevní predstavitelia sa tiež pričinili o zmenu spôsobu života niektorých indiánskych kmeňov, ktoré sa pod ich vplyvom usadili a prestali tak kočovať. Veľké plochy nížin nazývaných pampy sa stali pre oblasť veľmi dôležité. Stali sa priestorom pre veľké stáda dobytka, oviec či koní, ktoré sa stali dôležitým zdrojom príjmov pre oblasť. Začali sa budovať tiež poľnohospodárske usadlosti, tzv. estancias (ktoré sa vďaka veľkému územiu rozkladali často na obrovskom priestore), čím sa začala aj intenzívnejšia poľnohospodárska činnosť. Miestni roľníci pestovali napríklad cukrovú trstinu či vinič. Nad tradičným roľníctvom však absolútne prevládal chov dobytka, čím sa oblasť Río de la Plata odlišovala nie len od Španielska, ale aj od ostatných kolónii.
Na počiatku 17. storočia začali vznikať konflikty medzi portugalskými obchodníkmi, ktorí žili v Buenos Aires a vplyvnými španielskymi kolonistami. Tieto konflikty vyvrcholili núteným odchodom Portugalcov z Buenos Aires, čo úplne paralizovalo miestny obchod, keďže v ňom dominovali práve Portugalci. To spôsobilo veľké straty pre miestnych bohatých osadníkov, ktorí v roku 1617 presadili autonómiu pre Buenos Aires. Vzniklo tak Guvernérstvo Río de la Plata, ktoré bolo oddelené od Paraguaja, čo znížilo vplyv Paraguajcov. Vyhnaní Portugalci sa tak mohli znova vrátiť do Buenos Aires. Konflikty však pokračovali a v roku 1640 sa španielski osadníci znova pokúsili vyhnať Portugalcov z mesta. Vytvorenie samostatného guvernérstva však bolo podporované aj samotným Španielskom, ktoré si tak chcelo posilniť vojenský vplyv v oblasti, predovšetkým bolo potrebné chrániť španielske lode pred pirátmi, ktorí boli v oblasti. Ale španielska podpora sa veľmi skoro zmenila na povinnosť platiť vysoké dane. No keďže sa oficiálny obchod musel stále realizovať cez Limu, nemali obyvatelia Buenos Aires dostatok peňazí, aby dane zvládali platiť. To vyvolalo v meste veľkú nespokojnosť, časť obyvateľov dokonca hrozila, že ho opustí. Na druhej strane tento stav iba posilnil nelegálny obchod. Vďaka tomu postupne nelegálny obchod vysoko prevýšil oficiálny. Buenos Aires sa začalo postupne rozvíjať, v roku 1680 tu žilo už 5 000 ľudí. Zvyšok územia súčasnej Argentíny však stagnoval, keďže osady boli veľmi závislé na Peru, neskôr na Buenos Aires. Práve závislosť na centrálnej moci spôsobila stagnáciu jednotlivých osád. To spôsobilo vznik veľmi izolovaných oblastí, čo viedlo k rastu silného regionalizmu. Práve regionalizmus v ďalších storočiach komplikoval vznik a fungovanie neskoršieho nezávislého argentínskeho štátu.
Rozmach Buenos Aires a vznik Miestokráľovstva Río de la Plata.
Zlá životná a ekonomická situácia v oblasti Río de la Plata sa začala meniť k pozitívnemu v priebehu 18. storočia. V Európe práve skončila vojna o španielske dedičstvo, do ktorej sa zapojili všetky mocnosti. Nasledovala postupná obnova, čo znamenalo trh pre tovary z kolónii a posilnilo atlantický obchod. Buenos Aires sa vďaka tomu stalo jedným z najvýznamnejších obchodných stredísk impéria. Vďaka tomu mohlo Buenos Aires rozširovať svoj vplyv aj do odľahlých a málo osídlených oblastí. Darilo sa ale aj Portugalcom, ktorí postupne taktiež obnovili svoje obchodné trasy a na druhom brehu Río de la Plata, prakticky hneď oproti Buenos Aires vybudovali pevnosť a osadu Colonia del Sacramento. Portugalci tak chceli konkurovať obchodnému centru v Buenos Aires. Španieli novú osadu považovali predovšetkým za vojenskú hrozbu a preto guvernér Buenos Aires José de Garro zorganizoval vojenskú výpravu. Táto bola úspešná, vyhrala nad miestnymi Portugalcami, zajala ich guvernéra a vyhnala ich na sever. Ako reakciu Portugalci pohrozili Španielsku vojenským konfliktom, na čo Španieli ustúpili a Portugalci sa tak mohli znova vrátiť do Colonia del Sacramento, ktoré sa stalo pašeráckym centrom oblasti. V Buenos Aires sa tak začal rozširovať trh s otrokmi z Afriky. Miestnym obyvateľom sa to však nepáčilo, keďže sa obávali hrozby chorôb a preto predaní otroci okamžite putovali na sever do Potosí, kde ťažili striebro. Napriek obavám miestnych sa Buenos Aires stalo v prvej polovici 18. storočia najväčším otrokárskym prístavom Južnej Ameriky. V roku 1739 však boli britskí obchodníci s otrokmi z mesta vyhnaní. V nasledujúcich rokoch sa symbolom prosperity mesta stali poschodové tehlové domy, ktoré sa začali po Buenos Aires stavať. V roku 1744 už v meste žilo viac ako 11 000 ľudí, v roku 1776 dokonca 20 000 obyvateľov.
Vyhnanie britských otrokárov uvoľnilo miesto pre španielskych obchodníkov, ktorí podporovali rast mesta. Práve títo začali podporovať ukončenie podriadenosti voči Peru. Zvyšné osídlenia mimo Buenos Aires však zostávali stále zaostalé a závislé na rozhodnutiach centra v Peru, resp. Buenos Aires. V roku 1750 podpísali Španieli a Portugalci tzv. zmluvu o výmene na základe ktorej odovzdali Španieli Portugalcom sedem najvýchodnejšie položených jezuitských misii na toku rieky Paraná výmenou za portugalskú osadu Colonia del Sacramento, ktorú dostalo Španielsko. Jedným z dôvodov tejto výmeny bola snaha oboch štátov o zníženie vplyvu Jezuitov, ktorých osadám sa v oblasti darilo oveľa viac, než osadám španielskych kolonistov. Aj indiáni, ktorí zostali, sa húfne pokúšali dostať práve do jezuitských osád, keďže tam bol život pre pôvodných obyvateľov znesiteľný. Práve skutočnosť, že misiám sa darilo, že vďaka indiánom dokázali produkovať veľmi kvalitné výrobky a mali výbornú úrodu podnietilo španielskych kolonistov k podobným opatreniam. Jezuiti proti dohode, ktorá ich misie prisudzovala Portugalsku protestovali, no neúspešne. Následkom toho sa indiánski obyvatelia misii vzbúrili a nasledovala tzv. guaraníjska vojna, kde však indiáni drvivo prehrali proti španielsko-portugalskej prevahe. Vojenský odpor indiánskych obyvateľov misii však prispel v roku 1767 k rozhodnutiu, keď kráľ Karol III. nariadil vyhnanie Jezuitov z celého Španielskeho impéria. Tým začal rýchly úpadok osád, ktoré boli pred tým jezuitskými misiami. Následne bola ich správa zverená Františkánom.
Španieli potrebovali vyriešiť problém s nelegálnym obchodom v oblasti Río de la Plata. Zrušili obchodný monopol Limy a umožnili viacerým americkým prístavom obchodovať priamo s európskymi španielskymi prístavmi, taktiež znížili daňové zaťaženie La Platy. Ale obchod mohli vykonávať iba španielske lode a tých bolo v tej dobe nedostatok. Na výrobky z nešpanielskych krajín, ktoré boli dovážané do kolónii bolo uvalené veľké clo. Následne Bourbonovci, ktorí vládli Španielsku, pristúpili aj na administratívne reformy. Vytvorili tzv. intendencias, čo boli menšie územné celky v rámci miestokráľovstva. Na ich čele stáli intendanti, ktorí dostali značné právomoci. Po Sedemročnej vojne získali Španieli znova kontrolu nad osadou Colonia del Sacramento (ktorú pred tým znova obsadili Portugalci). Zároveň sa však začali obávať možnej britskej invázie, keďže pred tým Briti vytlačili Francúzov z viacerých miest. Briti začali kontrolovať všetky obchodné cesty v severnom Atlantiku a tak sa začal zvyšovať význam Buenos Aires. Vznikli tak prvé reálne plány na skutočné povýšenie Buenos Aires, ktoré by tak nebolo už iba guvernérstvom. S tým však nesúhlasili Španieli v Lime. Napriek tomu v roku 1776 oficiálne vzniklo Miestokráľovstvo Río de la Plata s hlavným mesto Buenos Aires. Pod nové miestokráľovstvo patrili oblasti Paraguaja, Tucumánu, Cuyo a Horné Peru (kde boli strieborné bane Potosí). Vďaka tomu už nebolo striebro posielané cez Limu, ale cez Buenos Aires. Hlavným predstaviteľom zmien bol prvý miestokráľ Pedro Antonio de Cevallos. Miestokráľovstvo sa rozdelilo na osem intendancii. Zmeny sa pozitívne prejavili, keď znova výrazne vzrástol počet obyvateľov Buenos Aires a rozsah vývozu tovaru sa zdvojnásobil.
Vojna za nezávislosť.
Dôvody konfliktu.
Prakticky už od polovice 18. storočia si úradníci Španielskeho impéria uvedomovali, že nadvláda Španielska nad jeho americkými kolóniami je v aktuálnej forme ťažko udržateľná. V kolóniách vládla dlhodobá nespokojnosť s mnohými rozhodnutiami koruny. Predovšetkým daňové zaťaženie či nutnosť obchodovať iba prostredníctvom španielskych lodí vytvárali v Amerike napätie. Španielsko nebolo schopné zásobovať La Platu dostatkom vlastných výrobkov a preto bola oblasť zásobovaná hlavne zahraničným tovarom, no ten bol zaťažený vysokými daňami zo strany Španielov. To spôsobovalo v Buenos Aires rast cien. Taktiež menovanie európskych úradníkov na koloniálne funkcie vyvolávalo rozporuplné reakcie, nakoľko títo nemali potrebný prehľad o situácii v oblasti. Španieli sa preto snažili postupne poskytovať kreolom (criollos), teda potomkom španielskych prisťahovalcov narodeným už v Amerike, viac autonómie, no v rámci zachovania nadvlády a spojenia so Španielskom. Padli tiež návrhy, aby sa v Amerike vytvorilo niekoľko formálne nezávislých kráľovstiev, na čelo ktorých by boli dosadení princovia z rodu Bourbonovcov. Tento návrh však nebol schválený. Myšlienky osvietenstva ovplyvnili aj miestnych kreolov. Mnohí z nich totiž študovali v Španielsku a iných európskych štátoch a videli úpadok Španielskeho kráľovstva a zároveň v ostatných európskych krajinách úpadok španielskej reputácie.
Udržanie španielskej nadvlády nad oblasťou La Platy malo zaistiť i vytvorenie Miestokráľovstva Río de la Plata v roku 1776, do ktorého bolo investované veľké množstvo peňazí. Ale do tohto okrem iného veľmi negatívne zasiahlo bezvládie v Španielsku v roku 1808, kedy začala španielska vojna za nezávislosť. Tým začali diskusie o tom, kto a ako by mal vládnuť nie len v samotnom Španielsku, ale i v jeho kolóniách. Vtedy sa začali objavovať úvahy o nezávislosti, no toto bola iba jedna z viacerých možností. Prvou možnosťou bolo uznať za legitímnu vládu chunty, ktorá vznikla v Španielsku. Ďalšou možnosťou bolo uznať za kráľovnú sestru posledného kráľa Ferdinanda VII. Šarlotu. Možnosťou bolo tiež vytvoriť vlastnú chuntu, ktorá by vládla v mene posledného kráľa Ferdinanda VII., čo by znamenalo v podstate určitú formu autonómie. Postupne získala najviac zástancov myšlienka autonómie a vlastnej chunty.
V rokoch 1806 a 1807 sa predchádzajúce obavy z britskej invázie do La Platy ukázali ako opodstatnené. Britom sa podarilo obsadiť Buenos Aires. Mestu však neprišli na pomoc Španieli, ale miestni si museli poradiť vlastnými silami. To ukázalo neschopnosť Španielov ochrániť vlastné územie. Hlavnú úlohu v oslobodení mesta získali miestni kreoli, ktorým tak stúpla nie len prestíž, ale i sila a politický vplyv. Na ich čele stál Santiago de Liniers, Francúz v španielskych službách, ktorý získal pomerne veľký vplyv. Navyše myšlienka slobodného prístavu Buenos Aires, ktorý by mohol voľne obchodovať s celým svetom podľa vlastného uváženia bola veľmi lákavá. Otázku, kto by mal vládnuť nakoniec rozhodla miestna vláda La Platy, ktorá prisahala vernosť chunte v Seville. Sevillská chunta vládla oficiálne v mene zvrhnutého kráľa Ferdinanda VII. na základe teórie o zvrchovanosti ľudu počas neprítomnosti kráľa. Táto myšlienka sa však veľmi pozdávala aj ľuďom žijúcom v amerických kolóniách. Títo tak dospeli k názoru, že i oni by mali mať rovnaké právo na vytvorenie vlastných orgánov tak, ako tomu bolo v Španielsku. Začali sa tak tvoriť vlastné lokálne chunty. V roku 1808 bola zriadená takáto chunta v Montevideu. Na jej čelo sa postavil španielsky guvernér mesta a za cieľ si dal vymanenie sa z vplyvu Buenos Aires a jeho miestokráľa Santiaga de Liniers (bonapartistu), nie však Španielska. Keď bol však Liniers zbavený moci a nahradený novým miestokráľom Baltasarom Hidalgom de Cisnerosom, rozpustila sa chunta z Montevidea sama. Francúzi však boli na európskych bojiskách úspešní a vládnuca chunta sa musela zo Sevilly presunúť do Cádizu. Tá sa však sama rozpustila a bola nahradená tzv. regentskou vládou. Tá presadzovala myšlienku rovnosti Španielov a Američanov, no zároveň tvrdila, že americké kolónie sú neoddeliteľnou súčasťou Španielska. S týmto však nesúhlasili mnohí Američania, ktorí tvrdili, že americké kolónie sú viazané na španielsku korunu, nie na španielsky národ a teda keď nie je kráľ, právo vládnuť prechádza na americký ľud. Z tohto dôvodu začali vznikať v kolóniách nové chunty, ktoré mali vládnuť do návratu legitímneho kráľa.
Španielski úradníci však považovali vznik chúnt za vzburu a rozhodli sa všetky zrušiť a potlačiť odpor. Ale na mnohých úradníckych postoch už boli miestni kreoli, ktorí boli zástancovia vlastnej vlády. Tým sa začali zhoršovať vzťahy medzi kreolmi a Španielmi, nazývanými "peninsulares", čo znamená niečo ako obyvatelia polostrova (Pyrenejský polostrov). Obe skupiny sebou navzájom veľmi pohŕdali. No Španieli pristúpili aj k zmenám, kedy povolili prístavom v oblasti Río de la Plata voľne obchodovať so spojeneckými a neutrálnymi krajinami a tovary mohli nosiť aj lode z daných štátov. Nebola už potrebná ani formálna zastávka v niektorom španielskom prístave. V prvých rokoch 19. storočia tak obchod medzi Španielskom a La Platou prestal fakticky existovať, lebo Španielov nahradili iné štáty, ktoré boli schopné plniť požiadavky obchodníkov z La Platy. Ako jediný faktor, ktorý bol ešte v prospech kráľovstva boli zlé vzájomné vzťahy v kolónii, kde na jednej strane stálo Buenos Aires a na druhej strane Montevideo a provincie. Potom, čo Španielsko prevzalo väčšinu ziskov zo strieborných baní v Potosí pod vlastný rozpočet, bolo Buenos Aires (ktorého zisk vtedy tvorili hlavne bane v Potosí) nútené viac zdaniť okolité provincie, čo vzájomné vzťahy ešte viac zhoršilo.
Májová revolúcia.
V roku 1808 donútil francúzsky vládca Napoleon Bonaparte španielskeho kráľa Karla IV. abdikovať a jeho dediča Ferdinanda nechal uväzniť. Na španielsky trón Napoleon dosadil svojho brata Jozefa. Tým sa Španielsko dostalo do vojny, čo spustilo obdobie bezvládia, ktoré vyplnili vlády chúnt, resp. regentskej vlády, čo zapríčinilo debaty o tom, kto má v prípade neprítomnosti kráľa právo vládnuť a ktorému územiu. Dovtedajší miestokráľ Santiago de Liniers musel odstúpiť a na nového sa muselo určitý čas čakať. Následne zo Španielska prišiel Baltasar Hidalgo de Cisneros, ktorý sa ujal funkcie miestokráľa La Platy. Tohto však nevymenoval kráľ, ale odbojová chunta zo Sevilly, ktorá neuznávala autoritu kráľa Jozefa, ale naopak prisahala vernosť zosadenému kráľovi. V tej dobe mala veľmi silné postavenie v Buenos Aires miestna milícia, keďže celá oblasť bola od času britských invázii veľmi militarizovaná. Z dôvodu nedostatku peňazí, keďže Španielsko sa nachádzalo v kríze, sa nový miestokráľ rozhodol znížiť rozpočet na milíciu. To sa nepáčilo miestnym kreolom, ktorí tvorili väčšinu miestnej milície, keďže toto rozhodnutie považovali za pokus oslabiť a následne odstrániť patriotov (ako sa podľa severoamerického vzoru nazývali). Na ich čele bol Manuel Belgrano, ktorý začal pripravovať možnú revolúciu. V priebehu mája 1810 bola chunta v Seville donútená pred Francúzmi odísť do Cádizu. Patrioti si vynútili zvolanie schôdze cabilda (mestskej rady), kde chceli prerokovať postup po tejto udalosti. Cisneros súhlasil a na 22. mája 1810 cabildo skutočne zvolal. Tu si obyvatelia Buenos Aires odhlasovali ustanovenie vlastnej chunty. Na jej čelo bol zvolený miestokráľ Cisneros. Toto sa však nepozdávalo radikálnemu krídlu patriotov a tak bola o pár dní vytvorená nová chunta, kde už miestokráľ nebol. Následne kreoli miestokráľa zatkli. Nová chunta je v súčasností známa ako prvá chunta a na jej čelo bol zvolený člen milície a obchodník Cornelio Saavedra.
Napriek silnému zastúpeniu patriotov prisahala chunta vernosť kráľovi Ferdinandovi, ale ak sa vráti na trón. Na druhej strane už neuznávala autoritu tzv. regentskej vlády, ktorá vznikla v Cádize po odchode chunty zo Sevilly. Nová laplatská chunta mala ambíciu vládnuť celému územiu miestokráľovstva. K udalostiam z Buenos Aires sa však zvyšné provincie miestorkáľovstva nepridávali, čo bolo okrem iného aj výsledkom silnej regionálnej nevraživosti a roztrieštenosti miestokráľovstva. Montevideo dokonca prisahalo vernosť regentskej vláde v Cádize a odmietlo zmeny z Buenos Aires. Nová chunta pristúpila i k zmenám v súdnictve, kedy odvolala dovtedajších sudcov a nahradila ich vlastnými. Prvé väčšie vystúpenie proti zmenám sa udialo v meste Córdoba, kde sa pred tým stiahol Santiago de Liniers. Predstavitelia chunty sa rozhodli, že voči vzbúrencom budú postupovať tvrdo a po ich porážke popravili vodcov kontrarevolúcie vrátane Liniersa. Ale na konci roka 1810 sa prejavili rozpory medzi členmi prvej chunty, ktorá bola nahradená tzv. veľkou chuntou, v ktorej už najradikálnejší členovia nemali miesto. Na konci roka 1811 bola zrušená aj táto chunta a nahradená prvým triumvirátom. Predstavitelia triumvirátu sa rozhodli rozpoltenosť provincii riešiť radikálnejšie než chunty a chceli provincie prinútiť k poslušnosti voči Buenos Aires silou. Tu sa však začali prejavovať prvé spory medzi unitaristami a federalistami. Na čele unitaristov, ktorí vtedy pripúšťali aj vládu španielskeho kráľa stáli Manuel Belgrano a Bernardino Rivadavia. Na čele federalistov, ktorí presadzovali vytvorenie voľnej federálnej republiky stál José Gervasio Artigas. Ale skutočná nezávislosť nebola ani po niekoľkých rokoch vyhlásená, čo sa nepáčilo mnohým patriotom. V roku 1812 sa dokonca niekoľko rojalistov pokúsilo o zvrátenie revolúcie, no neúspešne, pričom ich vodcovia boli popravení.
Tvorba nezávislej vlády a cesta k samostatnosti.
V tomto období sa do Buenos Aires z Európy vrátil vojak José de San Martín. Tento však nepatril k milicionárom, ale k bývalým kráľovským vojakom, ktorí sa rozhodli vyvažovať vplyv milícii. Práve vojaci boli oveľa viac radikálni a stali sa hlavnou silou budúcich zmien. To viedlo k pádu prvého triumvirátu a nástupu druhého triumvirátu. Zároveň s tým vzniklo ústavodarné zhromaždenie. V oboch orgánoch mali rozhodujúce slovo práve radikálni armádni predstavitelia a ich spojenci. V tej dobe došlo aj k formálnemu premenovaniu miestokráľovstva na Spojené provincie La Platy. Ústavodarné zhromaždenie schválilo vzhľad vlajky, prijalo vlastnú menu a hymnu a deklarovalo zvrchovanosť (nie však nezávislosť). Aj ďalšie opatrenia boli protikráľovské. V roku 1814 začal krajine vládnuť tzv. Director supremo, teda niečo aj najvyšší riaditeľ. Director supremo začal otvorene podporovať a presadzovať opatrenia vedúce k nezávislosti. Ako veľmi dôležité sa ukázalo zriadenie vlastnej námornej flotily, na čelo ktorej bol dosadený pôvodom Ír William Brown.
Následne sa Argentínčania zamerali na elimináciu pozemnej hrozby. Za prvý cieľ zvolili Horné Peru so striebornými baňami v Potosí. Nasledovala bitka pri Suipacha (7. novembra 1810), kde patrioti porazili rojalistov. Následne obsadili dôležité Potosí. Nasledovali vzbury patriotov v mestách La Paz a Chuquisaca, kde miestni patrioti vyhnali rojalistov. Ale územie Horného Peru sa od Buenos Aires veľmi odlišovalo, predovšetkým v etnickom zložení, pretože kým v Buenos Aires bolo minimum indiánov, v Hornom Peru ich bol veľký počet. Rovnosť medzi belochmi a indiánmi, ktorú prijali v Buenos Aires sa tak v Hornom Peru nestretla s pochopením. Z Peru však vyslali armádu, aby potlačila vzbury v Hornom Peru a vytlačila (zničila) armádu patriotov. 20. júna 1811 sa uskutočnila bitka pri Huaqui, kde rojalisti porazili patriotov. Súčasne sa argentínske oddiely pokúšali presadiť svoju vôľu v Paraguaji, no miestne milície ich porazili a následne vyhnali, čím nový štát stratil aj Paraguaj, ktorý vyhlásil samostatnosť. Na čelo armády bol preto menovaný vojak José de San Martín. Tento vytvoril novú jazdeckú jednotku známu ako "Regimiento de Granaderos a Caballo", teda regiment horských granátnikov. Viac sa stúpencom revolúcie darilo v Banda Oriental, teda Východnom brehu (súčasný Uruguaj). Na čelo miestnych vzbúrencov sa postavil José Gervasio Artigas, ktorého podporovali hlavne vidiečania a statkári, ktorí nesúhlasili s rozhodnutiami Montevidea, ktoré ich poškodzovali. Tieto rozhodnutia presadzovali obchodníci, ktorí pochádzali zväčša priamo zo Španielska. Logicky sa preto statkári pripojili k snahám o ich vyhnanie a vytvorenie vlastnej vlády. Práve vojenské úspechy Artigasa boli povzbudením pre vládu z Buenos Aires po neúspechu v Paraguaji a zlých výsledkoch v Hornom Peru. To umožnilo predstaviteľom Spojených provincii začať s obliehaním rojalistického Montevidea, ktoré začalo v roku 1812. Toto sa Španieli pokúsili prelomiť v pozemnej bitke už vo februári 1813, no boli porazení San Martínom a jeho granátnikmi.
Zánik Miestokráľovstva Río de la Plata a vyhlásenie nezávislosti.
Prvým directorom supremo sa stal v roku 1814 bývalý člen druhého triumvirátu Gervasio Antonio de Posadas. Jedným z jeho prvých krokov, ktorý sa neskôr ukázal ako veľmi dôležitý, bolo vytvorenie vlastnej námornej flotily Spojených provincii. Na čelo flotily sa Posadas rozhodol v máju 1814 menovať írskeho prisťahovalca Williama Browna. Už o niekoľko dní po jeho vymenovaní sa uskutočnila námorná bitka pri Buceo, kde nová flotila patriotov porazila španielsku flotilu, ktorá sa pokúšala prelomiť obliehanie Montevidea, poslednej veľkej bašty rojalistov na pobreží Río de la Plata. Mesto bolo obkľúčené v tej dobe už dva roky, nemalo teda už dlhšie dostatok zásob, ktoré mohli prichádzať iba z mora. A preto sa porážka španielov na mori ukázala ako fatálna pre ďalšiu prítomnosť rojalistov v meste. V tej dobe už nebol niekoľko rokov menovaný žiadny miestokráľ, keďže posledný miestokráľ Francisco Javier de Elío opustil mesto už v roku 1811. Miestnu vojenskú posádku a teda aj obranu mesta viedol Gaspar de Vigodet, čo bol vojenský veliteľ v hodnosti "kapitána generála". Montevidejská posádka sa preto 23. júna 1814, teda zhruba mesiac po námornej bitke pri Buceo, rozhodla vzdať. Táto udalosť je považovaná sa definitívny koniec Miestokráľovstva Río de la Plata a zároveň začiatok reálnych krokov vedúcich k vyhláseniu nezávislosti od Španielska. Pád Montevidea zároveň znamenal ukončenie existencie skutočnej hrozby španielskeho útoku voči Buenos Aires, keďže bez takéhoto dôležitého prístavu by sa už Španielom nepodarilo skonsolidovať loďstvo pre účinný útok.
V roku 1815 začali Argentínčania ďalšiu snahu o vojenské ovládnutie Horného Peru. Samotná výprava však bola skôr súkromným rozhodnutím neoficiálneho veliteľa severnej armády Josého Rondeaua, než oficiálnym rozhodnutím vedenia Spojených provincii. Skutočným veliteľom vojska menovaným vedením krajiny bol Ignacio Álvarez Thomas. Zmätky vo velení a absencia poverenia od directora supremo znamenali, že armáda patriotov sa postupne prepadla do anarchie. Nasledovala strata dôležitej podpory provinčnej armády z mesta Salta, čo bola ďalšia negatívna správa pre Rondeaua. Oslabená armáda tak prehrala v bitke pri Venta a Media (21. októbra 1815), no definitívnu porážku znamenala až bitka pri Sipe-Sipe (28. november 1815), kde armáda rojalistov drvivo vyhrala. To znamenalo definitívny koniec snáh o získanie Horného Peru a zároveň začiatok procesu neskoršieho získania nezávislosti Horného Peru pod názvom Bolívia. Neúspešná snaha o získanie Horného Peru a zmätky, ktoré vyvolala, spôsobila, že v Španielsku sa začali rozširovať správy o tom, že Májová revolúcia skončila neúspešne. Krátko pred tým boli zo Španielska definitívne vyhnaní Francúzi, Napoleonov brat Jozef bol zosadený z trónu a vrátiť sa mal Ferdinand VII., ktorý bol mnohými aj v kolóniách považovaný za legitímneho kráľa. Tieto udalosti prinútili aj nerozhodných predstaviteľov Spojených provincii, aby sa začali vážne zamýšľať nad budúcnosťou krajiny a jej politickom statuse. 9. júla 1816 sa stretlo v meste San Miguel de Tucumán zhromaždenie reprezentantov provincií (nazývané v súčasnosti Congreso de Tucumán), ktoré vyhlásilo nezávislosť Spojených provincií Južnej Ameriky (resp. Spojených provincií Río de la Plata) od španielskej koruny, zároveň boli vyhlásené ustanovenia pre vytvorenie ústavy. Vojenské akcie však pokračovali ďalej. Ale už na území súčasného Čile, keďže na začiatku roka 1817 prekročil generál San Martín Andy, aby dopomohol k nezávislosti aj zvyšným španielskym provinciám v Južnej Amerike, čím sa zaradil medzi najväčších hrdinov histórie Južnej Ameriky. Jednou z významných zmien, ktoré boje za nezávislosť priniesli, bolo zrušenie otroctva.
Argentínske občianske vojny.
Dôvody konfliktu.
Už pred samotným vyhlásením nezávislosti sa začali konflikty medzi dvoma skupinami, medzi federalistami a unitaristami. Tieto však mali svoj pôvod ešte v čase zakladania miest v oblasti Río de la Plata, kedy tieto museli čeliť najprv monopolu a diktátu Španielov z Limy a neskôr obchodníkov z Buenos Aires, čo vytvorilo veľké regionálne napätie. Artigas najprv uznával vládu Buenos Aires a maximálne jej pomáhal. Bol však veľkým zástancom modelu federalizovaných autonómnych provincii, čo ho priviedlo do konfliktu s ostatnými predstaviteľmi revolúcie, ktorí verili v centralistickú vládu Buenos Aires. Artigas propagoval voľnú federáciu, či konfederáciu, čo našlo veľkú odozvu v mnohých provinciách, keďže ich obyvatelia boli presvedčení, že Španielov iba nahradia noví páni z Buenos Aires, no pre nich sa nič podstatné nezmení. Rovnako ako problém pociťovali ľudia z provincii verbovanie vojakov do vojska vedeného Buenos Aires, nakoľko následne nebolo dostatok mužov potrebných na prácu v regióne. Artigas začal hlásať heslá ako autonómia v konfederácii, či federácii, ukončenie monopolu Buenos Aires a žiadal protekcionizmus pre domáci tovar ako obranu pred anglickým tovarom, ktorý nahrádzal výrobky z provincii. Na tieto heslá obyvatelia provincii počúvali a Artigas sa tak stával stále viac populárnym. Kongres v roku 1813 zvolal tzv. zhromaždenie roku 13 (Asamblea del Año XIII). Tu vyslal Artigas zástupcov z Banda Oriental, ktorí priniesli tzv. inštrukcie z roku 13, ktoré predstavovali ním navrhovaný projekt federálneho usporiadania Miestokráľovstva Río de la Plata bez prisahania vernosti španielskemu kráľovi, teda fakticky nezávislosť. Banda Oriental nebola v zmysle tohto návrhu ochotná jednať o inom usporiadaní, pričom súčasťou návrhu bola aj požiadavka, aby hlavné mesto nebolo Buenos Aires. To vyvolalo veľký nesúhlas v rámci zhromaždenia, najmä však zo strany zástupcov Buenos Aires.
Práve toto je začiatok konfliktu medzi federalistami a unitaristami (centralistami). Artigasove návrhy tak boli jasne odmietnuté, ten tak stiahol svoje vojsko od Montevidea, na základe čoho bola na neho vypísaná v Buenos Aires odmena a bol zbavený všetkých hodností a vyznamenaní. Buenos Aires sa tak dostalo dokonca do vojenského stretu s Artigasom a jeho spojencami. Konflikt po niekoľkých rokoch vyhral Artigas, čo znamenalo nezávislosť Banda Oriental nie len na Španielsku, ale i na Buenos Aires. S Artigasom však sympatizovali aj provincie mimo Banda Oriental, ktoré vyhlásili tzv. Federálnu ligu (1815). Túto tvorili jednak niektoré provincie súčasnej Argentíny, ale i Banda Oriental. Federálna liga však nemala dlhé trvanie. Už v roku 1816 vstúpili na územie Banda Oriental Portugalci z Brazílie, ktorí mali taktiež obavy z rozširovania Artigasových myšlienok. Portugalské vojsko však bolo početné a na rozdiel od vojska Buenos Aires profesionálne. Navyše provincie Federálnej ligy mimo Banda Oriental odmietli vyslať svoje vojská na podporu Artigasa. Prakticky v dvoch bitkách stratil Artigas skoro celé svoje vojsko. Následne Portugalci vstúpili do Montevidea, ktoré im vydali jeho obyvatelia dobrovoľne, keď vyhlásili Artigasa za tyrana. Artigas však vydržal ešte niekoľko rokov vo vidieckych častiach Banda Oriental až kým ho v roku 1820 Portugalci definitívne neporazili. Paradoxne v tej istej dobe porazili federalisti ovplyvnení myšlienkami Artigasa vojsko Buenos Aires v bitke pri Cepede, na základe čoho následne Buenos Aires pristúpilo na všetky požiadavky federalistov. Medzi federalistami však vznikli veľké spory a tak Artigas so zvyškom svojej armády požiadal o azyl v Paraguaji, kde dožil svoj život. Vďaka úspechu federalistov sa však v jednotlivých provinciách dostávali k moci pomerne samostatní vládcovia (caudillos).
Snaha unitaristov o návrat vedúceho postavenia Buenos Aires.
Nezhody federalistických vodcov Francisca Ramíreza a Estanislaa Lópeza vyvrcholili ozbrojeným stretom dvoch armád, kde zvíťazil López, následne nechal Ramírezovi odrezať hlavu a tú vystavil v chráme v meste Santa Fe. Tieto spory sa snažili vyžiť unitaristi na čele s hrdinom počiatočných bojov za nezávislosť Bernardinom Rivadaviom. Tu sa naplno prejavila patová situácia, kedy sa na jednej strane provincie usilovali o nezávislosť na Buenos Aires, no zároveň bez Buenos Aires nemali žiadnu ekonomickú sebestačnosť. Na druhej strane zas Buenos Aires a unitaristi nemali dostatok síl na presadenie svojich záujmov v rámci celej Argentíny. Práve z tohto dôvodu vznikali opakovane ozbrojené konflikty a krajina sa ocitla na pokraji anarchie. V tomto období sa tak predstavitelia Buenos Aires rozhodli rozširovať sféru svojho vplyvu vytláčaním indiánov k juhu a rozširovaním územia patriaceho pod Buenos Aires. Už čoskoro sa tak hranica reálne kontrolovaného územia posunula až južne od Buenos Aires. Nové územie veľmi rýchlo obsadili chovatelia hovädzieho dobytka, čo definitívne zmenilo hospodárstvo Buenos Aires zo zamerania na export striebra na export hovädziny. Práve Bernardino Rivadavia sa domnieval, že je správny čas na liberálne reformy, ktoré by pomohli rozvoju a zjednoteniu krajiny.
Proti jeho plánom však vystupovali zástancovia tradičnej a jednoduchej ekonomiky na čele s Juanom Manuelom de Rosasom. Rivadavia pristúpil k zrušeniu cabilda (ktoré odporovalo jeho proticirkevným reformám) a nahradil ho administratívou britského vzoru. V roku 1821 inicioval založenie Univerzity Buenos Aires. Rivadavia veľmi obdivoval kroky v Spojených štátoch Amerických a snažil sa ich všemožne napodobňovať. Začal tým pádom podporovať aj prisťahovalectvo z Európy, no tieto snahy sa podarilo realizovať až oveľa neskôr. Zmeny však priniesli posilnenie centralizmu. Neúspechom skončila jeho snaha o reformu vlastníctva pôdy, kedy namiesto rozdelenia veľkých území medzi mnohých záujemcov na určitý čas, bola všetka pôda rozdelená iba medzi niekoľko významných rodín, pričom nadobúdanie pôdy začalo byť sprevádzané veľkými špekuláciami. Rovnako sa snažil o posilnenie obchodu s Veľkou Britániou, čo sa však prejavilo prakticky úplným ovládnutím domáceho trhu Britmi, keď aj argentínske výrobky boli vyrábané a dovážané z Británie. Briti boli dokonca oslobodení od daní za dovoz tovaru a vláda sa im snažila maximálne vychádzať v ústrety. Briti tak v roku 1824 naviazali diplomatické styky so Spojenými provinciami, čím ich de facto uznali.
V roku 1826 presadil Rivadavia prijatie novej ústavy. Táto definitívne vylučovala návrat k monarchii a vyhlasovala republiku na čele s voleným prezidentom. Zároveň ústava uznávala právo provincii na vytvorenie vlastných autonómnych vlád a potvrdzovala zdieľanie obchodných výnosov Buenos Aires. Provincie mali za tieto ústupky zrušiť vlastné milície, zrušiť clá vzťahujúce sa na tovary z iných provincii a postúpiť všetku provinčnú pôdu na centrálnu vládu. V roku 1826 bol zároveň Rivadavia zvolený za prezidenta Spojených provincii. Ale nová ústava bola jednoznačne odmietnutá vodcami provincii, ktorí jednak neverili sľubom Buenos Aires a tiež nechceli rušiť svoje daňové a colné opatrenia a rovnako milície. Podpora Rivadaviu bola už tak veľmi malá a definitívne ju ukončila vojna s Brazíliou o Uruguaj, kedy sa finančná situácia štátu stala katastrofálnou. Štyri provincie dokonca pristúpili k vytvoreniu vojenskej aliancie v snahe zrušiť ústavu. V júni 1827 tak Rivadavia podal radšej demisiu. Jeho nástupca Manuel Dorrego rýchlo zrušil ústavu a priznal provinciám autonómiu, čím došlo k premenovaniu Spojených provincii na Argentínsku konfederáciu. V roku 1828 sa do Buenos Aires vrátilo vojsko z neúspešného obliehania Montevidea, ktoré viedol Juan Lavalle. Lavalle po príchode do mesta nechal zatknúť a následne popraviť Dorrega. Druhý generál tohto vojska José María Paz rovnako konal v provincii Córdoba, kde nechal taktiež popraviť miestnych vodcov.
Strata Uruguaja.
Po úspechu federalistov si títo presadili svoje predstavy fungovania nového štátu. Vodcovia unitaristov (Bernardino Rivadavia) sa však snažili nejako odpovedať na úspechy druhej strany. Svojimi snahami o zachovanie centralizmu Buenos Aires však začali de facto podporovať myšlienky separatizmu. Tým začali znova vznikať ozbrojené strety. Zároveň sa zvyšoval vplyv anglických obchodníkov, ktorí sa usadili v Buenos Aires. Títo podporovali predajom zbraní obe strany.
Súčasne začala narastať nespokojnosť s vládou Portugalcov v Banda Oriental. V roku 1825 sa tak na pobreží tejto provincie vylodila skupiny exulantov z Banda Oriental, ktorí žili v Buenos Aires. Táto skupina sa nazývala Tridsaťtri orientálcov a aj keď ich v skutočnosti bolo o niečo viac, stále to bola veľmi malá ozbrojená skupina. Ale z dôvodu nespokojnosti miestneho obyvateľstva s k nej veľmi rýchlo pridali stovky dobrovoľníkov, vďaka čomu začala obliehať priamo Montevideo. Na ich čele stáli Manuel Oribe a Juan Antonio Lavalleja. Neskôr sa k nim pridal aj bývalý kolaborant s Portugalcami Fructuoso Rivera. Už na jeseň toho istého roka vyhlásili osloboditelia nezávislosť a zároveň pripojenie k Spojeným provinciám La Platy. Tu sa však stretli mocenské záujmy nie len Spojených provincii ale i Brazílie a Británie. Všetky menované štáty mali vlastné predstavy o budúcnosti Banda Oriental a Montevidea. Vzniklo tak napätie, ktoré vyvrcholilo v januári 1826, keď Spojené provincie vyhlásili vojnu Brazílii. Obe strany boli v konflikte striedavo úspešné, no poslednú bitku vyhralo vojsko Spojených provincii na čele s generálom Riverom. Toto víťazstvo však neznamenalo definitívny návrat Banda Oriental, ale naopak vyhlásenie nezávislosti Uruguaja, ktorú uznali obe bojujúce strany na nátlak Británie v mierovej zmluve z roku 1828. Nezávislosťou Uruguaja tak vznikol už tretí štát z trosiek pôvodného miestokráľovstva (pred tým Paraguaj a Bolívia), čo iba zhoršilo politickú situáciu v Buenos Aires.
Príchod Juana Manuela de Rosasa a upevnenie moci federalistov.
Na kroky vojenských generálov sa rozhodol odpovedať Juan Manuel de Rosas. Tento sa spojil s nespokojencami z provincii a v apríli 1829 porazili v bitke Lavalla, ktorý utiekol do Montevidea. Rosas sa tak stal guvernérom Buenos Aires, čo uvítali po období nestability aj jeho obyvatelia. Rosas mal však ako guvernér široké právomoci bez akýchkoľvek obmedzení a teda mohol vládnuť ako diktátor. Buenos Aires sa tak ocitlo pod vládou federalistu, kým v provinciách vládol unitarista José María Paz, čím sa úplne obrátila pôvodná situácia.
Juan Manuel de Rosas vládol v Buenos Aires okrem krátkej prestávky (1832 – 1835) od roku 1829 až do 1852. Jeho vláda bola síce federatívna, no v skutočnosti vládol pomerne autokraticky a centralisticky, zameriaval sa hlavne na provinciu Buenos Aires na úkor ostatných provincii. Jedno z jeho prvých opatrení po nástupe do úradu bolo vytvorenie dostatočne silného vojska, aby dokázal v prípade potreby spacifikovať nie len Buenos Aires, ale i odbojné provincie. Keďže sám pochádzal z prostredia dobytkárov, bola práve táto vrstva vo vedení štátu. Tým pádom začal podporovať vidiek v okolí Buenos Aires a bojovať proti indiánom, ktorí stále ohrozovali vidiecke oblasti. Po tom, čo si zaistil svoje pozície v hlavnom meste, rozhodol sa zasiahnuť proti generálovi Pazovi, ktorý stále ovládal značné územia v provinciách. Paz, ktorý stál na čele unitaristov vytvoril tzv. Vnútrozemskú ligu a vyhlásil sa za jej ochrancu. Rosas presadil vytvorenie tzv. Federálneho paktu. Generál Paz však nemal reálne takú silu, aby dokázal čeliť armáde federalistov. V roku 1831 tak bol porazený a zajatý. Konflikt však trval štyri roky a veľmi zaťažil ekonomiku štátu. Na čelo konfederácie sa tak dostali traja federalisti a to Juan Manuel de Rosas, Estanislao López a Facundo Quiroga. Po skončení bojov s Pazom opustil Rosas post guvernéra Buenos Aires a odišiel bojovať s indiánmi na juh, kde sa mu veľmi darilo. V roku 1835 bol v provincii Córdoba zavraždený federalista Facundo Quiroga. Tým sa krajina dostala znova na pokraj občianskej vojny. Obyvatelia Buenos Aires, ktorí mali obavy z ďalšej vlny anarchie vymenovali Rosasa opäť guvernérom a priznali mu ešte väčšie právomoci, než mal pred tým, následne Rosas vstúpil triumfálne do mesta za nadšeného vítania obyvateľstva.
Veľmi rýchlo sa opäť prejavila jeho centralistická snaha o dominanciu Buenos Aires napriek tomu, že patril k federalistom. Vplyv Rosasa bol taký silný, že prestalo existovať delenie na federalistov a unitaristov a spoločnosť sa začala deliť na "rosistov" a "antirosistov". Rosismus však nebol niečo ako federalizmus, spočíval iba na zavedení vlády veľkostatkárov na úkor ostatných. Počas Rosasovej vlády tak zvyšok populácie vlastnil iba 1% využívanej pôdy, kým úzka skupina veľkostatkárov zvyšok. Formálne však Rosas zostával federalistom. Jeho vláda sa však prejavovala ako autoritárska a fungovala s podporou veľkostatkárov, armády a polície. Jeho armáda však bola tvorená z necvičených vojakov (často kriminálnikov), ktorým velili armádni dôstojníci. Počas jeho vlády si však provincie zachovávali istú mieru autonómie, no niektoré právomoci, ako obranu a zahraničnú politiku, boli nútené prenechať Rosasovi a Buenos Aires. Situácia sa začala meniť aj v zahraničnom obchode. Do vtedy jasne dominujúcich Britov začali nahrádzať obchodníci z Francúzska, Nemecka, USA či Talianska.
Konflikty medzi federalistami a koniec Rosasovej vlády.
Francúzski obchodníci získavali rýchlo vplyv a požadovali podobné výhody, aké mali pred tým Angličania, no Rosas im nechcel ustúpiť. Nasledovala dvojročná blokáda prístavu Buenos Aires zo strany Francúzska, čo veľmi zhoršilo situáciu v meste. Následne Francúzi podporili exulanta z Buenos Aires Juana Lavalla, ktorý z Montevidea zaútočil na provinciu Entre Ríos, čo znamenalo obnovenie občianskej vojny. Následne vyhlásili Rosasovi a Argentínskej konfederácii vojnu Uruguaj a Bolívia. V rovnakú dobu sa tiež vzbúrili dobytkári z osady Chascomús, ktorá sa nachádza južne od Buenos Aires. Rosas sa však prejavil ako výborný stratég, keď sa mu podarilo zabrániť zjednoteniu jeho protivníkov. Najprv porazil Bolíviu na severozápade, súčasne poslal svojho brata, ktorý najprv porazil vzbúrených dobytkárov a následne začal s rozsiahlymi represiami, kedy dochádzalo k popravám rebelov. V prípade Uruguaja rýchlo do svojho vojska naverboval exulantov z Uruguaja, ktorí boli nespokojní s tamojším režimom, čím vyvolal občiansku vojnu v Uruguaji. Na Francúzov, ktorí stále blokovali prístav Buenos Aires začali tlačiť Briti, ktorým sa nepáčili obchodné straty, ktoré im to spôsobovalo. Ani Juan Lavalle nebol nakoniec úspešný, keď ho postupne stúpenci Rosasa vytlačovali stále viac na sever. V roku 1841 v bitke pri meste San Salvador de Jujuy bol nakoniec Lavalle zabitý. Francúzi pod tlakom Britov boli ochotní rokovať s Rosasom, ktorý im prisľúbil symbolické odškodné pre ich obchodníkov, čím Rosasovi zostával posledný nepriateľ a to Montevideo, kde žili unitaristickí exulanti z Buenos Aires. Tieto úspechy veľmi spopularizovali Rosasovu vládu a miestni ho začali uznávať ako bojovníka proti európskym impériám. Obliehanie Montevidea však trvalo už niekoľko rokov, čo veľmi zaťažovalo rozpočet konfederácie.
Rosas však chcel kontrolovať a ovládať celý miestny obchod a zablokoval hlavné rieky, čo vadilo nie len Francúzom, ale i Britom, ktorí začali spoločne blokádu prístavu Buenos Aires. O nejaký čas však blokáda skončila neúspešne, keď Briti radšej odplávali preč. V roku 1848 však Rosas uzatvoril rieky znova. Tentoraz však táto situácia prekážala aj Brazílii, pre ktorú bolo riečne spojenie veľmi dôležité. Poškodená sa cítila aj provincia Entre Ríos, kde vládol guvernér Justo José de Urquiza. Urquiza vyzval Rosasa, aby rieky znova otvoril a aby bolo umožnené farmárom z jeho provincie obchodovať s inými štátmi. S tým však Rosas nesúhlasil. Urquiza chcel zabrániť znovuzvoleniu Rosasa, čo však Rosas taktiež odmietol akceptovať. Urquiza tak so svojou armádou zaútočil na vojsko, ktoré obliehalo Montevideo a toto konečne oslobodil. Následne vytiahol priamo proti Buenos Aires. Tu prekvapivo Rosas rýchlo strácal podporu. Urquiza tak porazil Rosasa v bitke pri Caseros (3. február 1852). V Buenos Aires následne Urquizovi vojaci povraždili stovky stúpencov Rosasa. Rosas následne odišiel do britského exilu, kde dožil.
Secesia Buenos Aires a následné zjednotenie.
Porážka Rosasa neznamenala automatické vyriešenie problémov konfederácie. Provincie sa ďalej bránili nadvláde Buenos Aires, no v prípade ak získali autonómiu, stali sa viac chudobnými. Rovnako aj vodcovia Buenos Aires si uvedomovali, že ak sa nebudú ochotní deliť o bohatstvo Buenos Aires plynúce z colných poplatkov a obchodu v prístave, nikdy nedôjde k zjednoteniu národa. Bolo teda potrebné vymyslieť kompromis. Už krátko po porážke Rosasa sa stretli zástupcovia provincii v meste San Nicolás, kde došlo k podpisu tzv. Zmluvy zo San Nicolás (31. máj 1852). V nej sa delegáti zaviazali, že bude pripravená nová ústava, na základe ktorej vznikne silná centrálna vláda, no všetky obchodné reštrikcie budú zrušené. Tým sa prekvapivo federalistické provincie zaviazali na plnenie pôvodne unitaristického cieľa. Z Buenos Aires sa mal vytvoriť samostatný federálny dištrikt oddelený od provincie. Proti tomuto plánu sa však postavila verejná mienka v Buenos Aires, čo bolo paradoxné, nakoľko pred niekoľkými desaťročiami podporovali takýto plán práve vodcovia z hlavného mesta. Buenos Aires sa odmietlo deliť o výnosy zo svojho prístavu, rovnako odmietlo aj plán na rovnaké zastúpenie všetkých provincii v národnom parlamente. V roku 1852 zvrhli vodcovia Buenos Aires guvernéra dosadeného Urquizom, rovnako sa im podarilo odraziť vojenskú výpravu Urquizu smerujúcu do mesta na začiatku roka 1853. Súčasne Buenos Aires oficiálne odmietlo Zmluvu zo San Nicolás a jeho zástupcovia opustili ústavodarné zhromaždenie. Rovnako aj ústava z 1. mája 1853 nebola zo strany Buenos Aires prijatá.
V roku 1854 sa Urquiza stal prezidentom Argentinskej konfederácie, s novým hlavným mestom Concepción del Uruguay v provincii Entre Ríos, resp. neskôr v meste Paraná. Buenos Aires prerušilo všetky styky so štátom vedeným Urquizom a vyhlásilo samostatnosť. Reálne sa však ako samostatný štát chovalo už po zvrhnutí Urquizovho guvernéra zo dňa 11. septembra 1852. Odpor Buenos Aires viedli José María Pirán, Valentín Alsina a Bartolomé Mitre. Oba štáty tak fungovali niekoľko rokov vedľa seba bez vojenského stretu a akcie sa obmedzili iba na nové colné poplatky a blokády. Ozbrojené strety boli skôr výnimočné a ak sa aj udiali, boli veľmi malé. Buenos Aires však stále bohatlo, kým provincie tak ako pred tým bez hlavného mesta, stále viac chudobneli. Urquiza nedokázal prilákať zahraničných obchodníkov do vnútrozemských miest konfederácie, keďže títo zostávali v Buenos Aires. Konfederácia sa dostala do obrovských finančných problémov, bankový systém prestal prakticky existovať a Urquiza nedokázal získať žiadnu zahraničnú pôžičku. Urquiza sa tak rozhodol túto katastrofálnu situáciu vyriešiť silou a na jeseň 1859 podnikol vojenské ťaženie proti Buenos Aires. V bitke pri Cepeda (23. októbra 1859) porazil vojsko Buenos Aires a prinútil Buenos Aires platiť pravidelné poplatky konfederácii. Urquiza síce mal silu na obsadenie Buenos Aires, no nedokázal by ho udržať dlhodobo.
V roku 1860 sa na čelo Buenos Aires dostal Bartolomé Mitre (ktorý viedol vojsko v neúspešnej bitke pri Cepeda). Mitre od počiatku začal hlásať myšlienky zjednotenia Argentíny, no postavené na inom princípe, ako chcel Urquiza. Mitre chcel zabezpečiť vedúce postavenie Buenos Aires a okolo neho by postupne zhromaždil zvyšné provincie. Mitre organizoval v konfederácii rôzne menšie nepokoje a vzbury. Urquiza tak odovzdal funkciu prezidenta konfederácie Santiagovi Derquiovi a znova vytiahol do vojny v roku 1861. Ale v bitke pri meste Pavón ho tento raz Mitre porazil. Urquiza sa z bojiska stiahol a následne rezignoval. Následne Mitre so svojou armádou začal postupovať na mesto Santa Fe, kde sa však nestretol so žiadnym odporom. Buenos Aires si vynútilo veľa ústupkov v ústave z roku 1853. Z nich najvýznamnejšie bolo zrušeniu vnútorných ciel a podpora imigrácie z Európy. Následne rezignovali všetci federalistickí guvernéri. To znamenalo, že Argentínska konfederácia bola nahradená Argentínskou republikou s hlavným mestom Buenos Aires dňa 12. decembra 1861. V roku 1862 bol Mitre zvolený za prezidenta republiky.
Liberálne vlády a posledné vzbury.
Bartolomé Mitre sa tak stal prezidentom v podstate nového štátu, Argentínskej republiky (República Argentina). Ústrednými postavami zjednoteného štátu sa stali Bartolomé Mitre a Domingo Faustino Sarmiento (ktorý sa stal taktiež neskôr prezidentom). Obaja sa sústredili na národnú jednotu, liberalizáciu a modernizáciu.
Mitre požiadal právnika Dalmacia Vélez Sarsfielda, aby vypracoval podobu nového usporiadania štátu. Tento už pred tým pracoval na ústave Buenos Aires. Súčasne sa prezident zameral na vybudovanie modernej armády, bola založená vojenská akadémia a vojsko na úrovni dôstojníkov bolo profesionalizované. Modernizácia pokračovala tiež založením celoštátnej poštovej siete, budovaním nových železničných tratí, bol tiež založený najvyšší súd a teda aj súdna hierarchia. Hlavne vďaka železničnému spojeniu mohli konečne napredovať aj mestá a provincie vo vnútrozemí, čo bolo do vtedy veľmi náročné. Prvé problémy začal spôsobovať federalista Ángel Vicente Peñaloza (známy ako Chacho). Chacho dokázal zburcovať celú provinciu La Rioja proti vláde v Buenos Aires. La Rioja však bola veľmi chudobná a zaostalá provincia a teda presvedčiť miestnych obyvateľov na boj pod prísľubom väčšieho bohatstva nebolo náročné. Peñaloza dokázal so svoju armádou dokonca obsadiť pomerné veľké územie na západe Argentíny. Prezident Mitre preto požiadal Sarmienta, guvernéra provincie San Juan, aby Peñalozu porazil. Sarmientove vojsko skutočne slabo vycvičené oddiely Peñalozu porazili a hlavu samotného Chacha vystavili v uliciach osady Olta v provincii La Rioja.
V roku 1865 začala vojna s Paraguajom, ktorá sa nazýva tiež vojna trojspolku. Argentína spolu so svojimi spojencami Brazíliou a Uruguajom síce Paraguaj porazili, no trvalo to až 5 rokov. V roku 1866 sa o ďalšiu vzburu pokúsil spojenec Chacha Felipe Varela. Aj jeho pokus však bol rýchlo porazený a Varela dožil v exile v Čile. V roku 1868 sa uskutočnili prezidentské voľby, kde vyhral Mitreho spojenec Domingo Faustino Sarmiento (nepochádzal však z Buenos Aires, ale provincie San Juan). Posledný ozbrojený pokus o návrat federalizmu zorganizoval Ricardo López Jordán, guvernér provincie Entre Ríos. Ten nechal v roku 1870 zavraždiť bývalého vodcu konfederácie Urquizu (ktorý sa stal vďaka výnosom z vojny trojspolku spojencom novej centrálnej vlády) a následne sa postavil centrálnej vláde v Buenos Aires. Boj proti Jordánovi trval zhruba 4 roky, až kým bol aj on v roku 1874 definitívne porazený. Po porazení vonkajších a domácich nepriateľov sa Sarmiento zameral na budovanie školstva. Ústrednou politickou silou v krajine sa postupne stala strana Partido Autonomista Nacional (PAN), teda Národná autonomistická strana. Práve jej členovia budú v nasledujúcich rokoch vládnuť Argentíne. V roku 1874 sa uskutočnili nové prezidentské voľby, ktoré vyhral Nicolás Avellaneda z provincie Tucumán. Ten začal presadzovať konečne federalizáciu Buenos Aires o ktorej sa hovorilo už desaťročia bez akéhokoľvek reálneho opatrenia. Proti výsledkom volieb sa ohradil bývalý prezident Mitre, ktorý ich označil za zmanipulované a vytiahol do boja. Bol však porazený Juliom Argentinom Rocom. V roku 1880 bol za prezidenta zvolený práve Julio Argentino Roca, ďalší kandidát PAN. Zároveň bolo vyriešené postavenie hlavného mesta. Vo voľbách bol porazený guvernér Buenos Aires Carlos Tejedor. Ten neuznal svoju prehru a vyvolal povstanie. Armáda pod velením prezidenta Rocu jednoznačne vyhrala, čo definitívne umožnilo oddelenie hlavného mesta od provincie Buenos Aires. Hlavným mestom provincie Buenos Aires sa stalo mesto La Plata, ktoré v tomto období začali budovať predstavitelia provincie Buenos Aires. Práve tieto udalosti sa berú ako definitívne ukončenie občianskych vojen v Argentíne.
Vláda národných autonomistov.
Zmeny v argentínskej spoločnosti po občianskych vojnách.
Po ukončení dlhého obdobia nepokojov sa mohla Argentína konečne začať naplno rozvíjať. K tomuto veľmi prispeli aj obrovské prisťahovalecké vlny z Európy a zahraničné investície. Počet obyvateľov Argentíny vďaka prisťahovalectvu vzrástol v roku 1890 na 3,3 milióna, samotné Buenos Aires malo v roku 1895 už 670 000 obyvateľov. Mnohí z nich však nemierili do Buenos Aires, ale konečne i do provincii, vďaka čomu sa začalo dariť aj vnútrozemiu krajiny. Nárast prisťahovalectva bol vysoký, v roku 1880 prišlo za rok do Argentíny zhruba 50 tisíc imigrantov, no už v roku 1889 to bolo za jeden rok až 200 000 prisťahovalcov. Obchod sa začal oveľa viac zameriavať na európske štáty a menej na iné latinskoamerické. Ale hovädzí dobytok v pozícii exportnej komodity číslo jedna nahradila ovčia vlna. Od roku 1880 sa zmenil aj pohľad vlády na poľnohospodárstvo, ktoré dostalo priestor a Argentína sa vďaka tomu stala jedným z najväčších pestovateľov obilia na svete. Rozvoj poľnohospodárstva so sebou niesol aj rozvoj vidieka ako takého, to poskytlo priestor pre ďalších európskych prisťahovalcov z tradičných vidieckych štátov zameraných hlavne na poľnohospodárstvo. Vláda zaviedla tzv. kolonizačné zmluvy, na základe ktorých určená skupina európskych prisťahovalcov dostala ešte pred príchodom určený kus pôdy v niektorej z provincii, ktorú budú obrábať a zveľaďovať. To znamenalo začiatok veľkého osídľovania argentínskej pampy a zakladanie desiatok až stoviek nových osád. Viac ako 80% argentínskych prisťahovalcov pochádzalo z oblasti Stredozemného mora, z nich polovica boli Taliani. S časom však bohatších prisťahovalcov nahrádzali predovšetkým chudobní, ktorí hľadali v Argentíne lepší život. Buenos Aires sa tak postupne rozdelilo, na severe žili bohatí, chudobní žili na juhu mesta a na západe žila stredná vrstva. Hlavné mesto sa začalo prebudovávať podľa vzoru Paríža a dostalo tak široké bulváre. Väčšinu strategických a významných stavieb a projektov financovali Briti, ktorí v tomto období prakticky ovládali financie štátu.
Problémy však stále spôsobovali indiánske kmene žijúce v južných oblastiach. V roku 1876 sa indiáni dostali dokonca iba od Buenos Aires, odviezli so sebou stovky tisíc kusov dobytka a dokonca 500 bielych zajatcov. V roku 1879 tak bola vyslaná vojenská výprava pod velením budúceho prezidenta, vtedy však ešte generála Julia Argentina Rocu na vyriešenie indiánskeho problému. Táto výprava dopadla pre vládu úspešne, keď odbojní indiáni boli buď podrobení alebo zabití. Vďaka svojim vojenským úspechom rozhodla strana PAN o tom, že práve Roca sa stane novým prezidentom a tento skutočne v roku 1880 vyhral voľby. Roca sa snažil o ešte väčšiu mieru hospodárskeho rozvoja krajiny. O demokracii sa však nedá celkom hovoriť. Voľby boli stále manipulované a akékoľvek požiadavky nad rámec toho, čo bola vláda ochotná poskytnúť boli riešené vojskom. V roku 1886 sa prezidentom Argentíny stal ďalší člen PAN Miguel Juárez Celman. Celman však bol pomerne autoritárskym typom prezidenta, no spočiatku sa mu celkom ekonomicky darilo, no v roku 1890, teda na konci jeho vlády, bola krajina ekonomicky vo veľmi zlom stave a kvôli tlačeniu nových peňazí začala inflácia. Zahraničný dlh tým pádom rapídne vzrástol, zároveň sa znížila miera exportu a znížili reálne mzdy. Voči Celmanovi sa tak postavila pomerne silná opozícia zložená z rôznych skupín. Na čele opozície stáli politik Leandro Alem a bývalý prezident Bartolomé Mitre. Ten dokázal získať veľkú podporu aj vo vojsku a v júli 1890 začala revolúcia zvaná tiež revolúcia roku 90, alebo tiež revolúcia z parku. Alem a Mitre však mali rozdielne záujmy, kým Alem sa snažil o skutočnú revolúciu, Mitre sa chcel hlavne dostať späť k moci. Alem tak vyšiel proti prezidentovi sám so svojou milíciou a bol tak ľahko porazený. Mitre sa totiž ešte pred tým dohodol s bývalým prezidentom Rocom, že Celmana vystrieda Carlos Pellegrini. Celman tak abdikoval a v roku 1890 sa prezidentom stal skutočne Pellegrini.
Obdobie prosperity.
Leandro Alem po tom, čo sa dozvedel o tajných dohodách Mitreho a Rocu vytvoril novú ľavicovú stranu Radikálnu občiansku úniu (Unión Cívica Radical), teda UCR. Alem bol idealista a za svoj cieľ si vytýčil skutočne slobodné a čestné voľby. V rokoch 1893 došlo k niekoľkým menším ozbrojeným stretom, ktoré viedli priaznivci Alema, jeho synovec Hipólito Yrigoyen dokonca na krátko obsadil mesto La Plata. Snahy Alema a jeho stúpencov však vláda potlačila a sklamaný Alem radšej spáchal samovraždu. Po Celmanovej abdikácii sa však ešte situácia krajiny automaticky nezlepšila. Argentína sa však zo zlej situácie dokázala dostať vďaka veľkému množstvu stále neobsadenej pôdy, ktorá bola kolonizovaná, čo zvýšilo produkciu štátu na potrebnú mieru. Hlavnú úlohu hral export obilia, ktorý rástol veľmi rýchlo a stal sa hlavnou exportnou komoditou Argentíny. Vďaka tomu už v roku 1896 bola národná mena stabilizovaná. S koncom 19. storočia však napriek všetkým problémom začal hospodársky rast, ktorý prekonal všetky dovtedajšie. Argentína sa tak zaradila medzi najvyspelejšie štáty sveta. Ale stále tu zostávali veľké vnútorné problémy, na jednej strane bolo Buenos Aires, ktoré bolo na úrovni západných metropol, no na druhej strane tu boli vnútrozemské provincie bez splavných riek a železnice, ktoré patrili medzi najzaostalejšie časti Latinskej Ameriky. Na politickej úrovni však štát zostával naďalej veľmi nestabilný a skorumpovaný. Imigrácia začala znova narastať, no tento raz už migranti mierili hlavne do miest a nie na vidiek. Nastala zlatá éra, kedy sa prístav Buenos Aires stal po New Yorku druhým najdôležitejším americkým prístavom v Atlantickom oceáne. V hlavnom meste žila veľká stredná vrstva, ktorá pochádzala hlavne z prisťahovalcov. Príliv prisťahovalcov bol tak veľký, že títo museli žiť často iba v jednej miestnosti obytného domu.
Hospodársky rozmach však mal často negatívny dopad na životné prostredie, predovšetkým lesy boli bezohľadne drancované európskymi spoločnosťami. Argentína však nemala rozsiahle zásoby uhlia a železnej rudy a preto sa napriek hospodárskemu rozmachu nedarilo rozvíjať priemysel. Vďaka rastu krajiny však stratili podporu myšlienky zosnulého Alema a jeho strany UCR. Zásadné postavenie získal na konci 19. storočia znova bývalý prezident Julio Argentino Roca. V roku 1892 presadil za nového prezidenta Luisa Sáenza Peñu napriek tomu, že pri nepokojoch revolúcie roku 90 sľúbil Mitremu, že na post prezidenta podporí jeho. V roku 1895 za prezidenta pre zmenu presadil Josého Evaristu Uriburu. Oboch posledných prezidentov na tento post dosadil preto, lebo ich mohol ľahko ovládať. V roku 1898 sa však Roca konečne rozhodol stať sa sám znova prezidentom. Krajine sa síce darilo, no napriek tomu sa posilňoval tábor nespokojencov. Títo však nepožadovali revolúciu, ale snažili sa o pokojné zmeny, hlavne však usilovali o čestné voľby. Stredná trieda tak postupne začala podporovať UCR a jej predsedu Hipólita Yrigoyena, ktorý nahradil svojho strýka Alema. Pre vládu však bolo znepokojujúce, že chudoba a robotnícka trieda začali podporovať radikálnejšie ľavicové strany vrátane anarchistov. UCR sa dokonca od roku 1898 na protest voči manipulovaniu volieb vôbec nezúčastňovala. V roku 1905 vypukla ďalšia vzbura na čelo ktorej sa postavil Yrigoyen. Táto však mala skôr propagačný než reálny cieľ, takže aj keď ju vláda ľahko potlačila, Yrigoyen dosiahol svoj cieľ. Vďaka tomu získal Yrigoyen a jeho UCR postupne širokú ľudovú podporu. Oveľa väčšie problémy robili anarchisti, ktorí pravidelne organizovali násilné vzbury. Vláda tak proti nim začala tvrdo zakročovať, väčšina ich predstaviteľov bola zatknutá a deportovaná z krajiny. Anarchistov tak nahradili umiernení sociálni demokrati, ktorí však presadzovali hlavne liberálne myšlienky.
V krajine tak vznikol tlak na politické zmeny, ktorým sa však Roca veľmi bránil, čo oslabilo jeho pozíciu vnútri jeho vlastnej strany PAN. V roku 1904 sa tak prezidentom stal kompromisný kandidát oboch frakcii PAN Manuel Quintana. Vplyv Rocu však postupne klesal. V roku 1907 došlo v blízkosti mesta Comodoro Rivadavia na juhu Argentíny k objaveniu ropy. Quintana zomrel v úrade a tohto nahradil ďalší člen strany PAN José Figueroa Alcorta, tento však už konal samostatne bez toho, aby dostával inštrukcie od Rucu alebo iného člena PAN. Práve prezident Alcorta presadil v roku 1910 za nového prezidenta zástancu politických reforiem Roqueho Sáenza Peñu. Od roku 1911 tak získali volebné právo všetci muži starší ako 18 rokov. Yrigoyen a jeho UCR tak začali s veľkou kampaňou, vďaka čomu získavali stále viac pozícii.
Vláda Radikálnej občianskej únie.
Vďaka úspešnej kampani UCR sa v roku 1916 prezidentom stal Hipólito Yrigoyen, čím skončilo dlhé obdobie hegemónie strany PAN. Krajina si v podstate udržala ekonomické tempo, ktoré mala pred prvou svetovou vojnou, bez väčších problémov prekonala aj globálne hospodárske krízy. Ale čelila pravidelným národným recesiám, ktoré vznikali z dôvodu zníženia argentínskeho exportu. Yrigoyen vládol od roku 1916 až do roku 1922, no jeho vláda bola poznačená zmenou volebného systému presne podľa (pred prvou svetovou vojnou) schválenej reformy. Jeho vláda sa tiež zamerala na pomoc poľnohospodárom, pre ktorých chcela vybudovať štátnu banku určenú na ich podporu. Tým chcel prezident pomôcť kolonizáciou nových území a zároveň chcel získať podporu zo strany strednej triedy z provincii. Ale parlamentu vládli konzervatívci, teda konkurenti Yrigoyenových radikálov, ktorí tieto snahy prezidenta okamžite zamietli, keďže nechceli ohroziť vlastné pozície v týchto oblastiach. Yrigoyen sa teda rozhodol obísť parlament a začal používať tzv. prezidentské intervencie priamo v provinciách. Vďaka tomu v nasledujúcich voľbách dokázali Yrigoyenoví radikáli získať v parlamente väčšinu hlasov. Keďže však v hornej komore mali viac zástupcov konzervatívci, nedokázal Yrigoyen presadiť tie zákony a opatrenia, ktoré potreboval. Svoj program však Yrigoyen dokázal presadiť v oblasti vysokých škôl, kde s podporou stávkujúcich študentov zmenil vyučovací systém a k trom už existujúcim vysokým školám pridal ďalšie dve v provinciách. V roku 1916 začala veľká stávka v prístave Buenos Aires. Ministri radikálnej strany išli na miesto osobne rokovať a podporili požiadavky stávkujúcich a odborárov, čo radikálom získalo veľké sympatie medzi robotníkmi a odborármi. Vďaka tomu vyhrali radikáli parlamentné voľby v roku 1918. Konzervatívci sa od tejto chvíle začali vážne zaoberať možnosťou násilného zvrhnutia vlády radikálov na čele s Yrigoyenom. Konflikty vyvrcholili v roku 1919 počas tzv. tragického týždňa, kedy hutníci čeliaci hladu vyhlásili stávku. Pri následnom policajnom zásahu voči stávkujúcim bol zabitý jeden z policajtov, následne policajti zastrelili päť stávkujúcich. Nasledovala generálna stávka, ktorá ochromila celé Buenos Aires. Do ulíc tak musela prísť armáda, čo využili agenti konzervatívcov, ktorí v uliciach povraždili desiatky odborárov. Po skončení týchto nepokojov sa konzervatívni agenti združili do tzv. Argentínskej vlasteneckej ligy (Liga Patriótica Argentina). Toto združenie malo podporu armády a jeho úlohou bolo zabrániť prípadnej boľševickej revolúcii. Zároveň malo združenie zabrániť vláde radikálov, aby sa v budúcnosti postavili na stranu robotníkov. Pri nasledujúcej stávke robotníkov a poľnohospodárov v roku 1921 sa však Yrigoyen a jeho vláda už radšej nepostavili na stranu stávkujúcich. Stávka tak bola krvavo potlačená armádou.
Yrigoyen sa teda pokúsil politicky ovplyvniť armádu, čo sa mu vôbec nepodarilo. Dôstojnícky zbor začal naopak sympatizovať s konzervatívnou pravicou a mnohí dôstojníci sa začali aj politicky angažovať. To Yrigoyenovi zabránilo v realizácii jeho politických plánov. Yrigoyen tak zvýšil výdavky štátu, aby získal masovú ľudovú podporu. Yrigoyen sa tým však stav veľmi nepopulárnym medzi pravičiarmi a tak sa rozhodol na miesto prezidenta vybrať miesto seba iného kandidáta, ktorým sa stal Marcelo Torcuato de Alvear. Tento sa v roku 1922 stal prezidentom. Yrigoyen mu však zanechal veľký štátny dlh, keďže počas svojej vlády si priazeň voličov v podstate kupoval veľkými výdavkami štátu. Prezident Alvear musel čeliť názorovému rozštiepeniu radikálnej strany, keďže jej členovia sa nevedeli zhodnúť, či pokračovať napriek veľkému dlhu vo veľkých výdavkoch štátu. Alvear spočiatku podporoval radikálov vyzývajúcich k ukončeniu výdavkovej politiky, no nakoniec bol okolnosťami prinútený podporiť zástancov bývalého prezidenta Yrigoyena, proti ktorým chceli ich odporcovia použiť armádu, čo prezident odmietol. Hipólito Yrigoyen sa vďaka tomu v roku 1928 stal opätovne prezidentom Argentíny. Ale situácia už bola iná, než pred tým a proti nemu stálo veľa silných oponentov, hlavne členovia armády tvorili silnú opozíciu. Stále viac sa začalo diskutovať o možnosti vojenského prevratu, ktorý by zosadil Yrigoyena. Yrigoyen a jeho podporovatelia postavili svoju kampaň na rope a odpore voči americkým ropným spoločnostiam, ktoré konkurovali domácej ropnej spoločnosti YPF. Yrigoyen a jeho priaznivci sľubovali, že nahradením amerických spoločností domácou YPF sa vyriešia všetky domáce problémy, pretože práve z ropy by sa vyplatil štátny dlh. Americké ropné spoločnosti si Yrigoyen vybral zámerne, keďže chcel získať sympatie argentínskych veľkostatkárov, ktorí sa nedokázali presadiť na trhu v USA. Všetky dôležité snahy Yrigoyena však znova brzdil konzervatívny senát. Niektorí členovia radikálnej strany však chceli vyriešiť problém senátu najskôr ako je to možné a zavraždili vodcu opozície z provincie Mendoza, ktorý mal práve kandidovať na uvoľnené miesto v senáte. V roku 1930 tak boli radikáli konečne blízko ovládnutiu hornej komory. V roku 1929 však došlo ku krachu burzy na Wall Street, čo bol začiatok konca vlády Yrigoyena a radikálnej strany. Radikálna strana tak už nemala peniaze na veľké štátne výdavky, čo sa prejavilo aj slabým výsledkom v parlamentných voľbách 1930. Zároveň začali pravidelné demonštrácie a média sa vracali k vražde vodcu opozície z Mendozy. Yrigoyen sa tak dostal do veľkých problémov, ktoré nedokázal účinne riešiť. V septembri 1930 tak prišiel vojenský prevrat, ktorý ukončil vládu Yrigoyena a jeho radikálnej strany.
Hanebná dekáda.
Vojenský prevrat vrátil vládu do rúk konzervatívcov, prívrženci radikálnej strany to však prezentovali ako návrat oligarchie. V súčasnosti historici nazývajú 30. roky 20. storočia argentínskych dejín ako "Década Infame", teda "Hanebná dekáda". Toto obdobie bolo poznačené zhoršením životnej situácie obyvateľstva a finančnou odkázanosťou štátu na Veľkej Británii. Vojenská vláda spôsobovala prehlbovanie nedôvery obyvateľstva v demokraciu a demokraticky zvolené orgány štátu. Na druhej strane sa však Argentíne ekonomicky pomerne darilo.
6. septembra 1930 sa uskutočnil prvý vojenský prevrat v Argentíne v 20. storočí. Proti vojakom nestál prakticky žiadny odpor, nakoľko prezident Hipólito Yrigoyen bol v tej dobe už veľmi nepopulárny. Členovia vojenského prevratu sa však delili na dve skupiny. Radikálne pravicové krídlo viedol generál José Félix Uriburu. Táto časť sa prejavovala silnými nacionalistickými názormi, antikomunizmom a obdivom k európskym diktátorom ako Benito Mussolini a Miguel Primo de Rivera. Tesne po puči zamýšľali členovia radikálneho krídla armády zrušiť ústavu z roku 1853, zakázať politické strany, zrušiť voľby a vytvoriť autoritatívny vojenský režim. Väčšinu puču však tvorilo umiernené krídlo, ktoré viedol generál Agustín Pedro Justo. Táto časť bola proti rušeniu ústavy, no zasadzovala sa o odstránenie priaznivcov prezidenta Yrigoyena z ich funkcii. Prvý rok sa však obe krídla prevratu nedokázali medzi sebou dohodnúť na žiadnych zásadných veciach. Formálne však prezidenta Yrigoyena vo funkcii nahradil generál Uriburu. Ten si chcel pozíciu posilniť aj vytvorením vlastnej polovojenskej organizácie, no jeho kroky proti nemu postupne postavili obyvateľstvo. Dokonca sa začali objavovať hlasy volajúce po návrate Yrigoyena. Uriburu bol však presvedčený, že tieto náznaky nespokojnosti nie sú pravdivé a zvolal v apríli 1931 voľby v provincii Buenos Aires. V týchto však vyhrala znova radikálna strana, ktorá sa dokonca pokúsila o menšie povstanie. Uriburu sa tým pádom snažil aspoň získať na svoju stranu väčšinu dôstojníkov, no ani to sa mu nepodarilo. Uriburu bol postupne prinútený vypísať nové prezidentské voľby, no z týchto boli automaticky vylúčení kandidáti radikálnej strany.
Voľby sa uskutočnili v novembri 1931 a vyhral ich suverénne generál Agustín Pedro Justo, vodca umierneného krídla prevratu. Justo zastupoval ľudí, ktorí Argentíne vládli počas vlád národných autonomistov z čias prezidenta Rocu. Armáda podporila Justa ako nového prezidenta napriek tomu, že voľby boli výrazne manipulované v jeho prospech. Niekde volilo viac ľudí, ako bolo oficiálne zapísaných voličov, inde volili aj mŕtvi. Radikálna strana tak znova začala bojkotovať voľby podobne, ako to robila za vlády národných autonomistov. Justa podporovali tri politické strany, konzervatívci, konzervatívna časť socialistov a bývalá časť radikálnej strany, ktorá z nej vystúpila pre nesúhlas s bývalým prezidentom Yrigoyenom. Tieto tri strany sa združili do politického subjektu Concordancia. Justo sa stal oficiálne prezidentom 20. februára 1932 a hneď zrušil výnimočný stav, ktorý bol vyhlásený počas vojenského prevratu v roku 1930. Následne nechal prepustiť bývalého prezidenta Yrigoyena a iných politických väzňov a umožnil mnohým profesorom vrátiť sa do škôl. Prezident Justo sa taktiež postavil proti polovojenskej organizácii založenej jeho predchodcom Uriburom. Zmena nastala aj v prípade, ak došlo k stávke robotníkov, Justo na nich neposlal armádu, ale radšej vyjednával. Aj pre tieto dôvody bola jeho vláda oveľa lepšie prijímaná ako predchádzajúca vojenská vláda. V roku 1933 zomrel bývalý prezident Yrigoyen, čo znamenalo stratu posledného významného opozičného predstaviteľa. Napriek svetovej hospodárskej kríze sa Justovej vláde podarilo výrazne znížiť štátny dlh Argentíny a celkovo zlepšiť finančný stav štátu. Vláde sa taktiež podarilo zlikvidovať deficit zahraničného obchodu. Hlavnou postavou týchto ekonomických úspechov bol minister financií Federico Pinedo. V roku 1934 sa tento pričinil o založenie národnej banky, ktorá sa stala hlavným nástrojom pre jeho ekonomické reformy. Problémom sa však stal vzťah s Veľkou Britániou. Tá bola hlavným obchodným partnerom Argentíny a presadila si pre svoje tovary v Argentíne špeciálny prístup, kedy väčšina jej dovozu nepodliehala v Argentíne clu. Británia zas mala dovážať stanovené množstvo argentínskych tovarov. Tento vzťah bol dokonca zmluvne dohodnutý. Argentína sa tak však dostala do stavu, kedy nedokázala bez rizika veľkých finančných strát zatlačiť na zahraničné spoločnosti, pretože tie si v niektorých oblastiach vytvorili absolútny monopol.
Pozíciu zahraničných spoločností začali využívať niektorí politici, ktorí ju prirovnávali ku koloniálnym časom. Postupne sa tak začali tvoriť rôzne nacionalistické hnutia. Vznikol tak politický prúd označovaný ako ekonomický nacionalizmus, ktorý poukazoval na nevyvážené obchodné vzťahy Argentíny a jej zahraničných partnerov, kedy Argentína poskytovala oveľa väčší priestor, než poskytovali pre jej podnikateľov a produkty zahraniční partneri u seba. Prezident Justo skončil vo funkcii v roku 1938. Za prezidenta bol vybraný Roberto María Ortiz. Tento nebol vojak, ale právnik, pôvodne bol členom radikálnej strany, ktorú odstavil práve vojenský puč. Ortiz potom, čo sa stal prezidentom (zmanipulovanými voľbami), tak vyhlásil, že od danej chvíle je proti manipulácii volieb. To umožnilo radikálnej strane vyhrať v parlamentných voľbách. Už o krátky čas však začala druhá svetová vojna. Počas predchádzajúcej svetovej vojny zostala Argentína neutrálna, čo sa ukázalo ako veľká ekonomická výhoda. Pri druhej svetovej vojne však bola verejná mienka nejednoznačná. Už v roku 1940 začala Británia kontrolovať Atlantický oceán, čo malo negatívny vplyv na export Argentíny, keďže svoje tovary exportovala hlavne do Európy. Krízu však nevládal riešiť prezident Ortiz, ktorý pre vážne zdravotné problémy nemohol často po dlhší čas vykonávať svoj úrad. Zastupoval ho tak viceprezident Ramón Castillo. Tento mal však odlišné politické názory ako Ortiz a patril k tvrdým konzervatívcom. Kvôli tomu sa obnovili spory medzi radikálnou stranou a konzervatívcami, ktoré sa prejavovali predovšetkým v parlamente (kde mala radikálna strana väčšinu), ktorý odmietal jednať o riešení ekonomických problémov spojených s vojnou. Keďže Veľká Británia bola veľmi postihnutá svetovou vojnou, chcela tento zlý stav Argentína riešiť tým, že by Britániu v obchode nahradila Spojenými štátmi. Američania však neboli ochotní prijímať argentínsky tovar, naopak uvalili na produkty, ktoré boli typické pre Argentínu vysoké clá. Navyše USA obmedzili prípadný vývoz zbraní do Argentíny a naopak do Brazílie začali zbrane vyvážať bez problémov. Vzájomné vzťahy sa tak ešte viac zhoršili. V Argentíne tak začali silnieť hlasy, ktoré upozorňovali na riziko, že USA podporujú potenciálny útok Brazílie voči Argentíne. To veľmi posilnilo nacionalistické nálady v krajine. Nacionalisti postupne posilňovali svoje pozície a začali meniť Argentínu podľa príkladu fašistického Talianska. Žiadna zmena však nedokázala zvrátiť problém s nemožnosťou vyvážať svoje produkty do zahraničia. To znova posilnilo radikálnu stranu, ktorá chcela uskutočniť vlastný vojenský prevrat. Viceprezident a zároveň zastupujúci prezident Castillo tak začal vládnuť prezidentskými dekrétmi. Napriek tomu však strácal rýchlo podporu a vládu si udržiaval iba vďaka armáde. Krajina sa začala postupne uzatvárať. Zároveň sa ešte viac zhoršili vzťahy s USA, ktoré sa ocitli na bode mrazu, kedy Spojené štáty úplne zakázali dovoz zbraní do Argentíny. V júni 1942 sa Ramón Castillo stal sám prezidentom. Jeho popularita však bola veľmi nízka, tak sa spolu so svojimi prívržencami rozhodol zorganizovať nové prezidentské voľby na konci roka 1943, kde aj vybral vhodného kandidáta na nového prezidenta Robustiana Patróna Costasa. Práve osoba vybraného budúceho prezidenta však vzbudila taký odpor, ktorý musela vyriešiť armáda, ktorá svojim zásahom súčasne ukončila tzv. hanebnú dekádu.
Štátny prevrat v roku 1943 a ďalšia vojenská vláda.
4. júna 1943 vykonala armáda štátny prevrat, ktorý ukončil vládu prezidenta Castilla a konzervatívcov. Tento krok armády uvítala väčšina obyvateľstva, keďže toto verilo, že iba vojaci zaistia poriadok a stabilitu. Generáli sa zas domnievali, že predlžovanie zlej situácie a ďalšie volebné podvody iba prehĺbia krízu. Prevrat podporila radikálna strana, ale i Spojenci, predovšetkým USA. Ale členovia prevratu sa opäť delili na umiernených a radikálnych. Umiernení sa chceli pripojiť k spojencom a prerušiť styky s Osou, kým radikáli chceli pokračovať v tvrdej protiamerickej politike. Na čelo štátu sa dostal generál Arturo Rawson, ktorý mal americké korene. Tento však v čele štátu a samotného prevratu zostal iba tri dni a 7. júna 1943 bol nahradený generálom Pedrom Pablom Ramírezom. Ramírez patril k umiernenému krídlu a prisľúbil dokonca vypísanie nových prezidentských volieb. Spojené štáty nový vojenský režim bez problémov uznali za vládu Argentíny. Generál Ramírez však nakoniec nové voľby odmietol a dokonca aj zhoršil vzťahy s USA, keď odmietol prerušiť styky s Osou. Do popredia sa začalo dostávať radikálne krídlo armády, keď sa viceprezidentom a ministrom vojny stal generál Edelmiro Julián Farrell, jeden z najväčších extrémistov medzi generálmi.
Konzervatívni generáli verili, že podpora nacistického Nemecka a jeho spojencov pomôže Argentíne, aby sa v budúcnosti zbavila závislosti na britskej obchodnej dominancií. Voči vojenskej vláde sa však čoskoro začala tvoriť silná opozícia zložená z rôznych politických strán a spoločenských tried. Obyvateľstvo požadovalo vypísanie volieb a zrušenie výnimočného stavu. Armáda pristúpila k zvýšeniu intenzity národného vyučovania na školách, k posilneniu vyučovaniu náboženstva (v snahe získať cirkev), došlo však aj k zrušeniu politických strán, cenzúre tlače, zákazu stávok a tvrdým represiám voči opozícii. Vojenská vláda následne začala rokovať s Nemeckom o dodávkach zbraní (keďže USA jej nechceli dodávať). To znamenalo stratu podpory aj posledných krajín, ktoré boli ochotné s Argentínou spolupracovať ako Spojené kráľovstvo. Spojenci pohrozili vojenskej vláde totálnym embargom na všetok tovar. Tomuto tlaku v januári 1944 vojenská vláda ustúpila a prerušila diplomatické styky s Nemeckom. To sa však nepáčilo konzervatívnemu krídlu armády, ktoré presadilo odvolanie Ramíreza z funkcie faktického prezidenta. Na čelo štátu sa tak 24. februára 1944 dostal zástanca tvrdej konzervatívnej línie generál írskeho pôvodu Edelmiro Julián Farrell. Pod jeho vedením sa začala veľká výstavba a budovanie rôznych stavebných projektov v Argentíne. Ale výdavky štátu na armádu boli obrovské, čo spôsobovalo problémy. V krajine začal vládnuť režim podobný tým v Nemecku, Taliansku či Španielsku, opozičné názory boli tvrdo potláčané.
Do popredia sa začal dostávať ďalší vojak a chránenec prezidenta Farrella Juan Perón. Tento sa stal v roku 1944 viceprezidentom Argentíny. Ešte pred tým však absolvoval cestu po Taliansku a Španielsku, kde videl následky európskych konfliktov a občianskych vojen. Práve tomu chcel zabrániť v Argentíne. Vďaka svojmu vystupovaniu a rétorickým schopnostiam si veľmi skoro získal masovú ľudovú podporu. Zameral sa hlavne na robotníkov, lebo vedel, že tvoria podstatnú a dôležitú časť obyvateľstva, ktorej podporu potrebuje. Kvôli tomu začal presadzovať zvyšovanie platov a iné zvýhodnenia pracujúcich. Perón však využíval hlavne skutočnosť, že Argentíne sa napriek všetkému ekonomicky celkom darilo a mzdy sa dokonca prirodzene zvyšovali. Perón však zároveň presvedčil bohatú triedu a vlastníkov tovární, že zlepšením postavenia robotníkov ochráni ich majetky a záujmy pred hrozbou komunizmu. Ale stále sa našlo veľa ľudí, ktorí tieto Perónove snahy hodnotili ako ďalší prejav fašizmu vojenského režimu. Na začiatku roka 1945 urobili USA ústretový krok a zmiernili embargo voči Argentíne. To sa stretlo v krajine s veľmi pozitívnou odozvou a Argentína dokonca o pár mesiacov vyhlásila vojnu Nemecku a Japonsku. Spojené štáty ako odpoveď plne uznali vládu generálov. Ale po smrti amerického prezidenta Roosevelta v apríli 1945 sa prezidentom stal Harry Truman, ktorý pristúpil k personálnym zmenám na viacerých postoch vrátane veľvyslanca v Argentíne, ktorým sa stal v októbri 1945 zástanca tvrdej línie Spruille Braden. Ten začal hneď organizovať opozíciu voči vojenskému režimu v Argentíne, neskôr hlavne opozíciu voči Perónovi. V októbri 1945 založili Perónovi priaznivci novú Stranu práce (Partido Laborista). Táto však nemala iba podporu robotníkov a odborov, ale i časti radikálov, konzervatívcov a cirkvi. 8. októbra 1945 však Perónovi nepriatelia v armáde naliehali na prezidenta Farrella, aby Peróna odvolal, s čím Farrell pod nátlakom súhlasil a vyzval Peróna k rezignácii, čo Perón hneď na druhý deň urobil. Súčasne s podpisom demisie podpísal aj opatrenie zabezpečujúce zvýšenie platov pre všetkých obyvateľov Argentíny. Zároveň mal dovolené prehovoriť v rozhlase, čo bola veľká chyba jeho odporcov, lebo aj toto vystúpenie mu iba zvýšilo podporu. Následne musel Perón odísť do väzenia na ostrov Martín García. Perónovi protivníci však urobili ďalšie chyby, najprv zrušili niektoré z výhod, ktoré Perón podpísal pri svojom odchode a taktiež dovolili priateľke Peróna Eve Duarteovej, aby organizovala podporovateľov Peróna. Práve Evita, ako sa prezývalo Eve Duarteovej, nakoniec zorganizovala 17. októbra 1945 mohutný pochod robotníkov na Buenos Aires, ktorý sa nazýva Deň vernosti (Día de la lealtad). V súčasnosti však už historici spochybňujú účasť Evity na organizácii tohto protestu. Tohto sa zúčastnili státisíce ľudí, ktorí volali po prepustení Peróna z väzenia. Polícii velil priateľ Juana Peróna, a tak policajti nezasiahli voči demonštrantom, ktorí sa tak presunuli do centra mesta. Keďže aj vojaci odmietli strieľať do demonštrantov, prikázal prezident Farrell, aby bol Perón prevezený do Casa Rosada, čo je sídlo argentínskeho prezidenta, kde Perón triumfálne pred svojimi priaznivcami vystúpil s prejavom. Tu Perón ohlásil prechod z armády do civilného politického života. Proti silnému Perónovi sa však sformovala koalícia zložená zo všetkých jeho nepriateľov, ktorá sa nazvala Demokratická únia (Unión Democrática). Vo februári 1946 sa uskutočnili voľby, v ktorých Perón a jeho Strana práce vyhrali. Ľudia ho vtedy volili aj z protestu proti americkej antikampani vedenej veľvyslancom Bradenom, ktorú považovali za miešanie sa do vnútorných záležitostí Argentíny. Armáda ešte pred voľbami prisľúbila, že umožní víťazovi volieb prebrať vládu, čím skončilo obdobie vojenskej vlády, ktorá vzišla po prevrate z roku 1943.
Perónova éra.
Počiatky vlády Juana Peróna.
Voľby priniesli v politickom živote krajiny veľa zmien, socialisti sa nedostali vôbec do parlamentu, zvyšné strany zaznamenali výrazný pokles. Iba radikálna strana si držala svoje pozície a stala sa najsilnejšou opozičnou stranou. Ale Perón nevyhral iba prezidentské voľby, súčasne získala jeho strana väčšinu v oboch komorách parlamentu a kontrolu nad skoro všetkými provinciami (okrem jedinej). Perón veľmi prezieravo nominoval do svojej vlády zástupcov odborov a robotníkov, ale aj zástupcov bohatých vrstiev a podnikateľov. Perón mal šťastie, keďže predchádzajúce konzervatívne vojenské vlády nechali krajinu v prekvapivo dobrom ekonomickom stave. Veľa štátov Argentíne dlhovalo peniaze. Navyše po politických zmenách v krajine a definitívnom pripojení sa na víťaznú stranu Spojencov sa skončili aj embargá a blokády. Vojenské vlády nechali Perónovi obrovské devízové rezervy, keďže argentínske devízové rezervy tvorili jednu tretinu všetkých devízových rezerv celej Latinskej Ameriky. Keďže po druhej svetovej vojne sa pomaly začínala studená vojna, boli Spojené štáty nútené zlepšiť svoje vzťahy s Argentínou, aj keď vláde Juana Peróna stále nedôverovali. V apríli 1946 sa tak novým veľvyslancom USA v Argentíne stal zmierlivý George S. Messersmith, čím skončilo obdobie radikálneho veľvyslanca organizujúceho opozíciu voči Perónovi. Perón sa stal spojencom USA, ale nie z ideologických dôvodov, no podobne ako aj v iných oblastiach, z racionálnych dôvodov, keďže mal záujem o americké technológie. Vojenské jednotky po boku Spojených štátov nevyslal do kórejskej vojny iba z dôvodu veľkého odporu verejnej mienky. Na druhej strane Perón uznal vládu Sovietskeho zväzu, s ktorým hneď aj nadviazal diplomatické styky. Práve ZSSR používal Perón ako páku na diplomatické vydieranie (ale v konkrétnych medziach) Spojených štátov v čase, keď od nich niečo požadoval.
Perónov ekonomický program bol postavený na dosiahnutí sebestačnosti štátu do piatich rokov (do roku 1951). Ale jeho vládny program sa vôbec nezaoberal poľnohospodárstvom, ktoré vytváralo najdôležitejšie exportné komodity Argentíny. To spôsobilo v nasledujúcom období tomuto sektoru veľké problémy. Vláda však začala podporovať aj riskantné opatrenia, centrálna banka začala tlačiť peniaze a súkromné banky zas poskytovať úvery aj ľuďom, ktorí nemali prostriedky na ich splatenie. Perón sľúbil odkúpenie železníc do rúk Argentíny, čo aj splnil, no kúpa železničných spoločností spôsobila nedostatok peňazí na iné projekty. Keďže však železnice v krajine boli už desiatky rokov bez investícii od pôvodných britských vlastníkov, vyžadovali si ďalšie miliardy na rekonštrukciu.
Perón sa musel súčasne vyrovnať aj s armádou. Tá totiž vykonala v posledných desaťročiach dva vojenské prevraty a tak Perón motivoval vojakov vysokými platmi, aby sa v budúcnosti do politiky vôbec nezapájali. Taktiež začal nakupovať moderné zbrane, aby uspokojil generálny štáb. Napriek tomu nemala armáda také výhody ako pred tým a jej rozpočet bol stále menší, keďže podstatná časť peňazí musela ísť na uspokojenie požiadaviek robotníkov.
Krátko po voľbách v roku 1946 zrušil Perón svoju Stranu práce a nahradil ju novou Jedinou stranou národnej revolúcie (Partido Único de la Revolución). Túto založil hlavne preto, aby sa zbavil niektorých členov Strany práce s ktorými už nechcel spolupracovať, alebo ktorým nechcel splniť to, čom im sľúbil pred voľbami výmenou za jeho podporu. Proti Perónovi vystúpil odborový predák Cipriano Reyes, ktorý zorganizoval dokonca veľkú stávku. Perón nechal Reyesa zatknúť a ten skončil vo väzení s obvinením z prípravy atentátu na Peróna. Okrem tohto prípadu však Perón s odbormi vychádzal veľmi dobre, keďže im vždy zabezpečil veľké materiálne výhody. Perón tak vytvoril celkom nový politický systém zvaný Peronizmus. Nie je jednoduché tento systém charakterizovať, no spočíval v podpore robotníkov, ale zároveň aj podnikateľov, no hlavne v populizme. Perón sa neštítil pre svoje politické ciele použiť aj násilie. Dokonca začal podporovať skupinu zvanú Descamisados (teda bez košieľ), čo bola skupina profesionálnych bitkárov, ktorí plnili pre Peróna úlohy násilného typu, vrátane politických vrážd. Rovnako aj médiá museli čeliť cenzúre a ovplyvňovaniu v prospech prezidenta. Veľmi dôležité miesto v politických plánoch Juana Peróna mala už jeho právoplatná manželka Eva Perónová, známa ako Evita. Napriek tomu, že nepochádzala z Buenos Aires a bola nemanželské dieťa, vybudovala si tu množstvo významných kontaktov, čo Perónovi neskôr značne uľahčilo politickú kariéru. Veľmi rýchlo sa prejavila veľmi podobne ako jej muž, bola veľmi dobrá v presvedčovaní davu, čo aj začala využívať. Vďaka tomu si získala masovú podporu po celej krajine. Začala verejne presadzovať rôzne požiadavky, ako volebné právo pre ženy. Perón jej dokonca zveril ministerstvo práce a sociálnych vecí. Prezident využíval Evitu pri rôznych príležitostiach, ktoré mohli byť medializované, predovšetkým pri podpore chudobných detí. Evita sa zamerala výhradne na chudobnú časť populácie a robotníkov, keďže sama vyrastala v chudobe. Popularita Evity bola taká vysoká, že ju Perón v roku 1947 vyslal na turné po Európe, aby popularizoval svoju vládu. Pre Perónových stúpencov sa Evita stala postupne absolútnym a nedotknuteľným idolom a bola oveľa populárnejšia ako samotný prezident.
Smrť Evity a koniec Perónovej vlády.
V roku 1947 Perón svoju stranu premenoval na Peronistickú stranu (Partido Peronista). Strana sa postupne stala veľmi dôležitou súčasťou života v spoločnosti, pričom ak chcel človek pracovať v štátnych službách, musel byť členom Perónovej strany. V roku 1949 Perónova strana prijala novú ústavu, ktorá nahradila ústavu z roku 1853. Nová ústava zmenila spôsob voľby prezidenta, predĺžila jeho funkčné obdobie na 6 rokov s možnosťou znovuzvolenia bez obmedzenia, rovnako sa dotkla aj spôsobu voľby senátorov a poslancov a predĺžila aj ich mandáty na 6 rokov. Perón začal taktiež míňať veľké množstvá finančných prostriedkov z devízových rezerv krajiny, čo mu malo v budúcnosti spôsobiť veľké problémy. Argentína mala opäť problém s exportom svojho tovaru. V USA sa opäť nepresadila z rovnakých ochranárskych dôvodov vlády Spojených štátov. Európa bola po vojne neschopná prijímať také množstvo tovarov, ako pred tým, navyše USA začali masívne exportovať do Európy svoje potravinárske a poľnohospodárske komodity, čo bolo to isté, čo ponúkala Argentína. Krajina nedokázala konkurovať predovšetkým americkým farmárom, keďže Perón nechal zvýšiť nie len robotníkom, ale i pracovníkom na farmách neúmerne mzdy do takej miery, že konkurencieschopnosť argentínskych farmárov a potravinárov výrazne klesla. Perón navyše ohlásil veľké plány spriemyselňovania štátu, čo tiež odobralo poľnohospodárstvu peniaze aj pracovníkov. Ale na rozvoj priemyslu nemala Argentína dostatok ropy a uhlia, čo Perónove plány v tejto oblasti paralizovalo. Z tohto dôvodu začala každý rok klesať poľnohospodárska produkcia, čo malo následok aj v klesaní ekonomickej sily štátu. Perón veľmi rýchlo minul obrovské devízové rezervy a krajina sa musela začať znova zadlžovať.
Perónova vláda pristúpila k ešte väčšej cenzúre a zastrašovaniu opozície. Neskôr k úplnému prevzatiu niektorých novín, ktoré tak začali písať v prospech vlády. V roku 1951 sa uskutočnili voľby, ktoré jednoznačne vyhral Juan Perón a jeho Perónistická strana (Perón bol ešte úspešnejší ako v predchádzajúcich voľbách), ktorý mal medzi robotníkmi stále jednoznačnú podporu. Na druhom mieste skončil Ricardo Balbín z Radikálnej občianskej únie, ktorý sa stal na dlhé desaťročia hlavným predstaviteľom opozície v Argentíne. Je však potrené uviesť, že opozícia nemala možnosť vystúpiť v rozhlase, v novinách mala minimálny priestor, niektorí predstavitelia opozície boli uväznení (vrátane Ricarda Balbína, ktorého prepustili tesne pred voľbami) a pod.
Perón však už nemal čo ponúknuť, krajina bola vo veľmi zlej ekonomickej situácii, kedy nemala už žiadne devízové rezervy a mala obrovský zahraničný dlh. To začalo spôsobovať stále častejšie sociálne problémy. Perón tak, ako pred tým, pristúpil k ešte väčšej cenzúre a represii. Veľa ľudí s opozičnými názormi muselo opustiť Argentínu. Perón tak zakázal cestovať do Uruguaja, kde sa zdržiavala väčšina odporcov režimu. Zrejme najväčšou ranou pre režim bola smrť Evity, ktorá 26. júla 1952 zomrela na rakovinu krčka maternice. Evita bola medzi obyvateľmi Argentíny taká obľúbená, že jej pohrebu sa v uliciach Buenos Aires zúčastnili 3 milióny ľudí. Vláda Argentíny sa rozhodla z tejto skutočnosti vyťažiť. Telo Evy Perónovej bolo zabalzamované a sprístupnené ľudu v snahe posilniť jej kult a pomôcť režimu prezidenta Peróna. Zároveň vláda pripravila nové opatrenia, ktoré mali zvrátiť katastrofálnu ekonomickú situáciu štátu. Tento predstavoval úplne opačné princípy, ako predošlé plány. Napríklad podpora poľnohospodárstva mala byť oveľa vyššia než priemyslu (pred tým mal priemysel nahradiť poľnohospodárstvo), mzdy robotníkov mali byť znížené v prospech zvýšenia ziskov podnikov (pred tým sa zvyšovali mzdy robotníkov na úkor ziskov a konkurencieschopnosti), atď.
Ale na žiadne nové opatrenia nemala Argentína dostatok peňazí, keďže Perón pred tým všetko utratil v snahe získať na svoju stranu podporu voličov. Režim tak musel pristúpiť na tvrdé ekonomické opatrenia vrátane zmrazenia výšky miezd robotníkov. To viedlo v roku 1954 k prvej veľkej robotníckej stávke, keď začali štrajkovať pracovníci železiarní. Ale išlo iba o prvú z mnohých ďalších stávok, ktoré budú nasledovať. Perón a jeho vláda sa obávali, aby stávky neprerástli do väčších nepokojov a tak vláda zrušila zmrazenie miezd, čo zas vyvolalo kritiku zo strany vlastníkov podnikov. Poslednou časťou spoločnosti, ktorú nemal režim pod kontrolou bola katolícka cirkvev. Prvý vážnejší konflikt nastal, keď cirkev odmietla podporiť snahu o svätorečenie Evity. Ako odpoveď obvinil Perón čelných predstaviteľov katolíckej cirkvi v krajine, že úmyselne konajú v neprospech jeho vlády. Režim následne pristúpil k zrušeniu povinného náboženstva, uzákoneniu rozvodu, ale i ďalším opatreniam, ktoré boli proticirkevné. V júni 1955 sa uskutočnila najväčšia protivládna demonštrácia od nástupu Peróna k vláde, keď proti nemu protestovalo 100 000 ľudí, ktorí požadovali skončenie proticirkevných opatrení. Režim následne vyhostil z krajiny dvoch vysokých cirkevných predstaviteľov. Na to odpovedal pápež Pius XII., ktorý exkomunikoval celú argentínsku vládu.
Zlom nastal 16. júna 1955, kedy začali námorné lietadlá bombardovať prezidentský palác s cieľom zavraždiť samotného Juana Peróna. Toho však krátko pred tým varoval americký veľvyslanec, takže prezident sa stihol ukryť. Prezidentský palác bol veľmi poškodený a v jeho okolí boli stovky mŕtvych a zranených. Po skončení bombardovania sa k prezidentskému palácu začali presúvať vojaci, no ani tí nenašli prezidenta. Priaznivci Peróna ešte v nasledujúcu noc ako odplatu podpálili niekoľko kostolov. Nepokoje a napätie však trvalo niekoľko mesiacov. Na čele armády stáli generáli Eduardo Lonardi a Pedro Eugenio Aramburu. Perón sa snažil situáciu vyriešiť rokovaním s opozíciou, no táto už nechcela s prezidentom rokovať. Perón tak po dlhšom čase vystúpil v rozhlase, kde v septembri 1955 oznámil, že odstúpi z funkcie. Ale následne vyzval k ozbrojenému riešeniu zložitej situácie. To znamenalo pre armádu začiatok povstania proti prezidentovi, ktoré začalo 16. septembra 1955 a viedol ho generál Eduardo Lonardi. Po niekoľkodňových ozbrojených stretoch utiekol Perón na paraguajské veľvyslanectvo, následne odišiel do Paraguaja. Tým de facto skončilo prvé obdobie Perónovej vlády v Argentíne. Hodnotenie jeho vlády nie je jednoduché, no minimálne výrazne pomohol zlepšiť postavenie najchudobnejšej časti argentínskej spoločnosti a robotníkov a vďaka Evite presadiť volebné právo pre ženy, za čo má Perón veľké sympatie u časti argentínskej spoločnosti do súčasnosti.
Oslobodenecká revolúcia.
Zásahu armády, ktorý viedol k pádu prezidenta Peróna sa hovorí Oslobodenecká revolúcia (Revolución Libertadora). Aj v tomto prípade sa armáda delila na dve krídla, umiernené a nacionalistické. Generál Eduardo Lonardi, ktorý prevrat viedol, patril k nacionalistickému krídlu armády. 23. septembra 1955 sa stal de facto prezidentom republiky, no keďže jeho krídlo bolo menej početné, ako umiernené, vydržal na čele štátu iba do novembra toho istého roka. Lonardi a jeho podporovatelia však nechceli Peronizmus úplne odstrániť, iba ho modifikovať. Nová vojenská vláda povolila devalváciu meny (čo pomohlo exportérom, hlavne veľkostatkárom), no uškodilo robotníkom. Aby nevyhrotil vzťah s robotníkmi úplne, na čelo ministerstva práce vymenoval člena odborov. Došlo tiež k rozpusteniu parlamentu, kde mali v oboch komorách absolútnu väčšinu prívrženci Peróna. Následne boli zatknutí niektorí predstavitelia starého režimu a obsadené vysoké školy. Napriek tomu, že Lonardi patril k nacionalistickému krídlu, bol pre väčšinu armády málo radikálny ohľadne vysporiadania sa s peronistami. 13. novembra 1955 ho tak nahradil generál Pedro Eugenio Aramburu. Ten nariadil bez meškania rozpustenie Perónistickej strany a masové zatýkanie prívržencov bývalého prezidenta. Represie sa dotkli dokonca aj tela Evy Perónovej, ktoré armáda ukryla, aby sa zabránilo vzniku pútnického miesta, ktorým by hrob Evity mohol byť. V roku 1956 došlo k zrušeniu platnosti ústavy prijatej Perónom a do platnosti sa tak vrátila ústava z roku 1853. Zároveň bola obnovená sloboda tlače, okrem perónistickej.
Represie boli také silné, že skupina perónistických podporovateľov v armáde pripravila pokus o kontrarevolúciu. 7. júla 1956 Perónisti na krátky čas ovládli niekoľko budov v provinčných mestách, no ich pokus bol veľmi rýchlo potlačený. Nasledovali popravy bez súdu, kedy boli armádou v odvete zavraždené desiatky ľudí. Toto vyvolalo v krajine veľké zdesenie, lebo za politické zločiny sa v Argentíne už desiatky rokov bez súdu nepopravovalo. Perónovi podporovatelia vytvorili hnutie odporu voči vojenskej vláde. Po politických represiách však musela vojenská vláda začať riešiť aj zlú ekonomickú situáciu krajiny. Najsilnejšou politickou stranu sa stala znova Radikálna občianska únia. Táto sa však začala štiepiť na dve krídla, jedno viedol Ricardo Balbín a druhé Arturo Frondizi. Z Radikálnej občianskej únie sa nakoniec v roku 1956 odštiepila radikálnejšia časť, ktorá založila novú stranu Nekompromisnú radikálnu občiansku úniu na čele s Arturom Frondizim. Vojenská vláda vyhlásila nezáväzné voľby. Perón zo svojho exilu prikázal svojim stúpencom vhadzovať prázdne biele lístky. Voľby skončili patom, keď Perónisti a obe radikálne strany získali približne po 2 milióny hlasov, najviac však mali stále Perónisti. Kandidáti Peróna však mali zákaz kandidovať v akýchkoľvek voľbách, no napriek tomu sa ukázalo, že mal stále veľký počet podporovateľov. Frondizi sa preto rozhodol hľadať podporu medzi Perónistami a začal tým pádom hlásať politiku uzmierenia, nie represii. Frondiziho nakoniec z exilu podporil aj samotný Juan Perón. Vojenská vláda napriek stále silnej podpore Peróna medzi obyvateľstvom nakoniec povolila konanie slobodných volieb vo februári 1958. Tu sa proti sebe postavili kandidáti dvoch odštiepených častí Radikálnej občianskej únie, pričom víťazom sa jednoznačne stal Arturo Frondizi, keď porazil Balbína. Keďže však mal podporu aj Perónistov, stratil tak dôveru armády.
Vláda Nekompromisnej radikálnej občianskej únie.
Vďaka víťazstvu vo voľbách v roku 1958 získal Arturo Frondizi a jeho Nekompromisná radikálna občianska únia prezidentské kreslo, väčšinu v oboch komorách parlamentu a vládu vo všetkých provinciách. Generál Aramburu okamžite uznal Frondiziho ako nového prezidenta. Frondizi však stál pred veľmi zložitou situáciou. Armáda mu síce odovzdala moc, no nemal jej dôveru a ekonomická, politická a sociálna situácia krajiny bola veľmi kritická. Nový prezident mal tak veľmi ťažkú pozíciu, lebo každý krok mohol vyvolať nevôľu jednej zo strán spoločnosti, prípadne armády. Napriek tomu sa Frondizimu v priebehu prvých dvoch rokov podarilo dosiahnuť samostatnosť v ťažbe ropy, čo sa nepodarilo žiadnej vláde od objavenia tejto suroviny v krajine. Ďalším veľkým úspechom bolo vyriešenie problému s chronickým nedostatkom elektrickej energie, ktorý postihoval Buenos Aires, keďže Frondizi nechal vybudovať nové elektrárne, ktoré tento problém vyriešili. Keďže však krajinu trápil veľký nedostatok financií, musela si vláda požičať od Medzinárodného menového fondu. To však automaticky znamenalo škrty v rozpočte, devalváciu meny a prísnu kontrolu výdavkov štátu. Nastala tak recesia a výrazný nárast životných nákladov obyvateľstva. Tento krok zároveň znamenal koniec spolupráce s Perónistami (1959), no súčasne začiatok spolupráce s armádou. Armáda však postupne získala nad vládou veľmi silný vplyv, keďže generáli rozhodovali aj o menách ministrov.
Posilňovanie vplyvu armády spôsobili tiež bombové útoky Perónistických skupín, ktoré začali v roku 1959. Frondizi následne prenechal rozhodovanie a trestanie týchto útokov na armáde. Na začiatku roka 1959 sa uskutočnila kubánska revolúcia, kde komunistickí povstalci zvrhli proamerickú vládu. Frondizi sa krátko po revolúcii stretol s čelným predstaviteľom kubánskej revolúcie a argentínskym občanom Che Guevarom. Toto sa však vôbec nepáčilo armáde, a tá už iba čakala na zámienku k odstráneniu prezidenta. Následne za zasadnutí Organizácie amerických štátov sa argentínska delegácia vyslovila proti vylúčeniu Kuby, čo však armáda považovala za jasný signál komunistickej kontrarevolúcie. Aby Frondizi zabránil hroziacemu zásahu armády, prerušil diplomatické styky s Kubou. V roku 1962 sa mali uskutočniť voľby. Frondizi chcel povoliť účasť Perónistom, lebo bol presvedčený, že ich porazí. Ten síce nakoniec tieto voľby vyhral, no iba tesne, Perónisti získali niekoľko provincii. Toto sa vôbec nepáčilo armáde, ktorá požadovala zrušenie výsledkov volieb v provinciách, kde Perónisti vyhrali. Zároveň vyslali do týchto provincii vojenské jednotky. Prezident Frondizi podľahol tlaku armády a vojenské presuny schválil. 28. marca 1962 vyzvali členovia generálneho štábu armády prezidenta Frondiziho k rezignácii. Ten ju odmietol, tak armáda na druhý deň oficiálne vyhlásila, že prezidenta zosadila. Ešte v ten istý teň bol Frondizi umiestnený do väzenia na ostrov Martín García.
Armáda však nebola jednotná v tom, ako postupovať a či znova inštalovať vojenskú vládu, alebo podporiť civilnú. Za nového prezidenta bol vybraný senátor José María Guido. Ten bol ochotný pristúpiť na požiadavky armády, predovšetkým na zrušenie výsledkov volieb, čo sa aj stalo. 29. marca 1962 sa tak Guido stal prezidentom Argentíny. Politická nestabilita spôsobila ďalšie zníženie hodnoty národnej meny. Nová vláda tak musela pristúpiť k radiálnym ekonomickým krokom, ktoré zahŕňali dokonca pozastavenie vyplatenia mzdy štátnym zamestnancom a stanovenie nových druhov daní. Armáda bola v názore na nové opatrenia rozdelená. Na jednej strane stálo krídlo Azules, teda Modrých a na druhej Colorados, teda Červení. Azules podporovali civilnú vládu zameranú proti komunizmu a Colorados požadovali vojenskú diktatúru. Modrí nakoniec dokázali presadiť svoje názory a boli tak vypísané nové voľby na rok 1963. Nekompromisná radikálna občianska únia tak začala znova rokovať s Perónistami o podpore. Vlastnú stranu založil dokonca aj generál Pedro Eugenio Aramburu. Radikálna občianska únia nominovala lekára Artura Umberta Illiu.
Víťazom volieb v roku 1963 sa prekvapivo stal Arturo Umberto Illia z Radikálnej občianskej únie. Prekvapenie bolo o to väčšie, že Illia sa stal kandidátom iba preto, lebo nikto neočakával, že by kandidát Radikálnej občianskej únie mohol vyhrať a tak o kandidatúru nebol v strane žiadny záujem. Nový prezident však mal veľmi ťažkú pozíciu, v parlamente mal iba tretinovú podporu, nemal podporu odborov a ani armády. Jeden z prvých krkov Illiu bolo zrušenie zmlúv na ťažbu ropy, vďaka čomu do toho času Argentína ťažila rekordné objemy tejto komodity. To malo za následok nutnosť zaplatiť obrovské kompenzácie zahraničným ťažobným spoločnostiam a ukončenie ropnej sebestačnosti. Aby Illia zachránil situáciu, rozhodol sa zmraziť ceny a zvýšiť mzdy. To však automaticky zvýšilo deficit štátneho rozpočtu. Nasledovala veľká devalvácia meny. V roku 1965 sa uskutočnili ďalšie voľby. Armáda však nedokázala zabrániť účasti Perónistov, ktorých koalícia zvíťazila, čím začalo automatické parlamentné blokovanie všetkých vládnych návrhov. Nasledovali stávky, kedy robotníci protestovali proti prezidentským úsporným opatreniam. 28. júna 1966 sa rozhodla armáda riešiť situáciu novým pučom. Prevrat prebehol prakticky bez násilia, prezident Illia bol vyzvaný na rezignáciu, čo aj on odmietol, tak bol armádou zosadený.
Argentínska revolúcia.
Vojenský prevrat viedol generál Juan Carlos Onganía z frakcie Modrých. Tento sa stal de facto prezidentom Argetníny pre nasledujúce obdobie. Vojsko pod jeho vedením sa rozhodlo prekvapivo pre zavedenie čisto vojenskej vlády. Došlo k zákazu politických strán, z univerzít boli vylúčení nepohodlní pedagógovia a študenti a niektorí vodcovia odborov boli zatknutí. Došlo k oficiálnemu vyhláseniu tzv. Argentínskej revolúcie (Revolución Argentina), ktorá mala trvať až do dosiahnutia cieľov, ktoré si armáda stanovila. Tieto ciele však boli určené veľmi všeobecne, takže koniec revolúcie sa nedal odhadnúť. Vláda pristúpila k devalvácii meny v snahe zlepšiť ekonomickú situáciu štátu a podporiť export. Veľmi rýchlo sa podarilo výrazne znížiť infláciu a naštartovať hospodársky rast. V Argentíne sa začalo so stavbou prvej jadrovej elektrárne. Ale veľké množstvo bankrotov súkromných firiem rýchlo počiatočné úspechy zastavilo. Výrazne vzrástlo aj daňové zaťaženie a veľa strategických podnikov prešlo do rúk zahraničných vlastníkov. V roku 1969 začali v meste Córdoba veľké ľudové nepokoje, ktoré nariadil Onganía tvrdo potlačiť. V máji 1969 v meste Corrientes začali demonštrovať miestni študenti. Aj tieto armáda potlačila, pričom jedného študenta pritom vojaci zabili. To vyvolalo protesty študentov po celej Argentíne, následné zabitie ďalšieho študenta počas inej študentskej stávky už prerástlo do celonárodných masových protestov. Do všetkých miest, kde prebiehali protesty poslal Onganía vojsko, aby zabezpečilo poriadok. Najväčšie protesty prebehli v meste Córdoba, kde sa spojili študenti a robotníci, ktorí sa dokonca opevnili v jednej z mestských častí. Aj tu však zasiahla armáda, ktorá pritom zabila 14 ľudí. Nasledovali bombové útoky na obchody v Buenos Aires. Armáda pri čistkách zavraždila ľavicového novinára a následne aj odborárskeho vodcu Augusta Vandora.
V máji 1970 bol Perónistami unesený bývalý prezident generál Pedro Eugenio Aramburu. Únoscovia žiadali, aby vojenská chunta oznámila, kde je ukryté telo Evy Perónovej. Po tom, čo nedosiahli svoje požiadavky, Aramburua 1. júna 1970 popravili. Na to zareagoval veliteľ generálneho štábu ozbrojených síl generál Alejandro Agustín Lanusse, ktorý dňa 8. júna 1970 nariadil zosadenie prezidenta Onganíu. Za nového prezidenta vybrala armáda verejnosti neznámeho generála Roberta Marcela Levingstona, ktorý do funkcie faktického prezidenta nastúpil 18. júna 1970.
Ale ani nástup nového generála na post prezidenta nezastavil vlnu násilností, ktoré postihli Argentínu. Nasledujúce roky tak boli v znamení ozbrojených útokov na vojenské a policajné zariadenia, či politické, podnikateľské a odborárske osoby. Najväčšou skupinu bola perónistická skupina Montoneros. Jej členovia uniesli a zavraždili ešte v rámci inej organizácie aj bývalého prezidenta Aramburua. Na ľavej strane bola najsilnejšia skupina ERP, ktorá bojovala za celoamerickú komunistickú revolúciu. Keďže prezident Levingston nedokázal riešiť násilie v krajine, rozhodol sa veliteľ generálneho štábu generál Alejandro Agustín Lanusse, že sám preberie moc v štáte. 23. marca 1971 sa tak Lanusse stal faktickým prezidentom Argentíny. Tento krok bola jeho odpoveď na nové násilnosti v meste Córdoba, ktoré boli ešte väčšie, ako pred tým. Generál Lanusse ohlásil ukončenie tzv. Argentínskej revolúcie a sľúbil vypísanie nových volieb. Lanusseho vláda pristúpila k tvrdým opatreniam, aby zabránila ďalším násilnostiam. Mestá, kde mali ozbrojenci najväčšiu podporu nechal obsadiť veľkými vojenskými oddielmi. Tieto opatrenia sa ukázali ako účinné a násilnosti postupne ustali. Lanusse zároveň urobil zmierlivý krok smerom k odborom, ktorým umožnil znova fungovať v rámci určitých hraníc. Ústupky odborom však znamenali ďalšie zvýšenie inflácie. V roku 1972 v snahe uzmieriť spoločnosť zrušil prezident zákaz Perónistickej strany. Ďalší ústupok prišiel na konci roka 1972, kedy vojenská vláda dovolila Perónovi, aby sa na krátky čas vrátil do Argentíny. V roku 1973 sa konečne konali voľby, v ktorých jednoznačne vyhrala Perónistická strana, ktorú viedol Héctor José Cámpora. Juan Perón nemohol pre odpor armády kandidovať a tak vybral miesto seba Cámporu, ktorý bol jeho verným nasledovníkom. Cámpora sa tak 25. mája 1973 stal prezidentom Argentíny. V máji 1973 sa do krajiny triumfálne vrátil Juan Perón. Tohto vítalo pol milióna ľudí, keďže jeho popularita po rokoch nestability a násilia znova vzrástla. Násilnosti však naďalej pokračovali a tak Perón rozhodol, že Cámporu vo funkcii prezidenta vystrieda iný člen jeho strany. 13. júla 1973 sa tak na krátky čas stal prezidentom Raúl Alberto Lastiri. V septembri 1973 sa uskutočnili nové voľby, kde už mohol kandidovať aj samotný Juan Perón. Jeho strana získala 60% hlasov a v októbri 1973 sa tak Juan Perón stal znova argentínskym prezidentom.
Návrat Peróna.
Juan Perón začal svoje tretie funkčné obdobie ako 78 ročný. Za viceprezidentku si vybral svoju tretiu manželku Maríu Estelu Martínezovú Perónovú, ktorá bola v krajine známa ako Isabelita. Ani jeho zvolenie však nezastavilo násilie. Skupina Montoneros ešte vystupňovala svoje útoky a začala útočiť hlavne na neperónistických odborárov. Perónistických Montoneros však už čoskoro nahradila ešte silnejšia teroristická skupina Alianza Argentina Anticomunista, ktorá patrila ku krajnej pravici.
Perón mal znova pomerne šťastie, pretože tak ako pred tým, aj teraz nastúpil do úradu v čase, kedy sa krajine ekonomicky začalo postupne konečne viac dariť. Znova sa zvýšil export, znížila sa inflácia a opäť mala Argentína aj slušné devízové rezervy. Perón tak začal robiť presne to, čo po svojom prvom nástupe do úradu prezidenta a zdedené bohatstvo sa rozhodol prerozdeľovať, aby upevnil svoje postavenie. Po ústupe armády mohlo byť telo jeho druhej manželky Evy Perónovej znova vrátené do Argentíny. Vojaci ju ukryli v Taliansku a tak mohla byť prevezená späť do krajiny. Perón chcel Evitu znova využiť ako symbol peronizmu a plánoval pre ňu vybudovať mauzóleum. Perónovi sa podarilo zabezpečiť dohodu medzi zamestnávateľmi a odbormi. Inflácia vďaka tomu naďalej klesala. Vďaka zvyšujúcej sa podpore začal Perón s novými čistkami. Tieto zameral na Perónistov z teroristického hnutia Montoneros a ich podporovateľov. Tento krok Peróna podporila aj armáda, keďže práve táto skupina jej dlhý čas spôsobovala veľké problémy. Ale 1. júla 1974 Juan Perón utrpel srdcový infarkt a zomrel.
Novou prezidentkou sa tak stala viceprezidentka a vdova po Perónovi María Estela Martínezová Perónová. Smrť Peróna však znamenala koniec dohôd, ktoré zosnulý prezident stihol uzavrieť. Montoneros ešte vystupňovali svoje akcie, keď útočili a unášali bohatých ľudí po celej krajine. V roku 1975 dokonca zavraždili amerického konzula, zničili argentínsku vojenskú loď a tiež uniesli dopravné lietadlo. Aj pravicoví teroristi vo veľkom útočili a vraždy ľavičiarov boli veľmi časté. Vojsko sa veľmi zlú bezpečnostnú situáciu rozhodlo začať riešiť v roku 1975 a tvrdo zasahovali proti všetkým, o ktorých sa domnievali, že patria k teroristom, či už k nim skutočne patrili, alebo nie. Prezidentka Perónová však bola neskúsená a tak kontrolu nad jej úradom z pozadia prevzal José López Rega, ktorý bol poradcom jej zosnulého manžela. Ku katastrofálnej bezpečnostnej situácii sa pridalo aj zhoršenie ekonomickej situácie. Krajina musela čeliť ropnej kríze, rýchlo sa minuli aj devízové rezervy a inflácia začala znova stúpať rekordným tempom, ktoré nemalo obdobu v histórii Argentíny. Krízu sa nepodarilo riešiť, navyše Rega radšej ušiel z Argentíny. Nasledovala generálna stávka. Situáciu prezidentka vôbec nezvládla, psychicky sa zrútila a musela na dlhú dobu odísť do liečebne.
V roku 1976 sa postavenie prezidentky zdalo neudržateľné, keď sa objavili podozrenia o prevodoch peňazí z účtov jej nadácii na jej súkromné účty. Kritickú situáciu tak znova musela riešiť armáda. 24. marca 1976 obsadili vojaci prezidentský palác a prezidentku Perónovú odviezli do domáceho väzenia. Následne došlo k rozpusteniu vlády a vládu prevzala armáda, ktorá sa rozhodla navždy zabrániť návratu peronizmu a vyriešiť bezpečnostnú situáciu v krajine. Tieto ciele sa generáli rozhodli riešiť akýmikoľvek spôsobmi.
Vojenská vláda a reorganizácia štátu.
Začiatky vojenskej vlády a represie.
Na čelo štátu sa dostal veliteľ pozemného vojska generál Jorge Rafael Videla, ktorý sa stal 29. marca 1976 faktickým prezidentom Argentíny. Krajine však vládol vojenský triumvirát, ktorý okrem Videlu tvorili admirál Emilio Eduardo Massera za námorníctvo a generál Orlando Ramón Agosti za letectvo. Krajina bola v tak zlom stave, že nástup vojenskej chunty vnímala väčšina obyvateľov pozitívne. Hlavnou úlohou vojska bolo zastaviť ľavicových teroristov, čo sa armáde za pomerne krátky čas z väčšej časti podarilo. Bolo to však vďaka nebývalej brutalite vojakov, ktorí zabíjali všetkých bez ohľadu na vek, či skutočné členstvo v nejakej teroristickej skupine. Vojna proti teroristom sa však rýchlo zmenila na prenasledovanie kohokoľvek, kto nesúhlasil s režimom, alebo mal ľavicové názory. Tejto ére sa hovorí Špinavá vojna (Guerra Sucia) a je do súčasnosti veľkou traumou pre celú Argentínu. Počas tejto doby zmizli tisíce ľudí, ktorí boli zavraždení v špeciálnych táboroch či väzeniach, časť z nich dokonca vojaci vyhadzovali z lietadiel nad oceánom. Stovkám obetí (ktoré zavraždili) boli odobraté malé deti, ktoré si do tzv. prevýchovy zobrali prívrženci vojenského režimu. Montoneros boli nakoniec skutočne porazení, poslednú významnejšiu akciu vykonali v roku 1978, no ich predstavitelia boli buď zabití, alebo utiekli do zahraničia.
Na začiatku svojej vlády v roku 1976 predstavil generál Videla plán, ktorý nazval Národný reorganizačný proces (Proceso de Reorganización Nacional). Počas tohto procesu došlo k zrušeniu všetkých perónistických inštitúcii, opozícia bola úplne potlačená, stávky a protesty zakázané. Vojaci začali riešiť tiež ekonomickú situáciu štátu, do čela ministerstva financií bol armádou dosadený jeden z najbohatších Argentínčanov José Alfredo Martínez de Hoz. Ten nechal rýchlo znížiť mzdy, pričom toto zníženie bolo najväčšie v dejinách krajiny. Taktiež zmrazil mzdy štátnym zamestnancom a zvýšil dane. Tieto opatrenia pomohli ekonomike, keď export začal znova stúpať. Ale tvrdé ekonomické opatrenia boli možné iba vďaka silnej vojenskej represii.
Argentína sa v tomto období dostala znova do sporu so susedným Čile o oblasť Ohňovej zeme. Vojaci sa rozhodli využiť hrozbu vojny na upevnenie svojej moci a chceli vyvolať masovú vlasteneckú podporu prípadnej vojne a teda aj svojej vláde. V armáde sa však objavilo viacero krídel, ktoré sa usilovali o presadenie vlastnej predstavy o budúcnosti štátu. Prevahu nakoniec získal generál Videla a generál Roberto Eduardo Viola, nový veliteľ pozemného vojska. Títo verili, že po stabilizácií by mohlo dôjsť k určitej liberalizácii, pretože nechceli, aby krajine vládla úzka skupina oligarchov. Spor s Čile nakoniec vyriešila mediácia pápeža Jána Pavla II., ktorému sa podarilo presvedčiť oba štáty k dohode, čím sa predišlo vojne. Po tom, čo si Videla s Violom upevnili v armáde moc, zmiernili v rámci svojej filozofie represie. Generáli sa snažili po zmiernení represii získať priazeň obyvateľstva. Inflácia sa tak prestala znižovať a krajina sa začala masívne zadlžovať. V roku 1980 už v krajine nastal pokoj, aj keď potláčanie práv zo strany vojenskej chunty naďalej trvalo. Následne však skrachovala banka Banco de Intercambio Regional, čo spustilo reťazovú reakciu, keď začali krachovať aj ďalšie banky. Na začiatku roka 1981 tak celý bankový systém úplne skolaboval.
Falklandská vojna a koniec vojenskej vlády.
Prezidenta Videlu tak v úrade 29. marca 1981 nahradil jeho spojenec generál Roberto Eduardo Viola. Ani on však nedokázal zastaviť ekonomický prepad krajiny a preto pristúpil k rokovaniam s politickými stranami. Za to si vyslúžil veľkú kritiku naprieč ozbrojenými silami. V novembri nastala masívna devalvácia meny a pokles HDP Argentíny. To stálo Violu pozíciu a na 10 dní ho nahradil viceadmirál Carlos Lacoste. 22. decembra 1981 sa faktickým prezidentom Argentíny stal generál Leopoldo Galtieri, ktorý bol zástancom tvrdej línie. Galtieri začal rýchlo hľadať podporu doma i v zahraničí. No keďže sa mu veľmi nedarilo, vyhrotil opätovne spor s Čile o Ohňovú zem, ktorý už pred tým pomohol vyriešiť samotný pápež. Keď sa mu však nepodarilo rozpútať vojnu s Čile a ani nezvýšil svoju domácu podporu, rozhodol sa pre iný konflikt, ktorý by mu pomohol.
Galtieri začal presadzovať propagandu, ktorá hlásala nároky Argentíny na Falklandské ostrovy, ktoré v Argentíne nazývali Malvínske ostrovy (Islas Malvinas). Aby sa vojenská vláda vyhla neúspechu v snahe získať domácu podporu, naplánovala rýchlo inváziu na ostrovy už na konci roka 1981. Na začiatku roka 1982 začali po celej Argentíne veľké protesty proti zlej ekonomickej situácii krajiny a katastrofálnemu stavu ľudských práv. To prinútilo vojenskú vládu urýchliť plány na útok, ktorý začal 2. apríla 1982. Útok bol úspešný, keďže Spojené kráľovstvo malo na ostrovoch iba malú vojenskú posádku v počte iba niekoľkých desiatok príslušníkov námornej pechoty. Argentínski vojaci však mali rozkaz nezabiť žiadneho britského vojaka. Po úspešnom obsadení ostrovov začali Argentínčania posilňovať svoje jednotky v očakávaní britskej odpovede. Obyvateľstvo Argentíny počiatočný úspech privítalo s nadšením, ku ktorému sa pripojili dokonca aj odporcovia vojenskej chunty. Argentíne sa dokonca na svoju stranu podarilo získať aj ostatné krajiny Latinskej Ameriky okrem Čile, ktoré snahu Argentíny hodnotili ako boj proti imperializmu a pozostatkom kolonializmu. Galtieri sa domnieval, že kvôli bezvýznamným ostrovom nepôjde Veľká Británia do otvorenej vojny a súčasne sa spoliehal na podporu Spojených štátov, ktoré by mohli podľa jeho predstáv Britániu od vojny odradiť. Argentínsky prezident sa však mýlil, keď sa britská premiérka Margaret Thatcherová rozhodla, že Falklandy vráti späť pod britskú kontrolu. Porážka zo strany Argentíny totiž mala negatívny vplyv na jej ďalšie politické postavenie a tak vytvorila vlastnú propagandu, ktorá vojnu s Argentínou označovala ako boj demokracie s diktatúrou. Už za krátko začali Briti bombardovať pozície Argentíny na ostrovoch. Boje začali už na konci apríla, pričom Briti začali postupne získavať stratené územia späť. Argentína však nezískala podporu USA, prezident Ronald Reagan otvorene podporil Britániu a odsúdil kroky Argentíny, voči ktorej vyhlásil sankcie. Už za krátko získala Británia nad ostrovmi úplnú kontrolu, keď sa zostávajúce argentínske jednotky vzdali. Prehra vo vojne o Falklandy znamenala začiatok konca nie len vlády generála Galtieriho, ale i celej vojenskej chunty. Obyvateľstvo, ale aj samotná armáda, boli presvedčení, že prehra znamená stratu prestíže v rámci Latinskej Ameriky.
Len štyri dni po konci vojny, teda 18. júna 1982, bol Galtieri na poste prezidenta dočasne nahradený generálom Alfredom Oscarom Saint Jeanom. Na jeho miesto nastúpil 1. júla 1982 generál Reynaldo Bignone, ktorý bol považovaný za člena umierneného krídla armády. Začala sa riešiť otázka, čo s následkami Špinavej vojny a Falklandskej vojny. Časť generálov žiadala zaistenie beztrestnosti pre ľudí, ktorí mali tieto udalosti na svedomí. Zároveň sa znova aktivizovali hnutia žiadajúce dodržiavanie ľudských práv, z nich najznámejšie sú tzv. Matky z májového námestia (Madres de Plaza de Mayo), ktoré od čias chunty až do súčasnosti bez slov protestujú pravidelne na Májovom námestí v Buenos Aires za to, aby sa dozvedeli, čo sa stalo s ich príbuznými, ktorí zmizli počas vojenskej vlády. Známym sa stal tiež aktivista Adolfo Pérez Esquivel, ktorý v roku 1980 získal Nobelovu cenu za mier. Na zvýšenú aktivitu aktivistov reagoval režim opätovným pokračovaním represii. Armáda však začala pripúšťať, že počas jej vlády dochádzalo k excesom, no odmietala obvinenia zo systematického prenasledovania a mučenia oponentov. Ani to však nezabránilo odhaľovaniu ďalších dôkazov o zločinoch vojenskej chunty, vrátane masových hrobov so stovkami obetí. Bignone začal vyjednávať, no jednania neboli jednoduché, keďže armáda žiadala beztrestnosť za zločiny spáchané počas jej vládnutia, zároveň generáli žiadali svoju prítomnosť v novej vláde. Na konci roka 1982 začali masové protesty, nasledovala generálna stávka. Bignone tak oznámil, že voľby sa budú konať na jeseň 1983. Už čoskoro niektorí armádni predstavitelia dokonca prestali tajiť, čo sa počas vojenskej vlády dialo, no svoje konanie ospravedlňovali hrozbou komunizmu a prakticky nikto neprejavil ľútosť. V septembri 1983 prijala vojenská vláda zákon o amnestii, no všetky politické strany okamžite vyhlásili, že tento zákon okamžite zrušia.
Po smrti vodcu opozície Ricarda Balbína v roku 1981 sa do čela Radikálnej občianskej únie postupne dostal právnik Raúl Alfonsín. Proti Alfonsínovi a radikálom kandidovala premenovaná perónova strana, ktorá sa nazývala Justicialistická strana. Za ňu bol vybraný Ítalo Luder ako prezidentský kandidát. Alfonsín sa stal počas kampane tak populárny, že iba v Buenos Aires prišlo na jeho míting pol milióna ľudí. Voľby v októbri 1983 nakoniec vyhral Raúl Alfonsín a jeho Radikálna občianska únia, ktorá získala aj väčšinu v parlamente.
Návrat k demokracii.
Vláda Raúla Alfonsína.
Raúl Alfonsín sa stal oficiálne prezidentom 10. decembra 1983. Jeho Radikálna občianska únia mala prezidenta naposledy v roku 1930 (v 60. rokoch vládli prezidenti z odštiepeneckej časti tejto strany). Vďaka tomu, že vojakom sa počas poslednej vojenskej vlády podarilo zlikvidovať hlavnú časť teroristických skupín, mohla sa nová vláda sústrediť na ekonomické a sociálne problémy Argentíny, ale predovšetkým sa bolo potrebné vysporiadať s poslednou vojenskou vládou. Ani Perónosti po prehre vo voľbách nezačali druhú stranu obviňovať z manipulácii, ale nakoniec uznali výsledky a podporili nového prezidenta. Vo voľbách sa sformovali dve hlavné politické strany, ktoré mali tvoriť politiku Argentíny v ďalších rokoch a to Radikálna občianska únia a Justicialistická strana.
Hlavný problém pre vládu bola ekonomika štátu. Tá bola po desaťročiach vojenských a Perónistických vlád úplne na dne. Prvou úlohou bolo získať pôžičky od Medzinárodného menového fondu, keďže Argentína nemala dostatok peňazí na splácanie zahraničného dlhu. Iná možnosť v danej dobe, ako vyriešiť katastrofálny stav ekonomiky neexistovala, lebo Argentína bola považovaná za veľmi nestabilnú krajinu a žiadny štát či banka nebola ochotná poskytnúť prostriedky do takéhoto prostredia, ďalšie možné opatrenia by zas mohli vyvolať občianske protesty, pričom hlavne v prípade odborov, ktoré dlhé roky nemohli protestovať sa nová vláda obávala, aby nezačali nové protesty či stávky a nezhatili tak začiatok nového politického systému. Nová vláda výrazne znížila veľký armádny rozpočet a začala získané peniaze prerozdeľovať do ozdravných projektov v rôznych sektoroch. Najviac sa očakávali nové kroky ministerstva financií, to sa rozhodlo predovšetkým znížiť obrovskú infláciu (cca 200%), zvýšiť export, hospodársky rast a mzdy a neustále vyjednávať o výhodnejších podmienkach na splácanie veľkého zahraničného dlhu. Rovnako sa prezident Alfonsín chcel zamerať na reformu odborového hnutia v krajine, ktoré bolo jednak rozdrobené, no súčasne boli jeho súčasťou stále osoby dosadené vojenskou chuntou či Perónistami. Alfonsín navrhoval, aby sa vodcovia odborov volili demokratickým spôsobom pod dohľadom štátu. Túto snahu však zablokovali Perónisti v senáte, kde mali prevahu.
Medzitým rôzne časti spoločnosti, ktoré viedli Matky z Májového námestia, neustále žiadali začiatok vyšetrovania zločinov vojenskej chunty. Ale na druhej strane armáda stále trvala na svojej beztrestnosti a hrozilo, že tieto svoje požiadavky je vojsko ochotné presadiť aj silou. Situácia sa ešte viac vyhrotila, keď sa začali objavovať prvé masové hroby, svedectvá a dôkazy, ktoré dokladali skutočný rozsah zločinov bývalého vojenského režimu. Prezident Alfonsín napriek riziku podporil tieto snahy a taktiež žiadal, aby sa zodpovedné osoby postavili pred súd. Bolo však potrebné zrušiť vojakmi prijatý zákon o ich beztrestnosti, ktorý stihli schváliť na konci svojej vlády. To sa skutočne podarilo už na začiatku roka 1984. Tu sa prejavili prvé nezhody, nakoľko väčšina obyvateľstva žiadala pre zodpovedné osoby trest smrti, no prezident chcel súdny proces pred súdom a o treste smrti nehovoril. Prvé vyšetrovania, ktoré pomaly začínali, sa týkali generálov Reynalda Bignoneho a Ramóna Campsa. Na vyšetrovanie zločinov vojska zriadil prezident špeciálnu komisiu nazvanú Národná komisia pre zmiznutie osôb (Comisión Nacional sobre la Desaparición de Personas), v skratke CONADEP. Táto komisia už o niekoľko mesiacov získala množstvo dôkazov o zločinoch režimu. Podľa zistení CONADEP bolo počas vojenskej vlády v Argentíne 300 koncentračných táborov a podobných väzenských zariadení, prvotné dôkazy dokladali spáchanie zločinu proti ľudskosti u viac ako 1 000 vojakov. Bolo tiež zistené, že medzi zavraždenými boli i osoby, ktoré nespáchali žiadny trestný čin, dokonca dochádzalo k vraždeniu aj tehotných žien. Komisia zistila, že niektoré osoby boli popravené preto, aby následne mohli vojaci vyrabovať ich majetok. Bolo tiež doložené, že niekoľko tisíc obetí bolo vyhodených z lietadiel nad oceánom. Tieto správy spôsobili v spoločnosti obrovské pobúrenie a súdne konania boli následne zverené do právomoci civilných súdov. Súdny proces tak mohol začať v prvej polovici roka 1985, výsledok bol známy na konci roka. Generál Jorge Rafael Videla bol odsúdený na doživotie, rovnaký trest dostal aj admirál Emilio Eduardo Massera. Generál Roberto Eduardo Viola bol odsúdený na trest vo výške 17 rokov, admirál Armando Lambruschini dostal 8 rokov a generál Orlando Ramón Agosti 4 a pol roka. Zvyšní generáli vrátane Leopolda Galtieriho boli oslobodení vo veci zločinov proti ľudskosti, no niektorí z nich boli ešte súdení v iných procesoch týkajúcich sa ďalších zločinov chunty. Napríklad generál Ramón Camps dostal v roku 1986 trest 25 rokov za dokázané zločiny. Ďalším výsledkom procesu bolo ďalšie zníženie vojenského rozpočtu a zníženie počtu generálov.
Prezident Alfonsín sa rozhodol vyriešiť aj územný spor s Čile o Ohňovú zem. 19. novembra 1984 vo Vatikáne došlo k podpisu tzv. Zmluvy o miery a priateľstve, ktorú za Argentínu podpísal Alfonsín a za Čile prezident Augusto Pinochet. Čile vďaka tomu získalo priamo prístup do Atlantického oceána cez prieliv Beagle. Na 25. novembra 1984 vyhlásil prezident Alfonsín referendum, ktoré túto dohodu jednoznačne podporilo. Spor s Čile tak bol ukončený a prezident sa na medzinárodnej úrovni snažil začať riešiť aj problém Falkladských ostrovov, keďže všetky strany pred voľbami sľubovali získanie tohto územia späť pod argentínsku správu. Británia však jeho snahy v podstate ignorovala a nechcela o otázke štatútu tohto územia vôbec jednať.
Alfonsínovej vláde sa však v otázke ekonomiky vôbec nedarilo, inflácia vzrástla ešte viac a medzinárodní veritelia neboli ochotní jednať s vládou o zmenách v splácaní zahraničného dlhu Argentíny. V roku 1985 už bola ekonomická situácia v krajine kritická. Vláda tak predstavila nový plán, ktorý drasticky znížil výdavky štátu tak, aby štát už nemal deficit rozpočtu. Boli tiež zmrazené mzdy a zrejme najväčšou zmenou bolo zavedenie novej štátnej meny Australu, ktorý nahradil Peso. Alfonsín chcel dokonca aj presunúť hlavné mesto na juh Argentíny, no pre veľmi silný odpor od tohto zámeru ustúpil. Infláciu a deficit sa skutočne začalo dariť riešiť, no keďže opatrenia boli veľmi tvrdé, začali sa od roku 1987 množiť protesty a stávky. Ďalší spor vznikol s katolíckou cirkvou, pretože Alfonsínova vláda sa snažila zákonom povoliť rozvody manželstiev. V dolnej komore to síce Radikálna občianska únia vďaka väčšine schválila, no v senáte tento zákon blokovala väčšina Perónistov, ktorí sa paradoxne stali spojencami cirkvi. Súčasne sa okrem generálov začali vyšetrovať aj zločiny teroristických skupín a Argentíne sa darilo vyjednať vydanie viacerých teroristických vodcov, vrátane vodcu Montoneros a pravicovej organizácie Triple A. V roku 1987 rozhodol prezident Alfonsín, že už nebudú vznesené nové obvinenia proti radovým vojakom a presadil prijatie zákona, ktorý to umožňoval. Väčším problémom však bola stále zlá ekonomická situácia, ktorú sa ani napriek prísnym opatreniam nedarilo riešiť. Vláda tak predstavila nový a ešte prísnejší program, no proti tomu sa začali búriť odbory, ktoré od roku 1988 zorganizovali viacero generálnych stávok. Nové voľby sa mali konať v polovici roka 1989 a prezident Alfonsín sa rozhodol nekandidovať, na miesto neho vybrala jeho strana Eduarda Angeloza. Perónisti z Justicialistickej strany proti nemu postavili ambiciózneho Carlosa Menema, ktorý v máji 1989 voľby jednoznačne vyhral.
Vláda Carlosa Menema a návrat Perónistov.
Carlos Menem bol právnik sýrskeho pôvodu. Počas predchádzajúcich zložitých dekád zastupoval politických väzňov a členov opozície. Počas vlády poslednej vojenskej chunty bol dokonca aj on uväznený. Menem a jeho nová vláda čelili od začiatku veľkým ekonomickým problémom. Menem preto presadil reformy (zníženie počtu štátnych zamestnancov, zlepšenie podmienok pre zahraničné investície a privatizácia), vďaka ktorým zastavil zvyšovanie inflácie. Následne došlo konečne k zvyšovaniu rastu ekonomiky. Aby zabránil riziku ďalšej inflácie, rozhodol o stálom výmennom kurze argentínskej meny s americkým dolárom v pomere 1 ku 1. Ďalším opatrením, ako si zaistiť pokračovanie reforiem, bolo zabrániť odborom, aby snahu vlády podkopávali stávkami. To sa Menemovi prekvapivo skutočne podarilo a zníženie vplyvu odborov prinieslo stabilitu krajiny. Súčasne Perónisti presadili zmeny ústavy, ktoré skrátili mandát prezidenta znova na štyri roky s možnosťou opätovného zvolenia. Ústavné zmeny podporil aj bývalý prezident Raúl Alfonsín a jeho Radikálna občianska únia. Nová ústava tak bola prijatá v roku 1994. Táto upravila aj počty poslancov a senátorov, ich funkčné obdobia, možnosti opätovného zvolenia, počet členov vlády a ich úlohy. Aby sa znížila sila armády, došlo k jej profesionalizácii a teda zrušeniu brannej povinnosti, čo počty vojakov zredukovalo. Aby však vojsko upokojil (keďže sa znižovali jeho stavy a rozpočet), udelil prezident Menem všeobecnú amnestiu. Od začiatku 90. rokov 20. storočia sa začal postupný rast ekonomiky a exportu a už o pár rokov bola Argentína v podstate stabilizovaná a dosahovala pravidelný a pomerne vysoký hospodársky rast. Asi najväčším úspechom prezidenta bolo prakticky absolútne zlikvidovanie obrovskej inflácie, pravidelne vyrovnaný štátny rozpočet a schopnosť bez problémov splácať štátny dlh. Jediným negatívom bola zvyšujúca sa nezamestnanosť, ktorá v polovici 90. rokov bola na úrovni 15%. Vláda taktiež prestala dotovať a zvýhodňovať zahraničných investorov.
Menem sa snažil začať riešiť vzťahy so Spojeným kráľovstvom, keďže tieto boli po vzájomnej vojne prerušené. K obnoveniu diplomatických stykov došlo v roku 1990, no keďže Argentína naďalej trvala na svojom práve na Falklandy, boli (a stále sú) vzájomné vzťahy veľmi zložité. Na druhej strane sa aj demokratické vlády (podobne ako pred tým vojenská chunta) snažili mať dobré vzťahy so Spojenými štátmi, keďže práve USA mohli podporiť ich snahy o riešenie otázky splácania zahraničného dlhu či podporiť snahy Argentíny o vstup do rôznych medzinárodných organizácii. V roku 1995 sa Menemovi podarilo s Britániou dohodnúť na spoločnom využívaní prírodných zdrojov z oblasti Falklandských ostrovov.
V máji 1995 sa konali nové voľby, kde Menem obhajoval za svoju stranu post prezidenta. Proti nemu sa postavil José Octavio Bordón, ktorého nominovala strana Front za solidaritu v krajine (Frente por un País Solidario), ktorú tvorili odídenci z Justicialistickej strany a Radikálnej občianskej únie. Vo voľbách Menem zvíťazil ešte väčším rozdielom, ako pred tým. Jeho Justicialistická strana už však nebola klasická perónistická strana (skôr ľavicová a populistická), ale stala sa z nej pod Menemovým vedením skôr stredopravicová politická strana. Po víťazstve vo voľbách sa prezident Menem zameral na ďalší rozvoj štátu a na podporu stavebných a infraštruktúrnych projektov zameraných na modernizáciu štátu. Krátko po víťazných voľbách musel Menem čeliť korupčnému škandálu, do ktorého bolo zapojených niekoľko jeho ministrov. To využili odbory, ktoré zvolali generálnu stávku. V následných parlamentných voľbách sa Justicialistická strana prepadla a stratila tak väčšinu v parlamente. Menem však napriek tomu pokračoval v reformách. Na tieto odbory odpovedali ďalšou generálnou stávkou. Pod tlakom protestov a stávok tak od niektorých reforiem musel Menem ustúpiť. Napriek tomu vládol Carlos Menem dve funkčné obdobia, až do roku 1999. Druhé funkčné obdobie však bolo poznačené ekonomickou nestabilitou, zahraničný dlh sa začal znova zvyšovať. Negatívny vplyv mali aj veľké finančné problémy susednej Brazílie. Celková ekonomická kondícia Argentíny sa tak začala zhoršovať, obyvateľstvo začalo byť zreteľne chudobnejšie. Jeho vláda sa však okrem počiatočných ekonomických úspechov stala známou aj klientelizmom a snahou vymeniť sudcov tak, aby boli v súlade s názormi prezidenta a jeho strany. Tak ako v minulosti Juan Perón, aj Carlos Menem si začal svoju podporu v podstate kupovať. Obvinenia z korupcie sa nedotýkali iba ministrov, no začali siahať aj k samotnému prezidentovi. Koniec éry prezidenta Menema už bol poznačený protestmi všetkých častí populácie a častými stávkami, keďže životná situácia obyvateľstva sa stále zhoršovala. V októbri 1999 sa mali konať nové voľby, kde už Menem nekandidoval. Jeho strana však bola Menemovou vládou natoľko oslabená, že vo voľbách jednoznačne prehrala. Voľby vyhral starosta Buenos Aires Fernando de la Rúa z Radikálnej občianskej únie.
Argentína v novom tisícročí.
Finančná a hospodárska kríza Argentíny.
Fernando de la Rúa síce pochádzal z Radikálnej občianskej únie, no vo voľbách kandidoval za širokú stredoľavú koalíciu Aliancia za prácu, spravodlivosť a vzdelanie (Alianza para el Trabajo, la Justicia y la Educación). Prezidentský úrad prevzal oficiálne 10. decembra 1999. De la Rúa však preberal krajinu vo veľmi zlom stave, zahraničný dlh krajiny bol znova veľmi vysoký a štátny rozpočet už dávno nebol vyrovnaný, naopak deficit bol taktiež veľmi vysoký. Tak ako obaja jeho predchodcovia, aj prezident De la Rúa musel pristúpiť k výrazným škrtom v rozpočte a zvýšeniu daní pre obyvateľstvo. Nič však nepomáhalo a ekonomická situácia sa stále zhoršovala a vyvrcholila v roku 2001. Na začiatku roka 2001 začali obyvatelia masovo vyberať svoje peniaze z bankových účtov, veľká časť z týchto vkladov odchádzala navyše do zahraničia a domáca mena bola menená za akúkoľvek zahraničnú menu, predovšetkým americké doláre. Nepomohla ani finančná pomoc od Medzinárodného menového fondu. Vláda sa ešte pokúsila o ďalšie úsporné opatrenia, ktoré však nie len že nepomohli, ale očakávateľne vyhrotili situáciu v spoločnosti. V decembri 2001 bola vláda nútená zmraziť všetky bankové účty v krajine, aby zabránila pokračujúcemu odlivu peňazí z krajiny a bánk. Bol stanovený týždenný limit na výber z účtu a prevod do zahraničia bol úplne zakázaný. Toto opatrenie však bolo tak nepopulárne, že po dlhej dobe začali veľké ľudové nepokoje. Prezident v reakcii vyhlásil výnimočný stav. Pri následných zrážkach zahynulo približne 40 ľudí a keď sa demonštranti priblížili až k prezidentskému palácu, musel prezident utiecť preč na vrtuľníku. Fernando de la Rúa rezignoval 20. decembra 2001, formálne však vládol o jeden deň dlhšie.
23. decembra 2001 sa prezidentom stal Adolfo Rodríguez Saá z Justicialistickej strany. Ten síce vydržal v úrade iba jeden týždeň, no počas tohto času vyhlásil očakávaný štátny bankrot Argentíny. Vyhlásenie bankrotu sa prekvapivo stretlo s veľkou podporou nie len v parlamente, ale i v uliciach. Vo funkcii Saá vydržal do 30. decembra 2001. 2. januára 2002 ho nahradil ďalší perónista Eduardo Duhalde. Obyvatelia Argentíny už neboli ochotní čakať na ďalší vývoj a začali cestovať do susedných štátov a vyberať peniaze tam. Kríza sa tak rozšírila dokonca i do Uruguaja. Duhalde následne zrušil pevný kurz s dolárom, čo umožnilo devalváciu národnej meny, no súčasne nastala aj inflácia a Argentínčana začali vo veľkom strácať svoje úspory bez ohľadu na to, či ich mali v pese alebo dolároch. Výsledok bol katastrofálny. Na konci roka 2002 bola viac ako polovica obyvateľov Argentíny pod hranicou chudoby a nezamestnanosť sa vyšplhala na rekordných 21%. Prvýkrát v histórii Argentíny začalo obyvateľstvo z krajiny odchádzať a nie do nej prichádzať. Znova sa začali rozširovať násilné protesty. Zároveň sa výrazne zvýšila kriminalita, hlavne krádeže a lúpeže, ktorá Argentínu trápila vo veľkej miere aj v ďalších rokoch. Duhaldemu však napriek všetkému poradilo aspoň zastaviť zhoršovanie situácie, aj keď nie ju výraznejšie zlepšiť. Na apríl 2003 vyhlásil nové voľby. V prvom kole zvíťazil bývalý prezident Carlos Menem. V druhom sa však rozhodol nekandidovať (keďže bolo jasné, že nevyhrá), druhé kolo sa tak nekonalo a Néstor Kirchner sa tak stal automaticky prezidentom, keďže v prvom kole sa umiestnil na druhom mieste.
Vlády Kirchnerovcov a stabilizácia štátu.
Néstor Kirchner sa ujal funkcie prezidenta 25. mája 2003. Pochádzal prakticky z úplného juhu Argentíny. Bol členom Justicialistickej strany a vo voľbách kandidoval za koalíciu Front za víťazstvo (Frente para la Victoria), ktorá okrem Justicialistickej strany združovala aj iné politické subjekty. Aj Kirchner bol počas vojenskej vlády prenasledovaný. Pred funkciou prezidenta pôsobil ako guvernér svojej domovskej provincie Santa Cruz. Tu bolo jeho pôsobenie vnímané veľmi pozitívne, lebo do zaostalej a chudobnej provincie na úplnom juhu krajiny dokázal nie len prilákať zahraničné investície, ale aj zabezpečiť stabilné ekonomické príjmy. Kirchner sa však v kampani staval proti politike bývalého prezidenta Menema a inklinoval skôr k Juanovi Perónovi. Kirchnerovej vláde sa začalo od začiatku v zložitej situácii pomerne dariť. Podarilo sa mu riešiť situáciu s národným dlhom, presadil väčšiu devalváciu národnej meny, čím výrazne pomohol exportu. To naštartovalo rast HDP, ktorý rástol rekordnou rýchlosťou 10%. Taktiež nezamestnanosť začala klesať a z 20% sa znížila až na 10%. Jedným z hlavných pilierov jeho politiky bolo znížiť počet chudobných, čo sa mu aj darilo. Z viac ako 50% postupne počet chudobných klesol k 30%. Ako ľavicový politik postupne zmenil aj zahraničnú politiku Argentíny, ktorá začala viac spolupracovať s ľavicovými vládami naprieč Latinskou Amerikou, na druhej strane sa snažil nepoškodiť vzťahy so Spojenými štátmi. Táto politika však nebola jednoduchá, keďže napätie medzi niektorými ľavicovými lídrami Latinskej Ameriky a vládou USA bolo často pomerne vysoké. Prezident Kirchner presadil tiež zrušenie amnestii a zákonov, ktoré chránili členov vojenskej chunty pred ďalšou zodpovednosťou za ich zločiny. Napriek tomu, že sa Kirchnerovi pomerne darilo, rozhodol sa v ďalších voľbách nekandidovať a do popredia začal presadzovať svoju manželku Cristinu Fernándezovu Kirchnerovú. Tá nebola pre Argentínčanov neznámou osobou, keďže bola politicky aktívna už dávnejšie, aj ona bola rovnako jej muž právnička a tiež čelila perzekúcii počas vojenskej vlády. Taktiež svojho muža podporovala počas jeho prezidentskej kampane. Voľby sa konali v októbri 2007 a Cristina Fernándezová Kirchnerová v nich jednoznačne vyhrala. Aj ona bola členkou Justicialistickej strany, no kandidovala v rámci koalície Front za víťazstvo.
Napriek tomu, že Argentína už mala jednu prezidentku v osobe Maríe Estely Martínezovej Perónovovej (táto nebola zvolená, ale prezidentkou sa stala po smrti prezidenta z pozície viceprezidenta automaticky), Cristina Fernándezová Kirchnerová bola prvou skutočne zvolenou ženou prezidentkou v dejinách Argentíny. Úrad prevzala 10. decembra 2007. Nová prezidentka nemenila nič na politike svojho manžela a predchodcu v úrade. Dokonca aj ministerský kabinet prešiel iba menšími zmenami. Fernándezová Kirchnerová sa zamerala hlavne na vedu a vzdelanie a začala podporovať projekty predovšetkým v týchto oblastiach, pričom aj výrazne zvýšila rozpočet určený na vzdelanie a vedu. Počas vlády manželov Kirchnerovcov bolo v Argentíne vybudovaných až 1 000 nových škôl. Rovnako podporovala aj rozvoj internetu a počítačového vzdelania v Argentíne. Ako presvedčená perónistka verila, že je potrebné získané bohatstvo začať prerozdeľovať medzi chudobnejšie časti spoločnosti. Do roku tak počet chudobných klesol až na 11% (pred príchodom Néstora Kirchnera ich bolo viac ako 50%). Rovnako sa podarilo znížiť nezamestnanosť na 7%. Predzidentka Fernándezová Kirchnerová pokračovala v úsilí svojho muža potrestať vinníkov za zločiny vojenskej chunty. Vďaka tomu pokračovali procesy s bývalými vojakmi. 27. októbra 2010 však prezidentku Fernándezovú Kirchnerovú postihla osobná tragédia, keď jej manžel a bývalý prezident Néstor Kirchner zomrel na následky srdcových problémov. Napriek tomu dokázala prezidentka pomerne úspešne previesť Argentínu cez hospodársku krízu z konca prvého desaťročia 21. storočia. 23. októbra 2011 sa konali prezidentské voľby, kde Fernándezová Kirchnerová zvíťazila ešte vyšším rozdielom, ako pred tým. Hneď začiatok jej druhého funkčného obdobia však bol poznačený správou, že prezidentka trpí rakovinou štítnej žľazy. Počas následných lekárskych zákrokov sa však ukázalo, že prezidentka rakovinu nemá a tak sa do úradu veľmi rýchlo vrátila. Ďalšie zdravotné problémy prekonala v septembri 2013, kedy podstúpila operáciu mozgu. V roku 2012 došlo k spomaleniu ekonomického rastu krajiny, na základe čoho začali znova narastať dlhy štátu. Tento stav sa negatívne prejavil v priebehu roka 2014, keď sa Argentína znova dostala na pokraj bankrotu, keďže nemala dostatok prostriedkov na splácanie svojich dlhov. Veľmi negatívny vplyv malo predovšetkým rozhodnutie new yorského súdu, ktorý ukladal Argentíne povinnosť vyplatiť najprv tzv. hedžové fondy a až potom zvyšných veriteľov. Po kríze z roku 2001 sa totiž Argentína dohodla s veriteľmi na tom, že im vyplatí iba časť ich pohľadávok pod podmienkou, že iní veritelia nebudú voči nim zvýhodnení. Toto súdne rozhodnutie však túto dohodu narušilo. Na konci júla 2014 tak Argentína vyhlásila tzv. technický bankrot, teda neschopnosť splatiť dlh vo výške 29 miliárd dolárov. To znamenalo, že k oficiálnemu vyhláseniu bankrotu nedošlo, vláda iba vyhlásila, že dlh nesplatí. To viedlo k zníženiu HDP Argentíny, čím začala nová kríza. Vláda sa snažila problémy riešiť tak, že prezidentka Fernándezová Kirchnerová presadila tzv. devízovú kontrolu, ktorá spočívala v možnosti obmedziť nákupy alebo predaje zahraničných mien, predovšetkým amerických dolárov. Počas druhého funkčného obdobia sa tiež zhoršili vzájomné vzťahy so Spojenými štátmi. Súčasne sa objavili obvinenia, že prezidentka mala kryť skutočných páchateľov bombových útokov na židovské a izraelské ciele v Buenos Aires zo začiatku 90. rokov, čo však Cristina Fernándezová Kirchnerová odmietala. 25. októbra 2015 sa uskutočnilo prvé kolo prezidentských volieb. Tu už Cristina Fernándezová Kirchnerová nemohla kandidovať, tak za prezidentského kandidáta vybrala guvernéra provincie Buenos Aires a bývalého viceprezidenta Daniela Scioliho. Toho však vo voľbách tesne porazil kandidát pravicovej strany Republikánsky návrh (Propuesta Republicana) Mauricio Macri (kandidoval však za koalíciu troch politických strán pod názvom Cambiemos, teda "Zmeňme to"), čím skončilo obdobie vlády Kirchnerovcov.
Vláda Kirchnerovcov bola ovplyvnená novou formou peronizmu, tzv. kirchnerizmom. Táto politická filozofia je charakterizovaná taktiež ľavicovosťou, odmietaním neoliberalizmu a zameraním sa na Latinskú Ameriku.
Vláda Mauricia Macriho.
Mauricio Macri sa úradu ujal 10. decembra 2015. Pred zvolením za prezidenta bol starostom Buenos Aires. Je zaujímavé, že Macri je iba prvou generáciou svojej rodiny narodenej priamo v Argentíne. Jeho otec je prisťahovalec z Talianska. Macri prevzal úrad taktiež v zložitej situácii. Posledná vláda bývalej prezidentky Fernándezovej Kirchnerovej vyčerpala devízové rezervy krajiny. Inflácia bola znova na úrovni 30% a štátny rozpočet bol znova deficitný. Macri nechal hneď zrušiť devízovú kontrolu zavedenú jeho predchodkyňou. To umožnilo devalvovať peso, rovnako boli upravené colné poplatky a kvóty na vývoz a dovoz. Vláda sa na začiatku roka 2016 dokázala dohodnúť s veriteľmi, ktorým Argentína odmietla v roku 2014 splatiť ich pohľadávky . Nový prezident a jeho vláda musela teda od začiatku riešiť vážne problémy, no už v priebehu prvého roka vlády bola táto schopná urobiť dôležité opatrenia pre stabilizáciu ekonomiky. Okrem zrušenia devízovej kontroly prestala centrálna banka ovplyvňovať napríklad kurz národnej meny. Vláda tým chcela dosiahnuť jednak zníženie inflácie na jednociferné číslo a jednak naštartovať hospodársky rast. Ale aj v polovici roka 2017 bola inflácia stále na úrovni 20% a sľubovaný ekonomický rast sa nedarilo výraznejšie zvýšiť . V roku 2016 však musel Macri čeliť veľkému škandálu, ktorý jeho meno spájal s tzv. Panama Papers. Na medzinárodnej úrovni sa nová administratíva zamerala na opätovné zlepšenie vzťahov so Spojenými štátmi, ktoré sa zhoršili počas predchádzajúcich argentínskych ľavicových vlád.
22. októbra 2017 sa v krajine uskutočnili voľby do časti parlamentu a senátu. Týmto však predchádzalo zmiznutie a smrť Santiaga Maldonada, aktivistu za práva indiánov, ktorý protestoval proti plánom zahraničnej spoločnosti na využitie indiánskej pôdy. Smrť Maldonada vyvolala po krajine masové protesty. Keďže Maldonado bojoval proti plánom zahraničných korporácii, ktoré podporoval prezident Macri, využila opozícia na čele s bývalou prezidentkou Fernándezovou Kirchnerovou túto udalosť a obvinila Macriho a jeho vládu z nedostatočnej snahy o vyšetrenie zmiznutia a smrti Maldonada. O návrat do politiky sa v týchto voľbách pokúsila aj bývalá prezidentka Fernándezová Kirchnerová, ktorá sa uchádzala o miesto v senáte. Macri podporoval vo voľbách koalíciu Cambiemos, teda Zmeňme to (táto zahŕňala aj jeho stranu Republikánsky návrh), Fernándezová Kirchnerová podporovala novú koalíciu s názvom Frente de la Unidad Ciudadana, teda Front občianskej jednoty. Bývalá prezidentka nakoniec nevyhrala vo svojej provincii, no druhé miesto jej zaručilo miesto v senáte. Vďaka tomu získala imunitu, keďže v tomto období čelila viacerým obvineniam z korupcie, ktoré sa týkali jej prezidentskej vlády. Ale zlá ekonomická situácia, v ktorej bola Argentína v čase odchodu bývalej prezidentky z funkcie pomohla aj v roku 2017 prezidentovi Macrimu vyhrať voľby, keď jeho koalícia zvíťazila tak vo voľbách do parlamentu, ako aj v senátnych voľbách, čím si tak prezident Macri upevnil svoju pozíciu v zákonodarnom zbore. 15. novembra 2017 zmizla argentínska ponorka San Juan. Vláda zahájila veľkú pátraciu akciu do ktorej sa následne pripojilo aj viacero ďalších štátov. Ani po týždňoch sa však ponorku nepodarilo vypátrať. Predpokladá sa, že celá jej posádka zahynula pri výbuchu. Ekonomickú situáciu krajiny sa však vláde nepodarilo zlepšiť a od januára do augusta 2018 oslabilo argentínske peso oproti americkému doláru o 42%. To vyvolalo ďalšie obavy, predovšetkým o to, či dokáže Argentína splácať svoje zahraničné dlhy. Vláda preto požiadala Medzinárodný menový fond o poskytnutie pôžičky, čo vyvolalo protesty verejnosti. V septembri 2018 zrušil prezident Macri niekoľko ministerstiev a zvýšil vývozné clá v snahe efektívnejšie riešiť novú ekonomickú krízu.

</doc>
<doc id="164133" url="https://sk.wikipedia.org/wiki?curid=164133" title="Linz-vidiek">
Linz-vidiek

Linz-vidiek je okres v rakúskej spolkovej krajine Horné Rakúsko. Má rozlohu , žije tu 138 116 obyvateľov (2010) a sídlom je mesto Linz, ktoré však nie je súčasťou okresu.

</doc>
<doc id="164135" url="https://sk.wikipedia.org/wiki?curid=164135" title="Gelderland">
Gelderland

 je jedna z holandských provincií nachádzajúca sa na východe krajiny. Hlavné mesto provincie je Arnhem. Najväčším mestom provincie je mesto Nijmegen.
Gelderland je čo do rozlohy najväčšou provinciou v Holandsku, ale do počtu obyvateľov je až na štvrtom mieste. 

</doc>
<doc id="164136" url="https://sk.wikipedia.org/wiki?curid=164136" title="Malé krídlo klinovej kosti">
Malé krídlo klinovej kosti

Malé krídlo klinovej kosti (lat. "ala maior ossis sphenoidalis") je párová platnička tvaru nepravidelného trojuholníka, odstupujúca od hornej prednej strany tela klinovej kosti. Krídla vzájomne splývajú v strednej čiare; v mieste ich odstupu prebieha optický kanál. Horná plocha malých krídiel tvorí vnútornú stenu lebečnej dutiny, spodná plocha tvorí stenu očnice, zadné okraje hranicu medzi prednou a strednou lebečnou jamou. Súčasťou zadného okraja sú i predné klinovité výbežky. 
&lt;br&gt;Predné okraje malých krídiel sú spojené švami s čuchovou kosťou v strede a čelovou kosťou po stranách.

</doc>
<doc id="164137" url="https://sk.wikipedia.org/wiki?curid=164137" title="The Bridgeheads">
The Bridgeheads

The Bridgeheads bola bardejovská alternatívna hudobná skupina, založená v roku 2001 pod názvom The Bridge, ktorý si v auguste 2007 zmenila na súčasný, pretože skupina s týmto názvom už existuje.
Skupina pozostáva zo zosnulého lídra Tomáša dAsKa (spev, gitara, piano, hudba a texty), Jozefa Lemeeho (gitara, piano) a Michala Wispa (bicie). Skupina sa v roku 2006 presunula do Londýna, kde súčasne so zmenou názvu ohlásila taktiež vydanie troj-pesničkového EP s názvom "Things". The Bridgeheads prešli zmenou v zostave, a svoj súčasný zvuk bez basgitary predstavili na koncertoch posledných dvoch turné. Skupina svoju hudbu charakterizuje ako expresionizmus. Ich organický zvuk je bohatou zmesou gitarových podkladov, variácií dynamiky a komplexnosti bicích nástrojov, doplnenými piánom, perkusiami, syntetizátormi, s občasnými nástrojmi ako autoharfa, harmonika, zvon a xylofón, popretkávanými širokou škálou vokálov, vrátane falzetu. Zostava nezahŕňa basgitaru, ktorá bola nahradená dAsKovým špecifickým hraním na gitarových oktávach bez struny A. Po trojročnom nahrávaní vydali 22. mája 2010 album "Foreigners", a to vo forme stiahnutia zadarmo zo svojej oficiálnej stránky, ako aj draženia originálu na aukcii.
História.
Začiatky a EP ‘Things’ (2006 – 2010).
Po presunutí do Londýna v roku 2006 začali členovia hľadať správne meno pre skupinu. Po prvých nahrávaniach nastala zmena v zostave a skupina skončila bez basgitaristu, čo sa neskôr stalo jedným z ich najvýznamnejších znakov. The Bridgeheads sa teda oficiálne sformovali v roku 2007, a to v definitívnej zostave Tomáš dAsK, Jozef Lemee a Michal Wisp. V tom istom roku skupina vydala EP "‘Things’" o temnej stránke ľudskej existencie. "Už od začiatku malo toto mesto výrazný vplyv na hudbu, ktorú skladám", zosumarizoval dAsK. Všetky následné turné a nahrávania podstúpila kapela iba v trojici a dAsK popri tom vynašiel špecifický spôsob hrania na gitarových oktávach bez struny A. V rokoch 2007 a 2008 The Bridgeheads odohrali viaceré koncerty v Európe a Veľkej Británii, no od augusta 2008 sa už sústredili výhradne na nahrávanie nasledujúceho debutového LP a kompletne prerušili koncertovanie až do roku 2010.
Foreigners (2010 – súčasnosť).
The Bridgeheads nahrávali svoj LP debut "Foreigners" skoro 3 roky a to na viacerých miestach vrátane The Hours Studios a Gravity Shack Studios v Londýne, a v štúdiu Middlesex University taktiež v Londýne. 
V jednom z rozhovorov začiatkom roku 2008 sa dAsK vyjadril: "Chcem spraviť album, ktorý by som sám chcel počuť. Bude v ňom smútok, radosť, vzdor, všetky emócie, ktoré máme v sebe... Ale aj rešpekt k hudbe. Určite to bude najsilnejšia nahrávka, akú sme spravili. Máme silné melódie, plnú hlavu nápadov a nechceme podceňovať inteligenciu poslucháča." 
Niekoľko týždňov pred vydaním LP napísal dAsK na oficiálny scrapbook kapely: '...bolo veľmi vyčerpávajúce dostať veci na správne miesto. Po zvukovej stránke to bolo ako maľovať obraz, kde každý ťah štetca má svoje miesto a keď ho dáš inde, všetko stratí svoj význam. Celá doska pre mňa znamená to, čo Guernica pre Picassa alebo Slnečnice pre Van Gogha. Má hĺbku a hodnotu, ktorej som si plne vedomý.' 
Album bol vydaný na stiahnutie zadarmo priamo zo stránky skupiny 22. mája 2010, a fanúšikovia, ak sa im bude páčiť, sú požiadaní o ňom blogovať a posunúť ho ďalej k tým, čo by ho mali počuť. Sťahovanie bolo sprevádzané správou od dAsKa: '...album, na ktorom sme robili posledné 3 roky je hotový a jeho názov je Foreigners. Môže vyžadovať niekoľko vypočutí, aby sa odkryli všetky detaily a hodnota, a tiež aby ste sa dostali do jeho netradičného zvuku bez basgitary. Želali by sme si, aby bol počúvaný ako jeden celok...' 
Skupina taktiež verná svojim výtvarným koreňom dáva 11. novembra 2010 na aukciu jediný, ručne vyrobený originál albumu. Ten obsahuje dvanástu skladbu, ktorú bude počuť iba jeho jediný vlastník, dAsKovu originálnu olejomaľbu, kresby a ručne napísané texty, ktoré boli použité na booklet, taktiež podpisy členov kapely. Vyvolávacia cena 'originálu' albumu je 10 000 libier. dAsK sa taktiež rozhodol vytvoriť úplne sám jedenásť videí, aby zdôraznil rovnakú hodnotu každej skladby na albume. Všetky videá majú byť postupne zverejňované na oficiálnej stránke kapely. 
The Bridgeheads plánovali vydať ‘Foreigners’ aj fyzicky v podobe CD a vinyl edície. Po tragickej smrti svojho speváka však oficiálne ohlásili odchod z hudobnej scény.

</doc>
<doc id="164139" url="https://sk.wikipedia.org/wiki?curid=164139" title="Peterský potok">
Peterský potok

Peterský potok je potok v dolnom Turci, v západnej časti okresu Martin. Je to ľavostranný prítok Trebostovského potoka, meria 4,9 km a je tokom V. rádu.
Prameň.
Pramení v Malej Fatre, v podcelku Lúčanská Fatra, na západnom svahu Dubového diela (751,2 m n. m.) v nadmorskej výške približne 660 m n. m.
Opis toku.
Od prameňa tečie sprvu na krátkom úseku na juh, potom sa esovito stáča a pokračuje juhojuhovýchodným smerom. Z pravej strany ďalej priberá prítok z juhovýchodného svahu Končiara (1 164,1 m n. m.), následne z tej istej strany prítok zo severovýchodného svahu Chrapovej (696,0 m n. m.), vstupuje do Turčianskej kotliny, do podcelku Valčianska pahorkatina, kde tečie k obci Trebostovo juhovýchodným smerom. Na severnom okraji intravilánu tejto obce sa oblúkom stáča na severovýchod, za obcou ďalej na juhovýchod a zľava priberá prítok z juhovýchodného úpätia Dubového diela. Západne od obce Turčiansky Peter sa napokon v nadmorskej výške cca 440 m n. m. vlieva do Trebostovského potoka.

</doc>
<doc id="164140" url="https://sk.wikipedia.org/wiki?curid=164140" title="Edward Teach">
Edward Teach

Edward Teach (* asi 1680, Bristol - † 22. november 1718), známy aj ako "Čierna brada" bol známy anglický pirát. Pôsobil počas Zlatej éry pirátstva na začiatku 18. storočia v Karibiku. Mal povesť jedného z najobávanejších pirátov pre svoju krutosť aj množstvo zbraní, ktoré nosil. Zomrel po boji s poručíkom Robertom Maynardom, Maynard mu odrezal hlavu a na znak triumfu ju nastokol na sťažeň lode.

</doc>
<doc id="164142" url="https://sk.wikipedia.org/wiki?curid=164142" title="David Livingstone">
David Livingstone

David Livingstone (* 19. marec 1813 – † 1. máj 1873) bol škótsky cestovateľ a misionár. Preskúmal rozsiahle časti Afriky a objavil Viktóriine vodopády. V roku 1866 sa vydal hľadať prameň rieky Níl, nikdy sa mu to však nepodarilo. Urobil veľa aj pre skoncovanie s obchodovaním s otrokmi.
Detstvo a mladosť.
David Livingstone sa narodil 19. marca 1813 v meste Blantyre, v oblasti Lanarkshire v Škótsku. Bol druhým zo siedmich detí, ktoré sa narodili Neilovi Livingstonovi (1788-1856) a jeho manželke Agnes Hunter (1782-1865). Podobne ako ďalší Livingstonovci, David bol v desiatich rokoch zamestnaný v továrni na bavlnu H. Monteith &amp; Co. David a jeho brat John pracovali dvanásť hodín denne pri obsluhe spriadacích strojov.
Livingstoneov otec Neil bol veľmi oddaný svojej viere, učiteľ v nedeľnej škole a abstinent, ktorý na svojich cestách ako podomový predajca čaju tiež rozdával kresťanské letáky. Značne sa zaujímal o teológiu, cestovanie a misijné podniky. Tieto záujmy preniesol aj na mladého Davida, z ktorého sa stal vášnivý čitateľ. Navyše obľuboval potulky krajinou a zbieranie živočíšnych, rastlinných a geologických vzoriek v miestnych vápencových lomoch. Davidov hlboký záujem o prírodu a vedu ho napriek otcovmu dôrazu na teológiu doviedol k skúmaniu vzťahov medzi náboženstvom a vedou. V tomto smere ho pravdepodobne najvýraznejšie ovplyvnila práca "Philosophy of a Future State" Thomasa Dicka.
Po prečítaní Gützlaffovej výzvy pre lekárskych misionárov z Číny v roku 1834, začal šetriť peniaze a v roku 1836 nastúpil na Anderson's College (dnes University of Strathclyde) v Glasgow, popri čom navštevoval prednášky z gréčtiny a teológie na University of Glasgow. Navštevoval tiež bohoslovecké prednášky, ktoré viedol Wardlaw - toho času vodca intenzívnej kampane proti otroctvu. V štúdiu pokračoval v Londýne na Charing Cross Hospital Medical School (v rokoch 1838 - 1840), kde medzi ním navštevované kurzy patrila lekárska prax, pôrodníctvo a botanika. Tiež podstúpil misionársku prípravu pod záštitou London Missionary Society.
Livingstone dúfal, že sa dostane do Číny ako misionár, tieto plány ale znemožnila prvá ópiová vojna. V roku 1840, počas svojich lekárskych štúdií v Londýne, stretol misionára Roberta Moffata, ktorý bol práve na dovolenke z Kuruman, predsunutej misie v Južnej Afrike, severne od rieky Orange. Nadšený Moffatovou víziou rozšíriť misijnú prácu na sever, Livingstone zameral svoje ambície na Južnú Afriku.
Pôsobenie v južnej a strednej Afrike.
Po tom, ako Livingstonova pôvodná juhoafrická misia v Kolobengu musela byť uzavretá z dôvodu sucha, vydával sa v období 1852-1856 na výpravy smerom na sever. Bol prvým Európanom, ktorý videl vodopády Mosi-oa-Tunya ("dym, ktorý hrmí"), ktoré následne premenoval na Viktóriine vodopády podľa svojej panovníčky. Livingstone bol tiež jedným z prvých západných cestovateľov, ktorý podnikol transkontinentálny prechod Afriky z Luanda na pobreží Atlantiku po Quelimane pri ústí Zambezi.
Livingstone cestoval s pomerne nepočetnou skupinou nosičov, zásoby nakupoval počas cesty. Hlásal kresťanstvo, ale nevnucoval ho v prípade nezáujmu. Spolu s dobrými vyjednávacími schopnosťami mu tento prístup na rozdiel od iných súdobých výprav zaistil dobré vzťahy s kmeňmi, ktorých územie prekračoval. Livingstone chcel v duchu svojho motta "Kresťanstvo, Obchod a Civilizácia" premeniť rieku Zambezi na obchodný koridor. S cieľom získať podporu pre tieto snahy sa vracia do Británie, kde tiež vydáva knihu o svojich cestách. Odstupuje z London Missionary Society, kde mu vyčítali objaviteľstvo na úkor evanjelizácie. S pomocou podpory prezidenta Royal Geographical Society je Livingstone vymenovaný za kráľovského konzula pre východné pobrežie Afriky.
Expedícia na Zambezi.
Britská vláda súhlasila s financovaním výpravy a Livingstone sa vrátil do Afriky ako hlava expedície s cieľom skúmať prírodné zdroje juhovýchodnej Afriky a otvoriť rieku Zambezi pre lodnú dopravu. Bohužiaľ sa ukázalo, že tok je úplne nepriechodný pre lode kvôli perejám Cahora Bassa, ktoré Livingstone na svojich skorších cestách neobjavil. Expedícia trvala od marca 1858 až do polovice roka 1864. Členovia expedície zaznamenali, že Livingstone bol neobratný vodca, neschopný riadiť tak rozsiahly projekt. Údajne bol tiež mlčanlivý, autoritársky, náladový a netoleroval kritiku.
Expedícia ako prvá dosiahla jazero Malawi a preskúmala ho v nedostačujúcom člne. V roku 1862 sa vrátili k pobrežiu a čakali na príchod parného člna špeciálne navrhnutého tak, aby sa mohol na jazere plaviť. Spoločne s loďou prišla aj Livingstonova manželka Mary, dcéra Roberta Moffata, avšak 27. apríla 1862 umrela na maláriu. Livingstone vo výprave pokračoval, no pokusy o splav rieky Ruvuma zlyhali z dôvodu neustáleho zanášania vodných kolies. Livingstonea asistenti postupne opúšťali alebo umierali. Nakoniec sa v roku 1864 vracia do Londýna, po tom ako vláda expedíciu pre pretrvávajúce neúspechy odvolala. Livingstone bol v dobovej tlači ostro kritizovaný, čo mu značne sťažilo financovanie ďalších prieskumov v Afrike. Avšak John Kirk, Charles Meller a Richard Thornton priniesli rozsiahly botanický, geologický a etnografický materiál.
Hľadanie prameňa rieky Níl.
V januári 1866 sa Livingstone vrátil do Afriky, tentoraz do Zanzibaru. Odtiaľ sa vydal hľadať prameň rieky Níl, o ktorom predpokladal, že sa nachádza južne od Viktóriinho jazera. Zhromaždil skupinu oslobodených otrokov, s ktorými vyrazil od ústia rieky Ruvuma. Spoločníci ho postupne opúšťali; vysilený a chorý Livingstone dorazil 8. novembra 1867 k jazeru Mweru, odkiaľ postupoval na juh. Stal sa prvým Európanom, ktorý dorazil k jazeru Bangweulu. Rieku Lualaba potom chybne označil za časť Nílu (v skutočnosti sa spája s riekou Kongo).
Rok 1869 zastihol Livingstonea v chatrnom stave. Bol zachránený arabskými obchodníkmi, ktorí mu dali lieky a odniesli ho na svoje stanovište. V marci 1869 Livingstone trpel zápalom pľúc. Prišiel do Ujiji, osady na východnom pobreží jazera Tanganika, kde zistil, že mu ukradli zásoby. Dostal choleru a tropické vredy na nohách, bol nútený spoľahnúť sa na otrokárov, aby ho dostali do Bambarou, kde ho zastihlo obdobie dažďov. Podľa Livingstoneovho denníka bol 15. júla 1871 v meste Nyangwe na brehu rieky Lualaba svedkom masakru asi 400 Afričanov otrokármi. Táto udalosť ním otriasla, rozhodol sa ukončiť cestu za prameňom Nílu a 23. októbra 1871 sa vracia do Ujiji.
Prínos pre geografiu.
Hoci Livingstone sa ohľadom Nílu mýlil, objavil pre západnú vedu mnoho geografických prvkov, okrem spomenutých Viktóriiných vodopádov sú to jazerá Ngami, Malawi, a Bangweulu. Doplnil údaje o jazerách Tanganika, a Mweru a zmapoval priebeh mnohých riek, najmä horné Zambezi.
Posledné roky života.
Ku koncu života bol Livingstone často chorý, a úplne stratil kontakt s domovom. 10. novembra 1871 za ním prišiel Henry Morton Stanley s úlohou priviesť ho do vlasti. Napriek naliehaniu bol Livingstone rozhodnutý dokončiť misiu v Afrike, jeho úsudok bol už pravdepodobne ovplyvnený dlhou chorobou. David Livingstone zomrel v dedine Ilala juhovýchodne od jazera Bangweulu v súčasnej Zambii 1. mája 1873.

</doc>
<doc id="164143" url="https://sk.wikipedia.org/wiki?curid=164143" title="Býkor">
Býkor

Býkor je potok v dolnom Turci, v centrálnej časti okresu Martin. Je to pravostranný prítok Čierneho potoka, meria 2,8 km a je tokom V. rádu.
Prameň.
Tečie v Turčianskej kotline, kde pramení v podcelku Mošovská pahorkatina západne od kóty 501,6 m, severozápadne od obce Necpaly pri osade Dolina, v nadmorskej výške približne 460 m n. m. 
Opis toku.
Od prameňa tečie najprv západným smerom, následne sa na krátkom úseku stáča na sever a sprava priberá prítok vznikajúci východne od osady Kostolište. Ďalej tečie opäť na západ cez lokalitu Ploská, opätovne mení smer a oblúkom sa stáča severozápadným smerom. Z pravej strany ešte priberá prítok prameniaci južne od osady Kostolište a severovýchodne od obce Príbovce sa v nadmorskej výške cca 419 m n. m. vlieva do Čierneho potoka.

</doc>
<doc id="164144" url="https://sk.wikipedia.org/wiki?curid=164144" title="Sorbát">
Sorbát

Sorbáty sú chemické konzervanty (antimikrobiologické látky), ktoré sa používajú najmä v potravinách a nápojoch, ktoré spomaľujú alebo zamedzujú rast mikroorganizmov, ako sú kvasinky, baktérie, plesne alebo huby. Základným mechanizmom ich účinku je zníženie dostupnosti vody a zvýšenie kyslosti. Tieto aditíva niekedy zachovávajú aj iné dôležité vlastnosti potravín, ako je vôňa, farba, štruktúra a výživná hodnota. Popri ich využití ako konzervantov potravín a nápojov sú sorbáty dobre využiteľné aj pri stabilizácii iných druhov výrobkov, ako sú farmaceutické výrobky, kozmetické výrobky, krmivo pre domáce a hospodárske zvieratá.
Existujú tri hlavné druhy sorbátov: kyselina sorbová, sorban draselný a sorban vápenatý.

</doc>
<doc id="164145" url="https://sk.wikipedia.org/wiki?curid=164145" title="Sorbáty">
Sorbáty



</doc>
<doc id="164146" url="https://sk.wikipedia.org/wiki?curid=164146" title="E202">
E202



</doc>
<doc id="164147" url="https://sk.wikipedia.org/wiki?curid=164147" title="Steyr-vidiek">
Steyr-vidiek

Steyr-vidiek je okres v rakúskej spolkovej krajine Horné Rakúsko. Má rozlohu , žije tu 58 779 obyvateľov (2010) a jeho sídlom je mesto Steyr, ktoré však nie je súčasťou okresu.

</doc>
<doc id="164149" url="https://sk.wikipedia.org/wiki?curid=164149" title="Urfahr-okolie">
Urfahr-okolie

Urfahr-okolie je okres v rakúskej spolkovej krajine Horné Rakúsko. Má rozlohu , žije tu 80 782 obyvateľov (2010) a sídlom okresu je mesto Linec, mestská časť Urfahr. Je to jediný rakúsky okres, ktorý nie je pomenovaný podľa okresného mesta.

</doc>
<doc id="164151" url="https://sk.wikipedia.org/wiki?curid=164151" title="Klarinetový koncert">
Klarinetový koncert

Klarinetový koncert je dielo z oblasti klasickej hudby určené pre klarinet a orchester. 
Dielo má zvyčajne typickú stavbu koncertu – tri vety líšiace sa tempom a tóninou. Mnoho klarinetových koncertov však tvorí len jedna veta, pripadne tri vety spojené do jedného súvislého celku. Hoci klarinetový koncert nemá také postavenie ako koncert klavírny alebo husľový, predsa len ide často o diela, ktoré publikum obľubuje. V klarinetovom koncerte sa využíva predovšetkým vysoká pohyblivosť a pôsobivý rozsah nástroja.
História.
Pravdepodobne prvým klarinetovým koncertom je koncert autora Giuseppeho Paganelliho z roku 1733. V období klasicizmu boli klarinetové koncerty písané v odľahčenom duchu a široko obľúbené. Z tohto obdobia pochádzajú desiatky klarinetových koncertov Johanna Stamitza, Karla Stamitza a ďalších. Najhodnotnejším dielom z obdobia klasicizmu je Klarinetový koncert A-dur Wolfganga Amadea Mozarta, ktorý je považovaný za jeden z jeho najvydarenejších koncertov. V období raného romantizmu vzniklo niekoľko klarinetových koncertov, medzi inými slávne Weberove koncerty, potom však prišla takmer storočná pauza, počas ktorej nebolo napísané žiadne významné dielo pre klarinet a orchester. Zlatý vek klarinetového koncertu však prišiel v 20. storočí, kedy sa mnohí skladatelia vrátili k žánru klarinetového koncertu. Čiastočne to súviselo s inšpiráciou jazzom. 

</doc>
<doc id="164153" url="https://sk.wikipedia.org/wiki?curid=164153" title="Trasa A (Pražské metro)">
Trasa A (Pražské metro)



</doc>
<doc id="164155" url="https://sk.wikipedia.org/wiki?curid=164155" title="Karlovský potok">
Karlovský potok

Karlovský potok je potok v dolnom Turci, v južnej časti okresu Martin. Je to ľavostranný prítok Blatnického potoka, meria 6,8 km a je tokom V. rádu.
Prameň.
Tečie v Turčianskej kotline, pramení v podcelku Mošovská pahorkatina západne od obce Blatnica v nadmorskej výške približne 525 m n. m.
Opis toku.
Od prameňa tečie sprvu severovýchodným smerom, následne sa stáča na sever a sprava priberá prítok (474,5 m n. m.) vznikajúci severoseverozápadne od Blatnice. Potom sa koryto esovito stáča, tečie severozápadným smerom, zľava priberá z oblasti Kopaníc, podteká štátnu cestu č. 65 a tečie intravilánom obce Karlová. Na okraji obce sa stáča smerom na sever a pri osade Stariny na ľavom brehu priberá pravostranný Jelšovec. Opätovne podteká cestu I/65, napriameným korytom pokračuje severoseverozápadným smerom a juhovýchodne od obce Príbovce sa v nadmorskej výške 431,9 m n. m. vlieva do Blatnického potoka.

</doc>
<doc id="164157" url="https://sk.wikipedia.org/wiki?curid=164157" title="Manuel de Falla">
Manuel de Falla

Manuel de Falla y Matheu (* 23. november 1876, Cádiz– † 14. november 1946, Alta Gracia) bol španielsky impresionistický hudobný skladateľ a dirigent.
Život.
Falla sa narodil v roku 1867 v Cádiz v Španielsku. Tu dostal od matky prvé klavírne hodiny, neskôr sa však presťahoval do Madridu, kde študoval klavír a kompozíciu na tamojšom konzervatóriu. Jeho profesorom kompozície bol Felipe Pedrell, ktorý Fallu doživotne ovplyvnil svojou orientáciou na španielsky folklór. 
V roku 1907 Falla odišiel do Paríža, kde sa stretol s Debussym, Dukasom a Ravelom. Tak sa dostal do kontaktu s impresionizmom, ktorý predstavuje ďalší významný impulz pre jeho tvorbu. V Paríži zotrval až do roku 1914, kedy sa vracia znovu do Madridu. V nasledujúcom období skomponoval všetky svoje významné diela.
Od roku 1939 žil Falla v Argentíne. Návratu do vlasti mu bránil fašisticky režim zúriaci v Španielsku. V Argentíne Falla pracoval na svojom oratóriu Atlantída, ktoré malo byť jeho najrozsiahlejším. Dielo však nestihol dokončiť, v roku 1946 zomiera v Alta Gracia v argentínskej provincii Cordóba. V roku 1947 boli jeho telesné pozostatky prevezené do Španielska a uložené v katedrále v rodnom Cádize.
Charakteristika tvorby.
Falla je predstaviteľom španielskej národnej skladateľskej školy a prvým významným španielskym skladateľom od dob Isaca Albéniza. Vo všetkých jeho kompozíciách je nepriehľadnuteľná výrazná inšpirácia španielskym folklórom a ľudovými melodickými a rytmickými prvkami. Hlavným umeleckom prúdom, ktorý Fallu ovplyvnil pri pobyte v Paríži je impresionizmus, čo sa prejavilo hlavne na harmonickej stránke jeho diel, pestrej inštrumentácií a širokej palete orchestrálnych farieb. Vďaka tomu ho môžeme zaradiť medzi najvýznamnejších svetových impresionistických skladateľov.
Dielo.
Dielo Manuela de Fallu je útle. Za najvýznamnejšie opusy sú považované jeho balety "Trojrohý klobúk" a "Čarodejná láska", ktoré existujú i v podobe orchestrálnych suit. Opera" Krátky život" je mimo Španielska a Južnej Ameriky uvádzaná len výnimočne. Naopak, jeho najčastejšie uvádzaným dielom sú "Noci v španielskych záhradách" pre klavír a orchester. Málo známy, ale zaujímavý je tiež "Čembalový koncert". 

</doc>
<doc id="164164" url="https://sk.wikipedia.org/wiki?curid=164164" title="Recyklácia">
Recyklácia

Recyklácia je proces opätovného využitia odpadov na nové materiály a predmety. Recyklovateľnosť materiálu závisí od jeho schopnosti znovu nadobudnúť vlastnosti, ktoré mal v pôvodnom stave. Recyklácia je alternatívou k bežnej likvidácii odpadu, ako skládkovanie alebo spaľovanie odpadu. Recyklovaním sa znižuje plytvanie zdrojov, redukuje spotreba surových prírodných materiálov, redukuje množstvo uskladnených odpadov a redukuje spotreba energie, čím prispieva k redukcii emisií skleníkových plynov oproti použitiu surových materiálov
Recyklácia je kľúčovou zložkou moderného znižovania odpadu a je tretím bodom hierarchie odpadového hospodárstva. Medzi recyklovateľné materiály patrí recyklácia papiera, farebných a ostatných kovov, skla, plastov, pneumatík, betónu, mobilných telefónov.
Recyklácia na Slovensku.
V súčasnosti je na Slovensku do programu recyklácie zapojených veľké množstvo obcí, väčšina miest a viaceré, najmä veľké organizácie. Vyčlenené stanoviská majú najčastejšie 2 až 4 druhy kontajnerov na separovaný zber odpadov, ktoré sú farebne odlíšené (zelenásklo, žltáplasty, modrápapier, červenákov, hnedábio odpad). Ale v súčasnosti sa na Slovensku recykluje len asi 0,2 % komunálneho odpadu.
Vyprodukovaný odpad sa triedi, čím sa napomáha k znovuvyužitiu materiálov. Tento spôsob zneškodňovania odpadov je jedným z najvýznamnejších ekonomických nástrojov zhodnocovania odpadov a priamo vplýva na znižovanie poplatkov za zneškodňovanie komunálneho odpadu. Napriek zvyšujúcemu sa množstvu vyprodukovaných najmä plastových odpadov, počet kontajnerov na separovaný zber na Slovensku stagnuje a problémom zostávajú aj regióny, ktoré dodnes nie sú do programu zapojené.
Iné projekty.
__INDEXOVAT__

</doc>
<doc id="164165" url="https://sk.wikipedia.org/wiki?curid=164165" title="Antoni Lange">
Antoni Lange

Antoni Lange (* 1863, Varšava – † 17. marec 1929, Varšava) bol poľský básnik, dramatik, prekladateľ, predstaviteľ modernizmu. 
K jeho najväčším prácam patria: Miranda (1924), Zbrodnia (1892) a tiež Rozmyslania (1924).

</doc>
<doc id="164166" url="https://sk.wikipedia.org/wiki?curid=164166" title="Andrew Johnson (rozlišovacia stránka)">
Andrew Johnson (rozlišovacia stránka)

Andrew Johnson môže byť:

</doc>
<doc id="164168" url="https://sk.wikipedia.org/wiki?curid=164168" title="Tibor Weisz">
Tibor Weisz

Tibor Weisz (* 16. apríl 1914, Bardejov, Slovensko – † 9. jún 1983, Bardejov, Slovensko) bol ornitológ, múzejník, poľovník, zoológ, entomológ – lepidopterológ a koleopterológ, vedúci prírodovedného oddelenia Šarišského múzea v Bardejove. 
Už od detstva sa zaujímal o prírodu. Po skončení základnej školy odišiel v roku 1924 študovať na gymnázium do Budapešti, ktoré úspešne ukončil maturitou v roku 1932. Spočiatku sa venoval hlavne ornitológii, a počas svojich štúdií v Budapešti spolupracoval s ornitologickým oddelením Maďarského národného múzea. V roku 1934 sa v Szegede v Maďarsku zapísal na farmaceutickú fakultu Vysokej školy prírodovednej. V období rokov 1932 – 1934 pracoval v Bardejove dva roky ako lekárnický praktikant. Farmaceutickú fakultu ukončil promóciou 24. 9. 1937 a ihneď v nasledujúcom roku začína študovať na prírodovedeckej fakulte tej istej vysokej školy, kde v roku 1942 získal absolutórium.
Pôsobil ako múzejník v Šarišskom múzeu v Bardejove, kde v rámci rozvoja muzeálnych zbierok zabezpečil i rozšírenie entomologických zbierok.

</doc>
<doc id="164170" url="https://sk.wikipedia.org/wiki?curid=164170" title="Sviniarka">
Sviniarka

Sviniarka môže byť:

</doc>
<doc id="164171" url="https://sk.wikipedia.org/wiki?curid=164171" title="Francis Poulenc">
Francis Poulenc

Francis Poulenc (* 7. január 1899, Paríž, Francúzsko† 30. január 1963, tamtiež) bol francúzsky hudobný skladateľ a klavirista, jeden z členov tzv. "Parížskej šestky".
Životopis.
Narodil sa v rodine bohatých farmaceutických magnátov (farmaceutická firma založená jeho predkami existuje dodnes). Jeho matka bola talentovaná amatérska klaviristka a postarala sa o synovo základné hudobné vzdelanie. Vďaka bohatému rodinnému zázemiu mu bolo umožnené študovať klavírnu hru u prominentného španielskeho virtuóza Ricarda Viñesa. Hudobnú skladbu však Poulenc v tomto období neštudoval.
V 18-ich rokoch zložil ako samouk svoju prvú skladbu "Rapsodie Nègre" pre barytón a orchester, ktorá vyvolala v Paríži senzáciu. Rodičia, ktorí zomreli v rokoch 1916 a 1917 sa tohto úspechu už nedožili. V roku 1918 bol Poulenc je povolaný do armády, kde zotrval do roku 1921.
V januári 1920 pomenoval hudobný kritik Henri Collet Poulenca a jeho piatich priateľov-skladateľov "Parížska šestka". Tento termín sa okamžite ujal a používa sa dodnes. V roku 1921 skladateľ začal pociťovať, že sa potrebuje zdokonaliť v skladateľskej technike a vyhľadal Charlesa Koechlina, ktorý nebol známym skladateľom, ale bol v Paríži uznávaný ako učiteľ. Poulenc ho navštevoval tri roky, počas ktorých sa zdokonaľoval najmä v harmónii.
Významným pre Poulencov život i jeho tvorbu bol rok 1935, kedy pri autonehode tragicky zahynul jeho blízky priateľ Pierre-Octave Ferroud. Poulenc bol z udalosti otrasený. Táto tragédia viedla k tomu, že sa zúčastnil púte k čiernej rocamadourskej Madonne. Po tomto zážitku sa vrátil späť ku svojej katolíckej viere. V ďalšej fáze tvorby zložil množstvo duchovných vokálnych skladieb.
V rokoch 1953 – 1956 Poulenc zložil svoje najrozsiahlejšie dielo – operu" Dialógy karmelitánok". Medzi jeho posledné diela patria hobojová a klarinetová sonáta. Poulenc náhle zomiera v roku 1963 na srdcový infarkt v Paríži, kde je aj pochovaný.
Osobnosť.
Poulenc bol človek zvláštneho vtipu a duchaplnosti. Výzorovo pôsobil komicky a dokonca sa i podobal na jedného vtedajšieho francúzskeho komika. Jeho súkromný život bol pestrý. Poulenc bol homosexuál a netajil sa tým.. Jeho prvým dlhodobým partnerom bol maliar Richard Chanlaire. Vzťahy s ďalšími mužmi (medzi inými s barytonistom Pierrom Bernacom, pre ktorého napísal niekoľko diel), zostávajú zahalené rúškom tajomstva. Mal však vzťahy i so ženami, zamýšľal sa oženiť s dlhoročnou priateľkou Raymonde Linossierovou, čomu však zabránila jej smrť.
Poulencov život ovplyvnilo niekoľko tragédií, pri ktorých prišiel o blízkych priateľov, najprv o spisovateľa Raymonda Radigueta, ktorý zomrel na týfus, a neskôr skladateľa Pierre-Octava Ferrouda, ktorý zahynul pri autonehode. Tieto tragické udalosti Poulenca mimoriadne silno poznačili, čo nakoniec viedlo k tomu, že sa obrátil na katolícku vieru, ktorú stratil v mladosti. To sa odrazilo i na skladateľovej tvorbe. V roku 1950 sa hudobný kritik Claude Rostand vyjadril o Poulencovi, že je to „napoly chuligán, napoly mních“ ("le moine et le voyou"). Tento výrok sa okamžite vžil a dnes sa nezabudne pripomenúť v žiadnej Poulencovej biografii. Upozorňuje totiž na zvláštnu polarizáciu skladateľovej osobnosti i jeho diela.
Charakteristika tvorby.
Spomínané dve kontrastné stránky skladateľovej osobnosti sa odrazili i na jeho tvorbe – na jednej strane zanechal množstvo odľahčených klavírnych skladieb a sonát, na druhej strane hlboké a ambiciózne vokálne hudobné diela. Štýlovo má najbližšie ku neoklasicizmu, bol skôr konzervatívny a na rozdiel od kolegov Parížskej šestky sa dôslednejšie pridržiaval diatoniky. Vo všetkých oblastiach tvorby nemožno prehliadnuť jeden fakt – nezvyčajne bohatú melodickú invenciu. Poulenc, ktorý nemal klasické skladateľské vzdelanie priniesol do francúzskej hudby nové a pôvodné melódie, nadhľad, vtip a eleganciu. Časom si vybudoval ustálené harmonické postupy a používal harmonické prechody príznačné pre jeho skladby. Charakteristické sú najmä nečakané modulácie o pól tóna nižšie, ktoré neskôr u neho prerástli až do akéhosi manierizmu. Rád skladal diela pre klavír, na ktorom sám ako interpret vynikal, a tiež vokálne diela. Na rozdiel od väčšiny skladateľov mal vo väčšej obľube dychové nástroje než sláčikové.
Názory kritikov na Poulencovú tvorbu sa dodnes výrazne rozchádzajú. Niektorí ho odmietajú brať vážne a tvrdia, že jeho diela hraničia s gýčom, zatiaľ čo iní ho považujú za najnadanejšieho a najprínosnejšieho člena Parížskej šestky.
Dielo.
Poulenc je dnes najčastejšie interpretovaný v súvislosti s jeho zborovou tvorbou. Zaujímavými dielami sú tiež jeho tri opery, medzi ktoré patrí aj jeho najrozsiahlejšie dielo "Dialógy karmelitánok". Opery nie sú uvádzané často, i keď podľa niektorých ide o najlepšie francúzske opery 20. storočia (v roku 2007 však boli opery "Ľudský hlas" a "Prsia Tirésiove" uvedené na doskách Státní opery Praha). Z orchestrálnej tvorby sú cenné koncerty, z ktorých vyniká najmä Koncert pre dva klavíre a orchester d-mol. Majstrovským dielom je trojica sonát – pre flautu, klarinet a hoboj, ktoré patria k ťažiskovému repertoáru týchto nástrojov. Pôvabné sú taktiež ďalšie diela Poulencovej komornej tvorby, medzi inými "Trio pre hoboj, fagot a klavír".

</doc>
<doc id="164172" url="https://sk.wikipedia.org/wiki?curid=164172" title="Sviniarka (prítok Gaderského potoka)">
Sviniarka (prítok Gaderského potoka)

Sviniarka je krátky potok v dolnom Turci, v juhovýchodnej časti okresu Martin. Je to pravostranný prítok Gaderského potoka, meria 1 km a je tokom VI. rádu.
Tečie v centrálnej časti Veľkej Fatry, v podcelku Bralná Fatra, kde preteká rovnomennou dolinou. Pramení na juhovýchodnom svahu vrchu Nad Uhliskami (1 229,6 m n. m.) v nadmorskej výške približne 950 m n. m. Od prameňa tečie sprvu západným smerom, potom pokračuje viac na západojuhozápad. Do Gaderského potoka sa vlieva v doline Dedošová severoseverozápadne od horárne Škap v nadmorskej výške cca 735 m n. m. Tečie na katastrálnom území obce Blatnica a nepriberá žiadne prítoky.

</doc>
<doc id="164173" url="https://sk.wikipedia.org/wiki?curid=164173" title="Vladislav Šír">
Vladislav Šír

MUDr. Vladislav Šír (* 26. marec 1830, Jičín – † 24. apríl 1889, Praha) bol menej známy, ale pre entomológiu českých krajín v období 19. storočia veľmi významný, zástupca entomologickej komunity. Lekár – chirurg, odborný spisovateľ, zakladateľ modernej českej ornitológie, prírodovedec a zberateľ entomológ – lepidopterológ, ktorý má význam hlavne ako autor niektorých prác z odboru ornitológie a entomológie, ktoré slúžili v svojej dobe k rozširovaniu vedomostí o faune Čiech.
Životopis.
Narodil sa v Jičíne. Po absolvovaní základného vzdelania navštevuje gymnázium v Jičíne, po skončení ktorého pokračuje v štúdiu lekárstva na Karlovej univerzite v Prahe. Tu v roku 1850 bol slávnostne promovaný za doktora medicíny. V roku 1858 získal odborný titul chirurga. Po ukončení štúdií sa vracia nazad do Jičína, kde začal pôsobiť ako lekár a od roku 1871 pracuje v jičínskej nemocnici. V roku 1875 odchádza nazad z Jičína do Prahy a začína čím ďalej viac času a prostriedkov venovať všetkému, čo súviselo s ornitológiou a výskumom prírodnín vo všeobecnosti. V neskorších rokoch lekársku prax pre svoje časovo náročné záujmy dokonca až zanedbával. Ornitológiu prevádzal ako svojho koníčka, vypchával vtáky a pozoroval ich vo voľnej prírode. Časom získal rozsiahle vedomosti a skúsenosti pre svoju neskoršiu vedeckú činnosť, a preto ho právom označujeme ako „nestora českej ornitológie“. 
MUDr. Vladislav Šír mal rozhodujúci podiel na činnosti Českého spolku pro ochranu ptactva, ktorého bol tiež predsedom. Nákladom spolku vychádza v češtine i nemčine ďalšia jeho kniha „Škodlivé ptactvo". V roku 1878 bola vydaná jej prvá časť a druhá až po troch rokoch. Jeho najvýznamnejšou aktivitou v odbore ornitológie bolo vydávanie časopisu, nazývaného „LISTY", ktorého bezplatným redaktorom a hlavným sponzorom bol práve MUDr. Vladislav Šír. Časopis „LISTY" boli prvým periodikom o vtákoch, ktoré boli vydávané na území Čiech. 
Bol vášnivým zberateľom prírodnín a počas svojho života zozbieral veľkú zbierku vtákov, hmyzu (hlavne motýľov), rastlín, nerastov a lastúr. Mal veľkú zbierku perfektne preparovaných motýľov, ale neudával na exemplároch lokalitné údaje, čím zbierka z vedeckého hľadiska bola znehodnotená.
Pre našu - slovenskú entomológiu má význam hlavne jeho práca: „Motýlové a brouci škodliví lesu, louce, poli, sadu, rybníku, zahradě a domácnosti“, ktorá vyšla v roku 1875 v nakladateľstva I. L Kobera v Prahe a používali ju i naši zberatelia, ako zdroj vedomostí. 
MUDr. Vladislav Šír zomrel 24. 4. 1889 v Prahe. 

</doc>
<doc id="164174" url="https://sk.wikipedia.org/wiki?curid=164174" title="Vrátňanský potok">
Vrátňanský potok

Vrátňanský potok (do roka 2010 aj Vrátniansky potok) je potok v dolnom Turci, v juhovýchodnej časti okresu Martin. Je to pravostranný prítok Gaderského potoka, meria 4,1 km a je tokom VI. rádu. Tečie na území Národného parku Veľká Fatra a zároveň na katastrálnom území obce Blatnica.
Pramení v centrálnej časti Veľkej Fatry, v podcelku Hôľna Fatra, na severoseverozápadnom svahu Ostredka (1 596 m n. m.) v nadmorskej výške približne 1 210 m n. m. Od prameňa tečie na krátkom úseku na severozápad, potom sa stáča západoseverozápadným smerom a preteká Vrátnou dolinou. V hornej časti doliny priberá zľava prítok zo severozápadného svahu Ostredka, v dolnej časti doliny z tej istej strany prítok z lokality Štrochy. V dolnej časti doliny sa zároveň stáča západným smerom a preteká územím PR Biela skala. Pred ústím sa ešte stáča na juhojuhozápad a južne od horárne Škap v doline Dedošová sa v nadmorskej výške cca 770 m n. m. vlieva do Gaderského potoka.
Pôvod názvu.
Názov vodného toku "Vrátňanský potok" má pôvod v názve doliny "Vrátna dolina", v ktorej pramení, preteká a ústi do Gaderského potoka vo východnej časti obce Blatnica v okrese Martin, v geomorfologickom celku Veľká Fatra a v geomorfologickom podcelku Hôľna Fatra. Z prvej zložky toponyma "Vrátna dolina" rozšírením o formant "-iansky/ -anský" a kombináciou so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložený z prídavného mena a z podstatného mena "Vrátňanský potok" ako súčasť veľmi početnej skupiny názvov v slovenskej toponymii, najmä hydronymii. Prídavné meno "vrátňanský" je utvorené spisovne, systémovo: v prípade poslednej dlhej slabiky slovného základu tohto typu názvov sa v slovenčine aplikuje rytmický zákon a uplatní sa namiesto formantu "-iansky" jeho aloformant "-anský", porovnaj aj Hnúšťa, Brádno, Komárno, Krížna, Lúčna → "hnúšťanský, brádňanský, komárňanský, krížňanský, lúčňanský". Názov doliny "Vrátna dolina" má pôvod vo výskyte charakteristického skalného zúženia doliny evokujúceho "kamennú bránu, vchod do uzavretého priestoru". Najstarší listinný doklad o výskyte názvu obce Blatnica v podobe "Blatnica" je z roka 1230. Podobný pôvod vzniku má i názov vodopádu Vrátňanský vodopád s výškou 10,1 m, ktorý vznikol na Vrátňanskom potoku vo "Vrátnej doline" pri ústí do Gaderského potoka v obci Blatnica.
Hydronymum "Vrátňanský potok" bolo štandardizované v roku 2010. V kategórii slovenských hydroným je v čase štandardizačného aktu jedinečným názvom.
Referencie.
 

</doc>
<doc id="164176" url="https://sk.wikipedia.org/wiki?curid=164176" title="Edvard Troníček (mladší)">
Edvard Troníček (mladší)

MUDr. Edvard Troníček (* 4. jún 1899, Hradec Králové, Česko – † 10. júl 1967, Praha, Česko) bol český entomológ – lepidopterológ, ktorý má pre entomológiu význam hlavne ako autor niektorých výskumných prác o faune motýľov, hlavne z územia Kréty.
Jeho otec bol ďalší známy entomológ Edvard Troníček (* 1833 – † 1898). Po skončení základnej školy študoval na gymnáziu a potom pokračoval v štúdiu medicíny na Karlovej univerzite v Prahe. 
Počas svojho života sa zaoberal hlavne motýľmi. Pre svetovú, ale aj slovenskú entomológiu má význam hlavne jeho práca: „Contribution to the knowledge of the lepidopterological fauna of Crete“, ktorá vyšla v Acta Ent. Mus. Nat. Pragae v roku 1949. 
Jeho zbierka hmyzu, prevažne motýle z územia Česko-Slovenska je uložená v Národnom múzeu v Prahe. 

</doc>
<doc id="164179" url="https://sk.wikipedia.org/wiki?curid=164179" title="Vöcklabruck (okres)">
Vöcklabruck (okres)

Vöcklabruck je okres v rakúskej spolkovej krajine Horné Rakúsko. Má rozlohu , žije tu 129 943 (2010) obyvateľov a sídlom okresu je Vöcklabruck.

</doc>
<doc id="164181" url="https://sk.wikipedia.org/wiki?curid=164181" title="Schärding (okres)">
Schärding (okres)

Schärding je okres v rakúskej spolkovej krajine Horné Rakúsko. Má rozlohu , žije tu 56 667 obyvateľov (2010) a sídlom okresu je Schärding.

</doc>
<doc id="164183" url="https://sk.wikipedia.org/wiki?curid=164183" title="Freistadt (okres)">
Freistadt (okres)

Freistadt je okres v rakúskej spolkovej krajine Horné Rakúsko. Má rozlohu , žije tu 64 939 obyvateľov (2010) a sídlom okresu je Freistadt.

</doc>
<doc id="164185" url="https://sk.wikipedia.org/wiki?curid=164185" title="Gmunden (okres)">
Gmunden (okres)

Gmunden je okres v rakúskej spolkovej krajine Horné Rakúsko. Má rozlohu , žije tu 99 529 obyvateľov (2011) a sídlom okresu je Gmunden.

</doc>
<doc id="164186" url="https://sk.wikipedia.org/wiki?curid=164186" title="Veľké krídlo klinovej kosti">
Veľké krídlo klinovej kosti

Veľké krídlo klinovej kosti (lat. "ala maioris ossis sphenoidalis") je párová symetrická štruktúra podobná krídlu, ktorá odstupuje z bokov tela klinovej kosti. Veľké krídla majú pomerne zložitú priestorovú štruktúru a sú súčasťou viacerých komplexnejších štruktúr lebky:
Okraje veľkého krídla sa k okolitým kostiam pripájajú formou švov: 
Na cerebrálnej ploche veľkého krídla sú 3 dôležité otvory:

</doc>
<doc id="164187" url="https://sk.wikipedia.org/wiki?curid=164187" title="Georg Friedrich Treitschke">
Georg Friedrich Treitschke

Georg Friedrich Treitschke (* 29. august 1776, Lipsko, Nemecko† 4. jún 1842, Viedeň, Rakúsko) bol menej známy, ale pre európsku entomológiu významný nemecký entomológ – lepidopterológ, ktorý má význam hlavne ako autor niektorých opisov nových rodov, druhov, poddruhov a individuálnych foriem motýľov, prevažne zo skupiny Microlepidopter.
Georg Friedrich Treitschke sa narodil 29. augusta 1776 v Lipsku na území Nemecka.
Pôsobil ako libretista a prekladateľ. Od roku 1800 pôsobil ako herec vo Viedenskej dvornej opere (Wiener Hofoper). Od roku 1802 pôsobil ako dramaturg a básnik. V rokoch 1809 – 1814 bol riaditeľom Viedenského divadla [od roku 1811 tiež znovu v dvornej opere (Hofoper)].
Písal hlavne libretá napr. pre P. Wranitzského, ale i iných významných viedenských umelcov; predovšetkým sa venoval prekladom francúzskych opier. Spolupracoval tiež s Ludwigom van Beethovenom v roku 1814 na librete pre jeho operu „Fidelio“. Okrem toho, že bol umelcom, je tiež známy hlavne ako významný entomológ svojej doby. Zbieral a opísal mnohé nové druhy hmyzu hlavne zo skupiny Microlepidoptera.
Z rodov ("Genus") opísal napr.: "Ennomos" Treitschke, 1825, "Cochylis" Treitschke, 1829. 
Na jeho počesť bolo jeho menom pomenovaných niekoľko nových druhov a poddruhov hmyzu.
Georg Friedrich Treitschke zomrel 4. júna 1842 vo Viedni.

</doc>
<doc id="164189" url="https://sk.wikipedia.org/wiki?curid=164189" title="Perg (okres)">
Perg (okres)

Perg je okres v rakúskej spolkovej krajine Horné Rakúsko. Má rozlohu , žije tu 65 626 obyvateľov (2011) a sídlom okresu je Perg.

</doc>
<doc id="164190" url="https://sk.wikipedia.org/wiki?curid=164190" title="Ján Asbóth">
Ján Asbóth

Ján Asbóth alebo Johann Asbóth (* 13. december 1768, Nemescsó, Maďarsko – † 19. jún 1823, Sombor, Srbsko) bol maďarský prírodovedec, botanik, mineralóg, národohospodár, pedagóg a entomológ. 
Ako 14-ročný odchádza študovať na gymnázium do Šoprone. Počas rokov 1788 až 1791 študoval na Univerzite v Göttingene. V roku 1791 začína pôsobiť ako profesor na evanjelickom lýceu v Levoči a v rokoch 1796 až 1801 pôsobil na Kežmarskom lýceu ako profesor. 
Ján Asbóth bol autorom prírodovedeckých článkov o slovenskej časti Karpát a venoval sa aj vlastivednému výskumu Vysokých Tatier, najmä mineralógii, botanike a zoológii. Bol priekopníkom entomológie na území Uhorska. V roku 1799 publikoval jednu z prvých špecializovaných entomologických prác, v ktorej opísal druh dvojkrídleho hmyzu "Tipula glacialis", ktorý našiel zamrznutý v ľade rieky Poprad. V roku 1805 vyšla jeho práca "Topographisch–mineralogische Beschreibung des Felsenkessels, in welchem der grüne See auf den Karpaten eingeschlossen ist". Z prírodovedeckého hľadiska opísal aj niektoré ďalšie tatranské lokality.

</doc>
<doc id="164192" url="https://sk.wikipedia.org/wiki?curid=164192" title="Zoznam šógunov">
Zoznam šógunov

Zoznam šógunov, od roku 793 do roku 1867.

</doc>
<doc id="164193" url="https://sk.wikipedia.org/wiki?curid=164193" title="Slovenské mená hmyzu">
Slovenské mená hmyzu

Slovenské mená hmyzu je významná knižná publikácia, v ktorej je stanovených množstvo slovenských názvov (mien) hmyzu. 
Editorom celej práce je známy a významný slovenský prírodovedec, ornitológ, profesor, RNDr. Oskár Ferianc, DrSc. Prácu odborne redakčne spracoval Ing. Ján Jasič, CSc. Recenzentami práce boli Prof. PhDr. Ján Horecký, DrSc. a doc. ing. Alexander Huba, CSc. Kniha bola publikovaná v roku 1975 a má 308 strán. Vydala ju VEDA – vydavateľstvo SAV, Bratislava. Práca je významným dielom slovenskej odbornej zoologickej terminológie.
Na práci sa podieľalo ešte ďalších 22 autorov – odborníkov na entomológiu – členov Slovenskej entomologickej spoločnosti, ako i niektorí členovia Jazykovedného ústavu Ľudovíta Štúra Slovenskej akadémie vied.
V práci je z viac ako 30 000 druhov hmyzu, ktoré boli v tom čase z územia Slovenska zistené, uvedených niekoľko tisíc slovenských mien entomologicky významných druhov. 

</doc>
<doc id="164194" url="https://sk.wikipedia.org/wiki?curid=164194" title="Ala maioris ossis sphenoidalis">
Ala maioris ossis sphenoidalis



</doc>
<doc id="164195" url="https://sk.wikipedia.org/wiki?curid=164195" title="Prirodzený potrat">
Prirodzený potrat

Prirodzený potrat alebo prirodzený abort je predčasné ukončenie tehotenstva z prirodzených príčin pred dosiahnutím životaschopnosti plodu.
Pri potrate sa tehotenstvo ukončí vypudením plodu v priebehu prvých 28 týždňov, plod váži menej ako 500 g, nevykazuje žiadne známky života ako dýchanie, tlkot srdca alebo pulzácia pupočnej šnúry. Ak tieto kritériá nie sú splnené, ide o predčasný pôrod.
Potraty sa delia na skoré (do 12. týždňa tehotenstva) a neskoré (12. až 24. týždeň tehotenstva), pričom prevažujú skôr skoré ako neskoré potraty. Vďaka pokrokom v neonatológii sa môže životaschopnosť plodu mimo maternice naďalej zvyšovať, už od začiatku 28. týždňa tehotenstva môžeme hovoriť o smrti alebo o predčasnom pôrode a nie o potrate.
Častosť.
Častosť spontánneho potratu je asi 20 % všetkých uznaných tehotenstiev. S pribúdajúcim trvaním tehotenstva riziko klesá: v šiestom až ôsmom týždni tehotenstva je približne 15 – 18 % a potom postupne klesá až na 3 % v 17. týždni tehotenstva. Pretože skoré potraty sa často interpretujú ako nepravidelnosti menštruačného cyklu, ostávajú často nespozorované a preto sa skutočná incidencia môže len odhadnúť. Spontánny potrat je najčastejšou poruchou tehotenstva, pretože 10 % až 30 % všetkých uznaných tehotenstiev končí potratom. Podľa štatistík pripadá u nás v priemere jeden potrat na 9 – 10 tehotenstiev.
Formy.
Uvedené formy potratu môžeme rozlíšiť podľa ich štádia a priebehu:
2. 1 Abortus imminens – hroziaci potrat. Pri tejto forme je cervikálny kanál ešte uzatvorený a gravidita intaktná. Dochádza však ku krvácaniu s bolesťou alebo aj bez nej. Prejavuje sa neurčitým tlakom v podbrušku a krvácaním z rodidiel. Pri prehliadke je krčok maternice celý a maternicová bránka uzavretá. Na ultrazvuku je viditeľný iba ohraničený, retroplacentárny hematóm. Tento sa môže ešte vyliečiť, pokiaľ nedôjde k potratu. Dôležitý je pokoj na lôžku a vyhýbanie sa fyzickej námahe. Donosenie dieťaťa je možné.
2. 2 Abortus completus – totálny potrat (potratené celé plodové vajce teda obal plodu, amniový vak a embryo) patrí medzi skoré potraty, zriedkavo po 16. týždni tehotenstva. Bolesti v podbrušku a krvácanie sú intenzívne.
2. 3 Abortus incompletus – znamená neúplný potrat, nakoľko v maternici zostávajú kúsky placenty a plod odchádza postupne. Odchod plodu ako aj placenty je sprevádzaný bolesťami a pretrhnutím vaku. Vyskytuje sa prevažne medzi 16. a 28. týždňom tehotenstva.
2. 4 Abortus spontaneus (samovoľný potrat, spontánny potrat) – je potrat bez vonkajších príčin;
2. 5 Abortus febrilis – označuje potrat sprevádzaný horúčkou, vyskytuje sa ako:
2. 6 Abortus incipiens – začínajúci potrat, ktorý sa už nedá zastaviť, maternicová bránka je široko otvorená
"Missed abortion" – znamená odumretý plod v maternici (až niekoľko mesiacov) môže viesť k Dead-Fetus-Syndrom
2.7 Abortus cervicalis – zriedkavá forma, pri ktorej odumretý plod uviazne v jazvami stvrdnutej maternicovej bránke (cervikálnom kanáli)
Príčiny.
Rámcovo môžeme rozdeliť tieto príčiny na:
Symptómy.
Krvácanie je v tehotenstve vždy podozrivým znakom potratu. Pri potrate do 16. týždňa tehotenstva (včasný potrat) dochádza najprv ku krvácaniu; potom nastávajú kontrakcie, ktoré vedú k vypudeniu plodu. Ak je tehotenstvo v pokročilom štádiu, asi do 18. až 28. týždňa tehotenstva, objavia sa najprv kontrakcie a vzápätí dochádza ku krvácaniu (neskorý potrat).
Liečba.
Medicínska liečba je kyretáž (výškrab), ktorý sa vykonáva z dôvodu odstránenia zvyškov placenty. Po samovoľných potratoch sa väčšia časť plodového vajca odlúči a potratí samovoľne. Niektoré jeho časti však zvyčajne zostávajú zadržané v dutine maternice. To spôsobuje krvácanie, pričom involúcia (zavinovanie, zmenšenie) maternice je veľmi spomalená. Pretože kanál maternicového krčka, spojujúci dutinu maternice s pošvou, sa pri spomalenej involúcii tiež nezatvára, zostáva otvorená cesta pre prienik choroboplodných baktérií z pošvy dovnútra maternice. Vývoj ochorenia potom komplikuje pridružený zápal a pacientku následne ohrozuje nielen rôzne silné krvácanie, ale aj infekcia. Tá sa môže postupne šíriť aj do okolia pohlavných orgánov. Infekcia môže preniknúť aj do krvného obehu a spôsobiť otravu krvi (sepsu). Samotné krvácanie býva pri niektorých potratoch také intenzívne, že s revíziou maternicovej dutiny nemožno dlho otáľať. Okamžité vyčistenie maternice a odstránenie zvyškov plodového vajca býva v takýchto prípadoch skutočne úkonom zachraňujúcim život. Vyškrabaním maternicovej dutiny sa odstránia všetky zvyšky, maternica sa stiahne, zmenší sa, krvácanie sa obmedzí na minimum. Výstelka maternicovej dutiny sa postupne zregeneruje a po niekoľkých dňoch sa stav upravuje. Obnovia sa normálne hormonálne pomery, a následne aj normálny menštruačný cyklus.
V pokročilom štádiu tehotenstva (zhruba od 16. týždňa) sa musí dieťa narodiť zvyčajným spôsobom. Niektoré ženy sa rozhodnú aj pri skoršom potrate pre prirodzenú formu pôrodu, ktorá je síce fyzicky bolestivejšia, ale pôsobí na psychiku ženy veľmi pozitívne. Obidve možnosti prinášajú rôzne, no predsa len malé riziká. Ak nenastanú žiadne komplikácie ako napr. vysoká horúčka alebo silné krvácanie, mala by si matka sama zvoliť, akým spôsobom chce ukončiť tehotenstvo. V každom prípade je potrebné takúto situáciu konzultovať s lekárom. Prítomnosť pôrodnej sestry alebo nemocničnej sestry je pri takomto pôrode veľmi nápomocná. Keďže táto situácia je pre ženu psychicky náročná, mnohým ženám (párom) pomáha pri spracovaní tohto nepríjemného zážitku psychologické poradenstvo ako aj kontakt s podobne postihnutými ženami (svojpomocné skupiny). Ak sa takéto poradenstvo absolvuje spolu s partnerom ešte pred samotným zákrokom, značne uľahčí spracovať a zmierniť tento traumatický zážitok
Postabortívny syndróm.
Postabortívny syndróm (PAS, angl. postabortion syndrome, postabortion stress) sa v literatúre nachádza aj pod názvom postinterrupčný syndróm, prípadne ako akútny alebo posttraumatický stres následkom potratu. Je to komplex psychických symptómov, ktoré sa môžu objaviť ako následok interrupcie alebo spontánneho potratu. Postihuje predovšetkým ženy, prípadne ich partnerov, či dokonca zdravotníkov, ktorí sa na interrupcii podieľali. K jeho rozvoju prispieva masívne potlačenie potratového zážitku, silný morálny konflikt súvisiaci s vierovyznaním alebo prameniaci z osobnej hodnotovej orientácie, senzitivita ženy, okolnosti vedúce k otehotneniu a potratu (interrupcii) a tiež samotný výkon interrupcie.
Prognóza.
Ženy, ktoré už prekonali potrat, majú pri neskorších pôrodoch zvýšené riziko abortu. Možnosť opätovného otehotnenia však v princípe nie je narušená. Úspech ďalších tehotenstiev však závisí od príčin abortu. Ak ženu postihne viacero nedobrovoľných potratov, odporúča sa genetické vyšetrenie, aby sa zistila možná príčina tohto stavu. Malo by nasledovať vyšetrenie rodičov a, pokiaľ je to možné, aj plodu.

</doc>
<doc id="164196" url="https://sk.wikipedia.org/wiki?curid=164196" title="Edvard Troníček">
Edvard Troníček

Edvard Troníček môže byť:

</doc>
<doc id="164197" url="https://sk.wikipedia.org/wiki?curid=164197" title="Mimické svaly">
Mimické svaly



</doc>
<doc id="164198" url="https://sk.wikipedia.org/wiki?curid=164198" title="Tvárový sval">
Tvárový sval



</doc>
<doc id="164199" url="https://sk.wikipedia.org/wiki?curid=164199" title="Obličajový sval">
Obličajový sval



</doc>
<doc id="164200" url="https://sk.wikipedia.org/wiki?curid=164200" title="Hispaniola">
Hispaniola



</doc>
<doc id="164201" url="https://sk.wikipedia.org/wiki?curid=164201" title="Santo Domingo">
Santo Domingo

Santo Domingo môže byť:

</doc>
<doc id="164204" url="https://sk.wikipedia.org/wiki?curid=164204" title="Jonathan Marray">
Jonathan Marray

Jonathan Marray (* 10. marec 1981, Liverpool, Spojené kráľovstvo) je súčasný britský profesionálny tenista.

</doc>
<doc id="164205" url="https://sk.wikipedia.org/wiki?curid=164205" title="Rik De Voest">
Rik De Voest

Rik De Voest (* 5. jún 1980, Miláno, Taliansko) je súčasný juhoafrický profesionálny tenista. Počas svojej kariéry vyhral 2 turnaje ATP vo štvorhre.

</doc>
<doc id="164206" url="https://sk.wikipedia.org/wiki?curid=164206" title="Rik de Voest">
Rik de Voest



</doc>
<doc id="164207" url="https://sk.wikipedia.org/wiki?curid=164207" title="Thiemo de Bakker">
Thiemo de Bakker

Thiemo de Bakker (* 19. september 1988, Haag, Holandsko) je súčasný holandský profesionálny tenista. V roku 2006 vyhral súťaž juniorov na Wimbledone.

</doc>
<doc id="164210" url="https://sk.wikipedia.org/wiki?curid=164210" title="Vietnamská socialistická republika">
Vietnamská socialistická republika



</doc>
<doc id="164212" url="https://sk.wikipedia.org/wiki?curid=164212" title="Rohrbach (okres)">
Rohrbach (okres)

Rohrbach je okres v rakúskej spolkovej krajine Horné Rakúsko. Má rozlohu , žije tu 57 073 obyvateľov (2010) a sídlom okresu je Rohrbach-Berg.

</doc>
<doc id="164214" url="https://sk.wikipedia.org/wiki?curid=164214" title="Ried (okres)">
Ried (okres)

Ried je okres v rakúskej spolkovej krajine Horné Rakúsko. Má rozlohu , žije tu 58 676 obyvateľov (2010) a sídlom okresu je Ried im Innkreis.

</doc>
<doc id="164216" url="https://sk.wikipedia.org/wiki?curid=164216" title="Grieskirchen (okres)">
Grieskirchen (okres)

Grieskirchen je okres v rakúskej spolkovej krajine Horné Rakúsko. Má rozlohu , žije tu 62 667 obyvateľov (2010) a sídlom okresu je Grieskirchen.

</doc>
<doc id="164220" url="https://sk.wikipedia.org/wiki?curid=164220" title="Kirchdorf (okres)">
Kirchdorf (okres)

Kirchdorf je okres v rakúskej spolkovej krajine Horné Rakúsko. Má rozlohu , žije tu 55 666 obyvateľov (2011) a sídlom okresu je Kirchdorf an der Krems.

</doc>
<doc id="164222" url="https://sk.wikipedia.org/wiki?curid=164222" title="Eferding (okres)">
Eferding (okres)

Eferding je okres v rakúskej spolkovej krajine Horné Rakúsko. Má rozlohu , žije tu 31 690 obyvateľov (2010) a sídlom okresu je Eferding.

</doc>
<doc id="164224" url="https://sk.wikipedia.org/wiki?curid=164224" title="Braunau (okres)">
Braunau (okres)

Braunau je okres v rakúskej spolkovej krajine Horné Rakúsko. Má rozlohu , žije tu 97 614 obyvateľov 2011 a sídlom okresu je Braunau am Inn.

</doc>
<doc id="164225" url="https://sk.wikipedia.org/wiki?curid=164225" title="Liptovský hrad">
Liptovský hrad

Liptovský hrad (iné názvy: Sielnický hrad, Liptovský Starý hrad) je ruina hradu na Liptove, v blízkosti hraníc okresov Liptovský Mikuláš a Ružomberok. Nachádza sa v okrese Liptovský Mikuláš, cca 220 m od hraníc, v katastrálnom území Sestrč, ktoré je súčasťou obce Liptovská Sielnica.
Zvyšky niekdajšieho hradu stoja na vrchu Sestrč () v Chočských vrchoch, vypínajú sa nad obcami Kalameny a Bukovina. Bol najvyššie položeným hradom na Slovensku a zároveň jeden z najvyššie položených v strednej Európe. 
Hrad je prvýkrát písomne doložený roku 1262, dal ho postaviť kráľ Belo IV. na mieste zaniknutého hradiska z 1. storočia pred Kr. Plnil obrannú funkciu. Bol viackrát zničený a následne rozširovaný (13. a 14. storočie), od roku 1340 bol sídlom Liptovskej župy. V rokoch 1431 – 1434 bol obsadený husitskými vojskami, v roku 1454 prešiel do vlastníctva Pongráca, ktorý zrenovoval obytnú časť a hrad posilnil predsunutou parkánovou hradbou. Po potlačení protikráľovského sprisahania v roku 1471 hrad dobyl kráľ Matej Korvín a nechal ho úplne zničiť. Dochovala sa z neho len časť múra pod previsom zatrávnenej zeminy.
Pôvodný hrad tvorila obytná veža, cisterna, malé nádvorie a dve brány. Hradnému panstvu pôvodne patrili rozsiahle územia (napríklad obec Liptovský Trnovec), ktoré sa značne zmenšili po vybudovaní hradov Likava a Liptovský Hrádok.
V 80. rokoch 20. storočia bol areál hradu predmetom výskumu stredovekej archeológie, pričom boli zrekonštruované a zakonzervované jeho základy, objasnil sa jeho postupný vývin až do zániku. Boli odkryté zvyšky dvoch cisterien, paláca, veží, objavené bolo tiež množstvo striel a kováčskeho materiálu z objavenej šmykne pod hradnou stenou na západnom okraji areálu. 
Celý areál hradu je verejne prístupný. Vedie sem červeno-značkovaný turistický chodník Vlachy – Havránok – Bukovina – Sedlo pod Kráľovou () a tiež žlto-značkovaný turistický chodník Kalameny – Sedlo pod Kráľovou a ďalej do sedla Poľana ().

</doc>
<doc id="164226" url="https://sk.wikipedia.org/wiki?curid=164226" title="Sestrč">
Sestrč

Sestrč môže byť:

</doc>
<doc id="164227" url="https://sk.wikipedia.org/wiki?curid=164227" title="Linka A">
Linka A

Linka A môže byť napríklad:

</doc>
<doc id="164228" url="https://sk.wikipedia.org/wiki?curid=164228" title="Sestrč (vrch)">
Sestrč (vrch)

Sestrč () je vrch na Liptove v Chočských vrchoch.
Vypína sa v geomorfologickom podcelku Sielnické vrchy medzi Kráľovou () na juhu a sedlom Poľana () je oddelený od Sielnickej hory () na severoseverozápade. Východné svahy prudko spadajú do Sestrčskej doliny, kým západné svahy sú miernejšie a spadajú do doliny Kalamenianky. Východná časť chrbta vedúceho z vrcholu na sever do sedla Poľana má výrazne bralnatý charakter.
Na vrchole sa nachádzajú zvyšky Liptovského hradu, na jeho mieste stálo halštatské hradisko opevnené vysokým polkruhovým valom, z tohto obdobia pravdepodobne pochádzajú aj nálezy bronzových predmetov. Okrem toho sa vo vrcholom brale nachádza jaskyňa, ktorá bola osídlená už v eneolite.
Z vrcholovej plošiny je pekný kruhový výhľad do okolia. Vrch je dostupný z obce Kalameny po žlto-značkovanej trase a z obce Bukovina po červeno-značkovanom turistickom chodníku.

</doc>
<doc id="164230" url="https://sk.wikipedia.org/wiki?curid=164230" title="Kompilácia (programovanie)">
Kompilácia (programovanie)

Kompilácia je preklad zdrojového kódu do podoby vhodnej pre vykonanie procesorom - strojový kód, obvykle sprevádzaná syntaktickou a semántickou kontrolou. Kompiláciu vykonáva program nazývaný kompilátor.

</doc>
<doc id="164233" url="https://sk.wikipedia.org/wiki?curid=164233" title="Väznica Leopoldov">
Väznica Leopoldov

Ústav na výkon trestu odňatia slobody a ústav na výkon väzby Leopoldov (pôvodne pevnosť Leopoldov) je spolu s Ilavou najstaršia väznica na Slovensku. 
Nachádza sa v meste Leopoldov v areáli bývalej pevnosti Leopoldov postavenej v rokoch 1665 - 1669 po páde pevnosti v Nových Zámkoch, dobytej pri ofenzíve Osmanskej ríše. Pevnosť bola postupne prestavaná na väznicu po roku 1855 na základe dekrétu cisára Františka Jozefa I. Niekoľko objektov pôvodnej pevnosti sa v nej dochovalo podnes (napr. Hrad, bývalá veliteľská budova, budova špitála a i.). Neslávne známou sa stala po februárovom prevrate v roku 1948, keď v nej československá komunistická vláda väznila politických väzňov. K najvýraznjším udalostiam patrí vzbura odsúdených r. 1990 a útek odsúdených spojený so zavraždením piatich príslušníkov ústavu. 
V súčasnosti má kapacitu viac ako 1 400 obvinených aj odsúdených osôb. Patrí pod správu Zboru väzenskej a justičnej stráže.
Pevnosť Leopoldov.
Impulzom pre výstavbu pevnosti bol útok Osmanskej ríše a obsadenie pevnosti v Nových Zámkoch 26. septembra 1663. V rovnakom odbobí bola dobudovaná aj tzv. Nová pevnosť protitureckej pevnosti v Komárne. 
Základný kameň pevnosti Leopoldov na vtedy barinatých a z vojenskostrategického hľadiska vhodných pozemkoch odkúpených cisárom od obcí Šulekovo, Červeník, Madunice, a Hlohovec bol slávnostne položený za prítomnosti ostrihomského arcibiskupa Juraja Lipaja 16. alebo 19. 9. 1665. Pomenovaná bola na počesť cisára Leopolda I. po latinsky Leopoldopolis, po nemecky Leopoldstadt (maď. Lipótvár, v ľudovej reči Opold, Leopold). Výstavba intravilánu pevnosti pokračovala aj po roku 1669. Stavbu projektoval osvedčený vojenský projektant Giuseppe Priam, dozoroval cisársky poľný maršal gróf Louis Raduit de Souches a viedol vojenský inžinier J. M. Arigsperger. Vedenie stavby po jeho smrti (zomrel asi týždeň po položení základného kameňa) prevzal vojenský inžinier Adolph Friedrich Ungarn.
Pevnosť zaberá rozlohu 56 ha (intravilán cca 17,2 ha), obranné múry majú výšku 9,5 m. Postavená bola podľa zásad novotalianskej fortifikačnej školy, modifikovaných využitím progresívnych prvkov Daniela Speckleho zo staronemeckej školy. Protiturecká pevnosť, ktorá napokon výraznejšie nezasiahla do bojov s Turkami, ma hviezdicový tvar, tvorí ju šesť bastiónov v tvare plochého pätuholníka, ktoré sú spojené kurtínou. Bastióny mali byť pomenované názvami "Chigi" (podľa občianskeho priezviska vtedajšieho pápeža), "Ungeria, Boemia, Moravia, Silesia" a "Ustria" (podľa geografických súčastí monarchie). Brány mali niesť názvy "Porta Alessandrina" a "Porta Gonzaga". K ich oficiálnemu pomenovaniu napokon z nejasných dôvodov nedošlo. 
Medzi jednotlivými bastiónmi boli umiestnené ravlíny, vysunuté pevnôstky, ktoré mali zabezpečovať obranu priestoru medzi bastiónmi. Všetky vonkajšie obranné prvky vrátane ravelínov, vodnej priekopy a pevnôstky chrániacej stavidlá boli rozobrané a zrovnané s okolitým terénom po zmene pevnosti na väzenské zariadenie v 50. rokoch 19. storočia. Pevnosť stavalo asi 3000 robotníkov z Bavorska a Moravy. Brániť ju mala spočiatku 500-členná posádka. Prvým veliteľom bol plukovník Joannes Micheal Rith. 
Pevnosť patrila k najvýznamnejším fortifikačným objektov habsburgskej monarchie. 
Pevnosť a niektoré objekty v nej boli 17. septembra 1963 vyhlásené za národnú kultúrnu pamiatku. 
V 50. rokoch 20. st. boli zničené všetky sakrálne pamiatky v pevnosti vrátane Kostola sv. Leopolda, mariánskeho stĺpa, archívu a múzea. 
Dejiny po februári 1948.
Leopoldov bol najmä v 50. rokoch 20. storočia spolu s pracovnými tábormi pri uránových baniach najhorším z väzenských zariadení v komunistickom Československu. Po roku 1946 do Leopoldova nastúpili za kolaboráciu ministri a exponenti slovenského štátu vrátane brata prezidenta Tisa a vojnoví zločinci.
Po Akcii K (1950) tu boli väznené desiatky predstaviteľov cirkví vrátane biskupov, ale aj nekomunistickí politici (hlavne za Demokratickú stranu a Lidovú stranu), intelektuáli a básnici (Jan Zahradníček, Josef Kostohryz, Václav Renč, Ladislav Hanus, Anton Srholec a i.). Priamo vo väznici mala pobočku Štátna bezpečnosť a v neprehľadných časoch po tzv. súde s buržoáznymi nacionalistami sa sem okrem politikov (neskorší prezident ČSSR Gustáv Husák, povereník školstva a osvety Laco Novomeský a i.) do výkonu trestu dostali aj samotní funkcionári alebo spolupracovníci Štátnej bezpečnosti a napr. aj hlavný žalobca v procese proti prezidentovi Tisovi Anton Rašla.
S politickými väzňami bolo zaobchádzané mimoriadne krutým spôsobom, bola im odopieraná lekárska starostlivosť a nutné lieky, boli systematicky porušované ich najzákladnejšie ľudské práva. Nezákonné vyšetrovacie metódy boli zakázané až v rokoch 1953-54. Niektorí z nich zomreli v dôsledku krutého zaobchádzania a odoprenia nutnej liečby (okrem iných blahoslavení Pavol Peter Gojdič a Metod Dominik Trčka). V rokoch 1949 - 1951 pod správu väznice patrili aj dva pracovné tábory (tábory nútených prác) v Handlovej. Z dôvodu odopierania základných ľudských práv vznikla 28. 8. 1955 vzbura väzňov. 
Kapacita väznice pred rokom 1989 dosiahla 2600 obvinených. Ešte v 80. rokoch bol v Leopoldove jeden oddiel odsúdených za tzv. protištátnu činnosť, ostatní väzni boli odsúdení za najrozmanitejšiu majetkovú kriminalitu, násilie a vraždy.
Vzbura väzňov v roku 1990.
Prvého marca 1990 po dlhšie eskalovanom napätí vypukla vo väznici hromadná vzbura väzňov, na ktorých sa nevzťahovala amnestia prezidenta Havla. Po rozsiahlom požiari viacerých objektov sa uvažovalo, že väznica prestane plniť svoj účel. Niektoré budovy boli napokon po čase zrekonštruované (napr. tzv. Hrad), iné boli zbúrané. Účastníkov zbury boli za rôzne trestné činy vymerané tresty v uhrne 345 rokov nepodmienečne. 
Masaker dozorcov a útek väzňov v roku 1991.
23. novembra 1991 večer z väznice utieklo sedem extrémne nebezpečných zločincov, ktorí na úteku zavraždili piatich príslušníkov väzenskej stráže. Po bezprecedentnej tragédii väzenstvo začalo modernizovať bezpečnostné prvky.
V roku 2004 bola po štvorročnej rekonštrukcii odovzdaná najvýraznejšia a najstaršia budova pevnosti, tzv. Hrad, ktorý vyhorel počas vzbury v roku 1990.

</doc>
<doc id="164234" url="https://sk.wikipedia.org/wiki?curid=164234" title="Autobusová doprava v Londýne">
Autobusová doprava v Londýne



</doc>
<doc id="164235" url="https://sk.wikipedia.org/wiki?curid=164235" title="Hnilický potok">
Hnilický potok

Hnilický potok je potok v dolnom Turci, v západnej časti okresu Martin. Je to pravostranný prítok Valčianskeho potoka, meria 2,7 km a je tokom V. rádu.
Prameň.
Pramení v Malej Fatre, v podcelku Lúčanská Fatra, v časti Kýčery, na východnom svahu Hnilickej Kýčery (1 217,6 m n. m.) v nadmorskej výške približne 925 m n. m.
Opis toku.
Od prameňa tečie sprvu na severovýchod, potom tečie na krátkom úseku na východ, ďalej sa stáča juhovýchodným smerom a sprava priberá krátky prítok (723,3 m n. m.) prameniaci severovýchodne od kóty 1 187,7 m. Na dolnom toku priberá opäť sprava najprv prítok zo severovýchodného svahu Javoriny (1 053,4 m n. m.), potom prítok z východného svahu Javoriny a stáča sa východným smerom. Napokon sa ešte esovito stáča, smeruje k ústiu na juhovýchod a vo Valčianskej doline, na okraji chatovej osady západoseverozápadne od obce Valča, sa v nadmorskej výške cca 549 m n. m. vlieva do Valčianskeho potoka.

</doc>
<doc id="164236" url="https://sk.wikipedia.org/wiki?curid=164236" title="Pevnosť Leopoldov">
Pevnosť Leopoldov



</doc>
<doc id="164237" url="https://sk.wikipedia.org/wiki?curid=164237" title="Leopoldovská väznica">
Leopoldovská väznica



</doc>
<doc id="164241" url="https://sk.wikipedia.org/wiki?curid=164241" title="Pravá Slovenská národná strana (2001 – 2005)">
Pravá Slovenská národná strana (2001 – 2005)

"Pravá Slovenská národná strana je aj starší názov (2005 – 2006) strany V. Morica, ktorá sa dnes volá DOMOV národná strana, pozri DOMOV národná strana."
Pravá Slovenská národná strana (skratka P SNS) bola politická strana na Slovensku, ktorá vznikla v roku 2001 ako reakcia na situáciu vo vnútri SNS pod vedením predsedníčky SNS Anny Malíkovej. Skupina okolo bývalého predsedu SNS Jána Slotu (ten sa opäť stal predsedom neskôr znova zjednotenej SNS) vytvorila novú stranu, aby mohli kandidovať v parlamentných voľbách 2002. Vtedajšia predsedníčka SNS Anna Malíková (teraz predsedníčka NAS Anna Belousovová) nemienila dovoliť kandidovať do parlamentu prívržencom Jána Slotu. Ako priama reakcia vznikla Pravá Slovenská národná strana. 
PSNS nadväzovala na európsky konzervativizmus a slovenský tradicionalizmus, pričom prioritne sa zameriavala na posilňovanie nezávislosti, štátnej suverenity a národnej zvrchovanosti Slovenskej republiky. 
Obe strany sa znovu zjednotili 4. apríla 2005 a P SNS vstúpila do likvidácie.

</doc>
<doc id="164243" url="https://sk.wikipedia.org/wiki?curid=164243" title="Pravá SNS">
Pravá SNS



</doc>
<doc id="164244" url="https://sk.wikipedia.org/wiki?curid=164244" title="PSNS">
PSNS



</doc>
<doc id="164246" url="https://sk.wikipedia.org/wiki?curid=164246" title="Citizen bridge">
Citizen bridge

citizen bridge je názov debutového dvojalbumu bývalej bardejovskej skupiny The Bridge (neskôr The Bridgeheads). Album bol vydaný v roku 2005 a obsahuje 32 skladieb.

</doc>
<doc id="164247" url="https://sk.wikipedia.org/wiki?curid=164247" title="Kresťanská sociálna únia">
Kresťanská sociálna únia

Kresťanská sociálna únia, skratka KSÚ (v roku 1992 Slovenské kresťansko-demokratické hnutie, skratka SKDH, v rokoch 19921995 Kresťanská sociálna únia Slovenska) bola kresťanskodemokratická nacionalistická politická strana pôsobiaca na Slovensku v rokoch 1992–1998.
Dejiny.
Slovenské kresťansko-demokratické hnutie vzniklo odštiepením časti členov Kresťanskodemokratického hnutia, ktorým sa materská strana nezdala dosť pronárodná, v marci 1992. Strana navrhovala konfederatívne usporiadanie ČSFR a v prípade nesúhlasu českej strany referendum o samostatnom Slovensku. Predsedom strany sa stal Ján Klepáč, významným členom bol tiež bývalý člen KDH Viliam Oberhauser. V parlamentných voľbách v roku 1992 strana neuspela a získala iba 3,05 % hlasov.
SKDH sa na svojom sneme 10. októbra 1992 rozhodlo premenovať na Kresťansko-sociálnu úniu Slovenska (KSÚ), za predsedu bol opäť zvolený Ján Klepáč. KSÚ plne podporovala politiku HZDS. Rada KSÚ 17. júla 1994 definitívne potvrdila samostatný vstup do volieb do NR SR, hoci viacerí vysokí funkcionári prestúpili do SNS. Vo voľbách kandidovala pod názvom Kresťanská sociálna únia Slovenska a získala 2,05 % hlasov. Dňa 21. februára 1995 odstúpil z funkcie predseda KSÚ Ján Klepáč, novým predsedom sa v máji 1995 stal Viliam Oberhauser. Ten sa po zvolení dištancoval od spolupráce so vtedajšou opozíciou a deklaroval ochotu spolupracovať najmä s HZDS, Maticou slovenskou, Slovenským orlom a ďalšími, najmä charitatívnymi organizáciami. Strana sa postupne integrovala do SNS. Oficiálne zanikla dobrovoľným zrušením v júni 1998.
Volebné výsledky.
Výsledky volieb do Národnej rady SR (do r. 1993 Slovenskej národnej rady), v ktorých sa zúčastnila strana SKDH/KSÚ.

</doc>
<doc id="164248" url="https://sk.wikipedia.org/wiki?curid=164248" title="Ihráč (prítok Vríce)">
Ihráč (prítok Vríce)

Ihráč je potok v dolnom Turci, v juhozápadnej časti okresu Martin. Je to ľavostranný prítok Vríce, meria 3,2 km a je tokom V. rádu.
Prameň.
Pramení v Malej Fatre, v podcelku Lúčanská Fatra, v časti Kýčery, na východnom svahu Kýčery (1 095,5 m n. m.) v nadmorskej výške približne 765 m n. m. 
Opis toku.
Od prameňa tečie sprvu východným smerom, nevýrazne esovito sa stáča a následne mení smer, pričom oblúkom sa stáča juhojuhovýchodným smerom. Vstupuje do výbežku Turčianskej kotliny, do podcelku Valčianska pahorkatina a preteká lokalitou Peciny. Napokon už tečie severojužným smerom okrajom intravilánu obce Kláštor pod Znievom a severne od centra obce sa v nadmorskej výške cca 487 m n. m. vlieva do Vríce. Potok nepriberá žiadne prítoky.

</doc>
<doc id="164249" url="https://sk.wikipedia.org/wiki?curid=164249" title="Srbochorvátčina">
Srbochorvátčina

Srbochorvátčina (iné názvy pozri nižšie) je podľa niektorých názorov južnoslovanský jazyk, podľa iných názorov len zoskupenie (makrojazyk) južnoslovanských jazykov srbčina, chorvátčina, bosniačtina a čiernohorčina. Vyskytuje sa najmä v Srbsku, Chorvátsku, Bosne a Hercegovine a v Čiernej Hore. 
Srbochorvátčina patrí spolu so slovinčinou do západnej skupiny južnoslovanských jazykov. 
Názvy.
Tento jazyk resp. táto skupina jazykov sa v literatúre vyskytuje pod týmito názvami:
Úvodný prehľad.
Srbochorvátčina má jednoduchú fonológiu, s piatimi samohláskami a dvadsiatimi piatimi spoluhláskami. Gramatika sa vyvinula z praslovanského jazyka, je charakteristická ohýbaním podstatných mien, prídavných mien a zámen. Slovesá majú buď dokonavý alebo nedokonavý vid. Má sedem pádov a flexibilný slovosled. Srbochorvátčina sa píše buď cyrilikou (najmä v Srbsku) alebo latinkou (na všetkých územiach).
Ak sa srbochorvátčina chápe ako jazyk, ide o pluricentrický jazyk so štyrmi navzájom zrozumiteľnými spisovnými varietami, ktorý sa delí z jedného hľadiska na štokavské nárečia, kajkavské nárečia a čajkavské nárečia, z iného hľadiska na ekavské nárečia, ijekavské (=ijekavsko-jekavské, jekavské) nárečia a ikavské nárečia.
Južnoslovanské jazyky historicky tvorili jazykové kontinuum. Vinou turbulentnej histórie tejto oblasti, predovšetkým následkom rozpínania Osmanskej ríše, sa vytvorila rôznorodá zmes nárečových a náboženských rozdielov. Sťahovanie obyvateľstva spôsobilo, že štokavské nárečie sa najväčšmi rozšírilo na západnom Balkáne, kde predtým dominovalo čajkavské a kajkavské nárečie. Bosniaci, Chorváti a Srbi sa napriek jazykovej podobnosti odlišujú vierovyznaním a historicky boli veľakrát ovplyvnení rôznymi kultúrami. Srbochorvátčina sa historicky označovala ako slovanský (historicky: slovenský) jazyk alebo ilýrsky jazyk a jej jednotlivé časti sa označovali ako bosniansky jazyk, srbský jazyk a chorvátsky jazyk a podobne.
Spisovná srbochorvátčina bola kodifikovaná v polovici 19. storočia, čo bolo výsledkom spoločného úsilia chorvátskych a srbských spisovateľov a lingvistov, niekoľko desaťročí pred vznikom štátu Juhoslávia. Už od úplného začiatku existovali drobné rozdiely medzi spisovným srbským a chorvátskym variantom, aj keď boli založené na tom istom štokavskom subdialekte - východohercegovinskom nárečí. 
V 20. storočí tvorilo to, čo dnes nazývame srbochorvátčina, spolu so slovinčinou formálny (de facto neexistujúci) úradný jazyk Juhoslovanského kráľovstva nazývaný „srbsko-chorvátsko-slovinský jazyk“ ("srbochorvátoslovinský jazyk"). Po druhej svetovej vojne bola srbochorvátčina hlavným úradným jazykom Juhoslovanskej socialistickej federatívnej republiky. Po rozpade pôvodnej Juhoslávie sa k tomuto jazyku začalo pristupovať na základe etnických a politických hraníc, koncepcia spoločného jazyka nebola ďalej akceptovaná. Po zániku spoločného štátu bol v Bosne a Hercegovine ustanovený samostatný spisovný jazyky pod názvom bosniačtina a o niečo neskôr (na začiatku 21. storočia) bol nový spisovný jazyk ustanovený aj v Čiernej Hore pod názvom čiernohorčina. Srbochorvátčina sa teda minimálne na úrovni oficiálnych kodifikácií rozpadla na jazyky srbčina, chorvátčina, bosniančina a čiernohorčina, ale mnohí jazykovedci naďalej hovoria o srbochorvátčine.
Pluricentrický jazyk.
Ak sa srbochorvátčina chápe ako jeden jazyk, ide o pluricentrický jazyk. To znamená, že existuje niekoľko spisovných variant tohto jazyka (podobne ako v angličtine, nemčine a podobne) a niekoľko kultúrnych centier. Ako konštatuje Miroslav Mojžita, slovenský diplomat a spisovateľ, ktorý sa posledných 20 rokov systematicky venuje západnému Balkánu, „cudzincovi na bežnú komunikáciu úplne postačuje, ak ovláda jeden z uvedených jazykov, a zároveň príslušníci každého z národných spoločenstiev ho pochvália, ako dobre hovorí "ich vlastným" jazykom.“ Rozdiely medzi chorvátskou a srbskou spisovnou verziou nie sú väčšie než rozdiely medzi inými pluricentrickými jazykmi. Niektorí jazykovedci tvrdia, že rozdiely medzi spisovnými variantami srbochorvátskeho jazyka sú menšie než rozdiely medzi variantami iných pluricentrických jazykov, napr. medzi variantami anglického, portugalského, španielskeho či nemeckého jazyka.
Dejiny.
V priebehu histórie sa nárečia a spisovné jazyky Južných Slovanov z rôznych oblastí rozvíjali samostatne. Do 19. storočia sa rôzne nárečia tejto oblasti nazývali pojmami „ilýrsky“, „slovanský“, „slavónsky“, „bosniansky“, „srbský“ alebo „chorvátsky. Počiatkom 19. storočia Srbi i Chorváti používali rôzne verzie spisovného jazyka. V Srbsku sa oficiálne používal slavenosrbský jazyk, archaický jazyk vzdelaných vrstiev silne ovplyvnený ruštinou a cirkevnou slovančinou. Ukážka slavenosrbského jazyka pred jazykovednou reformou:
Na druhej strane, chorvátski spisovatelia používali hlavne kajkavské náračie a nejednotný systém zapisovania vtedajšieho chorvátskeho knižného jazyka. Ukážka chorvátsko-slovanského jazyka pred jazykovou reformou:
Aj napriek tomu, že spisovný jazyk Srbov, Chorvátov i iných Južných Slovanov, sa vyznačoval značným rozličnosťami, mnohí vtedajší slavisti považovali národný jazyk spomenutých národov za jeden jazyk. Významný český lingvista Josef Dobrovský už v roku 1815 použil výraz «srbský alebo chorvátsky». Pojem „srbochorvátsky jazyk“ pravdepodobne prvýkrát použil Jakob Grimm v predhovore nemeckého vydania Vukovej knihy "Pismenice srpskoga jezika" (Gramatika srbského jazyka) v roku 1824. Slovinský jazykovedec Jernej Kopitar tvrdil vo svojej práci z roku 1836, že štokavské nárečie je jednotný jazyk a nazval ho «srbsko-chorvátsky».
Ilyrizmus.
Počiatkom 19. storočia sa medzi južnými Slovanmi Rakúskeho cisárstva objavil Ilyrizmus, hnutie, ktorého cieľom bola kultúrna a politická jednota všetkých „Ilýrov“, to jest južných Slovanov. V čase Ilýrskeho hnutia sa objavili myšlienky o vytvorení jednotného spisovného jazyka, ktorý sa v tom čase nazýval zväčša ilýrskym. Vuk i ilýrci sa pokúsili kompletne zjednotiť jazyk i pravopis. Vuk Karadžić v roku 1845 formuloval túto ideu takto: 
Ilyrizmus sa stretol s uznaním u väčšiny literátov v južnoslovanských krajoch. Hnutie trvalo od roku 1830 do roku 1843 a najväčší rozmach zaznamenalo v Chorvátsku. V Slovinsku sa Stanko Vraz dokonca rozhodol, že bude používať pojem „ilýrsky“ namiesto „slovinský“. Chorvát Ljudevit Gaj povedal: „Sme hrdí a ďakujeme Bohu Velikému, že mi Chorváti s bratmi Srbmi jeden knižný jazyk máme“. Ilýrske hnutie viedlo k stretnutiu vo Viedni, kde bola dosiahnutá dohoda o jednotnom spisovnom jazyku.
Viedenský literárny dohovor.
V roku 1850 sa vo Viedni uskutočnil historický dohovor chorvátskych a srbských spisovateľov a jazykovedcov, a boli tak položené základy pre spoločný srbochorvátsky jazyk, ako aj pre moderné spisovné verzie: bosniančinu, chorvátčinu, čiernohorčinu a srbčinu, ktoré vznikli na jej základe. Hlavným signatárom dohody so srbskou stranou bol Vuk Stefanović Karadžić, a s chorvátskou Ivan Mažuranić. 
Zhromaždení južnoslovanskí lingvisti sa zhodli, že netreba miešať nárečia či vytvárať nové, ktoré ľud nepozná, ale treba vybrať jedno ľudové nárečie, ktoré bude spisovným jazykom. Za základ spisovného jazyka bolo zvolené južné nárečie, čiže štokavčina v jekavskej forme, keďže väčšina obyvateľov používala práve toto nárečie, keďže všetky ľudové piesne sú v ňom spievané a keďže stará dubrovnícka literatúra je napísaná v tomto nárečí.
Aby sa väčšmi priblížili spisovnému jazyku, chorvátski spisovatelia sa zriekli prvkov kajkavského nárečia a osvojili si štokavské nárečie ako spisovnú reč. Takisto srbskí spisovatelia sa vzdali slavenosrbského jazyka. Následne, aby sa zblížili aj abecedy, chorvátska latinka i srbská cyrilika boli zreformované na fonetickom princípe.
Rozvoj srbochorvátčiny.
V desaťročiach nasledujúcich po viedenskom literárnom dohovore bola srbochorvátčina prijatá vo svetovej lingvistike; a aj ako jazyk chorvátskeho parlamentu (od 1847), po dlhej diskusii, či tento jazyk Chorvátov a Srbov nazývať „chorvátsky“ alebo „chorvátsky alebo srbský“. Nakoniec v roku 1861 sa dohodlo, že sa bude nazývať „juhoslovanský“, čo sa avšak stretlo s nevôľou cisárskej Viedne, takže napokon dostal názov "chorvátsky alebo srbský jazyk". Po vzniku samostatného Chorvátsku sa tento fakt zamlčoval. Tento názov bol veľmi rýchlo prijatý v zahraničí, napríklad v Taliansku, kde gramatici Pero Budmani i Giovanni Androvich vo svojich prácach z rokov 1867 a 1908 používajú názov srbochorvátsky jazyk, a v Nemecku slávny slavista August Leskien píše gramatiku srbsko-chorvátskeho jazyka "Grammatik der serbo-kroatischen Sprache", Heidelberg, 1914. Roku 1882 Juhoslovanská akadémia vied a umení vydáva významné Daničićovo dielo "Rječnik hrvatskoga ili srpskoga jezika" („Slovník chorvátskeho alebo srbského jazyka“).
V období rakúsko-uhorskej nadvlády v rokoch 1878 až 1907 sa tento jazyk v Bosne a Hercegovine oficiálne nazýval bosnianskym. V roku 1890 vyšla Gramatika bosnianskeho jazyka pre stredné školy autora Fraňa Vuletića. Od roku 1907 sa tento jazyk začína oficiálne nazývať srbochorvátskym, a v rokoch 1907 až 1918 sa srbochorvátsky jazyk stáva úradným jazykom Bosny a Hercegoviny. Gramatika pre stredné školy sa od roku 1908 nazývala "Gramatika srbsko-chorvátskeho jazyka ".
Srbochorvátsky jazyk pod názvom „"srbsko-chorvátsko-slovinský"“ bol úradným jazykom Kráľovstva Srbov, Chorvátov a Slovincov. V období trvania Juhoslovanského kráľovstva belehradská vláda naliehala na zjednotenie jazyka. Po zániku Kráľovstva Juhoslávie sa rozvoj jazyka začal uberať dvoma smermi. Roku 1941 sa vlády chopili ustašovci a opätovne ustanovili samostatný chorvátsky jazyk ako úradnú reč. Po vojne bola srbochorvátčina jedným z troch úradných jazykov Socialistickej federatívnej republiky Juhoslávie (popri slovinčine a macedónčine).
Novosadský dohovor.
10. decembra 1954 bol uzavretý Novosadský dohovor medzi hlavnými chorvátskymi a srbskými jazykovedcami ohľadne regulácie a štandardizácie jednotného srbochorvátskeho jazyka. Týkal sa riešenia dlhodobo sporných jazykových otázok. Týmto dohovorom sa chcelo dosiahnuť, aby sa zjednotili spisovná srbčina a chorvátčina, čo sa týka pravopisu, terminológie a iných oblastí. Stanovilo sa desať bodov:
Rezolúciu podpísalo 25 spisovateľov a jazykovedcov (7 z Chorvátska, 15 zo Srbska, 3 z BiH), medzi inými Ivo Andrić, Aleksandar Belić, Mirko Božić, Miloš Đurić, Marin Franičević, Krešimir Georgijević, Josip Hamm, Mate Hraste, Ljudevit Jonke, Jure Kaštelan, Mihailo Stevanović a mnohí iní. K nim sa pripojilo ešte 64 kultúrnych a vedeckých pracovníkov, medzi inými aj Miroslav Krleža.
Na základe týchto rozhodnutí boli roku 1960 zavedené jednotné pravopisné pravidlá, ktoré Matica chorvátska vydala v ijekavskej a latinskej variante pod názvom "Pravopis hrvatskosrpskog književnog jezika s pravopisnim rječnikom", a Matica srbská ekavsky a v cyrilike pod názvom "Pravopis srpskohrvatskog književnog jezika sa pravopisnim rečnikom" (Pravopis chorvátosrbského/srbochorvátskeho spisovného jazyka s pravopisným slovníkom).
Politické rozdelenie jazyka.
Po etnických treniciach v 70. rokoch a predovšetkým po rozpade Juhoslávie a po vojne, ktorá nasledovala, väčšina obyvateľov začala opätovne nazývať svoj jazyk srbský, chorvátsky či bosniansky, v závislosti od etnickej či regionálnej príslušnosti. Po rozpade Socialistickej federatívnej republiky Juhoslávia roku 1991 nebol už srbochorvátsky jazyk naďalej používaný na oficiálnej úrovni. Štátotvorní jazykovedci všetkých dotknutých strán pri konštituovaní jazyka trvali na jazykovej čistote a zveličovali vzájomné odlišnosti (ako príklad sa často uvádza výraz kafa-kava-kahva, čiže káva). 
Kvôli väčšiemu odlíšeniu od zvyšku Bosny a Hercegoviny a kvôli priblíženiu sa k Srbsku začala Republika srbská v priebehu vojny v Bosne a Hercegovine oficiálne používať ekavský jazykový štandard. V tom istom období srbskí nacionalisti úporne dokazovali, že k nim patria všetci, ktorí vravia štokavskou ijekavicou – Srbi, ale aj Bosniaci a Chorváti. V roku 1998 vyšla v Belehrade, najprv v novinách poplatných režimu Politika, a potom aj ako samostatná kniha s nákladom 300 000 kusov, "Slovo o srpskom jeziku", ktorá tvrdí, že srbochorvátsky jazyk nielen že už neexistuje, ale ani nikdy neexistoval, že chorvátsky jazyk taktiež neexistuje, ale že Chorváti hovoria po Srbsky, len si to sami neuvedomujú, a tým pádom sú Srbi. V Miloševićovej Ústave Srbska z roku 1990 bola ako úradný jazyk stále uvedená srbochorvátčina, a úradným písmom bola stanovená cyrilika i latinka. Až Koštunica v Ústave Srbska z roku 2006 zrušil latinku a vyhlásil srbčinu za oficiálny jazyk. Niektoré srbské kultúrne združenia nazývajú jazyk výrazom srbski namiesto „srpski“.
V Chorvátsku sa jediným úradným jazykom stala chorvátčina a latinka jedinou úradnou abecedou. Oddelenie chorvátskeho jazyka od srbského i ostatných štokavských štandardov sa realizuje jednoducho: ak existujú pre nejaký pojem dva výrazy, jeden sa vyhlási za chorvátsky, a druhé synonymum sa priradí k ostatným trom variantom. Napríklad pojem „gvožđe" (železo) je považovaný za srbský výraz, a chorvátsky pojem je „željezo". Avšak, výraz „gvožđe" sa nachádza v chorvátskom preklade Biblie, v rôznych dielach chorvátskych autorov, v ľudových rozprávkach, atď.; to len poukazuje na svojvôľu takejto jazykovej praxe. V priebehu 90. rokoch chorvátski jazykoví puristi zavádzajú také výrazy ako zrakomlat (helikoptéra), brzoglas (telefón) a tak ďalej. Chorvátska politika jazykového odďaľovania kulminovala roku 1999, keď bol v kinách uvedený film „Rane“ (Rany) režiséra Srđana Dragojevića, ktorý bol otitulkovaný a názov bol preložený ako „Ozljede“ (Úrazy). Zveličovanie jazykových rozdielov sa čoskoro aj v samotnom Chorvátsku stalo predmetom výsmechu. 
Bosniacki lingvisti vychádzajúc z toho, že „nebezpečný výraz ‘srbo-chorvátsky’ naznačuje, že v Bosne žijú Srbi a Chorváti, a že Bosniakov niet“, jazyk nazvali bosnianskym. Srbskí i chorvátski lingvisti na to reagovali tak, že jazyk nazvali etnickým označením „bosniacky“, vyhýbajúc sa termínu „bosniansky“, ktorý naznačuje, že Srbi a Chorváti žijúci v Bosne hovoria bosnianskym jazykom. Niektorí bosnianski jazykovedci svojbytnosť jazyku dokazujú používaním turcizmov. 
V priebehu 1. dekády 21. storočia začali aj Čiernohorci uzákoňovať svoju verziu jazyka – čiernohorčinu – argumentujúc, že „ak je v Čiernej Hore spisovným jazykom srbčina, tak sú Čiernohorci Srbmi“. V Čiernej Hore sa od roku 2009 novouvedený čiernohorský jazyk vyučuje na základe srbochorvátskeho pravopisu.
Súčasná situácia.
Aj keď hovorový jazyk je stále taký istý, používatelia tohto jazyka ho zväčša nenazývajú srbochorvátčinou. Napr. pri sčítaní obyvateľstva v Chorvátsku roku 2001 iba 0,16% obyvateľov uviedlo ako svoj materinský jazyk chorvátosrbčinu, resp. srbochorvátčinu. Napriek rôznym názvom a snahám chorvátskych, srbských, bosnianskych a čiernohorských lingvistov dokázať, že ide o rôzne jazyky, národy si medzi bez problémov rozumejú. 
Súčasná jazykoveda považuje srbochorvátčinu za živý makrojazyk pod označením hbs. Aj keď je identifikátor sh považovaný za zastaraný, spoločne z identifikátormi scc i scr.
Vo svete sa pojem srbochorvátčina naďalej normálne používa medzi jazykovedcami, prekladateľmi i profesormi lingvistiky. V slavistike sa v súčasnosti okrem názvu „srbochorvátsky“ používa aj názov "bosniansko-chorváto-srbský jazyk". Srbochorvátsky jazyk sa i naďalej vyučuje na mnohých vážených svetových univerzitách: Cambridge, Oxford, Sorbonna, Univerzita štátu Arizona vo Phoenixe, atď. 
Niektoré medzinárodné inštitúcie, napríklad Medzinárodný trestný tribunál pre bývalú Juhosláviu používali oficiálne názov "bosniansky, chorvátsky alebo srbský jazyk" (BHS) ako súhrnné označenie jazykov Bosniakov, Chorvátov, Čiernohorcov a Srbov.
Nárečia.
Južnoslovanské jazyky sa historicky vyvinuli v jazykové kontinuum, to jest každý dialekt má spoločné prvky so susediacim nárečím, a rozdiely narastajú s narastajúcou vzdialenosťou; platí to samozrejme iba približne. Početné sťahovania obyvateľstva v minulosti, súvisiace z rozširovaním Osmanskej ríše na Balkáne, spôsobili, že sa nárečia v niektorých oblastiach miesia a prestupujú. Sťahovanie obyvateľstva v 20. storočí, spôsobené predovšetkým urbanizáciou a vojnami, sa podpísalo na zredukovaní nárečových rozdielov.
Delenie podľa podoby slova čo.
V srbochorvátčine existujú tri hlavné nárečia, pomenované podľa opytovacieho zámena, ktoré je v každom nárečí odlišné. Podľa opytovacieho zámena „čo“ teda rozlišujeme v srbochorvátskom jazyku tri hlavné nárečia: :
Niektorí autori oddeľujú od štokavského nárečia ako samostatnú skupinu torlacké nárečie. Ďalší autori torlacké nárečie nezaraďujú pod srbochorvátčinu, ale ako prechod medzi srbochorvátčinou a východným južnoslovanskými jazykmi alebo ho zaraďujú pod východné južnoslovanské jazyky.
Delenie podľa podoby praslovanskej hlásky jať.
Z iného hľadiska sa nárečia delia podľa výslovnosti praslovanskej samohlásky „jať“, ktorá sa časom zmenila a v súčasnosti sa vyslovuje troma rôznymi spôsobmi. Rozoznávame teda:
Napríklad:
Štruktúra jazyka.
Abecedy a výslovnosť.
Jazyky srbsko-chorvátskeho diasystému sa zapisujú buď latinkou alebo cyrilikou. Srbčina a bosniačtina používa obe abecedy, zatiaľ čo chorvátčina len latinku. Zápis v oboch abecedách je fonetický, a každý znak latinskej abecedy má svoj náprotivok v cyrilike (pričom latinka obsahuje niekoľko dvojznakov). Srbochorvátsku obmenu cyriliky vypracoval v 19. storočí Vuk Karadžić a latinskú obmenu vytvoril Ljudevit Gaj. Písmena srbochorvátskej latinky a cyriliky sa dajú na seba prevádzať viac-menej 1:1, na strane latinky pomocou niekoľkých dvojznakov. 
Obidve abecedy, cyrilika ("ћирилица"/"ćirilica") i latinka ("latinica"), majú zhodne po 30 znakov. Rôznia sa len poradím písmen. 
Srbochorvátska abeceda vypadá nasledovne:
Poradie srbskej cyriliky je nasledujúce: А а Б б В в Г г Д д Ђ ђ Е е Ж ж З з И и Ј ј К к Л л Љ љ М м Н н Њ њ О о П п Р р С с Т т Ћ ћ У у Ф ф Х х Ц ц Ч ч Џ џ Ш ш
Fonetika a fonológia.
V srbochorvátskom jazyku vystupuje 25 spoluhlások. Samohlások je 5 („a“, „e“, „o“, „i“, „u“ – výslovnosť ako po slovensky). Samohlásky sa vyslovujú v podstate tým istým spôsobom ako v slovenčine, iba v dĺžke, predovšetkým v neprízvučným slabikách, sú značné rozdiely. Spolu s tým možno rozpoznať až 10 samohlások. 
V srbochorvátčine, podobne ako v niektorých iných slovanských jazykoch, hláska „r“ je slabikotvorná. Obdobne sa môže v cudzích slovách zachovať hláska „l“ ako aj „n“ (napr. v trojslabikovom výraze „bicikl“, alebo dvojslabikovom „njutn“). 
Zaujímavým znakom srbochorvátskeho jazyka je melodický prízvuk. Prízvuk je voľný, t. j. môže byť na ktorejkoľvek slabike slova, a pohyblivý, t. j. môže meniť svoje miesto v rôznych tvaroch toho istého slova. Okrem toho Juhoslovan nezotrváva na jednom tóne, keď vyslovuje prízvučnú samohlásku, ale zvyšuje alebo znižuje hlas. Hovoríme o tzv. klesavej alebo stúpavej intonácii.
Slovná zásoba.
Odchýlky v slovnej zásobe sú spôsobené tým, že chorvátčina, rovnako ako čeština, je puristický jazyk (nahradzuje výpožičky neologizmami), zatiaľ čo srbčina, rovnako ako poľština, puristická nie je. Príkladom môže byť chorvátsky "zemljopis" (zemepis) vs. srbská "geografija" (geografia). Srbčina nemá problém preberať cudzie slová a bežne ich používať, a to nielen zo západoeurópskych jazykov, ale paradoxne aj z chorvátčiny samotnej. Okrem toho sa množstvo regionálnych variant objavuje taktiež aj v Bosne a Hercegovine, či Čiernej Hore.
V morfológii je niekoľko odchýlok. Študentka sa srbsky povie "studentkinja", zatiaľ čo chorvátsky "studentica", profesorka sa srbsky povie "profesorka", zatiaľ čo chorvátsky "profesorica". Chorvátčina (v srbochorvátskej terminológii „západný variant“) má sklony tiahnuť ku germanizmom a používať niektoré slová latinského pôvodu, zatiaľ čo srbčina („východný variant“) používa množstvo turcizmov a slov gréckeho pôvodu, hlavne vďaka náboženským a kultúrnym odlišnostiam.
Kuchynská soľ je slúčenina sodíku a chlóru.
"Kuhinjska sol je spoj natrija i klora." (chorvátsky)
"Kuhinjska so je jedinjenje natrijuma i hlora." (srbsky)
Srbochorvátčina prevzala množstvo slov z turečtiny a cez ňu sprostredkovane i z arabčiny a perzštiny; je to dôsledok dlhodobej tureckej nadvlády nad Balkánom.
V menšej miere je slovná zásoba ovplyvnená tiež nemčinou, maďarčinou a gréčtinou.
Gramatika.
Srbochorvátčinu charakterizuje bohatá flexia. Má sedem pádov (datív a lokál majú obyčajne identickú formu, z výnimkou rozdielov v intonácii v niektorých jednoslabičných výrazov), jednotné a množné číslo a sedem slovesných časov: prítomný, minulý, imperfektum, predminulý, aorist, budúci a druhý budúci.
Slovesá
Raditi ("robiť")
Ukážkový text.
Nasledujúce príklady, prevzaté z článku 1-6 Všeobecnej deklarácie ľudských práv, majú demonštrovať rozdiely medzi spisovnými varietami, o ktorým sme pojednávali v tomto článku.
Posudzovanie, čo je jazyk a čo nárečie, je však prirodzene oveľa komplexnejší problém a jeden odsek na to samozrejme nestačí.

</doc>
<doc id="164252" url="https://sk.wikipedia.org/wiki?curid=164252" title="Valónsky región">
Valónsky región

Valónsky región alebo Valónska oblasť (fran. , nem. , val. , hol. ), skrátene Valónsko, je jeden z troch administratívnych regiónov Belgicka. Predstavuje 33 % obyvateľov (3 498 384) a 55 % () rozlohy Belgicka. Je to prevažne francúzsky hovoriaci región, no nachádzajú sa tu aj nemecky hovoriace komunity na východe. Tak ako iné regióny, má vlastný parlament a vládu. Hlavným mestom je Namur a oficiálne jazyky sú francúzština a nemčina. Dňa 1. januára 2006 žilo vo Valónsku 3 413 978 obyvateľov. Súčasťou regiónu je aj enkláva Comines-Warneton, ktorá územne nesúvisí so zvyškom územia.
Administratívne usporiadanie.
Belgicko je rozdelené na 10 provincií, z ktorých 5 sa nachádza vo Valónsku:
Valónsko sá ďalej delí na 20 okresov (fran. ) a 262 obcí. Hlavné mesto je Namur.
Ďalšie dôležité mestá (s viac ako 50 000 obyvateľmi) sú Charleroi, Lutych, Mons, La Louvière, Mouscron, Seraing, Tournai a Verviers.
Federalizácia Belgicka prebehla v troch etapách.
Prvá bola v roku 1970 kedy boli do Ústavy zavedené tri kultúrne spoločenstvá a to Valónsko, Flámsko a Nemecké spoločenstvo na východe Belgicka.
Druhou etapou v roku 1980 zo zákonov vypadol názov "kultúrne" spoločenstvá a ostali teda tri spoločenstvá. V roku 1993 sa do Ústavy dostal pojem že Belgicko je "federatívny štát".
Ďalšou etapou federalizácie boli v roku 2001 Lambermontská a Lombardská dohoda, ktorou do kompetencie regionov prešlo poľnohospodárstvo, morský rybolov a zahraničný obchod, zároveň do kompetence regiónov i společenstiev prešli otázky volebných výdajov, financovania politických strán a regionálny rozvoj. Lombardská dohoda rozdelila parlament Bruselského regiónu na frankofonnu a flámsku časť so zákazom majorizácie.
Situáciu to na určitý čas vyriešilo. No posledné 2 roky je Belgicko bez federálnej vlády, pretože politické strany zastupujúce Valónsko a Flámsko sa nevedeli dohodnúť na zostavení federálnej vlády (autonómne vlády Flámska a Valónska boli zostavené a fungujú). Riešenie sa našlo až na jeseň v roku 2011, kde boli po vzájomnej dohode prenesené ďalšie kompetencie z federálnej úrovne na úroveň Flámska a Valónska. Flámske strany sa netaja, že ich konečným cieľom je samostatné Flámsko. Otázna je budúcnosť Bruselu ako jazykovo zmiešaného regiónu, na ktorý si robí nárok Flámska aj Valónska komunita.

</doc>
<doc id="164253" url="https://sk.wikipedia.org/wiki?curid=164253" title="Flámsky región">
Flámsky región

Flámsky región alebo Flámska oblasť (hol. "Vlaams Gewest" ), skrátene: Flámsko, je jeden z troch oficiálnych regiónov Belgicka, spolu s Valónskom a s hlavným mestom Brusel. Nachádza sa v severnej časti Belgicka a zaberá rozlohu , čo je 44,29 % rozlohy Belgicka. Flámsko má 6 078 600 obyvateľov, čo predstavuje 57,8 % obyvateľov belgického štátu. Úradným jazykom je flámčina (jazyk blízky holandčine).
Flámsko je rovinaté na rozdiel od Valónska, ktoré je prevažne hornaté. Je ekonomicky rozvinutejšou časťou Belgicka a je rodiskom mnohých umelcov v histórii Belgicka (flámski maliari napríklad: Rubens, Anthony van Dyck, Jacob Jordaens...). V minulosti bol Flámsko menej rozvinutou časťou Belgicka, ale v 60. a 70. rokoch 20 storočia sa situácia otočila, tak že Valónsko stagnovalo a Flámsko začalo ekonomicky viac prosperovať. Dnes sú vo Flámsku snahy o rozdelenie Belgicka na dva štáty silnejšie ako vo Valónsku.
Federalizácia Belgicka prebehla v troch etapách. 
Prvá bola v roku 1970 kedy boli do Ústavy zavedené tri kultúrne spoločenstvá a to Valónsko, Flámsko a Nemecké spoločenstvo na východe Belgicka. 
Druhou etapou v roku 1980 v zákonoch vypadol názov "kultúrne" spoločenstvá a ostali teda tri spoločenstva. V roku 1993 sa do Ústavy dostal pojem že Belgicko je "federatívny štát". 
Ďalšou etapou federalizácie boli v roku 2001 Lambermontská a Lombardská dohoda, ktorou do kompetencie regiónov prešlo poľnohospodárstvo, morský rybolov a zahraničný obchod. Zároveň do kompetencie regiónov i spoločenstiev prešli otázky volebných výdajov, financovania politických strán a regionálny rozvoj. Lombardská dohoda rozdelila parlament Bruselského regiónu na frankofónnu a flámsku časť so zákazom majorizácie. Situáciu to na určitý čas vyriešilo.
No posledné 2 roky je Belgicko bez federálnej vlády lebo politické strany zastupujúce Valónsko a Flámsko sa nevedeli dohodnúť na zostavení federálnej vlády (autonómne vlády Flámska a Valónska boli zostavené a fungujú). Riešenie sa našlo až na jeseň v roku 2011 kde boli po vzájomnej dohode prenesené ďalšie kompetencie s federálnej úrovne na úroveň Flámska a Valónska. Flámske strany sa netaja, že ich konečným cieľom pre budúcnosť je samostatné Flámsko. Otázna je budúcnosť Bruselu ako jazykovo zmiešaného regiónu, na ktorý si robí nárok Flámska aj Valónska komunita.

</doc>
<doc id="164255" url="https://sk.wikipedia.org/wiki?curid=164255" title="URL">
URL



</doc>
<doc id="164258" url="https://sk.wikipedia.org/wiki?curid=164258" title="Klagenfurt-vidiek">
Klagenfurt-vidiek

Klagenfurt-vidiek je okres v rakúskej spolkovej krajine Korutánsko. Má rozlohu , žije tu 58 365 obyvateľov (2010) a sídlom okresu je mesto Klagenfurt, ktoré však nie je súčasťou okresu.

</doc>
<doc id="164262" url="https://sk.wikipedia.org/wiki?curid=164262" title="Sila hesla">
Sila hesla

Sila hesla označuje stupeň obťažnosti s akou neautorizovaná osoba dokáže uhádnuť heslo.
Heslá sa označujú ako "silné" alebo "slabé", podľa toho, či je ťažké alebo jednoduché ich uhádnuť. Tieto pojmy sú relatívne a závislé od konkrétneho systému overovania hesla. Uhádnutie hesla hrubou silou alebo slovníkovým útokom sa označuje ako "prelomenie hesla". Okrem prelomenia je slabé heslo je tiež možné uhádnuť, zvyčajne ak útočník osobu pozná a osoba použila v hesle napr. dátum narodenia či meno blízkej osoby.
Heslo je však možné získať aj nezávisle od sily hesla, predovšetkým pomocou tzv. sociálneho inžinierstva, odchytením postupnosti stlačených klávesov z klávesnice, zachytením počas prenosu.
Náhodné heslo.
Náhodné heslá sú strojovo generované postupnosti znakov s cieľom splniť podmienky silného hesla. Ich nevýhodou je, že sú ťažko zapamätateľné.
Ochrana hesla.
Vo všeobecnosti sa odporúča nikdy si heslo nezapisovať, obzvlášť nie v blízkosti počítača, kde je možné ho použiť. Odporúča sa používať jedno heslo pre bezvýznamné účty (na ktorých prelomení nezáleží) a niekoľko rôznych silných hesiel pre dôležité systémy ako online banking.
Problémom sa stáva potreba zapamätať si množstvo hesiel k rôznym systémom. Riešením môže byť vytvorenie systému (ktorého znalosť je potrebné obzvlášť ochrániť) vychádzajúceho z názvu služby, kde sa používa. Triviálny príklad je vynechanie každého druhého písmena, napr. heslo Wkpda pre službu Wikipédia (v praxi je potrebné použiť vlastný a zložitejší systém). Iným riešením je uchovávanie hesiel v silne kryptovanom tvare prístupných pomocou jedného zapamätaného a silného hesla. Na to slúžia špecializované programy, napríklad open source program Keepass, či platený program Roboform. Ďalšou možnosťou je vytváranie silných hesiel s pomocou kryptografickej hašovacej funkcie, kde pri použití hlavného hesla a kľúčového slova (ako napríklad názov domény, kde chceme heslo použiť) vznikne hash fixnej dĺžky, ktorý následne môžeme použiť ako heslo.

</doc>
<doc id="164264" url="https://sk.wikipedia.org/wiki?curid=164264" title="Štartovací komplex 39 v Kennedy Space Center">
Štartovací komplex 39 v Kennedy Space Center

Štartovací komplex 39 (; skratka: "LC-39") je rozsiahla oblasť so súborom zariadení v Kennedyho vesmírnom stredisku na ostrove Merritt na Floride v USA. Vybudovaný bol pre program Apollo, neskôr bol upravený pre potreby programu Space Shuttle. Ďalšie úpravy od roku 2007 pripravovali LC-39 na účely programu Constellation, ktorý však bol v roku 2010 zrušený. Po predstavení novej koncepcie americkej kozmonautiky v roku 2011 došlo v nasledujúcich rokoch k úpravám komplexu 39B pre štarty rakiet Space Launch System, od roku 2017 v rámci programu Artemis. Od roku 2017 slúži rampa 39A pre štarty rakiet spoločnosti SpaceX.
História.
Prvotný návrh štartovacieho komplexu 39 obsahoval päť rámp s rozostupom 8 700 stôp (), aby sa zabránilo havárii v prípade výbuchu. Tri boli plánované na výstavbu, dve boli rezervované na používanie do budúcna. Číslovanie rámp bolo v tom čase zo severu na juh, pričom najsevernejšia bola LC-39A a najjužnejšia LC-39C. LC-39A nebola nikdy postavená a LC-39C sa stala v roku 1963 rampou LC-39A.
Rampy sa spočiatku používali na štarty rakiet Saturn V v programe Apollo. Pôvodná štruktúra rámp bola prepracovaná pre potreby raketoplánu, ktorý po prvýkrát vyštartoval z LC-39A v roku 1981 po poslednom štarte Saturnu V, ktorý v roku 1973 vyniesol vesmírnu stanicu Skylab, a v roku 1986 z LC-39B po testovacom projekte Apollo-Sojuz (1975). LC-39 boli počas obdobia Apolla iba odpaľovacie rampy – doplňovacie veže boli pripojené k štartovacej rampe – jediná úprava, ktorá bola spravená, bola takzvaná „milkstool“, ktorá umožnila rakete Saturnu IB (pre všetky misie Skylab s ľudskou posádkou, nevypustenou Skylab Rescue, a Apollo-Sojuz) použiť odpaľovaciu vežu Saturnu V. Pre raketoplán mala odpaľovacia rampa nepohyblivú vežu a otáčajúcu prevádzkovú rampu, použitú na ochranu orbiteru raketoplánu a na namontovanie vertikálneho ovládania užitočných nákladov do nákladného priestoru.
Prvé použitie LC-39 bolo v roku 1967 s prvým štartom Saturnu V, ktorý niesol Apollo 4 – kozmickú loď bez ľudskej posádky. Druhý štart bez ľudskej posádky, Apollo 6, tiež použil LC-39A. S výnimkou letu Apollo 10, ktorý štartoval z rampy LC-39B, štartovali všetky lety s ľudskou posádkou Apollo-Saturn V počnúc letom Apollo 8, z rampy LC-39A. Po štarte Skylabu v roku 1973, kde bola použitá raketa Saturn INT-21 (dvojstupňová úprava rakety Saturn V pôvodne určená pre aplikačný program Apolla), bola rampa LC-39A prepracovaná pre program Space Shuttle a bola použitá pre prvý štart raketoplánu "Columbia" (STS-1).
Program Space Shuttle.
Aby raketoplán dosiahol obežnú dráhu, musel mať dostatočný ťah na prekonanie gravitácie Zeme. Ťah sa dosahoval kombináciou pomocných raketových motorov na pevné palivo (angl. "Solid Rocket Boosters", SRB) a hlavnými motormi raketoplánu Space Shuttle (angl. "Space Shuttle Main Engine", SSME). SSME používali zmes kvapalného vodíka a kvapalného kyslíka z externej nádrže (angl. "External Tank", ET), pretože raketoplán nemal palivové nádrže pre SSME. Niekoľko mesiacov pred štartom sa do montážnej haly (Vehicle Assembly Building, VAB) priviezli všetky tri hlavné súčasti a umiestnili sa na mobilnú štartovaciu plošinu ("Mobile Launcher Platform", MLP). Motory na pevné palivo sa privážali po častiach železnicou z výrobného zariadenia v Utahu, externé nádrže prichádzali z výrobného zariadenia v Louisiane nákladnou loďou a raketoplán čakal v spracovateľskom zariadení Orbiter Processing Facility (OPF). Najprv sa zostavili motory SRB a nainštalovala sa medzi ne externá nádrž. Potom sa s použitím žeriavu spustil raketoplán a pripojil sa k externej nádrži. Zostavený systém previezol transportér Crawler 3 až 4 míle (4,8 až 6,4 km) k rampe asi za 8 hodín.
Na štartovacej rampe sa mobilná štartovacia plošina spustila na viaceré podstavce a transportér Crawler zišiel z rampy do vyčkávacieho priestoru v bezpečnej vzdialenosti. Každá rampa obsahovala prístupový vežový systém zložený z dvoch častí:
FSS umožňovala prístup do raketoplánu pomocou vysúvacieho ramena a jej súčasťou bol „čiapkovitý uzáver“ na zachytávanie kyslíka odvetraného z plnej externej nádrže. Otočná obslužná konštrukcia obsahovala čistú miestnosť, umožňovala prístup do nákladného priestoru orbitera, ochranu pred počasím a mohla chrániť raketoplán pred vetrom až do rýchlosti 60 uzlov (/h).
 
Na každej rampe boli tiež veľké nízkoteplotné nádrže na skladovanie paliva – kvapalného vodíka a kvapalného kyslíka pre SSME. Vysoko výbušná povaha týchto chemických látok si vyžadovala početné bezpečnostné opatrenia v celom štartovacom komplexe. NASA vypočítala, že minimálna bezpečnostná vzdialenosť v prípade naplnených nádrží raketoplánu sú 3 míle () pre personál a 8 700 stôp () medzi rampami. Aby sa predišlo obrovskému poškodeniu raketoplánu a raketových motorov počas štartu, napumpovalo sa pred štartom na odpaľovaciu rampu 300 000 galónov (1,1 milióna litrov) vody, ktorá stlmila zvuk počas štartu. V dôsledku ohrevu tejto vody sa počas štartu vyvinulo veľké množstvo vodnej pary. Od okamihu začatia plnenia paliva až do štartu raketoplánu museli okrem nevyhnutných pracovníkov všetky osoby opustiť rizikovú oblasť.
Pre prípad havárie bol odpaľovací komplex vybavený núdzovým výťahovým systémom na rýchlu evakuáciu osôb do bezpečia. Pri opúšťaní raketoplánu sa posádka mala presunúť do núdzového výťahu, ktorý by klesol na povrch rýchlosťou až do 60 míľ za hodinu (/h). Bol to kôš na lane, ktorý klesal pod strmým uhlom preč od miesta štartu. Na povrchu by posádka nastúpila do upraveného obrneného vozidla M113 a presunula sa k trojuholníkovej pristávacej ploche pre helikoptéry umiestnenej niekoľko stoviek stôp od rampy, odkiaľ by odletela do bezpečia. Keďže bezpečnostné pravidlá NASA vyžadovali, aby bol všetok personál mimo rampy, bola by posádka počas takejto evakuácie odkázaná na seba.
Program Constellation.
S ukončením používania raketoplánov v roku 2011 plánovala NASA prispôsobiť dve štartovacie rampy pre pilotovanú raketu Ares I (predtým CLV – Crew Launch Vehicle) a nepilotovanú raketu Ares V (predtým CaLV – Cargo Launch Vehicle), ktoré mali lietať v rámci programu Constellation. Program Constellation bol ale v roku 2010 zrušený, s ním aj rakety Ares I a Ares V a niektoré úpravy rámp 39A a 39B. Na nasledujúcich riadkoch je popísaný pôvodný plán programu Constellation.
LC-39B.
Aby sa dodržal časový plán štartov raketoplánov a aby sa mohli začať testy novej rakety Ares I, ukončila NASA dňa 1. januára 2007 prevádzku štartovacej rampy LC-39B, na ktorej sa uskutočnil posledný nočný štart misie STS-116 dňa 10. decembra 2006. Po prebudovaní rampy využívanej na štart raketoplánov na rampu prispôsobenú programu Constellation, sa rampa udržiavala v zálohe pre nadchádzajúcu misiu STS-125 k Hubblovmu vesmírnemu ďalekohľadu. Dôvod bol z časti ten, že rampa neumožňovala súčasný štart záchrannej misie (STS-3xx) z rampy LC-39A, a tiež ten, že určený orbiter "Atlantis" by nemal ten istý uhol sklonu dráhy ako Medzinárodná vesmírna stanica. Medzi misiami STS-116 a STS-125 sa na rampe LC-39B začala prestavba pre raketu Ares I postavením od troch alebo štyroch nových výškových osvetľovacích stožiarov, ktoré používajú štartovacie rampy pre rakety Atlas V a Delta IV na Cape Canaveral.
Hlavné obdobie obnovy však malo začať až po misii STS-125. Počas tejto fázy mala byť konštrukcia RSS odstránená a plošina MLP mala byť použitá na štart v spojení s letom Ares I. Ares I bola trojstupňová raketa, ktorej prvý stupeň mal byť tvorený päťsegmentovým motorom Solid Rocket Booster na pevné palivo. V období premeny sa NASA mala zbaviť obslužnej konštrukcie FSS na rampe LC-39B, a tým mala pretvoriť návrh rampy po prvýkrát od roku 1977. V tom istom čase sa mali postaviť dve nové plošiny MLP, ktoré mali byť určené pre raketu Ares I s jej spojovacou vežou, ale NASA mala povoliť používanie transportéru Crawler. Nová veža, vzhľadom rovnaká ako veža Saturnu V, mala mať iba dve pohyblivé ruky; jednu pre posádku a jednu pre servisný modul Orion. Dvojica zberných uzáverov, ktoré mali rovnakú funkciu ako uzávery na orbiteri raketoplánu, mali byť použité na doplnenie paliva, odsávanie a odvetrávanie tekutého vodíka (LH2) a tekutého kyslíka (LOX) pre druhý stupeň rakety Ares I. Nový únikový systém mal nahradiť existujúci systém spojovacieho lana. Tento systém mal spojiť štartovaciu vežu s novým opevneným bunkrom umiestneným 1 000 metrov od rampy (nevyhnutnosť v prípade pohotovosti). Jediné budovy, ktoré mali zostať z éry raketoplánov, mali byť nádrž na kvapalný vodík, nádrž na kvapalný kyslík a vodná nádrž. Rampa neskôr mala podstúpiť doplňujúce zmeny, hlavne doplnenie úložných kapacít.
LC-39A.
Tak ako prvých 24 letov raketoplánu, tak aj posledné misie raketoplánu štartovali výlučne z rampy LC-39A. Po ukončení programu Space Shuttle mala byť rampa deaktivovaná. Aj z tejto rampy mala byť odstránená nepohyblivá obslužná konštrukcia (FSS) a otočná obslužná konštrukcia (RSS). Dôvodom bola potreba uvoľnenia priestoru pre „čistú“ rampu, ktorá mala byť potrebná pre ESAS. LC-39A mala byť primárne použitá ako štartovacia rampa pre raketu Ares V. Z tohto dôvodu mala podstúpiť určité zmeny ako prispôsobenie skladovacích priestorov pre extra tekutý vodík (LH2) a tekutý kyslík (LOX). Kvôli „in-line“ návrhu rakety Ares V mali podstúpiť tri existujúce plošiny MLP (z čias Apolla, neskôr zmenených pre raketoplán) dôležitú generálnu opravu, aby sa prispôsobili rakete Ares V a jej spojovacej štartovacej veži. Hoci mala byť rampa primárne použitá pre lety rakety Ares V, LC-39A mala umožniť aj štarty Ares I v prípade poškodenia LC-39B.
Iné zmeny.
Montážna hala (VAB) podstupovala zmeny, aby sa prispôsobila súbežným montážam a kontrole operácií ako pre raketoplán, tak pre raketu Ares I. Potom mala VAB podstúpiť ďalšie zmeny umožňujúce montovať Ares I a Ares V. Bolo aj možnosťou, že NASA postaví rampu LC-39C, ktorá síce bola naplánovaná, ale nikdy nebola postavená. Neboli o nej zmienky ani v hláseniach ESAS. Táto rampa mohla byť použitá hlavne pre misie na Mars, pri potrebe viac ako jednej rakety Ares V pre štart plavidla určeného na Mars.
Súčasné využitie.
LC-39A.
Po ukončení programu Space Shuttle prevzala rampu spoločnosť SpaceX, ktorá začala s jej prestavbou pre štarty rakiet Falcon 9 a Falcon Heavy. Súčasťou prestavby bola aj postupná demontáž otočnej obslužnej konštrukcie RSS pre raketoplány. Po nehode Falconu 9 na neďalekej rampe SLC-40 bola prestavba urýchlená a prvý štart Falconu 9 z LC-39A sa uskutočnil 19. februára 2017 o 14:39:00 UTC. Falcon pri svojom prvom lete z LC-39A vyniesol zásobovaciu loď Dragon k ISS. Po dokončení opráv SLC-40 bola LC-39A upravená pre štarty Falconu Heavy a Falconu 9 s pilotovanou loďou Crew Dragon.

</doc>
<doc id="164265" url="https://sk.wikipedia.org/wiki?curid=164265" title="Atómové elektrárne Bohunice">
Atómové elektrárne Bohunice

Atómové elektrárne Bohunice, skr. EBO, je atómová elektráreň (resp. komplex atómových elektrární) na Slovensku, v okrese Trnava v Jaslovských Bohuniciach, súčasť podniku Slovenské elektrárne, a.s.
Slovenské elektrárne, a.s. v roku 2015 celkovo vyrobili 19 707 GWh elektrickej energie. Čistá dodávka elektriny Slovenských elektrární z vlastných a vykupovaných zdrojov dosiahla takmer 17 892 GWh, z toho takmer 77% bolo vyrobených v jadrových elektrárňach Bohunice a Mochovce.
Až 90 % dodanej elektriny bolo vyrobenej bez emisií skleníkových plynov – z produkcie jadrových, vodných, fotovoltických elektrární a spoluspaľovaním biomasy. Každý jadrový blok pokrýva zhruba 13% spotreby elektriny na Slovensku.
Zloženie.
Komplex pozostáva z troch zariadení (jadrových elektrární) Bohunice A-1, Bohunice V-1 (blok 1 a 2) a Bohunice V-2 (blok 3 a 4). V súčasnosti sú aktívne len bloky 3 a 4. Bloky 1 – 4 boli postupne pripájané k sieti v rokoch 1978 – 1985. Ich celkový výkon je 1760 MW a ročná výroba elektrickej energie dosahovala 12 000 GWh (takmer 40% celkovej energie na Slovensku).
Oba v súčasnosti prevádzkované bloky v AE Bohunice (t.z. bloky 3 a 4) pri premene jadrovej energie na elektrinu využívajú evolučné tlakovodné reaktory VVER-440/V-213, ktoré sú charakteristické:
V roku 2015 vyrobila atómová elektráreň V2 v Jaslovských Bohuniciach celkom 7 623 GWh elektrickej energie.
Dejiny.
Výstavba bloku A-1, prvej jadrovej elektrárne v Česko-Slovensku sa začala v auguste 1958. Blok bol postavený na koncepcii ťažkovodného reaktora KS 150, palivom bol prírodný urán, chladenie oxidom uhličitým. Blok bol v prevádzke od októbra 1972 do februára 1977. Od roku 1977 je blok v štádiu vyraďovania.
Jeho prevádzka bola poznačená min. 2 serióznymi bezpečnostnými incidentmi, po ktorých sa rozhodlo pozastaviť jeho užívanie.
Výstavba jadrovej elektrárne V-1 podľa koncepcie tlakovodných reaktorov, sovietsky projekt VVER 440/V230 sa začala 24. apríla 1972. Prevádzka prvého bloku začala v decembri 1978 a druhého v marci 1980.
V priebehu výstavby V1 sa rozhodlo o výstavbe jadrovej elektrárne V2, teda tretieho a štvrtého bloku elektrárne, podľa sovietskej koncepcie VVER 440/V213. Ako palivo sa používa obohatený urán. V súlade s celosvetovým trendom zvyšovania úrovne jadrovej bezpečnosti však bola prijatá a začala sa budovať nová koncepcia JE V2 v roku 1976. Bloky boli uvedené do prevádzky v rokoch 1984 až 1985.
Jadrová elektráreň A1.
V elektrárni A1 sa nachádzal jeden experimentálny reaktor typu KS-150 naprojektovaný v Česko-Slovensku, ktorý používal ako palivo neobohatený urán. Elektráreň bola postavená v rokoch 1958 – 1972. Od začiatku ale boli s prevádzkou reaktora problémy a stalo sa v nej množstvo havárií, vrátane dvoch vážnych. V roku 1976 sa v reaktore počas vymieňania palivových článkov stala nehoda, pri ktorej prišli o život dvaja ľudia. Po v poradí druhej vážnej havárii 22. februára 1977 4. stupňa podľa INES, bola uzavretá a od roku 1979 je v likvidácii.
Odstavenie a vyradenie.
Vyradenie elektrárne sa začalo Uznesením vlády ČSSR č. 135 z roku 1979. „Do roku 1994 sa realizovali práce na základe ročných plánov a týkali sa odstránenia následkov nehody, minimalizácie dopadu činností vyraďovania JE A1 na okolie, demontáže zariadení strojovne a pomocných zariadení jadrovej časti elektrárne, výstavby zariadení na odvoz a odvozu vyhoretého paliva do Ruskej federácie.“ Vyraďovanie má byť ukončené v roku 2033. „Do roku 1996 boli všetky činnosti, súvisiace s prípravou a vyraďovaním JE A1, hradené zo štátneho rozpočtu SR, neskôr zo Štátneho fondu likvidácie jadrových zariadení a od roku 2006 z Národného jadrového fondu.“ V roku 1993 vláda SR nechala vypracovať Projekt uvedenia JE A1 do radiačne bezpečného stavu. Tento projekt sa stal súčasťou I. etapy vyraďovania prebiehajúcej v rokoch 1994 až 2009. Export vyhoretého paliva do Ruska bol ukončený v roku 1999. Do roku 2016 bude prebiehať II. etapa Projektu vyraďovania JE A1. Je zameraná na „likvidáciu pôvodných, v súčasnosti už neprevádzkovaných technologických zariadení elektrárne, likvidáciu stavebných konštrukcií po uvoľnení priestorov, spracovanie a úpravu rádioaktívnych odpadov a ich ukladanie do Republikového úložiska rádioaktívneho odpadu v Mochovciach.“
Jadrová elektráreň V1.
V elektrárni V1 sa od uvedenia do prevádzky v roku 1978 uskutočnilo viac ako tisíc technických úprav. Medzinárodne akceptovateľnú úroveň bezpečnosti dosiahla JE V1 ukončením rekonštrukčných prác v roku 2000. Všetky medzinárodné hodnotenia zhodnotili, že bezpečnosť JE V1 sa výrazným spôsobom zvýšila. Slovensko sa zaviazalo odstaviť V1 v dohodách o vstupe do Európskej únie. Oba bloky boli pripojené do prenosovej sústavy vlastnou rozvodňou 220kV vedeniami V074 a V075 do rozvodne 220 kV Križovany.
Odstavenie a vyradenie.
Vyradenie oboch blokov bolo prijaté uznesením Uznesením vlády SR č. 801/1999 zo dňa 14. septembra 1999. Európska komisia spolu s ďalšími prispievateľmi zriadila Medzinárodný fond na podporu vyradenia z prevádzky JE Bohunice (BIDSF), určený na spolufinancovanie nákladov na odstavenie a vyraďovanie jadrovej elektrárne V1. Prvý blok bol odstavený ku koncu roku 2006, druhý do konca roku 2008. Celkové náklady sú predpokladané vo výške 1,1 miliardy €. Vyradenie je čiastočne financované aj z Medzinárodného fondu na podporu odstavenia JE V1 (BIDSF). Správcom fondu BIDSF je Európska banka pre obnovu a rozvoj.
Vyraďovanie elektrárne V-1 sa uskutočňuje v dvoch etapách s termínom ukončenia v roku 2025. Prvá etapa prebiehala od 20. júla 2011 do 31. decembra 2014. Druhá etapa začala 1. januára 2015 a je naplánovaná do 31. decembra 2025. Počas prvej etapy boli plánované demontáže neaktívnych systémov a zariadení, demolácia stavebných objektov a spracovanie rádioaktívnych odpadov vznikajúcich pri vyraďovaní. 
Pre vysoké náklady na údržbu aj vďaka tomu, že z nich nebol žiaden úžitok, boli postupne od októbra 2017 do októbra 2018 zbúrané štyri chladiace veže, príslušiace k blokom 1 a 2 (V1). Náklady na búracie práce činili 9 miliónov €. Pôvodný priestor po vežiach, z ktorých každá mala výšku 120 metrov a priemer základne 84,4 metra, nebol rádioaktívny a má byť využitý na ďalšie priemyselné účely. V marci 2020 bolo vyraďovanie V1 v druhej etape: „Patrí sem odstránenie systémov a komponentov z budovy reaktorov, z budovy pomocných prevádzok a priečnych a pozdĺžnych etažérok. Demontované budú aj vonkajšie nádrže a podzemné potrubné kanály a káblové vedenia.“ V júni 2020 ohlásil JAVYS významný míľnik vyraďovania, keď úspešne previezol 204 ton vážiacu nádobu reaktora so závesnými systémami zo šachty reaktora 1. bloku do bazéna mokrej fragmentácie. Bola to prvá preprava reaktora VVER 440 na svete.
V júni 2021 boli demontované „veľkorozmerné komponenty primárneho okruhu a systémy v kontrolovanom pásme elektrárne“. 
Celkové náklady na vyradenie sú plánované na 1,237 mld. eur a ukončené má byť po roku 2025.
Jadrová elektráreň V2.
Neustále rastúce medzinárodné bezpečnostné požiadavky na prevádzku atómových elektrární vyvolali potrebu modernizácie blokov. Cieľom programu modernizácie a zvyšovania bezpečnosti V2 AE Bohunice bolo zabezpečiť, aby prevádzka blokov bola bezpečná, spoľahlivá a ekonomická. Modernizácia v hodnote takmer 500 mil. EUR, ktorá sa zrealizovala v rokoch 2002 – 2008 počas plánovaných odstávok blokov podľa odporúčaní MAAE, splnila svoj cieľ – pôvodné požiadavky boli nielen splnené, ale vo viacerých oblastiach aj prekročené. 
Kvôli predčasnému odstaveniu dvoch blokov V1 AE Bohunice bolo potrebné hľadať možnosti rýchlej náhrady stratenej výrobnej kapacity. Na základe najlepších medzinárodných skúseností mohli Slovenské elektrárne, a.s. začať zvyšovať výkon všetkých prevádzkovaných jadrových blokov, ako aj hodnotiť možnosti dlhodobej prevádzky (Long Term Operation – LTO). Program LTO vychádza z pozitívnych výsledkov programov riadenia starnutia hlavných komponentov. Doterajšie výsledky vytvárajú reálne predpoklady bezpečne a spoľahlivo prevádzkovať elektráreň V2 AE Bohunice po dobu 80 rokov. V súčasnosti má V2 AE Bohunice povolenie k prevádzke platné bez časového obmedzenia s tým, že do roku 2028 musí vykonať nové periodické hodnotenie bezpečnosti (PSR).
Vzhľadom na vykonané technické úpravy a modernizáciu na tomto zdroji, ktoré boli zamerané na zvýšenie jadrovej bezpečnosti (postfukušimské opatrenia) na základe požiadaviek Úradu jadrového dozoru SR (ÚJD), Medzinárodnej agentúry pre atómovú energiu (IAEA) a orgánov EÚ, je možné odôvodnene predpokladať splnenie aktuálnych požiadaviek na jadrovú bezpečnosť a tým predĺženie prevádzky V2 AE Bohunice o ďalších minimálne 20 rokov.
Od roku 2009 do roku 2013 prebehla realizácia opatrení na zvládnutie tzv. „ťažkých havárií“ (nadprojektové nehody s tavením paliva v reaktore). Slovenské elektrárne začali s prípravou projektu na zvládnutie ťažkých havárií už v rokoch 2005 – 2006, teda v období pred Fukušimou. Prvými blokmi, kde sa začali uskutočňovať projekty pre ťažké havárie, boli bloky V2 v Jaslovských Bohuniciach. Zrealizované boli už v roku 2014 a patria sem viaceré podprojekty, ako napr.:
V roku 2010 bol zvýšený nominálny výkon reaktorov 3. a 4. bloku V2 AE Bohunice o 7% (z 1 375 MWt na 1 471 MWt), čo spolu s úpravami na sekundárnej časti elektrárne znamenalo zvýšenie elektrického výkonu každého bloku až na 505 MWe (z pôvodných 440 MWe). Je to nárast, ktorý pokryje približne 10 % spotreby domácností SR.
Možná nová elektráreň.
V júli 2013 boli druhou Ficovou vládou predĺžené rokovania s ruskou štátnou firmou Rosatom o jej vstupe do projektu tretej elektrárne v Bohuniciach - projekt tzv. Nového jadrového zdroja. Rokovania boli zverejnené koncom júna 2013, poverenie vyjednávať mal minister hospodárstva Tomáš Malatinský od apríla 2013. Rosatom by mohol vstúpiť do Jadrovej energetickej spoločnosti Slovenska (JESS), „ktorá by mala zabezpečiť výstavbu novej jadrovej elektrárni v Jaslovských Bohuniciach“. 51% spoločnosti vlastní štát pomocou Jadrovej a vyraďovacej spoločnosti (JAVYS), zvyšok vlastní česká energetická firma ČEZ, ktorá má zaujem svoj podiel predať.
Projekt Nového jadrového zdroja (NJZ) plánovaný v lokalite Jaslovské Bohunice sa dostal do ďalšej fázy. Jadrová energetická spoločnosť Slovenska, a.s. (JESS) predložila na Ministerstvo životného prostredia Slovenskej republiky Správu o hodnotení vplyvov navrhovanej činnosti na životné prostredie. Proces posudzovania vplyvu na životné prostredie (EIA) bol naštartovaný v roku 2013. V nadväznosti na zverejnenie správy sa uskutoční verejné prerokovanie na úrovni dotknutých obcí. S vydaním záverečného stanoviska zo strany MŽP sa počíta v prvom štvrťroku 2016. Proces je riadený zákonom č. 24/2006 Z. z., o posudzovaní vplyvov na životné prostredie, v platnom znení, ktorý zabezpečuje úplnú zlučiteľnosť s právom EÚ a medzinárodnými dohovormi, ktorými je Slovenská republika viazaná. Projekt je pripravovaný v súlade s uznesením vlády č. 948/2008, Energetickou politikou SR 2014 a Územným plánom regiónu vyššieho územného celku Trnavského samosprávneho kraja 2014.
Predpokladaný termín začatia výstavby je rok 2035. Skúšobná prevádzka by mohla začať v roku 2044, komerčná prevádzka následne v roku 2045. Životnosť elektrárne má byť minimálne 80 rokov.
Ako referenčné riešenia sa v správe uvažuje o celkovo šiestich typoch existujúcich reaktorov: AP1000 (Westinghouse, USA), EU-APWR (Mitsubishi, Japonsko), MIR1200 (konzorcium Škoda JS/Atomstrojexport/OKB Gidropress, Česko/Rusko), EPR (Areva, Francúzsko), ATMEA1 (Areva/Mitsubishi, Francúzsko/Japonsko) a APR1400 (Korea Hydro &amp; Nuclear Power).
Pri NJZ sa má použiť dodávka na kľúč alebo dodávka technologických ostrovov v koordinácii s dodávateľom jadrového ostrova. Spolu s dodávkou technológie sa má zaistiť aj dodávka jadrového paliva, s prihliadnutím na možnosť jeho diverzifikácie. Elektráreň by mala celkovo stáť cca 10 miliárd € (celková cena v čase výstavby). Inštalovaný výkon elektrárne by mohol byť cca 1 000 MW.
Podľa informácií z októbra 2019 sa s výstavbou novej elektrárne plánuje až po roku 2035. Dôvodom je predĺženie prevádzky bloku V2 na 70 rokov, teda až do roku 2055. Súbežná prevádzka dvoch jadrových elektrární by tiež vytvorila nutnosť vysokých investícií do prenosovej sústavy. Jadrová energetická spoločnosť Slovenska však pokračuje s činnosťami predprípravnej časti projektu.
Fotovoltická elektráreň.
Pri atómovej elektrárni sa nachádza fotovoltická elektráreň s inštalovaným výkonom 10 MW, najväčším v rámci Slovenska. Pôvodne mala mať inštalovanú kapacitu 48 MW.

</doc>
<doc id="164267" url="https://sk.wikipedia.org/wiki?curid=164267" title="Anna Belousovová">
Anna Belousovová

RNDr. Anna Belousovová, rod. Malíková (* 8. august 1959, Vysoká nad Kysucou) je slovenská pedagogička a politička, bývalá podpredsedníčka a poslankyňa NR SR.
Životopis.
Základnú školu skončila v Čadci, v roku 1978 absolvovala gymnázium v Čadci a v roku 1983 štúdium učiteľstva predmetov matematika – zemepis na Prírodovedeckej fakulte Univerzity Komenského v Bratislave.
Od roku 1983 pôsobila desať rokov ako učiteľka na základnej škole v Čadci. Následne bola 1,5 roka riaditeľkou Obvodného úradu práce v Čadci. Od roku 1998 pôsobila ako primátorka mesta Čadca, v roku 2001 sa však postu vzdala s tým, že chce venovať maximálne úsilie práci predsedníčky SNS.
Politická kariéra.
V roku 1990 sa stala jednou zo zakladajúcich členov SNS v okrese Čadca. Nikdy nebola zakladajúcim členom, ani členom prípravného výboru. Preto ani vo voľbách 1990 nebola na kandidátke SNS. Od roku 1994 pôsobila vo funkcii prvej podpredsedníčky SNS až do roku 1999 kedy sa stala jej predsedníčkou. Na tomto poste pôsobila do roku 2003, kedy ju nahradil Ján Slota a opäť sa stala 1. podpredsedníčkou strany.
Bola zvolená za poslankyňu NR SR vo volebnom období 19982002 za SNS.
Vo voľbách v roku 2006 bola opätovne zvolená za poslankyňu za SNS a stala sa podpredsedníčkou Národnej rady.
Za poslankyňu za stranu SNS bola zvolená aj vo voľbách v roku 2010 a stala sa predsedníčkou výboru NR SR pre ľudské práva. Na sneme SNS 25. septembra 2010 nebola zvolená do vedenia strany. Dňa 2. februára 2011 bola zo strany vylúčená, nakoľko vedenie strany neprijalo jej kritiku smerom k vedeniu strany a jej predsedovi Jánovi Slotovi.
Následne v októbri 2011 zaregistrovala novú politickú stranu Národ a spravodlivosť /NaS/, v roku 2023 premenovanú na Alternatíva pre Slovensko (ApS).
V roku 2024 kandidovala do Európskeho parlamentu za hnutie Republika.
Osobný život.
V roku 2001 sa vydala za ruského podnikateľa Alexandra Belousova, ktorý v roku 2004 zomrel.

</doc>
<doc id="164268" url="https://sk.wikipedia.org/wiki?curid=164268" title="Anna Malíková">
Anna Malíková



</doc>
<doc id="164270" url="https://sk.wikipedia.org/wiki?curid=164270" title="John F. Kennedy Space Center">
John F. Kennedy Space Center



</doc>
<doc id="164271" url="https://sk.wikipedia.org/wiki?curid=164271" title="Jadrová elektráreň v Jaslovských Bohuniciach">
Jadrová elektráreň v Jaslovských Bohuniciach



</doc>
<doc id="164273" url="https://sk.wikipedia.org/wiki?curid=164273" title="Suchá (prítok Vríce)">
Suchá (prítok Vríce)

Suchá je potok v dolnom Turci, v juhozápadnej časti okresu Martin. Je to ľavostranný prítok Vríce, meria 4,4 km a je tokom V. rádu. V minulosti sa potok nazýval tiež Kláštorský potok.
Prameň.
Pramení v Malej Fatre, v podcelku Lúčanská Fatra, v časti Kľak, na juhojuhozápadnom svahu Jankovej (1 163,2 m n. m.) v nadmorskej výške približne 800 m n. m. 
Opis toku.
Od prameňa tečie sprvu na krátkom úseku juhojuhovýchodným smerom, sprava priberá krátky prítok zvaný Biela studňa (0,8 km) a pokračuje juhovýchodným smerom Suchou dolinou. Zľava ďalej priberá Šariny, sprava Pátrovú (636,3 m n. m.) a opäť z ľavej strany Brložnú. Na dolnom toku ešte priberá ľavostrannú Jasenovú, prechodne sa stáča na západ a následne na juh. Západne od obce Kláštor pod Znievom, v Kláštorskej doline, ústi v nadmorskej výške cca 530,5 m n. m. do Vríce.

</doc>
<doc id="164275" url="https://sk.wikipedia.org/wiki?curid=164275" title="Oyster Card">
Oyster Card

Oyster™ je bezdotyková elektronická karta navrhnutá pre použitie v hromadnej doprave v oblasti Veľkého Londýna, prevádzkovanej spoločnosťou Transport for London a sčasti aj na tratiach National Rail. 
Karta bola uvedená do prevádzky v roku 2003, najprv s pomerne obmedzeným rozsahom použitia, ktoré sa naďalej rozširovalo a stále sa rozširuje. Do marca 2007 bolo vydaných vyše 10 miliónov kariet a vyše 80 % všetkých ciest v dopravných prostriedkoch Transport for London sa uskutočnilo prostredníctvom Oyster Card. 
Celá schéma použitia karty je založená na technológii MIFARE spoločnosti Philips a prevádzkuje ju spoločnosť TranSys. 
Cestujúci priloží kartu k čítaciemu zariadeniu kariet, ktoré je umiestnené na turniketoch v metre pri vstupe („touch in“) aj výstupe z metra („touch out“). Čítacie zariadenia sú označené výrazným žltým kruhom. Taktiež každý londýnsky linkový autobus je pri vstupných dverách vybavený takýmto čítacím zariadením. 
Funkcie.
Travelcard.
Jedna karta môže naraz uchovávať až tri časové cestovné lístky, tzv. Travelcards. Tieto lístky je možné na kartu nahrať už s mesačným predstihom. Lístky môžu byť platné v rámci jednotlivých tarifných zón, taktiež môže ísť o časové lístky určené pre autobusovú dopravu („bus passes“). Oyster Card je multimodálna a preto sa môže používať v metre, ako aj v autobusoch, električkách a na DLR. Pasažieri s časovými lístkami platnými v určitých zónach, môžu v rámci týchto zón využívať aj spoje premávajúce na tratiach National Rail.
Pay As You Go.
Funkcia Pay As You Go (angl.: „platíš priebežne ako cestuješ“, tj. platby za jednotlivé cesty), pôvodne známa ako Pre Pay, predstavuje určitú alternatívu k nákupom časových cestovných lístkov. Jej princíp spočíva v nabíjaní kreditu na kartu (až do výšky £90,00). Na konci každej cesty metrom alebo DLR; alebo pri nástupe do autobusu alebo električky sa z kreditu odráta príslušná suma.
Pri používaní systému Pay As You Go na staniciach s turniketmi, pri samotnej platbe nevznikajú problémy, keďže cestujúci musí použiť kartu na to, aby si otvoril turniket. Avšak na staniciach bez turniketov, sa cestujúci nesmie zabudnúť dotknúť kartou čítacieho zariadenia na začiatku aj konci cesty, inak by mu mohla byť z predplateného kreditu odrátaná nesprávna suma.
Systém Pay As You Go je v súčasnosti už možné použiť medzi ľubovoľnými stanicami na všetkých trasách National Rail v rámci Veľkého Londýna.
Tarifa Pay As You Go.
Tarifný systém londýnskej mestskej hromadnej dopravy je pomerne komplexný. 
Transport for London sa snaží presvedčiť zákazníkov, aby namiesto platieb v hotovosti začali používať Oyster Card; a to najmä výrazne nižšími cenami za prepravu. Na porovnanie, jedna cesta metrom v rámci prvej tarifnej zóny stojí v hotovosti £4,00, pričom držiteľ Oyster Card za tú istú cestu zaplatí iba £1,50. Jedna cesta autobusom stojí v hotovosti £2,00, pri použití Oyster iba polovicu.
Daily Capping.
Pri použití Pay As You Go existuje pomyselný denný cenový strop („daily cap“). Ten predstavuje maximálnu možnú sumu, akú cestujúci zaplatí počas 24 hodín pri využívaní hromadnej dopravy. Napr. pri celodennom cestovaní autobusom nezaplatí cestujúci viac ako £4,40, bez ohľadu na počet a dĺžku ciest. 
Pri kombinovaní dopravných prostriedkov (napr. metro a autobus), nebude suma vyššia ako je cena denného lístka (Travelcard) platného v zónach cez ktoré cestujúci prechádzal. Výška cenového stropu je variabilná, zohľadňuje zóny ktorými cestujúci prechádza. 
Dobíjanie kreditu.
Kredit na Oyster Card je možné dobiť („top up“) v predajniach a na automatoch s dotykovým displejom, ktoré sú umiestnené v staniciach metra. Ďalej je možné dobiť kredit pomocou telefónu, na internete prostredníctvom webovej stránky Transport for London a na ďalších 2 400 autorizovaných miestach po celom Londýne.
Transport for London poskytuje možnosť registrácie platobnej karty a následného automatického dobíjania kreditu, v prípade ak zostatok na karte klesne pod £5,00. Transakcia je potvrdená svetelným signálom na čítacom zariadení a taktiež prostredníctvom e-mailu. 
Sankcie.
V snahe zabrániť zneužívaniu kariet, od 19. novembra 2006 cestujúci používajúci systém Pay As You Go sú povinní priložiť kartu k čítaciemu zariadeniu na začiatku a konci („touch in“ a „touch out“) každej cesty metrom, DLR a National Rail. V prípade, že tak neurobia, odráta sa z ich karty najvyššie možné cestovné (tzv. „maximum cash fare“), čo vo väčšine prípadov predstavuje £4,00 alebo £5,00. Toto cestovné sa odráta i po dosiahnutí denného cenového stropu („price cap“) a nezaráta sa do celkového denného limitu. 
Cestujúci sa musí dotknúť čítacieho zariadenia aj v prípade, ak sú turnikety otvorené. Na staniciach, kde nie sú turnikety, sú umiestnené voľne stojace čítacie zariadenia. 
Napr. v stanici Bank, pri prestupe z metra na DLR sa cestujúci musí dotknúť čítacieho zariadenia na nástupišti DLR a potom pri výstupe z vlaku na konci cesty. Pri prestupe z Docklands Light Railway na Jubilee Line v stanici Canary Wharf sa cestujúci musí dotknúť pri výstupe z vlaku a pri vstupe do metra opäť čítacieho zariadenia na turnikete, avšak za cestu nezaplatí dvakrát, ale iba ako za jednu cestu metrom. 
Cestujúci s neoznačenou kartou môžu pri kontrole revízorom dostať pokutu vo výške £20,00 a/alebo môžu byť vystavení ďalšiemu stíhaniu.

</doc>
<doc id="164279" url="https://sk.wikipedia.org/wiki?curid=164279" title="Groningen">
Groningen

Groningen môže byť:

</doc>
<doc id="164280" url="https://sk.wikipedia.org/wiki?curid=164280" title="Groningen (mesto v Holandsku)">
Groningen (mesto v Holandsku)

Groningen je mesto na severe Holandska, ktoré sa nachádza v rovnomennej provincii. Počet obyvateľov je približne 182 000 (údaj z roku 2007). V meste sa nachádzajú dve univerzity: "Hanzehogeschool" a "Rijksuniversiteit Groningen", na ktorých študuje asi 40 000 študentov. 

</doc>
<doc id="164282" url="https://sk.wikipedia.org/wiki?curid=164282" title="Etelä-Karjala">
Etelä-Karjala

Etelä-Karjala (, ) je jeden z devätnástich krajov Fínska. Od roku 1997 patrí tento kraj k provincii Južné Fínsko.
Obce.
Etelä-Karjala bola v roku 2013 rozdelená do 2 okresov (fínsky seutukunta) a 9 obcí (fínsky kunta). Tučne zvýraznené obce sú mesta.

</doc>
<doc id="164283" url="https://sk.wikipedia.org/wiki?curid=164283" title="Wladyslaw Stróžewski">
Wladyslaw Stróžewski



</doc>
<doc id="164284" url="https://sk.wikipedia.org/wiki?curid=164284" title="Nijmegen">
Nijmegen

Nijmegen (, ) je mesto na východe Holandska v provincií Gelderland. Nachádza sa neďaleko hranice s Nemeckom. Patrí k najstarším mestám v Holandsku, v roku 2006 mesto oslavovalo 2000. výročie jeho existencie. Počet obyvateľov je okolo 160 000.
Vzdelanie.
Nachádza sa tu vysoká škola Radboud University Nijmegen, kde študuje 17 627 študentov (2006). Univerzita bola založená v roku 1923 ako prvá katolícka univerzita v Holandsku. Inštitút sa radí medzi najlepšie vysokoškolské inštitúcie v krajine, patrí medzi 150 najlepších na svete a medzi 50 najlepších v Európe.Okrem toho je ponuka vzdelávania veľmi rozmanitá a ponúka viac ako 40 trojročných programov a 200 magisterských programov, z ktorých mnohé sú v angličtine.
Doprava.
Nijmegen má 4 železničné stanice: Nijmegen, Nijmegen Dukenburg, Nijmegen Heyendaal a Nijmegen Lent. Vlak InterCity premáva na hlavnú stanicu Nijmegen. Autobusová spoločnosť Novio prevádzkuje mestské dopravné spojenie, spoločnosti Hermes a Connexxion prevádzkujú regionálne dopravné spojenie. 
Kultúra.
V Nijmegene sa nachádzajú tieto múzeá:
Šport.
V Nijmegene sídli futbalový klub NEC.

</doc>
<doc id="164286" url="https://sk.wikipedia.org/wiki?curid=164286" title="Breda">
Breda

Breda je mesto v holandskej provincií Severné Brabantsko. Počet obyvateľov je okolo 170 000.
Dejiny.
Breda bola opevneným mestom, ktoré malo strategický význam v Holandsku. V meste sa počas jeho existencie stalo viacero historických udalostí. Na konci 11. storočia bola Breda lénom Svätej ríše rímskej, jej prvým známym lenníkom bol Henrich z Brusenheimu (1080-1125). V roku 1327 predal mesto Adelheid Jánovi III. Brabantskému. Neskôr dostal léno rod Nassau. 
Brede boli udelené mestské práva v roku 1252. Počas 15. storočia došlo v meste k rozvoju, zvyšovaniu blahobytu. Bol postavený gotický kostol Grote Kerk (alebo Onze Lieve Vrouwe Kerk).

</doc>
<doc id="164287" url="https://sk.wikipedia.org/wiki?curid=164287" title="Villach-vidiek">
Villach-vidiek

Villach-vidiek je okres v rakúskej spolkovej krajine Korutánsko. Má rozlohu a žije tu 64 885 obyvateľov (2010), sídlom okresu je mesto Villach, ktoré však nie je súčasťou okresu.

</doc>
<doc id="164289" url="https://sk.wikipedia.org/wiki?curid=164289" title="Peter Lombardský">
Peter Lombardský

Peter Lombardský alebo Petrus Lombardus (* cca 1100, Lumello, Taliansko – † 1160, Paríž, Francúzsko) bol taliansky scholastický teológ, parížsky biskup a autor Štyroch kníh sentencií, ktoré sa stali štandardnou učebnicou teológie a kresťanskej dogmatiky až do obdobia reformácie.
Životopis.
Narodil sa približne okolo roku 1100 neďaleko mesta Novara v talianskej západnej Lombardii v chudobnej rodine. Dátum narodenia sa obvykle zasadzuje do obdobia medzi rokmi 1095 a 1100. Pôvod, sociálne pozadie, ako i Petrove štúdia a mladosť sú do veľkej miery neznáme. Pravdepodobne získal prvotné vzdelanie v katedrálnych školách v talianskych mestách Novara a Lucca Vie sa však, že ho biskup mesta Lucca odporučil Bernardovi z Clairvaux, čím sa dostal na štúdiá dol zahraničia – konkrétne do mesta Reims a do Paríža. V Paríži neskôr vyučoval na katedrálnej škole pri Notre Dame, kde sa stretáva s Petrom Abélardom a Hugom od sv. Viktora, ktorí boli v tej dobe poprednými, významnými teológmi. Napokon sa okolo roku 1145 sám stal oslavovaným magistrom teológie (resp. profesorom).
V roku 1147 začína jeho kňažská kariéra, pričom v roku 1159 bol menovaný za parížskeho biskupa. Jeho biskupské pôsobenie však bolo veľmi krátke, už v roku 1160 zomrel.
Štyri knihy sentencií.
Peter zanechal komentáre k žalmom, ale najvzácnejším dielom sú jeho "Libri Quattuor Sententiarum" – známe aj ako Štyri knihy sentencií (1150 – 1152). Toto dielo z neho urobilo slávneho teológa s ďalekosiahlym vplyvom. Lombardova metóda je v tomto diele blízka Abélardovi – k rozhodovaniu medzi jednotlivými autoritami používa rozum, dialektiku a logiku. Peter si tiež nekladie za cieľ prísť s novými teologickými koncepciami, chce len na základe uznávaných filozofických a najmä teologických autorít rozhodnúť, čo je pravdivé. Jeho Štyri knihy sentencií sa po prehodnotení na Lateránskom koncile v roku 1215 stali základným a povinným čítaním každého študenta teológie. Od dvadsiatych rokov 13. storočia až do 16. storočia boli neustále komentované a vychádzalo sa z nich pri štúdiu teológie na všetkých stredovekých univerzitách. Dokonca každý kandidát titulu magistra teológie musel v stredovekej Európe k Lombardovým knihám sentencií vypracovať vlastný komentár. Ešte aj mladý Martin Luther písal takéto komentáre.
Štyri knihy sentencií sú kompiláciou biblických textov, relevantných pasáží od tzv. cirkevných otcov (najmä Augustína) a od mnohých ďalších stredovekých mysliteľov. Dielo je výsledkom Petrovho úsilia zhrnúť kľúčové teologické témy v systematickom poriadku. Pozostáva z týchto kníh:
1. Božia Trojica;
2. Stvorenie;
3. Kristus – Spasiteľ a cnosti;
4. Sviatosti a milosť.
Knihy sú nielen súborom teologicko-filozofických poznatkov, ale aj výkladom biblie. Čiastkové pasáže antických filozofov sú silne ovplyvnené interpretáciou arabských komentátorov. Základný pôdorys Kníh do značnej miery ovplyvnil Teologickú sumu Tomáša Akvinského.
Petrove "Sentencie" vytvárajú systém celej kresťanskej teológie, ktorý je dôsledne založený na patristickej tradícii. Citáty (je asi 1000) tvoriace "Sentencie" Peter vyberal z mnohých diel cirkevných otcov, hlavnou autoritou je mu však sv. Augustin. Metodicky si bral za vzor diela Abélarda a tézy Huga zo sv. Viktora.
Podľa Petra Lombarda sa dôkladné rozumovanie vo forme filozofie hodí dobre iba pokiaľ ide o veci stvorené, ale tajomstvá viery nepodliehajú podľa neho filozofickým argumentom. Peter však napriek tomuto svojmu názoru na filozofiu ju používa ako nástroj interpretácie viery, siaha najmä po ontológii, filozofii prírody, psychológii a etike.

</doc>
<doc id="164291" url="https://sk.wikipedia.org/wiki?curid=164291" title="Graz-okolie">
Graz-okolie

Graz-okolie je okres v Rakúsku v spolkovej krajine Štajersko. Má rozlohu a žije tu 137 449 obyvateľov . Sídlom okresu je mesto Graz, ktoré nie je jeho súčasťou.

</doc>
<doc id="164292" url="https://sk.wikipedia.org/wiki?curid=164292" title="Technická univerzita Košice">
Technická univerzita Košice



</doc>
<doc id="164293" url="https://sk.wikipedia.org/wiki?curid=164293" title="First Aid Basics">
First Aid Basics

First Aid Basics je freewarový edukačný software pre Microsoft Windows poskytujúci základné informácie o medicínskej prvej pomoci, ktorý môže byť použitý ako úvod do medickej pomoci a ako príprava na štúdium oficiálnych publikácií.
First Aid Basics pracuje na všetkých 32-bitových verziách Microsoft Windows (teda Windows 95 a ďalších). Beží tiež pod Linuxom s inštalovaným emulátorom Windows.
Hlavné charakteristiky.
Program obsahuje dáta o kardiopulmonárnej resuscitácii (KPR), pomoc pri infarkte, bolestiach, uhryznutiach, bodnutiach hmyzom, fraktúrach, vykĺbeninách, hypertermii, omrzlinách atď. Jedna časť popisuje pomôcky prvej pomoci ako sú obväzy, náplasti, lieky, odporúčaný obsah lekárničky a tiež postupy ich použitia. Špeciálna časť je venovaná prevencii ako sa vyhnúť úrazom a infekciám v každodennom živote i počas prvej pomoci. Video časť obsahuje grafickú prezentáciu KPR. Program tiež obsahuje slovník (glosár) častých termínov a linky na informačné weby.
Jazykové verzie.
Software má 3 jazykové verzie:
Video časť.
Video časť obsahuje animáciu KPR jednou osobou. Obsiahnuté sú inštrukcie pre postup krok za krokom a jednoduché odporúčania časových intervalov. 
Médiá.
Od uvedenia v 9/2004 First Aid Basics je v zozname viac ako 100 softvérových archívov a od niektorých dostal najvyššie hodnotenie 5 hviezdičiek – TopQualityFreware.com, BestVistaDownloads.com, MaxxDownload.com atď. Niektoré časopisy zaradili program na svoje CD/DVD – Freesoft a PC Space (Slovensko), Download.bg (Bulharsko), PC Update (Austrália) a Computer (Česko). 24.7.2005 bol selektovaný ako Download dňa na WordVillage.com .

</doc>
<doc id="164294" url="https://sk.wikipedia.org/wiki?curid=164294" title="Socovský potok">
Socovský potok

Socovský potok je potok v dolnom Turci, v južnej časti okresu Martin. Je to pravostranný prítok Turca, meria a je tokom IV. rádu.
Tečie v Turčianskej kotline, kde pramení v podcelku Mošovská pahorkatina juhovýchodne od obce Socovce, v lokalite Háj, v nadmorskej výške približne Od prameňa tečie najprv severozápadným smerom, potom pokračuje na krátkom úseku severoseverozápadným smerom. Na dolnom toku už zase tečie severozápadným smerom, preteká intravilánom Socoviec a severozápadne od obce sa v nadmorskej výške cca vlieva do Turca. Nepriberá žiadne prítoky.

</doc>
<doc id="164295" url="https://sk.wikipedia.org/wiki?curid=164295" title="Sval brucha">
Sval brucha

Svaly brucha alebo brušné svaly (musculi abdominis) sú skupina svalov zahŕňajúca priečne pruhované svaly brušnej steny. 
V súvislosti s tým, že brušné svaly stratili svoju lokomočnu funkciu, zaniká aj ich pôvodná segmentácia. 
Rozlišujeme tri skupiny svalov:
Funkciou brušných svalov je predovšetkým vytvárať brušný lis. okrem toho tieto svaly podopierajú vnútornosti a pomáhajú pri výdychu. Pri súčasnom sťahu vyvolávajú predklon, pri jednostrannej kontrakcii vyvolávajú úklon na svoju stranu, prípadne rotáciu trupu.

</doc>
<doc id="164297" url="https://sk.wikipedia.org/wiki?curid=164297" title="Kláštorský potok">
Kláštorský potok

Kláštorský potok môže byť:

</doc>
<doc id="164300" url="https://sk.wikipedia.org/wiki?curid=164300" title="Pavel Vladimirovič Bure">
Pavel Vladimirovič Bure

Pavel Vladimirovič Bure (* 31. marec 1971, Moskva) je bývalý ruský hokejista, v súčasnosti je generálnym manažérom Ruskej hokejovej reprezentácie. Hrával v ruskej najvyššej lige aj v NHL. Bure bol útočník, jeho pozícia bola pravé krídlo. Pre jeho veľké zrýchlenie mal prezývku „Ruská raketa“. Získal striebornú medailu na zimných olympijských hrách v roku 1998 v Nagane a bronzovú medailu na zimných olympijských hrách v roku 2002 v Salt Lake City. Svoj posledný zápas odohral v roku 2003, neskôr kvôli pretrvávajúcim zraneniam ukončil kariéru.
Pochádza z atletickej rodiny, jeho otec Vladimir bol plavec, ktorý sa zúčastnil troch Olympijských hier a získal dve medaily, jeho mladší brat Valeri je tiež hokejista.
Klubová kariéra.
Bureho draftoval Vancouver Canucks v roku 1989. Svoju prvú sezónu v NHL odohral v roku 1991, v 65 zápasoch strelil 34 gólov a zaznamenal 26 asistencií, dokopy 60 bodov. Impozantná vstupná sezóna znamenala, že Bure získal Calder Memorial Trophy pre najlepšieho nováčika ligy. V každej z nasledujúcich dvoch sezónach dokázal streliť 60 gólov a dvakrát prekonal hranicu 100 bodov. V roku 1994 pomohol Vancouveru Canucks dostať sa do finále Stanley Cupu, kde ale Canucks prehrali s New York Rangers. 
17. januára 1999 ho vymenili na Floridu, kde nastúpil za klub Florida Panthers. Na Floride odohral necelé štyri sezóny, v ktorých dvakrát prekonal hranicu 50 gólov. V rokoch 2000 a 2001 získal Maurice Richard Trophy, keď sa stal najlepším strelcom NHL.
S blížiacim sa koncom sezóny 2001-02 došlo k výmene medzi Floridou Panthers a New York Rangers, ktorej ústrednou postavou bol Bure. Spoločne s právom výberu v druhom kole draftu bol vymenený za obrancov Igora Uljanova a Filipa Nováka a budúce výhody v drafte. V sezóne 2003-04 nehral kvôli zraneniu kolena, aj napriek tomu, že podstúpil dve operácie.
V novembri 2005 pre pretrvávajúce zranenia oznámil ukončenie svojej hráčskej kariéry.
Reprezentačná kariéra.
Bure reprezentoval Sovietsky zväz na nasledujúcich majstrovstvách:
Bure reprezentoval Rusko na nasledujúcich majstrovstvách:

</doc>
<doc id="164301" url="https://sk.wikipedia.org/wiki?curid=164301" title="Pavel Bure">
Pavel Bure



</doc>
<doc id="164303" url="https://sk.wikipedia.org/wiki?curid=164303" title="Priamy sval brucha">
Priamy sval brucha

Priamy sval brucha ( "musculum rectus abdominis") je sval brucha.
Tvorí prednú stenu brušnej dutiny. Začína sa na mečovitom výbežku ("processus xiphoideus") a na chrupkách 5. - 7 rebra. Zostupuje kaudálne a upína sa na os pubis. Mediálne prilieha k bielej čiare ("linea alba"). Jeho snopce sú prerušované šľachovými vložkami - "intersecciones tendineae", ktoré bývajú 3 až 4. Jeho funkciou je ohyb chrbtice pri fixovanej panve a spolupôsobí pri brušnom lise. jeho silná kontrakcia umožňuje zdvihnúť hornú časť trupu pri prechode z polohy ležmo do sedu.

</doc>
<doc id="164304" url="https://sk.wikipedia.org/wiki?curid=164304" title="Svaly brucha">
Svaly brucha



</doc>
<doc id="164305" url="https://sk.wikipedia.org/wiki?curid=164305" title="Brušný sval">
Brušný sval



</doc>
<doc id="164306" url="https://sk.wikipedia.org/wiki?curid=164306" title="Kláštorský potok (prítok Znievskeho potoka)">
Kláštorský potok (prítok Znievskeho potoka)

Kláštorský potok je krátky potok v dolnom Turci, v južnej časti okresu Martin. Je to pravostranný prítok Znievskeho potoka, meria 1,2 km a je tokom V. rádu.
Prameň.
Pramení na okraji pohoria Žiar, v geomorfologickom podcelku Sokol, na východoseverovýchodnom svahu vrchu Zniev (985,4 m n. m.), v lokalite Podhrad, v nadmorskej výške cca 535 m n. m. 
Opis toku.
Od prameňa tečie viac-menej východným smerom, vstupuje do Turčianskej kotliny, do geomorfologického podcelku Valčianska pahorkatina, vytvára nevýrazný oblúk prehnutý na sever a tečie južným okrajom intravilánu obce Kláštor pod Znievom. Napokon preteká obcou, kde sa východojuhovýchodne od centra obce vlieva v nadmorskej výške približne 485 m n. m. do Znievskeho potoka. Nepriberá žiadne prítoky.

</doc>
<doc id="164307" url="https://sk.wikipedia.org/wiki?curid=164307" title="Mark Messier">
Mark Messier

Mark Messier (* 18. január 1961, Edmonton, Alberta, Kanada) je bývalý kanadský hokejista. V NHL hrával v rokoch 1979 až 2004, postupne za kluby Edmonton Oilers, New York Rangers a Vancouver Canucks. Šesťkrát vyhral Stanley Cup. Dvakrát získal Hart Trophy, v rokoch 1990 a 1992. 12. júna 2004 oficiálne oznámil koniec svojej kariéry.

</doc>
<doc id="164310" url="https://sk.wikipedia.org/wiki?curid=164310" title="Wolfsberg (okres)">
Wolfsberg (okres)

Wolfsberg je okres v rakúskej spolkovej krajine Korutánsko. Má rozlohu , žije tu 56 611 obyvateľov a jeho sídlom je mesto Wolfsberg.

</doc>
<doc id="164311" url="https://sk.wikipedia.org/wiki?curid=164311" title="Vysoká (vrch v Malých Karpatoch)">
Vysoká (vrch v Malých Karpatoch)

Vysoká () je druhý najvyšší vrch v pohorí Malé Karpaty. Leží nad obcou Kuchyňa, približne východne od Malaciek.
Poloha.
Nachádza sa v strednej časti pohoria, v geomorfologickom podcelku Pezinské Karpaty a jej časti Biele hory. Vrch leží v Bratislavskom kraji, v okrese Malacky a zasahuje na katastrálne územie obce Kuchyňa a Rohožník. Najbližšími sídlami je západne situovaná Kuchyňa, severne ležiaci Rohožník a Sološnica. Vrcholom prechádza značený turistický chodník z obce Kuchyňa.
Opis.
Tak ako viaceré dominanty pohoria, aj Vysoká leží v úzkom hrebeni, tvorenom z vápencov a dolomitov, situovanom v juhozápadno-severovýchodnom smere. Nachádza sa však západnejšie od hlavného hrebeňa, ktorý vedie cez Panské uhliská. Severným smerom je vrch Zámok () a Veľký Peterklín (), východne susedí Horný vrch () a Taricove skaly (), južne dominuje Skalnatá (), Čertov kopec () a Javorina () a západne Prístodolok (). Juhovýchodnú a západnú časť hrebeňa odvodňuje potok Vývrat, severnú časť Rohožnícky potok, oba smerujúce do Rudavy v povodí Moravy. Celý masív je súčasťou rovnomennej prírodnej rezervácie (rozloha 805 300 m²), ktorá tu bola v rámci Chránenej krajinnej oblasti Malé Karpaty vyhlásená v roku 1988 na ochranu jedinečných lesných a skalných spoločenstiev.
Geologické podložie vrchu tvoria druhohorné vápence. Výrazný dvojvrcholový hrebeň Vysokej je charakteristický skalnými stenami a sutinami. Na svahoch Vysokej sa zachovali ľudskou činnosťou minimálne ovplyvnené lesy s prevažným zastúpením bukových, brestových a lipovo-javorových porastov. Počas výstupu možno vidieť strmé zrázy, potoky, lúčky a nádherné skalné steny a v okolí možno nájsť aj pár menších jaskýň a prameňov. Zo živočíšnej ríše tu majú zastúpenie mimo bežných druhov i muflóny. 
Turistika.
Výhľady.
Vysoká patrí do skupiny najnavštevovanejších vrcholov pohoria. Nesúvislý lesný porast vrcholového hrebeňa umožňuje pozorovať okolité vrchy Malých Karpát, no tiež Borskú a časť Podunajskej nížiny. Pri priaznivých podmienkach vidieť aj časť Bielych Karpát, Považského Inovca a Tribča, nezriedka i vrcholky Vtáčnika a predhorie Álp. Za dobrej viditeľnosti je na západnej strane pozorovateľný masív Schneebergu v Severných vápencových Aplách. 
Prístup.
Vrcholom vedie značkovaný turistický chodník z obce Kuchyňa do rekreačnej lokality Zochova chata, v blízkosti sa nachádzajú aj mnohé turistické lokality, napríklad rozhľadňa na Veľkej homoli, hrad Červený Kameň či Štúrov chodník. 
Na bicykli sa po značených cyklotrasách nedá dostať až priamo na vrchol Vysokej, no po Štefánikovej cyklomagistrále sa dá dostať veľmi blízko k nemu – približne a 150 výškových metrov pod samotný vrchol, odkiaľ sa dá príp. pokračovať peši po modrej turistickej značke. Na Štefánikovu cyklomagistrálu sa dá napojiť po modrej cyklotrase s asfaltovým povrchom č. 2004, ktorá vedie dolinou potôčika Vývrat k rázcestiu Hubalová (). Tá sa na svojom nižšom konci medzi Rohožníkom a Kuchyňou stretáva s nížinatejšou Malokarpatskou cyklomagistrálou.

</doc>
<doc id="164313" url="https://sk.wikipedia.org/wiki?curid=164313" title="Päijät-Häme">
Päijät-Häme

Päijät-Häme () je jeden z devätnástich krajov Fínska. Od roku 1997 patrí tento kraj k provincii Južné Fínsko.
Obce.
V roku 2011 bolo územie kraja rozdelené do 11 obcí (fínsky kunta) a jedného okresu (fínsky seutukunta), ktorého územie bolo zhodné s územím provincie. Tučne zvýraznené obce sú mesta.

</doc>
<doc id="164314" url="https://sk.wikipedia.org/wiki?curid=164314" title="Feldkirchen (okres)">
Feldkirchen (okres)

Feldkirchen je okres v rakúskej spolkovej krajine Korutánsko. Má rozlohu , žije tu 30 376 obyvateľov (2011) a jeho sídlom je mesto Feldkirchen in Kärnten.

</doc>
<doc id="164315" url="https://sk.wikipedia.org/wiki?curid=164315" title="GNU Lesser General Public License">
GNU Lesser General Public License

GNU Lesser General Public License (GNU LGPL či jednoducho LGPL) je voľnejší variant licencie pre slobodný softvér GNU GPL. Licencia umožňuje spojovanie s neslobodným kódom a tak je vhodnejšia napr. pre knižnice (za predpokladu, že autor ich použitie v neslobodných programoch chce umožniť).
Licenciu napísal v roku 1991 Richard Matthew Stallman s právnymi radami od Ebena Moglena.

</doc>
<doc id="164316" url="https://sk.wikipedia.org/wiki?curid=164316" title="LGPL">
LGPL



</doc>
<doc id="164317" url="https://sk.wikipedia.org/wiki?curid=164317" title="GNU LGPL">
GNU LGPL



</doc>
<doc id="164319" url="https://sk.wikipedia.org/wiki?curid=164319" title="Hermagor (okres)">
Hermagor (okres)

Hermagor je okres v rakúskej spolkovej krajine Korutánsko. Má rozlohu , žije tu 19 019 obyvateľov (2010) a jeho sídlom je mesto Hermagor-Pressegger See.

</doc>
<doc id="164321" url="https://sk.wikipedia.org/wiki?curid=164321" title="Völkermarkt (okres)">
Völkermarkt (okres)

Völkermarkt je okres v rakúskej spolkovej krajine Korutánsko. Má rozlohu , žije tu 42 734 obyvateľov (2010) a jeho sídlom je mesto Völkermarkt.

</doc>
<doc id="164323" url="https://sk.wikipedia.org/wiki?curid=164323" title="Spittal an der Drau (okres)">
Spittal an der Drau (okres)

Spittal an der Drau je okres v rakúskej spolkovej krajine Korutánsko. Má rozlohu , žije tu 79 271 obyvateľov (2010) a jeho sídlom je mesto Spittal an der Drau.

</doc>
<doc id="164325" url="https://sk.wikipedia.org/wiki?curid=164325" title="Sankt Veit an der Glan (okres)">
Sankt Veit an der Glan (okres)

Sankt Veit an der Glan je okres v rakúskej spolkovej krajine Korutánsko. Má rozlohu , žije tu 56 798 obyvateľov (2010) a jeho sídlom je mesto St. Veit an der Glan.

</doc>
<doc id="164327" url="https://sk.wikipedia.org/wiki?curid=164327" title="Kanta-Häme">
Kanta-Häme

Kanta-Häme () je jeden z devätnástich krajov Fínska. Od roku 1997 patrí tento kraj k provincii Južné Fínsko.
Obce.
V roku 2011 bol kraj rozdelený do 3 okresov (finsky seutukunta) a 11 obcí (finsky kunta). Tučne zvýraznené obce sú mestá. 

</doc>
<doc id="164328" url="https://sk.wikipedia.org/wiki?curid=164328" title="Stromatolit">
Stromatolit

Stromatolit (z gréckeho "strōma" vrstva, a "lithos" kameň) je hľuzovitá vápnitá alebo dolomitová usadenina bochníkovitého až pologuľového tvaru, niekedy však môže mať aj celkom rovný plochý tvar. Je tvorená povlakmi kalu bohatého na karbonáty, ktorý sa vyzrážal, alebo mechanicky prilipol na povrch porastov siníc, alebo baktérií v plytkých eulitorálnych oblastiach morí. Mnohé stromatolity boli tvorené rodom "Collenia". V skutočnosti nie sú fosíliami, ale biosedimentárnymi textúrami.
Stromatolity sú najčastejšie v prekambrických usadeninách, vtedy pravdepodobne vznikali po celom svete. Mikroorganizmy, ktoré sa podieľali na ich tvorbe patrili medzi prvé fotosyntetizujúce organizmy a mali pravdepodobne veľkú zásluhu na obohacovaní atmosféry kyslíkom. Počas kambria pred 540 mil. rokov ich počet prudko klesal, no možno ich nájsť aj v staroprvohorných, prípadne triasových horninách. Najstaršie stromatolity sú známe z formácie Warrawoona v západnej Austrálii a prípadne zo súboru Bulawayo zo Zimbabwe.
V súčasnosti sú niekedy nesprávne radené medzi tzv. „živé fosílie“. Vyskytujú sa veľmi zriedkavo v extrémnych podmienkach. Najznámejší je ich výskyt v niektorých západoaustrálskych morských zátokách rezervácie Shark Bay s vysokou salinitou znemožňujúcou život organizmov, ktoré by ich mohli spásať. Boli nájdené aj Lagoa Salgada, v juhovýchodnej Brazílii a sladkých vodách Cuatro Ciénegas, v Mexickej púšti.

</doc>
<doc id="164330" url="https://sk.wikipedia.org/wiki?curid=164330" title="Plaza">
Plaza

Plaza (IPA /'plaθa/ alebo /'plasa/) je španielske slovo, ktoré znamená: námestie; trh; cvičisko; skladisko; park; voľné priestranstvo; obchodné mesto; aréna; miesto; dno pece . 
Najčastejšie plaza označuje námestie. Napríklad v celej španielskej Amerike „plaza mayor“, t.j. hlavné námestie, každého administratívneho centra pozostáva z troch blízkych inštitúcií: katedrály, administratívneho centra ("cabildo") a "audiencia", teda súd. 

</doc>
<doc id="164331" url="https://sk.wikipedia.org/wiki?curid=164331" title="Uusimaa">
Uusimaa

Uusimaa () je jeden z devätnástich krajov Fínska. Od roku 1997 patrí tento kraj k provincii Južné Fínsko. 1. januára 2010 bol do kraja Uusimaa včlenený kraj Itä-Uusimaa "(Východná Uusimaa)".
Obce.
Uusimma bola v roku 2013 rozdelená do 4 okresov () a 26 obcí (). Tučne zvýraznené obce sú mesta.

</doc>
<doc id="164334" url="https://sk.wikipedia.org/wiki?curid=164334" title="Itä-Uusimaa">
Itä-Uusimaa

Itä-Uusimaa (doslova "Východná Uusimaa"; ) bol medzi rokmi 1997 a 2010 jeden z dvadsiatich krajov Fínska. Od roku 1997 patril tento kraj k provincii Južné Fínsko. Od 1. januára 2011 je územie Itä-Uusimaa začlenené do kraja Uusimaa.
Obce.
Itä-Uusimaa mala desať obcí, z ktorých boli dva mestá (4, 7). Počet obyvateľov je uvedený k 31. augustu 2006.

</doc>
<doc id="164338" url="https://sk.wikipedia.org/wiki?curid=164338" title="Kymenlaakso">
Kymenlaakso

Kymenlaakso () je jeden z devätnástich krajov Fínska. Od roku 1997 patrí tento kraj k provincii Južné Fínsko.
Obce.
V roku 2011 bol kraj rozdelený do 2 okresov (fínsky seutukunta) a 7 obcí (fínsky kunta). Tučne zvýraznené obce sú mesta. 

</doc>
<doc id="164339" url="https://sk.wikipedia.org/wiki?curid=164339" title="Jakub V.">
Jakub V.

Jakub V. (* 10. apríl 1512, Linlithgow, Škótsko – † 14. december 1542, Fife, Škótsko) bol siedmy škótsky kráľ z dynastie Stuartovcov; syn Jakuba IV. a anglickej princeznej Margaréty z dynastie Tudorovcov, synovec anglického kráľa Henricha VIII., manžel Márie de Guise, otec francúzskej kráľovnej a škótskej panovníčky Márie I.
Detstvo.
Jakub V. mal len jeden a pol roka, keď sa po smrti svojho otca (zomrel 9. septembra 1513 v bitke pri Flodden Field) stal škótskym kráľom. Ako regentka za neho vládla jeho matka.. Tá sa o rok neskôr, 6. augusta 1514, tajne vydala za Archibalda Douglasa, 6. grófa z Angusu. Regentom krajiny sa stal James Stuart, vojvoda z Albany, skutočnými vládcami zeme sa stali Albany, Angus a Margaréta. Angus držal Jakuba tri roky vo väzení, aby na ňom demonštroval svoju moc, a Jakub sa oslobodil až v roku 1528, kedy prevzal vládu v krajine.
Vláda.
Keď sa Jakub ujal vlády, snažil sa posilniť panovnícku moc, k čomu malo prispieť i spojenie s Francúzskom, ktoré bolo katolícky orientované. Tým sa postavil proti protestantskému Anglicku Henricha VIII. Jedným z krokov, ktoré mu mali zaistiť spojenectvo s Francúzskom, bol sobáš s francúzskou princeznou Magdalénou Valois, s ktorou sa oženil 1. januára 1537. Magdaléna bola dcéra Františka I., mala sotva 16 rokov a krehké zdravie, preto sa ju otec zdráhal pustiť do drsného Škótska. Magdaléna prišla na škótsky kráľovský dvor až o päť mesiacov neskôr, no už v júli zomrela. Jakub ostal bez dediča, a tak sa opäť vydal do Francúzska pre novú nevestu, ktorou sa tentoraz stala 15. júna 1538 vdova Mária de Guise.
Následník trónu.
S Máriou sa stretol na svojej svadbe s Magdalénou Valois, kde bola pozvaná ako hosť. Vtedy ešte bola vydatá za Ľudovíta, vojvodu z Longueville, ktorému porodila dvoch synov. Po svadbe s Jakubom sa 10. júna 1538 vybrala na cestu do Škótska, pričom musela opustiť svojho syna Františka. 22. februára 1540 bola v Edinburghu korunovaná za škótsku kráľovnú a len o tri mesiace neskôr, 22. mája 1540, porodila v Saint-Andrews manželovi prvého syna Jakuba a takmer o rok neskôr, 24. apríla 1541, sa narodil i druhý Jakubov syn Robert, vojvoda z Albany. Malý Robert však k veľkému zármutku svojich rodičov o dva dni neskôr zomrel, a zanedlho zomrel v Holyroode i následník trónu Jakub.
Smrť.
Po smrti svojich synov upadol Jakub do depresií, a jeho psychickému stavu nepomohlo ani to, že sa v krajine znovu začala vynárať otázka, čo sa stane s trónom, ak Jakub zomrie bezdetný. Nárok na trón si robili ako početní príbuzní Stuartovci, tak i sám anglický kráľ Henrich VIII., ktorý si nárok uplatňoval cez svoju sestru Margarétu, Jakubovu matku. Henrich VIII. tiež vyvíjal stále väčší tlak na Jakuba, aby sa vzdal katolíckeho náboženstva a prijal protestantskú vieru, no jeho manželka, ktorá bola vychovávaná v prísnej katolíckej výchove, také niečo rázne odmietala. Henrich sa preto neváhal spojiť s Jakubovými nepriateľmi (Archibaldom Douglasom, 6. grófom z Angusu a jeho rodinou), čo viedlo k použitiu vojenskej sily. Jakub porazil Henrichove a Angusove vojsko pri Kelso, no napokon bol 25. novembra 1542 Angličanmi porazený v bitke pri Solway Moss. 
Porážka a otázky okolo dedičstva trónu ho zlomili, a tak ešte naposledy navštívil svoju manželku, ktorá bola vo vysokom štádiu tehotenstva, na hrade Linlithgow, a sám sa uchýlil na hrad Falkland. Tu sa dozvedel i o narodení svojej dcéry Márie, no ani to mu nedodalo chuť do života, a tak o niekoľko dní neskôr zomrel. Pochovaný bol v Holyroodskom opátstve vedľa svojej prvej manželky, Magdalény Valois, a svojich dvoch synov Jakuba a Roberta.

</doc>
<doc id="164341" url="https://sk.wikipedia.org/wiki?curid=164341" title="Etelä-Pohjanmaa">
Etelä-Pohjanmaa

Etelä-Pohjanmaa (doslova "Južná Pohjanmaa"; ) je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
V roku 2013 sa kraj skladal z 18 obcí (fínsky kunta). Obce boli zoskupené do 4 okresov (tzv. seutukunta). 8 obcí malo status mesta (napísané tučným písmom).

</doc>
<doc id="164343" url="https://sk.wikipedia.org/wiki?curid=164343" title="Magdaléna z Valois">
Magdaléna z Valois

Magdaléna Valois, (* 10. august 1520, Saint-Germain-en-Laye, Francúzsko – † 7. júl 1537, Edinburgh, Škótsko) bola škótska kráľovná ako prvá manželka Jakuba V.
Životopis.
Narodila sa ako piate dieťa (a tretia dcéra) Františka I. a Klaudie Francúzskej. Keď mala šestnásť rokov, vydala sa za škótskeho kráľa Jakuba V. Svadba sa konala 1. januára 1537 v katedrále Notre-Dame v Paríži, no otec nechcel svoju dcéru, ktorá trpela na tuberkulózu, pustiť do nehostinného a drsného Škótska. Napokon však vypravil novú kráľovnú na cestu, a Magdaléna pristála na škótskom pobreží v máji roku 1537. Jej podlomené zdravie však nevydržalo drsné podnebie a o dva mesiace neskôr, 7. júla 1537, zomrela. Pochovaná je v Holyroodskom opátstve v Edinburghu.

</doc>
<doc id="164347" url="https://sk.wikipedia.org/wiki?curid=164347" title="Alias (seriál)">
Alias (seriál)

Alias je americký špionážny seriál, ktorého dej sa točí okolo Rambaldiho artefaktov. Vytvoril ho producent J. J. Abrams. Obsahuje spolu 105 častí rozdelených do 5 sérií.

</doc>
<doc id="164349" url="https://sk.wikipedia.org/wiki?curid=164349" title="Alias">
Alias

Alias (lat. inokedy, druhý raz; inak ) môže byť:

</doc>
<doc id="164350" url="https://sk.wikipedia.org/wiki?curid=164350" title="On Your Mark">
On Your Mark

On Your Mark je japonský krátkometrážny animovaný film (anime) z roku 1995, ktorý režíroval a napísal Hajao Mijazaki v produkcii štúdia Ghibli a Real Cast. Je to šesť a pol minutový hudobný klip (AMV) ku rovnomennej piesni japonského dua Chage &amp; Aska. Klip je celý animovaný a neobsahuje žiadné dialógy. Sci-fi príbeh rozpráva o záchrane tajomného anjela dvoma policajtami.

</doc>
<doc id="164352" url="https://sk.wikipedia.org/wiki?curid=164352" title="Vonkajší šikmý sval brucha">
Vonkajší šikmý sval brucha

Vonkajší šikmý sval brucha () je rozsiahly plochý sval brucha: zaberá laterálnu a ventrálnu stranu brušnej dutiny. Odstupuje od vonkajšej plochy posledných 8 rebier. Odtiaľ postupujú svalové vlákna šikmo cez brucho. Horná a stredná časť vláken sa upína do širokej aponeurózy, ktorá pokrýva prednú brušnú stenu, dolná časť sa upína do labium externum cristae a aponeurózou do slabinového väzu (ligamentum inguinale). Slabinový väz (ligamentum inguinale) je šľachovitý pruh napnutý medzi predným horným bedrovým tŕňom (spina iliaca anterior superior) a lonovým hrbčekom (tuberculum pubicum).
Tento väz ohraničuje rozsiahlu štrbinu "hiatus subinguinalis", ktorou prechádzajú z dutiny brušnej svaly, cievy a nervy na stehno.

</doc>
<doc id="164353" url="https://sk.wikipedia.org/wiki?curid=164353" title="Kyberpriestor">
Kyberpriestor

Kyberpriestor ( [sajbrspejs]) je metafora, pre označenie virtuálneho sveta vytváraného modernými technológiami (počítačmi, telekomunikačnými sieťami a pod.) paralelne ku svetu „reálnemu“. Je to skôr poetické pomenovanie, ktoré sa vyskytuje napr. v sci-fi literatúre, prenikol však i do hovorového slovníka ľudí pracujúcich intenzívne s počítačmi a internetom a postupne sa šíri i do všeobecného povedomia.
Gibsonov kyberpriestor.
Termín „cyberspace“ prvýkrát použil spisovateľ William Ford Gibson v roku 1984 vo svojej knihe "Neuromancer", kde ho definoval takto:
"Konsensuálna halucinácia každý deň okúsená miliardami oprávnených operátorov všetkých národov, deťmi, ktoré sa učia základy matematiky. Grafická reprezentácia dát abstrahovaných z bánk všetkých počítačov ľudského systému. Nedomysliteľná komplexnosť. Línie svetla zoradené v nepriestore mysli, zhluky a súhvezdia dát. Ako svetlá mesta, …"
Ide o počítačový trojrozmerný svet analogický s internetom, v ktorom sa užívatelia pohybujú pomocou virtuálnej reality. Popularita a úspech Gibsonovho románu prispeli, v priebehu roka 1990, k opisu World Wide Webu.
Všeobecný pojem kyberpriestoru.
Kyberpriestor je v súčasnosti používaný v zmysle inverzie k reálnemu svetu (tzv. realspace). Hovorí sa o ňom ako o mieste, kde sa vyskytujú ľudia bez fyzických tiel. Klasický príklad znie:
"Keď zdvihnete telefón a vytočíte telefónne číslo vášho kamaráta, kde sa bude odohrávať váš rozhovor? Bude to vo vašom slúchadle? V jeho telefónnom prístroji? V drôtoch, ktoré vás spájajú? Nie. Tento hovor sa bude odohrávať v cyberspace."
Ďalšie uplatnenie tento termín našiel o niečo neskôr, v dobe rozšírenia počítačových sietí. Hackeri, počítačoví a sieťoví experti tento termín používali rovnako pre počítačové siete, napr internet.
Identita v kyberpriestore.
Každá návšteva internetu zanecháva v mozgu stopy, ovplyvňuje naše konanie a v konečnom dôsledku aj našu osobnosť. U používateľov internetu dochádza k väčším rozdielom medzi skutočným „Ja” a „aktuálnym Ja”- to obsahuje len tú časť našej osobnosti, ktorú prejavujeme navonok. Návštevníci chatovacích miestností a online diskusií čoraz viac potláčajú svoje skutočné „Ja”. Identita človeka je prežívaním totožnosti seba samého, stotožnenie sa so životnými rolami a prežívaním príslušnosti k väčším či menším spoločenským skupinám. V reálnom živote je telo pevne zviazané s identitou. Vo virtuálnom svete sa toto prepojenie stráca. 
Virtuálny svet, ponúka osobnosti, aby menila štýl, identitu prostredníctvom zmeny veku, pohlavia, minulosti či vzhľadu. Virtuálna realita dáva používateľom dvojsečnú zbraň. Prostredníctvom sociálnych sietí dokážu ľudia zmeniť svoj vrodený status, (pohlavie, rod, rasa) ktorý v reálnom svete nedokážu ani ovplyvniť, ani zmeniť. Táto možnosť však prináša nemalé problémy osobnosti a poruchy sebavnímania.
Pozitíva kyberpriestoru.
V kyberpriestore majú autori možnosť doručiť kópie svojho diela okamžite a so zanedbateľnými nákladmi hocikam vo svete.
Negatíva kyberpriestoru.
Kyberšikana: Platí to pri klasickom rozlišovaní fyzickej a psychickej agresie, ale tiež kyberšikany od iných, bežných foriem tyranizovania uvádza, že mnoho obetí kyberšikany bolo súčasne obeťami tradičnej šikany a rovnako tak mnohí kyberagresori boli agresormi aj mimo kyberpriestor.

</doc>
<doc id="164354" url="https://sk.wikipedia.org/wiki?curid=164354" title="Vnútorný šikmý sval brucha">
Vnútorný šikmý sval brucha

Vnútorný šikmý sval brucha ( "musculus obliquus internus abdominis") je sval brucha, ktorý leží pod vonkajším šikmým svalom, ale smer jeho vláken vytvára s priebehom vonkajšieho svalu približne pravý uhol. Začína sa na slabinovom väze (ligamentum inguianale), hrebeni panvovej kosti (crista iliaca) a hlbokej fascii lumbálnej krajiny. Vlákna sa rozbiehajú kraniálne a ventrálne a upínajú sa na chrupky 10 až 12 rebra, aponeurózou do bielej čiary (linea alba) aj na sponu lonových kostí.

</doc>
<doc id="164355" url="https://sk.wikipedia.org/wiki?curid=164355" title="Medvednica">
Medvednica

Medvednica je malé pohorie v stredom Chorvátsku, severne od hlavného mesta Záhreb.
Pohorie zasahuje i priamo do centra hlavného mesta (štvrť Kaptol), je západo-východného tvaru, dlhé asi 30 km. Najvyššou horou tu je vrch Sljeme (), kde sú umiestené rôzne vysielače; na vrchol hory sa je možné dostať pomocou lanovkovej dráhy priamo zo Záhrebu. Medvednica je medzi obyvateľmi hlavného mesta veľmi obľúbená, hlavne vďaka svojej blízkosti. Na celom jej území bol zriadený prírodný park.

</doc>
<doc id="164356" url="https://sk.wikipedia.org/wiki?curid=164356" title="Priečny sval brucha">
Priečny sval brucha

Priečny sval brucha ( "musculus transversus abdominis") je najvnútornejší sval brucha vo vrstve, ktorá tvorí brušnú stenu. Odstupuje od hrudníkovodriekovej fascie (fascia thoracolumbalis), hrebeňa panvovej kosti (crista iliaca) a slabinového väzu (ligamentum inguinale). Prebieha ventromediálne a upína sa aponeurózou do bielej čiary (linea alba) a na sponu lonovej kosti (symphysis ossis pubis).

</doc>
<doc id="164360" url="https://sk.wikipedia.org/wiki?curid=164360" title="Žemľovka">
Žemľovka

Žemľovka je sladký nákyp, ktorý sa pripravuje z jabĺk a bieleho pečiva namočeného do osladeného mlieka, prípadne vajec.
Namiesto najčastejšie používaných jabĺk je možné použiť tiež hrušky. Ide o pokrm, ktorý je tradičnou súčasťou slovenskej a českej kuchyne a často je podávaná v školských jedálňach alebo jedálňach závodného stravovania. Jedlo je známe aj v Rakúsku pod názvom "Scheiterhaufen". Menej rozšírená je verzia s tvarohom namiesto jabĺk.
Príprava.
Biele pečivo nakrájame a namočíme do mlieka, do ktorého sa pridá cukor, vanilkový cukor a prípadne vajíčka. Do maslom vymazaného pekáča sa potom kladie striedavo vrstva pečiva namočeného v mlieku a vrstva nastrúhaných alebo nakrájaných jabĺk, pričom posledná vrstva je tvorená v mlieku máčaným pečivom. Ovocie sa posype cukrom, vanilkovým cukrom, mletou škoricou, prípadne hrozienkami. Pečie sa, pokiaľ sa nevytvorí zlatistá kôrka. Žemľovka sa podáva teplá, ale je možné ju jesť tiež studenú.

</doc>
<doc id="164362" url="https://sk.wikipedia.org/wiki?curid=164362" title="Radostín (okres Havlíčkův Brod)">
Radostín (okres Havlíčkův Brod)

Radostín je obec v Česku v okrese Havlíčkův Brod v kraji Vysočina. K 3. júlu 2006 tu žilo 159 obyvateľov.
História.
Prvá písomná zmienka o obci je z roku 1591.

</doc>
<doc id="164363" url="https://sk.wikipedia.org/wiki?curid=164363" title="Donji Vakuf">
Donji Vakuf

Donji Vakuf je mesto v Bosne a Hercegovine, ležiace na rieke Vrbas. Spolu s okresom (občinou) má 24 544 obyvateľov, drvivá väčšina z nich sú Bosniaci. Miesto je prvýkrát zapísané Benedikom Kupresicom v roku 1530 pod názvom "Donji Novi". V roku 1574 tu bola otvorená prvá mešita. Pred vojnou v 90. rokoch 20. storočia tu žilo 55 % Bosniakov, 38 % Srbov a 2 % Chorvátov. Po uzavretí mieru sa mesto stalo súčasťou Bosny a Hercegoviny, väčšina srbských obyvateľov mesta tak odišla.

</doc>
<doc id="164365" url="https://sk.wikipedia.org/wiki?curid=164365" title="Bítovany">
Bítovany

Bítovany sú obec v Česku v okrese Chrudim v Pardubickom kraji. Ležia spolu s miestnou časťou Bítovánky na úpätí Českomoravskej vrchoviny v miestach kde končí Polabská nížina, juhovýchodne od mesta Chrudim. V roku 2012 tu žilo 413 obyvateľov.
Prvá písomná zmienka o obci pochádza z roku 1347.

</doc>
<doc id="164366" url="https://sk.wikipedia.org/wiki?curid=164366" title="Robur Dobyvateľ">
Robur Dobyvateľ

Robur Dobyvateľ (1886, ) je dobrodružný vedeckofantastický román francúzskeho spisovateľa Julesa Verna z jeho cyklu "Podivuhodné cesty" (Les Voyages extraordinaires). Po česky kniha vyšla tiež pod názvom "Vzducholodí kolem světa". Roku 1904 napísal Jules Verne pokračovanie Roburových príbehov pod názvom "Pán sveta" (Maître du monde).

</doc>
<doc id="164367" url="https://sk.wikipedia.org/wiki?curid=164367" title="Tema Municipal District">
Tema Municipal District

Tema Municipal District je dištrikt Ghany v oblasti Väčšia Akra. Hlavným mestom je mesto Tema. Je to pobrežné mesto nachádzajúce sa 25 kilometrov od hlavného mesta Ghany, Akry. Leží priamo na Greenwichskom poludníku. Mesto i celý dištrikt je ohraničený Guinejským zálivom. Rozloha distriktu je 565 km².

</doc>
<doc id="164368" url="https://sk.wikipedia.org/wiki?curid=164368" title="Windsor (Berkshire)">
Windsor (Berkshire)

Windsor je malebné mestečko ležiace približne západne od hlavného mesta Spojeného kráľovstva – Londýna. Stredom mesta preteká rieka Temža.
Hneď vedľa tohoto mestečka je ďalšie známe mestečko – Eton, v ktorom je slávna chlapčenská stredná škola Eton College.
Vo Windsore sa nachádza Windsorský hrad, sídlo anglickej kráľovskej rodiny.

</doc>
<doc id="164369" url="https://sk.wikipedia.org/wiki?curid=164369" title="Bachmač (okres Písek)">
Bachmač (okres Písek)

Prírodná pamiatka Bachmač, ev. č. 955, sa nachádza v lokalite Jickovice v okrese Písek. Správa AOPK České Budějovice.
Dôvodom ochrany je slatinná lúka.

</doc>
<doc id="164370" url="https://sk.wikipedia.org/wiki?curid=164370" title="Vílanec">
Vílanec

Vílanec je obec v Česku v okrese Jihlava, kraj Vysočina. Ku dňu 3. 7. 2006 tu žilo 302 obyvateľov.
Časti obce
Dejiny.
Prvá písomná zmienka o obci je z roku 1327.

</doc>
<doc id="164372" url="https://sk.wikipedia.org/wiki?curid=164372" title="Tenuto">
Tenuto

Tenuto je štýl hudobného prednesu, v ktorom sú tóny hrané v celej svojej dĺžke (na rozdiel od štýlu prednesu staccato), ale pritom zreteľné oddeľovanie (na rozdiel od štýlu prednesu legato). Ide o bežný „neutrálny“ štýl hry, ktorý obvykle nie je v notovom zázname nijako vyznačovaný. Pokiaľ je treba zvýrazniť rozdiel medzi staccatovým a tenutovým tónom, značí sa tenuto vodorovnou čiarkou nad alebo pod notu.
Ukážka zápisu hry tenuto: 

</doc>
<doc id="164373" url="https://sk.wikipedia.org/wiki?curid=164373" title="Bachmač">
Bachmač

Bachmač (; ) je mesto a dôležitý železničný uzol na severe Ukrajiny v Černihivskej oblasti, stredisko Bachmačského rajónu; po prvýkrát spomínané roku 1147, status mesta získalo až v roku 1938; má 23 379 obyvateľov (2005).
Dejiny.
Mesto vošlo do česko-slovenskej histórie bitkou pri Bachmači, v ktorej v dňoch 8. až 13. marca 1918 6. a 7. strelecký pluk „Tatranský“ 2. divízie česko-slovenských légií odrazili nemecký nápor a umožnili evakuáciu 1. divízie ďalej na východ.
Neskôr na túto bitku odkazoval jeden z tankov T-34/76 tankového práporu 1. Československej samostatnej brigády, keď dostal bojové meno Bachmač.

</doc>
<doc id="164374" url="https://sk.wikipedia.org/wiki?curid=164374" title="Zdeněk Janík">
Zdeněk Janík

Zdeněk Janík (* 7. október 1923, Brno† 3. apríl 2022, Praha) bol český básnik. Pôvodným povolaním bol pedagóg a redaktor, pracoval ako korektor. Bol člen Obce spisovateľov, PEN klubu a Syndikátu novinárov.
Jeho krédom bol verš z básne Klavír: „Pochopit znamená uvěřit včas.“

</doc>
<doc id="164375" url="https://sk.wikipedia.org/wiki?curid=164375" title="Sanktusník">
Sanktusník

Sanktusník je malá a štíhla vežička nad presbytériom kostola na hrebeni strechy hlavnej kostolnej lode so zvonom, na ňom sa zvoní pri speve "Sanctus" a pri pozdvihovaní. Vyskytuje sa od 13. storočia, dnes sa však už používa len zriedka a na novších kostoloch nebýva. Konštrukčne môže byť súčasťou krovu alebo ako murovaná konštrukcia.

</doc>
<doc id="164376" url="https://sk.wikipedia.org/wiki?curid=164376" title="Bandérium (zástava)">
Bandérium (zástava)

Bandérium je štvorcová zástava väčšieho vojenského zoskupenia na čele s kráľom, kniežaťom. Zvyčajne dosahoval značné rozmery a typické preňho bolo na výšku pretiahnutý tvar. Práve veľkosť ho odlišuje od menšej kornety.

</doc>
<doc id="164378" url="https://sk.wikipedia.org/wiki?curid=164378" title="Adolf Hrstka">
Adolf Hrstka

MUDr. Adolf Hrstka (* 7. marec 1864, Klešice – † 19. máj 1931, Moravská Ostrava) bol český lekár a vlastivedný pracovník.

</doc>
<doc id="164395" url="https://sk.wikipedia.org/wiki?curid=164395" title="Cyberspace">
Cyberspace



</doc>
<doc id="164398" url="https://sk.wikipedia.org/wiki?curid=164398" title="Radostín">
Radostín

Radostín môže byť:

</doc>
<doc id="164401" url="https://sk.wikipedia.org/wiki?curid=164401" title="Alikoirah (Alif Dál)">
Alikoirah (Alif Dál)

Alikoirah je neobývaný ostrov na atole Alif Dál na Maldivách.

</doc>
<doc id="164402" url="https://sk.wikipedia.org/wiki?curid=164402" title="PP Bachmač">
PP Bachmač



</doc>
<doc id="164403" url="https://sk.wikipedia.org/wiki?curid=164403" title="Prírodná pamiatka Bachmač">
Prírodná pamiatka Bachmač



</doc>
<doc id="164404" url="https://sk.wikipedia.org/wiki?curid=164404" title="Angaagaa">
Angaagaa

Angaagaa je neobývaný ostrov na atole Alif Dál na Maldivách.

</doc>
<doc id="164405" url="https://sk.wikipedia.org/wiki?curid=164405" title="Šavijani">
Šavijani

 
Šavijani () je administratívny atol na severe Maldív. Má 51 ostrovov z toho 16 obývaných. Hlavné mesto atolu je Funadú. Počet obyvateľov je 14 902 (16. január 2003). Hlavou atolu je Ahmed Qasim. Nachádza sa na severnej časti prírodného atolu Miladunmadulu.
Geografia.
Atol sa nachádza medzi atolmi Há Dálu a Núnu, na Maldivách. Je 37 míľ dlhý, je to tretí atol zo severu a pripomína písmeno 'C' čo je aj jeho kód.
Ekonomika.
Hlavnou zložkou ekonomiky atolu je rybolov a agronómia. Rybolov je praktizovaný celý rok, či už klasický na prút, alebo pomocou sietí, či chytanie rýb v skalách praktizovaný na viacerých ostrovoch na atole. Atol je tiež známy majstrovským tkaním rohoží a výrobou povrazov.
Niektoré ostrovy slúžia na turistiku.
Administrácia.
Atol má zodpovedné oficiálne verejné služby, výskum a ekonomiku. Atol Šavijani bol založený v roku 1958. Riadený spočiatku z Laimagu, neskôr z terajšieho hlavného mesta Funadú v januári 1968.
Neobývané ostrovy.
Kakáerijadú, Fusifaru, Néo (??Nejo), Fédú, Madidú, Kuredú, Ribudú, Nalandú, Migúdú, Hirumbadú, Farukolu, Donvelihurá, Kanbálifaru, Erijadú, Ekasdú, Vangaru, Kudalhaimandú, Dolijadú, Dolijadú Kudarah, Dekinanfaru, Gallaidú, Gallaidú Kudafaru, Kíkímini, Bolissafaru, Diguvelidú, Matikomandú, Mulíhurá, Kudafaru, Boduhurá, Náláhurá, Hurasfaru, Náinfaru, Kunburudú, Kosinbi

</doc>
<doc id="164409" url="https://sk.wikipedia.org/wiki?curid=164409" title="Funadú (Šavijani)">
Funadú (Šavijani)

Funadú () je jeden z obývaných ostrovov na atole Šavijani na Maldivách. Je hlavným mestom atolu. Počet obyvateľov je 1 744 (jún 2006), dĺžka ostrova , šírka . Vzdialenosť od hlavného mesta Male je 218,39 km.

</doc>
<doc id="164410" url="https://sk.wikipedia.org/wiki?curid=164410" title="Fédú (Šavijani)">
Fédú (Šavijani)

Fédú () je jedným z obývaných ostrovov na atole Šavijani na Maldivách. Počet obyvateľov je 1 092 (jún 2006), dĺžka ostrova 1 170 m, šírka 900 m. Vzdialenosť od hlavného mesta Male je 245,9 km.

</doc>
<doc id="164411" url="https://sk.wikipedia.org/wiki?curid=164411" title="Goidú (Savijani)">
Goidú (Savijani)



</doc>
<doc id="164416" url="https://sk.wikipedia.org/wiki?curid=164416" title="Sval hrudníka">
Sval hrudníka

musculum thoracis
Do tejto skupiny patria:
Svaly tejto skupiny odstupujú od rebier, mostíka a upínajú sa na pletenec hornej končatiny, príp. na humerus.
1. musculus pectoralis major
2. musculus pectoralis minor
3. musculus serratus anterior
Ich najhlbšiu vrstvu tvorí musculus transversus thoracis, ktorý je na vnútornej starne hrudníka a ďalšie dve vrstvy tvoria:
Intrekostálne svaly vypĺňajú priestor medzi rebrami a vykazujú segmentáciu. Týchto svalov je spolu 44, z čoho 22 vonkajších svalov prebieha diagonálne od dolného okraja horného rebra ku kraniálnemu okraju nižšieho rebra. Priťahujú priľahlé rebrá k sebe, tak ich dvíhajú a zväčšujú objem hrudníka pri vdychu. Vlákna vnútorných svalov majú tiež diagonálny smer, ale opačný ako vlákna musculum intercostales externi. Keď je posledný pár rebier fixovaný kontrakciou musculus quadratus lumborum, potom musculum intercostales interni ťahajú rebrá nadol a spôsobujú výdych. 

</doc>
<doc id="164417" url="https://sk.wikipedia.org/wiki?curid=164417" title="Veľký prsný sval">
Veľký prsný sval

Veľký prsný sval (lat. "musculus pectoralis major") je sval, ktorý pokrýva hornú prednú časť hrudníka. Začína sa na kľúčnej kosti, mostíku a chrupkách prvých 6 rebier. Z tohto širokého začiatku sa vlákna zbiehajú a upínajú sa krátkou širokou šľachou na hranu veľkého hrbčeka ramennej kosti (crista tuberculi majoris humeri). Sval spôsobuje pripaženie, predpaženie a pronáciu. Keď sú končatiny fixované pred telom, rozširuje hrudník a je pomocným dýchacím svalom pri vdychu.

</doc>
<doc id="164418" url="https://sk.wikipedia.org/wiki?curid=164418" title="Malý prsný sval">
Malý prsný sval

Malý prsný sval ( "musculus pectoralis minor") je sval, ktorý sa začína na 3 - 5 rebre a upína sa na zobák ( "processus coracoideus"). Ťahá lopatku dopredu a nadol, pri fixovanej lopatke pomáha pri vdychu.

</doc>
<doc id="164419" url="https://sk.wikipedia.org/wiki?curid=164419" title="Predný pílovitý sval">
Predný pílovitý sval

Predný pílovitý sval ( "musculus serratus anterior") je sval pod veľkým prsným svalom a malým prsným svalom. Odstupuje od prvých rebier a upína sa na prístredný okraj lopatky ("margo medialis scapulae"). Jeho kontrakcia otáča lopatku tak, že pomáha upažiť, predpažiť a vzpažiť.

</doc>
<doc id="164425" url="https://sk.wikipedia.org/wiki?curid=164425" title="S-KDH">
S-KDH



</doc>
<doc id="164426" url="https://sk.wikipedia.org/wiki?curid=164426" title="SKDH">
SKDH



</doc>
<doc id="164427" url="https://sk.wikipedia.org/wiki?curid=164427" title="Slovenské kresťanskodemokratické hnutie">
Slovenské kresťanskodemokratické hnutie



</doc>
<doc id="164428" url="https://sk.wikipedia.org/wiki?curid=164428" title="Mária de Guise">
Mária de Guise

Mária de Guise (; * 22. november 1515, Bar-le-Duc, Francúzske kráľovstvo – † 11. jún 1560, Edinburgh, Škótsko) bola škótska kráľovná a regentka (1554 – 1560) ako druhá manželka Jakuba V., a matka Márie I.
Prvé manželstvo.
Narodila sa ako najstaršia dcéra vojvodu Klaudia de Guise a jeho manželky Antoinetty Bourbonskej. Keď mala osemnásť rokov, vydala sa 4. augusta 1534 v kaplnke kráľovského paláca v Louvre za Ľudovíta Orleánskeho, vojvodu z Longueville. O rok neskôr, 30. decembra 1535, sa jej narodilo prvé dieťa, syn František. V zime nasledujúceho roka bola pozvaná do Škótska, kde sa konala svadba škótskeho kráľa Jakuba V. a francúzskej princeznej Magdalény Valois, najstaršej dcéry Františka I. Keď 9. júna 1537 jej manžel zomrel, stala sa vo veku 21 rokov vdovou. O dva mesiace neskôr, 4. augusta 1537, porodila Mária svoje druhé dieťa, syna Ľudovíta, ktorý vo veku štyroch mesiacov zomrel. 
Nové pytačky.
Po smrti svojej manželky Magdalény sa škótsky kráľ opäť vybral do Francúzska pre nevestu. Mária de Guise bola dobrou partiou i pre kráľa, čoho dokladom je i to, že sa o jej ruku uchádzal i sám Henrich VIII., hoci jeho hlavným dôvodom bolo, aby Jakub nemohol posilniť svoje vzťahy s katolíckym Francúzskom. Katolícki de Guisovci však dali prednosť rovnako nábožensky orientovanému Jakubovi. 
Mária bola šokovaná, keď jej oznámili, že pre ňu dohodli nový sobáš. Dovtedy žila v prosperujúcom, takmer luxusnom prostredí, a nijako sa jej nechcelo opustiť kultúrne vyspelejšie a jemnejšie Francúzsko a odísť ďaleko od svojej rodiny, do podľa nej barbarského a drsného Škótska. Na jej nevôli sa podpísal aj fakt, že ešte uplynul len krátky čas od vtedy, čo ovdovela a prišla o svojho syna, no napokon sa podvolila želaniu svojho otca. Svadba sa konala v máji 1538 v parížskom chráme Notre-Dame, kde Jakuba zastupoval Róbert, lord Maxwell.
Druhé manželstvo.
Keď Mária v júni opustila Francúzsko, zanechala doma svojho prvorodeného syna, ktorého si nesmela so sebou vziať do svojho nového domova. Na pobreží Škótska pristála 10. júna 1538, a vo Fife ju oficiálne privítal jej manžel Jakub. Mária bola prekvapená uvítaním, pretože prichádzala s presvedčením, že jej nová vlasť je barbarská a nekultúrna zem. Napriek tomu Mária do Škótska priniesla renesančného ducha Francúzska, módu i zvyky. Niekoľko dní po jej príchode sa konala ich svadba ešte raz, a tentokrát sa na nej zúčastnili obaja osobne, a 22. februára 1540 bola Mária v Holyroodskom opátstve korunovaná za škótsku kráľovnú. 22. mája 1540, len tri mesiace po korunovácii, priviedla Mária v Saint-Andrews na svet prvého syna – následníka trónu Jakuba, ktorý však žil len necelý rok. 24. apríla 1541 priviedla na svet druhého syna, Roberta, vojvodu z Albany, ktorý ale o dva dni neskôr zomrel. Ďalšie dieťa – tentokrát dcéra – sa narodila 8. decembra 1542. Len niekoľko dní po narodení malej Márie sa stala Mária de Guise po druhý raz vdovou, keď duševne zlomený Jakub V. zomrel na svojom hrade Falkland.
Kráľovná vdova.
Po Jakubovej smrti sa novou kráľovnou stala len niekoľkodňová Mária. Keďže ešte nebola schopná sama vládnuť, regentkou sa stala jej matka. Jej regentstvo neprebehlo bez problémov – čoraz viac musela bojovať proti protestantom, ktorých tajne podporovala anglická kráľovná Alžbeta I. Mária poslala svoju dcéru na výchovu na francúzsky kráľovský dvor, kde mala vyrastať spolu s deťmi Henricha II., a neskôr sa stať manželkou Henrichovho následníka Františka II. Mária nechala svoju dcéru v rukách svojej rodiny de Guise a neprestávala sa zaujímať o jej pokroky, no navštívila ju vo Francúzsku len jediný raz. V roku 1559 škótsky parlament Máriu zbavil regentstva. 
Zomrela 11. júna 1560 v Edinburghu na vodnatieľku. Jej telo bolo prevezené do Francúzska a pochované v kostole pri ženskom kláštore v Reims, kde bola opátkou jej sestra Renée.

</doc>
<doc id="164430" url="https://sk.wikipedia.org/wiki?curid=164430" title="Hrádky (potok)">
Hrádky (potok)

Hrádky sú potok v hornom Turci, vo východnej časti okresu Turčianske Teplice. Je to ľavostranný prítok Rakše, meria 2,6 km a je tokom VI. rádu.
Prameň.
Pramení vo Veľkej Fatre, v podcelku Bralná Fatra, na severoseverozápadnom svahu Havranej skaly v nadmorskej výške približne 615 m n. m. 
Opis toku.
Od prameňa tečie najprv na krátkom úseku na severozápad, pričom vytvára oblúk prehnutý na sever a potom tečie západojuhozápadným smerom úpätím Suchých vrchov na pravom brehu. Následne sa stáča najprv severozápadným smerom, na dolnom toku potom západným smerom a na okraji Turčianskej kotliny sa východne od obce Rakša vlieva v nadmorskej výške cca 526 m n. m. do Rakše. Preteká územím Národného parku Veľká Fatra a nepriberá žiadne prítoky.

</doc>
<doc id="164433" url="https://sk.wikipedia.org/wiki?curid=164433" title="Robur Dobyvatel">
Robur Dobyvatel



</doc>
<doc id="164434" url="https://sk.wikipedia.org/wiki?curid=164434" title="Laclavský potok">
Laclavský potok

Laclavský potok je potok v hornom Turci, v severozápadnej časti okresu Turčianske Teplice. Je to ľavostranný prítok Turca, má dĺžku 3,3 km a je tokom IV. rádu.
Prameň.
Pramení v pohorí Žiar, v podcelku Sokol, na juhozápadnom svahu Bukovca (620 m n. m.) v nadmorskej výške približne 525 m n. m. 
Opis toku.
Od prameňa tečie juhovýchodným smerom do osady Trhanová, kde vstupuje do Turčianskej kotliny, na krátkom úseku tečie východojuhovýchodným smerom, podteká cestu II. triedy č. 519 a zľava priberá krátky prítok vznikajúci pod kótou 540,4 m. Následne sa stáča prechodne na juhovýchod, ďalej na východojuhovýchod a východ. Napokon sa stáča severovýchodným smerom, podteká cestu III. triedy z Abramovej do Ivančinej, preteká okrajom intravilánu osady Laclavá a v jej blízkosti ústi v nadmorskej výške cca 444,5 m n. m. do Turca.

</doc>
<doc id="164435" url="https://sk.wikipedia.org/wiki?curid=164435" title="Spánková kosť">
Spánková kosť

Spánková kosť () je párová kosť zložitej stavby. Tvorí časť bočnej steny a spodiny lebky a obsahuje polohovosluchový ústroj ("organum vestibulocochleare"). Skladá sa z 3 častí, ktoré osifikujú samostatne a zrastajú do jednej kosti počas prvého roku života. Stopy po miestach zrastu zostávajú po celý život v podobe švov a štrbín.
Spánkovú kosť tvoria:
Jednotlivé časti spánkovej kosti sa líšia spôsobom osifikácie a zrastajú až po narodení, preto sa označujú termínom "kosti".

</doc>
<doc id="164436" url="https://sk.wikipedia.org/wiki?curid=164436" title="Spánková šupina">
Spánková šupina

Spánková šupina alebo šupinová časť spánkovej kosti () je časť spánkovej kosti.
Tvorí ju zvislo postavená plochá kosť, ktorej šikmo zrezaný okraj sa smerom nahor šupinovito prikladá na okraj temennej kosti a smerom dopredu na veľké krídlo klinovej kosti; vzniknuté spojenie sa nazýva šupinový šev () spoluvytvára lebečnú klenbu. Ďalej sa táto kosť spája so skalnou kosťou v šve ("sutura petrosquamosa"), ktorý v detstve osifikuje a mení sa na ryhu ("fissura petrosquamosa").
Zo šupiny smerom dopredu vybieha jarmový výbežok ("processus zygomaticus"), ktorý vytvára spolu s jarmovou kosťou jarmový oblúk ("arcus zygomaticus"). 
V dolnej časti šupiny pod odstupom jarmového výbežku sa nachádza sánková jama ("fossa mandibularis") – kĺbová jamka pre spojenie so sánkou. Pred ňou je kĺbový hrbček ("tuberculum articulare"), ktorý je súčasťou spánkovosánkového kĺbu ("articulatio temporomandibularis").
Na vnútornej ploche šupiny sú odtlačky mozgových závitov ("impressiones gyrorum") a nekonštantný odtlačok strednej plenovej tepny ("arteria meningea media").

</doc>
<doc id="164438" url="https://sk.wikipedia.org/wiki?curid=164438" title="Čelová kosť">
Čelová kosť

Čelová kosť alebo os frontale je to nepárová kosť. Pôvodne sa zakladá ako párová kosť, ale krátko po narodení obidve časti zrastajú do jednej kosti. Individuálne rôzne dlho trvá uzatvorenie čelového šva (sutura frontalis) medzi obidvoma polovičkami šupiny čelovej kosti. Výnimočne nachádzame sutura frontalis persistens (metopizmus) aj u dospelých jedincov. Čelovú kosť tvoria:

</doc>
<doc id="164441" url="https://sk.wikipedia.org/wiki?curid=164441" title="Temenná kosť">
Temenná kosť

Temenná kosť () je párová kosť, ktorá tvorí strednú časť klenby lebky. Z fylogenetického hľadiska je najviac vyvinutá u človeka.
Charakteristika.
Temenná kosť je plochá, párová kosť nepravidelne štvorcovitého tvaru, ohraničená piatimi švami. V sutura coronalis (vencový šev) sa spája s čelovou kosťou, sutura sagittalis (šípový šev) spája vzájomne obidve temenné kosti, v sutura lambdoidea (lambdovitý šev) sa spája so záhlavnou kosťou. Sutura sphenoparietalis (klinovotemenný šev) ju spája v malom úseku s veľkým krídlom klinovej kosti a sutura squamosa (šupinový šev) so šupinou spánkovej kosti. V mieste stretnutia šípového a vencovitého švu je antropometrický orientačný bod bregma. Novorodenec tu má neskostnatené väzivo, tzv. predný lupienok (predná fontanela, ). U zdravého dieťaťa do 2 rokov mizne prerastením okolitých kostí. Výnimočne môže samostatne osifikovať a vytvoriť os bregmaticum, v stredoveku nazývanú os antiepilepticum.

</doc>
<doc id="164442" url="https://sk.wikipedia.org/wiki?curid=164442" title="Podnebná kosť">
Podnebná kosť

Podnebná kosť (lat. "os palatinum") je párová kosť, ktorá dopĺňa čeľusť vzadu a spolu tvoria tvrdé podnebie (lat. "palatum osseum" alebo "palatum durum"). Tvoria ju dve tenké kostené doštičky spojené v pravom uhle. Horizontálna (podnebná) doštička vybieha smerom dozadu do tŕňa a spolu s párovou kosťou tvoria zadný nosový tŕň (lat. "spina nasalis posterior").

</doc>
<doc id="164443" url="https://sk.wikipedia.org/wiki?curid=164443" title="Medzinárodné letisko Glasgow">
Medzinárodné letisko Glasgow

Letisko Glasgow (škótsky: "Glesga Airport"; ; ; IATA: GLA, ICAO: EGPF) je medzinárodné civilné letisko, ktoré sa nachádza 13 km západne od mesta Glasgow. Je jedným z dvoch veľkých letísk v tejto oblasti, druhým je Prestwick Airport.
Dňa 30. júna 2007 sa tu stal teroristický útok, automobil Jeep Cherokee narazil do hlavnej budovy.

</doc>
<doc id="164444" url="https://sk.wikipedia.org/wiki?curid=164444" title="Notre-Dame">
Notre-Dame



</doc>
<doc id="164445" url="https://sk.wikipedia.org/wiki?curid=164445" title="Notre Dame">
Notre Dame

Notre Dame môže byť:

</doc>
<doc id="164446" url="https://sk.wikipedia.org/wiki?curid=164446" title="Apeldoorn">
Apeldoorn

Apeldoorn je mesto v Holandsku, v provincií Gelderland. Mesto sa nachádza približne 60 míľ východne od Amsterdamu, v centrálnej časti Holandska. Počet obyvateľov je 155 393. Prvé zmienky pochádzajú z 8. storočia. Mesto sa stalo vidieckym sídlom oranžsko-nasavského rodu. V 80. rokoch 17. storočia nechal Viliam III. Oranžský vybudovať v severnej časti mesta palác, v dnešnej dobe nazývaný Het Loo.

</doc>
<doc id="164448" url="https://sk.wikipedia.org/wiki?curid=164448" title="Voľba prezidenta Slovenskej republiky v roku 1999">
Voľba prezidenta Slovenskej republiky v roku 1999

Voľba prezidenta Slovenskej republiky v roku 1999 sa uskutočnila 15. mája (prvé kolo) a 29. mája (druhé kolo). Boli to prvé prezidentské voľby na Slovensku, v ktorých za prezidenta hlasovali občania, a nie poslanci, ako to bolo v prvých voľbách v roku 1993 pri zvolení Michala Kováča. Ten 2. marca 1998 odovzdal právomoci vláde.
Do druhého kola postúpili z prvého a druhého miesta Rudolf Schuster a Vladimír Mečiar, v druhom kole zvíťazil s počtom hlasov 1 727 481 (57,18 %) Rudolf Schuster a stal sa v poradí druhým prezidentom Slovenskej republiky.
Charakter volieb a kandidáti.
Po parlamentných voľbách v októbri 1998 sa počas tvorby štvorkoalície medzi stranami SDK, SDĽ, SMK a SOP viedla tiež diskusia o charaktere volieb. Kým SDK a SOP presadzovali priamu voľbu prezidenta, keďže sa obávali, že nie všetci poslanci v NR SR by v prípade voľby v parlamente zahlasovali za koaličného kandidáta, SMK a SDĽ preferovali parlamentné hlasovanie, keďže štvorkoalícia v ňom mala ústavnú väčšinu a panovala obava, že v priamych voľbách by mohol triumfovať Vladimír Mečiar z HZDS. Parlamentné hlasovanie tiež mohlo nastať skôr a SDĽ bola za to, aby prezidentské provizórium, kedy si právomoci hlavy štátu delili predseda vlády Mikuláš Dzurinda a predseda parlamentu Jozef Migaš, trvalo čo najkratšie. Ideálne žiadali parlamentné voľby ešte pred koncom roku 1998.
Nakoniec bola po dlhých vyjednávaniach a sporoch o kreslá ministrov za SMK odsúhlasená priama voľba prezidenta v rámci koaličného obchodovania. SOP sa vzdala jedného ministerského kresla výmenou za to, že ostatné strany vo voľbách podporia predsedu SOP, Rudolfa Schustera. Hlavná opozičná strana HZDS postavila za kandidáta na prezidenta v priamej voľbe očakávane svojho predsedu Mečiara, druhá opozičná strana SNS nominovala taktiež svojho predsedu, Jána Slotu. Slota kandidoval najmä preto, aby si posilnil vnútornú pozíciu v strane voči podpredsedníčke Anne Malíkovej. Ako nezávislá kandidátka kandidovala bývalá veľvyslankyňa SR v Rakúsku, Magdaléna Vášáryová. Za prezidenta opätovne kandidoval aj bývalý prezident Michal Kováč. 
Volebná kampaň.
Podľa platnej legislatívy mala volebná kampaň začať 15 dní a skončiť 48 hodín pred začiatkom prvého kola volieb. Kandidát Michal Kováč sa sťažoval, že je to príliš krátka doba na predstavenie programu a ideí. Realita však bola, že neoficiálna kampaň prebiehala už v mesiacoch pred voľbami. 
Vo februári 1999 bola zaznamenaná mohutná prezentácia v médiách Magdalény Vášáryovej. Počas marca 1999 bol najčastejšie viditeľným kandidátom v médiách vzhľadom na svoje kontroverzné vyjadrenia pri mítingu v Kysuckom Novom Meste Ján Slota. Denník Práca najviac písal o Ivanovi Mjartanovi, denník Slovenská republika ako orgán HZDS písal pozitívne o Mečiarovi a negatívne o Schusterovi, Kováčovi a Vášáryovej. V denníkoch Nový Čas, Pravda a SME bol najviac prezentovaný Slota, po ňom Mečiar (obaja dosť kriticky), na treťom mieste bol Schuster.
Najväčšia opozičná strana, HZDS, nominovala predsedu Mečiara, ktorý viedol rétoriku, že kandiduje iba preto, lebo koalícia nechala uväzniť Ivana Lexu. Hnutie KDH malo problém s podporou Schustera ako bývalého komunistu, preto najprv chcelo podporiť Michala Kováča. Neskôr pracovalo s iniciatívou "Traja za jedného pre Slovensko". Počas volebnej kampane a v priebehu zverejňovania prieskumov verejnej mienky sa vykryštalizovala trojica podobne silných nezávislých kandidátov - Vášáryová, Kováč a Juraj Švec. V parlamente vznikla iniciatíva 27 prevažne kresťanskodemokratických poslancov, medzi ktorými bol tiež Vladimír Palko z vtedajšieho SDK, aby sa dvaja z kandidátov vzdali v prospech tretieho s najväčšou šancou na druhé kolo, ktorý tak mohol byť protiváhou dvoch silných kandidátov Schustera a Mečiara. O takýto prístup javila najväčší záujem Magdaléna Vášáryová, ktorej preferencie boli z trojice najvyššie. O prípadných odstúpeniach sa malo rozhodnúť na stretnutí trojice 10. mája 1999. 6. mája 1999 však STV odvysielala v správach informáciu, že Juraj Švec sa vzdáva kandidatúry v prospech Vášáryovej. Švec však túto informáciu poprel, na stretnutie následne odmietol prísť a Palko už ďalšie pokusy o stretnutia neinicioval.
Vášáryová výzvy na odstúpenie zo súťaže odmietla s argumentom o potrebe nezávislého prezidenta a zjavnej podpore, ktorá prekračuje 8-9 percent. Očakávalo sa, že v prípade dohody troch občianskych kandidátov by mohol odstúpiť tiež predseda opozičnej SNS Slota a podporiť Mečiara. Ten to však rezolútne odmietol a naopak vyzval Mečiara, aby odstúpil v prospech neho, vzhľadom na to, že "národnejšie orientovaného kandidáta niet."
Vtedajší podpredseda KDH Vladimír Palko neskôr tvrdil, že Schuster a SOP vydierali ostatné koaličné strany, keď žiadal o podporu vo voľbách. Podporu ako súčasť vyjednávania pripustil aj Schuster vo svojej knihe "Návrat do veľkej politiky".
Vo volebných diskusiách sa najistejšie presadzovali Schuster a Mečiar. Vo volebnej diskusii na STV 12. mája 1999 (tri dni pred prvým kolom volieb) sa Michal Kováč vzdal kandidatúry v prospech koaličného kandidáta Schustera. Argumentoval tým, že je potrebné, aby Slovensko už v prvom kole volieb vyslalo pozitívny signál, že sa zrieklo obdobia, ktoré sa skončilo parlamentnými voľbami v roku 1998. Taktiež si uvedomoval nízku podporu, jeho preferencie sa pohybovali okolo 5 %. Z vývinu situácie sa očakávalo, že z prezidentských volieb sa stane opakovanie parlamentných volieb z predošlého roku s titulom "všetci demokrati proti Mečiarovi", pričom sa očakávalo, že aj kresťanskí voliči budú uprednostňovať Schustera ako ex-člena KSČ, keďže z prezidenta Mečiara (tiež ex-člena KSČ) mali väčšie obavy. 
Výsledky.
Prvé kolo.
Na prvom kole volieb prezidenta dňa 15. mája 1999 sa zúčastnilo 2 984 424 (73,89 %) voličov.
Druhé kolo.
Na druhom kole volieb prezidenta dňa 29. mája 1999 sa zúčastnilo 3 049 221 (75,45 %) voličov.

</doc>
<doc id="164449" url="https://sk.wikipedia.org/wiki?curid=164449" title="Vaalserberg">
Vaalserberg

Vaalserberg je vrch v Holandsku, ktorý je s nadmorskou výškou najvyšším bod Holandska (nie však celého Holandského kráľovstva). Nachádza sa v provincii Limburg na juhovýchode Holandska. Je to miesto, kde sa stretávajú hranice troch štátov - Holandska, Belgicka a Nemecka.
Absolútne najvyšší bod celého Holandského kráľovstva je Scenery, neaktívny stratovulkán na ostrove Saba v Karibiku.

</doc>
<doc id="164451" url="https://sk.wikipedia.org/wiki?curid=164451" title="Drajna (obec)">
Drajna (obec)

Drajna je obec v Rumunsku v župe Prahova. V roku 2007 tu žilo 5595 obyvateľov, starostom bol Mihai Gavrilă.
Tvorí ju 11 dedín: Cătunu, Ciocrac, Drajna de Jos, Drajna de Sus, Făget, Ogretin, Piatra, Piţigoi, Plai, Podurile a Poiana Mierlei.

</doc>
<doc id="164453" url="https://sk.wikipedia.org/wiki?curid=164453" title="Quebrachos (department)">
Quebrachos (department)

Department Quebrachos leží na juhu provincie Santiago del Estero na severozápade Argentíny a je jeden z 27 departmentov provincie.
Na severe hraničí s departmentmi Salavina a Atamisqui, na východe s departmentom Mitre, na juhu s provinciou Córdoba a na západe s departmentom Ojo de Agua.

</doc>
<doc id="164455" url="https://sk.wikipedia.org/wiki?curid=164455" title="Indie">
Indie



</doc>
<doc id="164456" url="https://sk.wikipedia.org/wiki?curid=164456" title="Jelena Dokič">
Jelena Dokič



</doc>
<doc id="164459" url="https://sk.wikipedia.org/wiki?curid=164459" title="Garage">
Garage

Garage môže byť:

</doc>
<doc id="164460" url="https://sk.wikipedia.org/wiki?curid=164460" title="Slovenský futbalový majster">
Slovenský futbalový majster

Slovenský futbalový majster je ocenenie pre víťaza najvyššej slovenskej ligy udeľované od zániku Česko-Slovenska v roku 1993.

</doc>
<doc id="164465" url="https://sk.wikipedia.org/wiki?curid=164465" title="Andrija Mohorovičič">
Andrija Mohorovičič



</doc>
<doc id="164466" url="https://sk.wikipedia.org/wiki?curid=164466" title="UK garage">
UK garage

UK garage (tiež známy ako UKG alebo jednoducho garage) je žáner elektronickej tanečnej hudby, ktorý má pôvod v Spojenom kráľovstve v začiatkoch 90. rokov. UK garage je nasledovník housu, ktorý má pôvod v Chicagu a New Yorku. Žáner je obyčajne charakteristický synkopovaným 4/4 perkusívnym rytmom so "shufflingovými" hi-hat činelmi a kopákmi s preskakovanými beatmi. UK garage bolo široko včlenené do rozličných hudobných žánrov ako bassline, grime, UK funky a dubstep.

</doc>
<doc id="164473" url="https://sk.wikipedia.org/wiki?curid=164473" title="Río Hondo (department)">
Río Hondo (department)

Department Río Hondo leží na západe provincie Santiago del Estero na severozápade Argentíny a je jeden z 27 departmentov provincie.
Na severe hraničí s departmentom Jiménez, na východe s departmentom Banda, na juhu s departmentmi Hlavné mesto a Guasayán a na západe s provinciou Tucumán.

</doc>
<doc id="164480" url="https://sk.wikipedia.org/wiki?curid=164480" title="Voľba prezidenta Slovenskej republiky v roku 2004">
Voľba prezidenta Slovenskej republiky v roku 2004

Voľba prezidenta Slovenskej republiky v roku 2004 sa uskutočnila 3. apríla (prvé kolo) a 17. apríla (druhé kolo). Boli to v poradí druhé priame prezidentské voľby. Prvé kolo volieb sa konalo v jeden deň s referendom o predčasných parlamentných voľbách.
Do druhého kola postúpili z prvého a druhého miesta Vladimír Mečiar a Ivan Gašparovič. V druhom kole zvíťazil s počtom hlasov 1 079 592 (59,91 %) Ivan Gašparovič a stal sa v poradí tretím prezidentom Slovenskej republiky.
Výsledky.
Prvé kolo.
Na prvom kole volieb prezidenta dňa 3. apríla 2004 sa zúčastnilo 2 015 889 (47,94 %) voličov.
Druhé kolo.
Na druhom kole volieb prezidenta dňa 17. apríla 2004 sa zúčastnilo 1 828 307 (43,50 %) voličov.

</doc>
<doc id="164488" url="https://sk.wikipedia.org/wiki?curid=164488" title="Budiš (rozlišovacia stránka)">
Budiš (rozlišovacia stránka)

Budiš môže byť:

</doc>
<doc id="164489" url="https://sk.wikipedia.org/wiki?curid=164489" title="Timisoara">
Timisoara



</doc>
<doc id="164490" url="https://sk.wikipedia.org/wiki?curid=164490" title="Budiš (potok)">
Budiš (potok)

Budiš je potok v hornom Turci, v západnej časti okresu Turčianske Teplice. Je to pravostranný prítok Jasenice, meria 3,1 km a je tokom V. rádu.
Pramení v pohorí Žiar, v podcelku Vyšehrad, na severovýchodnom svahu Košariska (685,3 m n. m.) v nadmorskej výške približne 570 m n. m. Od prameňa tečie najprv juhovýchodným smerom, vstupuje do Turčianskej kotliny, do podcelku Diviacka pahorkatina, kde zľava priberá Jantošeje jarok (0,5 km) a na krátkom úseku tečie smerom na východoseverovýchod. Následne pokračuje smerom na sever, pričom sa esovito stáča, podteká cestu III. triedy spájajúcu Dubové a Budiš, pričom preteká okrajom Budiša. Severovýchodne od stredu spomenutej obce sa v nadmorskej výške cca 469 m n. m. vlieva do Jasenice.

</doc>
<doc id="164492" url="https://sk.wikipedia.org/wiki?curid=164492" title="Vršatské bradlá">
Vršatské bradlá

Vršatské bradlá sú geomorfologický podcelok Bielych Karpát. Ležia v severovýchodnej časti pohoria a najvyšším vrchom je Chmeľová (). Sú pokračovaním bradlového pásma, ktoré v oblasti Trenčianskeho kraja prechádza severným údolím Váhu. 
Polohopis.
Podcelok leží v severovýchodnej časti Bielych Karpát a východným okrajom zasahuje k Váhu. V rámci pohoria susedí na severe s podcelkom Kobylináč, na juhovýchode leží Považské podolie s podcelkami Bielokarpatské podhorie a Ilavská kotlina a na východe oddeľuje Púchovská dolina s riečkou Biela voda Javorníky a ich podcelok Nízke Javorníky.
Najvyššia časť sa nachádza severne od Ilavy, nad obcou Vršatské Podhradie, pričom výrazne vyčnieva z okolitého reliéfu flyšových Bielych Karpát. Ich dominantná poloha ich predurčila, aby na nich v stredoveku postavili Vršatecký hrad, z ktorého sa do dnešných čias zachovali len ruiny. Dnes je Vršatec prírodná rezervácia. s rozlohou okolo . Patria do púchovského úseku bradlového pásma
Vo Vršatských bradlách možno nájsť niekoľko jednotiek bradlového pásma, ale aj časti flyšových súvrství a kvartérne sedimenty. Celkovo tu vystupujú dve bradlá. Najvyššie z nich je bradlo Chmeľová (), ktoré sa nachádza viac na severe a je aj druhým najvyšším vrcholom Bielych Karpát, južnejšie od neho sa nachádza z juhozápadu na severovýchod tiahnúce sa bradlo Vršatec-Javorník ().
Východne od Vršatských bradiel sa nachádza bradlo Chotuč. Juhozápadne je pokračovaním bradlového pásma vrch Krasín, severovýchodne pásmo vystupuje v podobe Červenokamenského bradla, Lednického bradla a ďalej pokračujú k Púchovu.
Geológia.
Ostrý bradlový hrebeň Vršatec-Javorník je tvorený hlavne czorsztynskou bradlovou jednotkou. Tú predstavuje vápencová doska s prevráteným vrstevným sledom, strmo uklonená na severozápad. Skladá sa hlavne zo svetlých a ružových krinoidových (ľaliovkových), biohermných (útesových) a kalpoionelových vápencov, ako i oxfordských a bajockých vápencov, ktoré sedimentovali hlavne od strednej po vrchnú juru až spodnú kriedu v plytkom mori, o čom svedčí aj prítomnosť fosílnych ľalioviek a koralov. Bradlo na ktorom sa nachádza hrad tvoria biele krinoidové vápence, taktiež patriace do czorsztynskej jednotky. V brale možno pozorovať neptunické žily ružového kalového vápenca. Samotný hrad bol postavený čiastočne z tunajšieho krinoidového bieleho vápenca, pieskovcov a dovezeného travertínu. Sedlo, ktoré oddeľuje bradlo Vršatec-Javorník od Chmeľovej bolo kedysi tvorené slieňmi, pieskovcami a ílovcami, no do dnešných dôb boli z veľkej časti denudované a zvetrávaním obnažili krinoidové a biohermné vápence.
Oblasť Chmeľovej je vnútorne tektonicky komplikovanejšia, možno tu pozorovať niedzicko-pruskú i czorsztynskú jednotku. Na rozdiel od oblasti Vršatec-Javorník, mohlo v tejto oblasti prebehnúť vrásnenie, kvôli menšej hrúbke vápencových súvrství. V juhozápadnej časti sa tu našli aj vrstvy vulkanických hornín asi široké a dlhé v nadloží púchovských slieňov. Pozostáva z hyaloklastík, skladajúcich sa z leucitu a tefritu, ktoré sú čiastočne zmiešané s okolitými sedimentami. Vulkanické horniny v oblasti Vršatca pocházajú pravdepodobne z cenomanu až maastrichtu (vrchnej kriedy), čo bolo datované podľa nájdených mikrofosílií dierkavcov.
Spod vrstiev kvartérnych sedimentov na niektorých miestach preniká na povrch slieňový obal kysuckej jednotky. Skladá sa z hlbokovodných vrstiev jurských slieňov a radiolaritov. Doskovité útvary radiolaritov možno nájsť južne od Hornej Lysej (). Horniny bradlového obalu sú ďalej reprezentované škvrnitými slieňmi s vložkami bridlíc zo začiatku strednej kriedy, ktoré možno nájsť najmä severne od Hornej Lysej. Po okrajoch sú bradlá obklopené kvartérnymi svahovými sedimentami. Z juhu zasahuje do oblasti lopenícka formácia flyšovej bielokarpatskej jednotky.
Paleontológia.
Vršatské bradlá sú významná geologická a paleontologická lokalita. Nachádza sa tu veľké množstvo fosílii plytkého aj hlbokého jurského a kriedového mora, amonity, belemnity, ľaliovky, lastúrniky "posidonia" a mikrofosílie "foraminifery", "rádiolarie", prvoky "calpionela". Boli tu opísané niektoré endemitické fosilné druhy napr. koraly "Enallhelia vrsatecis" alebo "Isastrea robusta".
Živočíšstvo.
Oblasť Vršatských bradiel sa vyznačuje vysokým zastúpením chránených druhov motýľov jasoňa červenookého a jasoňa chochlačkového. Vyskytuje sa tu aj vidlochvost feniklový, okáň bukový a babôčka bodliaková. Medzi tu sa vyskytujúce článkonožce patrí množstvo pavúkov, z ktorých napr. "Centromerita concinna", sa vyskytuje na Slovensku iba na tejto lokalite. V bukových lesoch možno nájsť chránené chrobáky, medzi ktoré patrí fuzáč alpský a fuzáč bukový. Bolo tu zistených 65 druhov mäkkýšov, s ktorých niektoré sú veľmi ohrozené, ako napríklad vretienka premenlivá ("Clausilia dubia)" a orkula súdková, sú miestne endemity.
Spomedzi plazov sa v oblasti vyskytujú zriedkavá užovka hladká. Vtáky spolu s jastrabovitými a sokolovitými dravcami zastupuje na skalách hniezdiaci krkavec čierny. K vzácnejším druhom spevavcov možno zaradiť muchárika bielokrídlého a muchárika malého.
Cicavce sú zastúpené vysokou zverou ako je jeleň západoeurópsky, srnec hôrny či sviňa divá, ale aj hlodavcami ako je piskor vrchovský, hrabáč podzemný alebo pĺšik lieskový. Niekoľkokrát tu bol zaznamenaný výskyt medveďa hnedého.
Výskum miestnej fauny nie je dodnes ukončený.
Osídlenie.
Najstaršie pozostatky osídlenia Vršatských brál boli nájdené na Chmeľovej, v sedle medzi Bielym Vrchom a Dielom. Slúžili ako sezónne na dielne na spracúvanie bielokarpatského radiolaritu. Ďalšie doklady osídlenia a prvých obyvateľov obce pod vrchmi, dnešného Vršatského Podhradia, siahajú do neskorej doby bronzovej, v ktorej tu bola zaznamenaná prítomnosť osady lužickej kultúry. Typickým zvykom tejto kultúry bolo spaľovanie mŕtvych a stavba pohrebísk so žiarovými hrobmi. Niekoľko takýchto hrobov bolo nájdených pod hradom, ako aj pri výstavbe rekreačných zariadení.
Ďalšie výrazné stopy zanechalo v oblasti prvé slovanské obyvateľstvo, po ktorom sa našli početné nálezy železných predmetov z 9. až 10. storočia. Išlo o poľnohospodárske a kováčske nástroje, kosu, súčasti pluhov, motyky, nákovy a kliešte, ale tiež pômôcky na opracovanie dreva - vrták, obojručné nože, či sekery.
V 13. storočí, po mongolskom vpáde, sa začala stavba stredovekého hradu (pozri Vršatecký hrad). Neskôr získal panstvo Matúš Čák Trenčiansky, po ňom Stibor zo Stiboríc. Hrad vyhorel v roku 1707.
Turistika.
Za dobrého počasia možno výlet k Vršatským bradlám realizovať viacerými spôsobmi: 
Náučný chodník Vršatské bradlá.
Trasa náučného obojsmerného okružného chodníka vedie v tesnej blízkosti hraníc prírodnej rezervácie s 4. a 5. stupňom ochrany. Chodník je doplnený o 10 náučných panelov, ktoré pojednávajú o geológii, histórii, živočíšstve, rastlinstve atď. Celkovo trvá prechod trasy asi 3 hodiny.

</doc>
<doc id="164496" url="https://sk.wikipedia.org/wiki?curid=164496" title="Protiprávne konanie">
Protiprávne konanie

Protiprávne konanie alebo delikt je prejav vôle, ktorým subjekt porušuje príkazy alebo zákazy (právnu povinnosť) ustanovené právnou normou alebo vyplývajúce zo záväzku, a s ktorým sa spájajú právne následky (napr. uloženie trestu, náhrada škody, zánik práva, atď.).
Predpokladom protiprávneho konania sú spôsobilosť na protiprávne konanie, tzv. deliktuálna spôsobilosť a zavinenie.
Protiprávne konanie sa delí na:

</doc>
<doc id="164499" url="https://sk.wikipedia.org/wiki?curid=164499" title="Deliktuálna spôsobilosť">
Deliktuálna spôsobilosť

Deliktuálna spôsobilosť znamená spôsobilosť osobne sa zodpovedať za vlastné zavinené protiprávne konanie. Zakladá sa ním právna zodpovednosť spojená s povinnosťou niesť právne následky. Na Slovensku sa nadobúda dovŕšením 14. roku.

</doc>
<doc id="164502" url="https://sk.wikipedia.org/wiki?curid=164502" title="Sokol (prítok Polerieky)">
Sokol (prítok Polerieky)

Sokol je potok v hornom Turci, v severozápadnej časti okresu Turčianske Teplice. Je to ľavostranný prítok Polerieky, meria 1,7 km a je tokom V. rádu.
Prameň.
Pramení v pohorí Žiar, v podcelku Sokol, na juhozápadnom svahu Sokola (1 011,0 m n. m.) v nadmorskej výške približne 830 m n. m. 
Opis toku.
Od prameňa tečie na krátkom úseku sprvu na juhojuhovýchod, potom sa stáča na juhovýchod a preteká Sokol dolinou. Na západnom úpätí vrchu Žiar (756,8 m n. m.), v dolnej časti doliny, mení smer toku opäť na juhojuhovýchod a západne od osady Polerieka sa v nadmorskej výške cca 541 m n. m. vlieva do potoka Polerieka. Nepriberá žiadne prítoky.

</doc>
<doc id="164504" url="https://sk.wikipedia.org/wiki?curid=164504" title="Ján IV. Turzo">
Ján IV. Turzo

Ján IV. Turzo (* 16. apríl 1466, pravdepodobne Krakov – † 2. august 1520, Nysa, Opolské vojvodstvo) bol katolícky duchovný, vroclavský knieža-biskup. V literatúre je niekedy spomínaný aj ako Ján V. Turzo, keďže bol piatym vroclavským kniežaťom-biskupom s menom Ján.
Narodil sa pravdepodobne v Krakove, ako syn Jána III. Turza a jeho prvej manželky Uršuly Bémovej († pred rokom 1483), dcéry Jána Béma z Krakova.
V rokoch 15061520 bol vroclavským kniežaťom-biskupom. Na biskupa bol vysvätený 22. marca 1506 za asistencie jeho mladšieho brata, olomouckého biskupa Stanislava Turza a bratranca, biskupa Žigmunda Turza. Bol mecénom umelcov a vo významnej miere sa zaslúžil o počiatky humanizmu v Sliezsku. Pochovaný bol vo vroclavskej katedrále.

</doc>
<doc id="164505" url="https://sk.wikipedia.org/wiki?curid=164505" title="Stanislav I. Turzo">
Stanislav I. Turzo

Gróf Stanislav I. Turzo de Bethlenfalva (Thurzo), v starých textoch niekedy uvádzaný ako Stanislav Tuří (* 1470, Krakov – † 17. apríl 1540, Olomouc) bol v rokoch 14961540 tridsiatym piatym olomouckým biskupom.
Životopis.
Narodil sa asi v roku 1470 v Krakove, ako syn Jána III. Turza a jeho druhej manželky Barbory rodenej Beckovej, dcéry krakovského mešťana Jána Becka. Stanislav študoval v talianskej Padove teológiu a právo a hneď po návrate sa stal olomouckým kanonikom. Keď pápeži Inocent VIII. a Alexander VI. ignorovali právo olomouckej kapituly na slobodnú voľbu biskupa a dosadili na biskupstvo talianskeho kňaza, kapitula protestovala a poslala do Ríma Stanislava Thurzu. Ten nešetril ani čas, ani peniaze až nakoniec prinútil biskupa Borgiu k rezignácii. Pápež vrátil olomouckej kapitule právo voľby a tá jednomyseľne zvolila Turzu v roku 1496 za biskupa. 
Biskup Turzo zvolal v roku 1498 diecéznu synodu do Vyškova, odkiaľ vzišli "Štatúty synodalia Stanislai". Roku 1500 vykúpil zo zálohu Kroměříž a zahájil prestavbu gotického hradu na zámok. Niekedy na začiatku 16. storočia zriadil pri vyškovskom zámku záhradu a v Olomouci nechal postaviť biskupskú rezidenciu. V roku 1511 vykúpil zastavený hrad Hukvaldy a dal ho znova opevniť. Svoju rozsiahlu stavebnú činnosť korunoval v rokoch 1515 až 1516 výstavbou vysokého gotického chóru v olomouckom dóme. 
Dňa 11. marca 1509 korunoval v katedrále sv. Víta spolu so svojím bratom Jánom, vratislavským biskupom, Ľudovíta Jagelovského za českého kráľa. 24. februára 1527 korunoval za českého kráľa Ferdinanda I.
Biskup Stanislav zomrel v noci z 16. na 17. apríla 1540 a bol pochovaný v olomouckej katedrále sv. Václava.

</doc>
<doc id="164507" url="https://sk.wikipedia.org/wiki?curid=164507" title="Trstenec">
Trstenec

Trstenec je potok v hornom Turci, v severozápadnej časti okresu Turčianske Teplice. Je to ľavostranný prítok Polerieky, meria 2,4 km a je tokom V. rádu.
Prameň.
Pramení v pohorí Žiar, v podcelku Sokol, na východnom svahu vrchu Sokola (1 013 m n. m.) v nadmorskej výške približne 860 m n. m. 
Opis toku.
Od prameňa tečie sprvu severojužným smerom, postupne sa stáča na juhovýchod a preteká dolinou Trstenec. Na strednom toku tečie prechodne východojuhovýchodným smerom, ďalej potom juhojuhovýchodným smerom. Západne od osady Polerieka ústi v nadmorskej výške cca 515 m n. m. do Polerieky. Nepriberá žiadne trvalé prítoky.

</doc>
<doc id="164512" url="https://sk.wikipedia.org/wiki?curid=164512" title="Local area network">
Local area network



</doc>
<doc id="164513" url="https://sk.wikipedia.org/wiki?curid=164513" title="LAN">
LAN



</doc>
<doc id="164516" url="https://sk.wikipedia.org/wiki?curid=164516" title="Bruck an der Mur (okres)">
Bruck an der Mur (okres)

Bruck an der Mur bol okres v Rakúsku v spolkovej krajine Štajersko. Mal rozlohu a 1. januára 2012 tu žilo 62 155 obyvateľov. Sídlom okresu bolo mesto Bruck an der Mur. Okres zanikol 31. decembra 2012, spojením s okresom Mürzzuschlag vznikol okres Bruck-Mürzzuschlag.

</doc>
<doc id="164518" url="https://sk.wikipedia.org/wiki?curid=164518" title="Deutschlandsberg (okres)">
Deutschlandsberg (okres)

Deutschlandsberg je okres v Rakúsku v spolkovej krajine Štajersko. Má rozlohu a žije tu 60 920 obyvateľov . Sídlom okresu je mesto Deutschlandsberg.

</doc>
<doc id="164519" url="https://sk.wikipedia.org/wiki?curid=164519" title="Arakain">
Arakain

Arakain je česká heavy metalová skupina, ktorá bola založená v roku 1982 ako amatérsky rockový súbor, ktorého zakladateľmi bol spevák Aleš Brichta, gitarista Jiří Urban a bubeník Miroslav Nedvěd. Už od svojho vzniku pevne zastávala líniu razantnej heavy metalovej priamočiarej hudby s prevažne vlastnou tvorbou, ktorá od začiatku oslovila veľký počet fanúšikov. Stala sa vyhľadávanou koncertnou skupinou, ktorá hrávala časť programu aj prevzaté piesne zahraničných metalových legiend a súčasných špičiek. V roku 2002 Brichta pri 20. výročí skupiny sa ju rozhodol opustiť. V súčasnej zostave Arakainu ostal z pôvodných členov len Jiří Urban.
Vznik Arakainu.
Na jar roku 1982 sa v Prahe, v pivničnej skúšobni, dali dokopy traja nadšenci a začínajúci amatéri, ktorí zdieľali rovnaký hudobný názor, jasne ovplyvňovaný práve sa rozvíjajúcou novou vlnou britského heavy metalu. Spevák Aleš Brichta, gitarista Jiří Urban a bubeník Miroslav Nedvěd vytvorili základ kapely so zvláštnym a nezrozumiteľným názvom Arakain.
V tom istom roku skupina doplnená v zostave o gitaristu Rudolfa Rožďalovského, alternujúceho gitaristu Ivana Cifrinca a basgitaristu Oldřicha Maršíka sa predstavuje pri ojedinelých klubových vystúpeniach a na konci roka dostáva tzv. status „ľudových hudobníkov“, ktorý umožňoval samostatne vystupovať.
Ďalší koncert prebehol v apríli 1983 v pražskom kultúrnom dome Barikádniku, ktorý je dodnes považovaný za ich domovskú scénu. Kapela tu v prvých rokoch pravidelne vystupovala a stále udržuje dlhoročnú tradíciu Rockových vianoc.
Nasledujúce štyri roky (19831986) Arakain vypredával sály hlavne na rockových zábavách, ale i na koncertoch. Ako sa kapela vyvíjala, menilo sa aj zloženie okolo troch zakladateľov. Postupne sa vystriedali gitaristi Miloň Šterner, Marek Podskalský a basgitarista Václav Ježek. So skupinou vystupuje i mladá speváčka Lucie Bílá. V januári 1986 nahradzuje Nedvěda za bubnami profesionál Karel Jenčík a k basgitare nastupuje Zdeněk Kub, aby ich za pár mesiacov doplnil gitarista Miroslav Mach.
Najvýraznejším hosťom bola v rokoch 19851987 Lucie Bílá, ktorá získavala veľkú popularitu a pozornosť médií.
V priebehu roka je už jasné, že personálne je kapela ustálená a kvarteto Brichta, Urban, Mach a Kub je pravým obsahom pojmu Arakain. Na jar roku 1988 nastupuje k bicím Robert Vondrovic a vo februári 1989 sa stáva profesionálnym súborom. V tom istom roku prichádza talentovaný bubeník Štěpán Smetáček, ale po roku pôsobenia odporúča ku konkurzu spolužiaka z konzervatória Marka Žežulku.
Takisto len rok v skupine pôsobil plzeňský gitarista Daniel Krob, ktorý na začiatku roku 1989 nahradil Macha, ktorý odišiel do skupiny Alarm, aby sa na konci toho roka vrátil späť.
Česko-slovenský rozhlas.
Komunistický režim nebol nikdy kapele naklonenej a tak musela koncertovať a hrať úplne mimo záujmu médií. Občas sa vyskytli aj zákazy hrania. V roku 1986 prichádza prvá štúdiová skúsenosť v podobe troch nahrávok pre Československý rozhlas. Vďaka úspechu skladieb v rozhlasových rebríčkoch sa kapela dopracovala ku svojmu prvému singlu „Gladiátor“/„Excalibur“ u vydavateľstva Panton (1988). Kapela taktiež prvýkrát vypredáva Lucernu pri oslave svojich piatich narodenín.
Arakain vystupuje na medzinárodnom rockovom festivalu v poľskom Jaroczine, na Metalmanii v Katoviciach. V septembri 1989 navštívili medzinárodný festival v Moskve. Nasleduje druhý singel „Amadeus“/„Proč“ a tretí singel „Ku-Klux-Klan“/„Orion“.

</doc>
<doc id="164521" url="https://sk.wikipedia.org/wiki?curid=164521" title="Feldbach (okres)">
Feldbach (okres)

Feldbach bol okres v Rakúsku v spolkovej krajine Štajersko. Mal rozlohu a 1.  januára 2012 tu žilo 66 828 obyvateľov. Sídlom okresu bolo mesto Feldbach. Okres zanikol 31. decembra 2012, spojením s okresom Radkersburg vznikol okres Südoststeiermark.

</doc>
<doc id="164522" url="https://sk.wikipedia.org/wiki?curid=164522" title="Žabín">
Žabín

Žabín je potok v hornom Turci, v centrálnej časti okresu Turčianske Teplice. Je to ľavostranný prítok Čepčínskeho potoka, meria 3 km a je tokom V. rádu.
Prameň.
Tečie v južnej časti Turčianskej kotliny, pramení severozápadne od Diviackeho hája, pri ceste z Diviakov do Dubového, v nadmorskej výške približne 495 m n. m. 
Opis toku.
Najprv tečie severozápadným smerom, potom sa stáča a pokračuje na sever. Na dolnom toku tečie výraznejšie zvlneným korytom, napokon sa stáča na seeveroseverovýchod a preteká intravilánom obce Veľký Čepčín. Západne od stredu obce ústi v nadmorskej výške cca 462 m n. m. do Čepčínskeho potoka. Nepriberá žiadne prítoky, na hornom toku niekedy vysychá.

</doc>
<doc id="164524" url="https://sk.wikipedia.org/wiki?curid=164524" title="Fürstenfeld (okres)">
Fürstenfeld (okres)

Fürstenfeld bol okres v Rakúsku v spolkovej krajine Štajersko. Mal rozlohu a 1. januára 2012 tu žilo 22 765 obyvateľov. Sídlom okresu bolo mesto Fürstenfeld. Okres zanikol 31. decembra 2012, spojením s okresom Hartberg vznikol okres Hartberg-Fürstenfeld.

</doc>
<doc id="164526" url="https://sk.wikipedia.org/wiki?curid=164526" title="Hartberg (okres)">
Hartberg (okres)

Hartberg bol okres v Rakúsku v spolkovej krajine Štajersko. Mal rozlohu a 1. januára 2012 tu žilo 66 617 obyvateľov. Sídlom okresu bolo mesto Hartberg. Okres zanikol 31. decembra 2012, spojením s okresom Fürstenfeld vznikol okres Hartberg-Fürstenfeld.

</doc>
<doc id="164528" url="https://sk.wikipedia.org/wiki?curid=164528" title="Judenburg (okres)">
Judenburg (okres)

Judenburg bol okres v Rakúsku v spolkovej krajine Štajersko. Mal rozlohu a k 1. januáru 2011 tu žilo 44 983 obyvateľov. Sídlom okresu bolo mesto Judenburg. Okres zanikol 31. decembra 2011, spojením s okresom Knittelfeld vznikol okres Murtal.

</doc>
<doc id="164530" url="https://sk.wikipedia.org/wiki?curid=164530" title="Knittelfeld (okres)">
Knittelfeld (okres)

Knittelfeld bol okres v Rakúsku v spolkovej krajine Štajersko. Mal rozlohu a k 1. januáru 2011 tu žilo 29 095 obyvateľov. Sídlom okresu bolo mesto Knittelfeld. Okres zanikol 31. decembra 2011, spojením s okresom Judenburg vznikol okres Murtal.

</doc>
<doc id="164532" url="https://sk.wikipedia.org/wiki?curid=164532" title="Leibnitz (okres)">
Leibnitz (okres)

Leibnitz je okres v Rakúsku v spolkovej krajine Štajersko. Má rozlohu a žije tu 75 328 obyvateľov . Sídlom okresu je mesto Leibnitz.

</doc>
<doc id="164534" url="https://sk.wikipedia.org/wiki?curid=164534" title="Leoben (okres)">
Leoben (okres)

Leoben je okres v Rakúsku v spolkovej krajine Štajersko. Má rozlohu a žije tu 67 767 obyvateľov . Sídlom okresu je mesto Leoben.

</doc>
<doc id="164538" url="https://sk.wikipedia.org/wiki?curid=164538" title="Liezen (okres)">
Liezen (okres)

Liezen je okres v Rakúsku v spolkovej krajine Štajersko. Má rozlohu a žije tu 82 235 obyvateľov . Sídlom okresu je mesto Liezen.
V okrese Liezen sa nachádza politická expozitúra Gröbming.

</doc>
<doc id="164540" url="https://sk.wikipedia.org/wiki?curid=164540" title="Mürzzuschlag (okres)">
Mürzzuschlag (okres)

Mürzzuschlag bol okres v Rakúsku v spolkovej krajine Štajersko. Mal rozlohu a 1. januára 2012 tu žilo 39 956 obyvateľov. Sídlom okresu bolo mesto Mürzzuschlag. Okres zanikol 31. decembra 2012, spojením s okresom Bruck an der Mur vznikol okres Bruck-Mürzzuschlag.

</doc>
<doc id="164542" url="https://sk.wikipedia.org/wiki?curid=164542" title="Jacques-Louis David">
Jacques-Louis David

Jacques-Louis David (* 30. august 1748, Paríž – † 29. december 1825, Brusel) bol francúzsky klasicistický maliar. Patril k najprominentnejším maliarom tohto obdobia vo Francúzsku a vytvoril maliarsky štýl, ktorý zachytával atmosféru posledných dní "ancien régime".
David sa neskôr stal podporcom Francúzskej revolúcie a priateľom Maximiliána Robespierra. Po páde Robespierroveho režimu ho zatkli. Po uchopení moci Napoleonom sa David presadil a jeho diela ho postupne urobili dôležitým maliarom 19. storočia.
Život a dielo.
Mladosť.
Jacques-Louis David sa narodil v bohatej rodine 30. augusta 1748 v Paríži. Keď mal približne deväť rokov jeho otec zomrel po boji a David zostal s jeho matkou a jeho viacerými strýkami. Tí mu zabezpečili štúdium na škole Collège des Quatre-Nations, ale David nepatril k výborným študentom. Mal tumor, ktorý obmedzoval jeho rečové schopnosti a príliš veľa času venoval kresleniu. Zakrátko sa chcel stať maliarom, ale jeho matka a strýkovia chceli aby bol architektom. Začal sa učiť od maliara Françoisa Bouchera, vedúceho maliara toho času a rodinného príbuzného. Boucher bol považovaný za rokokového maliara, ale jeho štýl bol pestrý. Boucher sa rozhodol, že namiesto opatery o Davida ho pošle k Joseph-Marie Vienovi, priemernému maliarovi. David navštevoval Kráľovskú akadémiu, ktorá stála na miestach, kde je dnes Louvre.
David sa uchádzal o Prix de Rome, umeleckú učenosť v Ríme štyrikrát v rokoch 1770 až 1774. Úspešný bol až štvrtýkrát, v roku 1774, keď predtým z protestu držal hladovku. V roku 1775 šiel do Talianska s Vienom, ktorý sa stal riaditeľom Francúzskej akadémie v Ríme. Počas pobytu v Ríme David pozoroval majstrovské diela ruiny Starovekého Ríma. David zaplnil dvanásť zošitov s materiálom, z ktorého čerpal po zvyšok života. V Ríme sa vzdelával o viacerých skvelých umelcoch a k jeho obľúbencom patril Raffael. V roku 1779 David po zhliadnutí ruín Pompejí zostal očarovaný. 
Maliarske začiatky.
Davidovi spolužiaci v akadémii ho poznali ako študenta s ktorým sa dalo ťažko vychádzať, ale uvedomovali si jeho talent. Dostal povolenie zostať v akadémii v Ríme ďalší rok, ale on sa rozhodol vrátiť sa naspäť po piatich rokoch. Doma našiel ľudí, ktorí boli pripravení na jeho vplyv a stal sa členom Kráľovskej akadémie. Poslal akadémii dva obrazy a obidva sa stali súčasťou Salónu v roku 1781, čím dostali jeho diela vysoké uznanie. Davida chválili jeho známi doboví maliari, ale vedenie Kráľovskej akadémie bolo veľmi nepriateľské voči jeho rýchle sa rozvíjajúcej kariére. Po výstave jeho obrazov v Salóne mu kráľ dal oprávnenie vystaviť svoje obrazy v Louvre, dávne a želané privilégium pre umelcov. Keď sa kontrahent kráľových stavieb M. Pecol dohadoval s Davidom, požiadal ho, či si zoberie jeho dcéru Marguerite Charlotte. David a Charlotte sa zosobášili, ich svadba mu priniesla viac majetku a štyri deti. David mal 40-50 žiakov a mal povolenie vlády maľovať. David sa rozhodol, že pocestuje do Ríme (pretože myslel, že len v Ríme môže maľovať Rimanov). Jeho strýko mu poskytol financie, ktoré na cestu potreboval a vydal sa spolu so svojou ženou a tromi žiakmi do Ríma. 
V Ríme namaľoval svoj slávny obraz "Prísaha Horáciov". Podobné témy a motívy zostávajú aj v jeho ďalších obrazoch – "Prísaha v loptárni" a "Rozdelenie orlov". Kým obrazy "Prísaha Horáciov" a "Prísaha v loptárni" zdôrazňujú dôležitosť obety pre krajinu a patriotizmus, obraz "Rozdelenie orlov" zdôrazňuje obetu voči cisárovi (Napoleon) a slávu na bojisku.
V roku 1787 sa nezískal post riaditeľa Kráľovskej akadémie, hoci toto miesto chcel veľmi získať. Gróf, ktorý o tom rozhodoval povedal, že David je príliš mladý pre toto miesto, ale tiež povedal, že za 6 až 12 rokov by Davida podporil. Táto situácia je jedna z mnohých, ktorá spôsobí jeho negatívny postoj k akadémii v ďalších.

</doc>
<doc id="164543" url="https://sk.wikipedia.org/wiki?curid=164543" title="Murau (okres)">
Murau (okres)

Murau je okres v Rakúsku v spolkovej krajine Štajersko. Má rozlohu a žije tu 30 289 obyvateľov . Sídlom okresu je mesto Murau.

</doc>
<doc id="164546" url="https://sk.wikipedia.org/wiki?curid=164546" title="Radkersburg (okres)">
Radkersburg (okres)

Radkersburg bol okres v Rakúsku v spolkovej krajine Štajersko. Mal rozlohu a 1. januára 2012 tu žilo 22 747 obyvateľov. Sídlom okresu bolo mesto Bad Radkersburg. Okres zanikol 31. decembra 2012, spojením s okresom Feldbach vznikol okres Südoststeiermark.

</doc>
<doc id="164552" url="https://sk.wikipedia.org/wiki?curid=164552" title="Voitsberg (okres)">
Voitsberg (okres)

Voitsberg je okres v Rakúsku v spolkovej krajine Štajersko. Má rozlohu a žije tu 52 733 obyvateľov . Sídlom okresu je mesto Voitsberg.

</doc>
<doc id="164555" url="https://sk.wikipedia.org/wiki?curid=164555" title="Weiz (okres)">
Weiz (okres)

Weiz je okres v Rakúsku v spolkovej krajine Štajersko. Má rozlohu a žije tu 87 190 obyvateľov . Sídlom okresu je mesto Weiz.

</doc>
<doc id="164556" url="https://sk.wikipedia.org/wiki?curid=164556" title="Chotárny potok (prítok Piešťa)">
Chotárny potok (prítok Piešťa)

Chotárny potok je potok v hornom Turca, v západnej časti okresu Turčianske Teplice. Je to pravostranný prítok Piešťa, meria 3,7 km a je tokom V. rádu.
Prameň.
Pramení v pohorí Žiar, v podcelku Horeňovo, na západnom svahu vrchu Mačací zámok (Misárske; 789,8 m n. m.), v lokalite Havranovo, v nadmorskej výške približne 760 m n. m.
Opis toku.
Na hornom toku tečie severovýchodným smerom, zľava priberá krátky prítok z lokality Štyri chotáre, sprava prítok prameniaci východne od Mačacieho zámku a opäť sprava aj prítok zo severozápadného svahu Podhorne (749,8 m n. m.). Potom sa esovito stáča, sprava priberá Ráztoku (0,9 km), stáča sa na sever a z ľavej strany priberá prítok z lokality Pavlová. Na dolnom toku sa najprv stáča východoseverovýchodným smerom, zľava priberá Opálený potok (1,3 km), potom sa stáča na sever a tečie v blízkosti samoty Halaksince na ľavom brehu. Napokon sa stáča na severozápad a severne od spomenutej samoty, na území obce Dubové, ústi v nadmorskej výške cca 519 m n. m. do Piešťa.

</doc>
<doc id="164557" url="https://sk.wikipedia.org/wiki?curid=164557" title="Čeľusť (maxila človeka)">
Čeľusť (maxila človeka)

Čeľusť (iné názvy: maxila, [podľa niektorých názorov nesprávne:] horná čeľusť ; ) je párová kosť, jedna z najväčších kostí splanchnokránia človeka.
Telo čeľuste ("corpus maxillae") má tvar štvorbokej pyramídy. Nad koreňom očného zuba (dens canium) je prehĺbenina, čeľustná jama ("fossa canina"), od ktorej odstupuje sval, ktorý dvíha kútik úst ("musculus levator anguli oris"). Nad "fossa canina" je otvor ("foramen infraorbitale"), ktorým prestupujú cievy a nervy. Telo čeľuste ohraničuje kostený zárez ("incisura nasalis") a spoluvytvára "apertura piriformis". Kostený zárez vybieha mediálne do krátkeho predného nosového tŕňa ("spina nasalis anterior"), ktorý sa vyskytuje iba u Homo sapiens. Vo vnútri tela čeľuste je priestorná čeľustná dutina ("sinus maxillaris"), ktorá vypĺňa celú čeľusť a zasahuje až do jej výbežkov. Patrí k vedľajším nosovým dutinám a komunikuje so strednou časťou nosovej dutiny s "meatus nasi medius".

</doc>
<doc id="164560" url="https://sk.wikipedia.org/wiki?curid=164560" title="Sánka">
Sánka

Sánka (iné názvy: mandibula, [vo vzťahu k človeku podľa niektorých názorov nesprávne:] dolná čeľusť; lat. "mandibula") je dolná časť čeľuste stavovcov.
Sánka človeka.
Sánka je jediná pohyblivá kosť lebky. Spája sa s ostatnou lebkou pomocou kĺbu, ktorého hlavica caput mandibulae je časťou sánky a kĺbová jamka fossa mandibularis a tuberculum articulare sú útvary spánkovej kosti. Sánka sa pôvodne zakladá ako párová kosť, ale v priebehu druhého roku života zrastá do nepárovej kosti. Na sánke rozoznávame telo (corpus mandibulae) a párové rameno (ramus mandibulae). Ramená sánky sa spájajú s telom v tupom uhle (120° – 125°). V mieste uhla angulus mandibulae je antropometrický bod gonion.

</doc>
<doc id="164561" url="https://sk.wikipedia.org/wiki?curid=164561" title="Virgin Galactic">
Virgin Galactic

Virgin Galactic je súkromná spoločnosť založená v roku 2004, ktorá sa venuje predaju a realizácií krátkych suborbitálnych letov v rámci vesmírnej turistiky. Jej zakladateľmi sú britský magnát Richard Branson a konštruktér prvého súkromného raketoplánu SpaceShipOne Burt Rutan. Sídlo spoločnosti je v Novom Mexiku, kde bude tiež jeden z plánovaných „vesmírnych prístavov“ (druhý má byť vybudovaný pri švédskom meste Kiruna, ktorého poloha za polárnym kruhom by mala umožniť pasažierom pozorovanie polárnej žiary). Virgin Galactic plánuje prepraviť 500 pasažierov za rok za približne $200,000 na osobu, do výšky niečo cez , s úplným beztiažovým stavom trvajúcim 6 minút. Vesmírne turistické spoločnosti ako Virgin Galactic zvýšia počet ľudí, ktorí lietajú vyššie ako stanovená hranica vesmíru, pridávaním tisícov nových „astronautov“. Dnes, jediná možná cesta pre obyčajných občanov dosiahnuť výšku cez a teda prekročiť stanovenú hranicu vesmíru je cez komerčné orbitálne vesmírne lety poskytované Ruskou vesmírnou agentúrou, drahé zhruba 20 miliónov dolárov za šesťdenný let. Flotila piatich vesmírnych raketoplánov od Virgin Galactic má byť postavená na zväčšenej verzii kozmickej lodi SpaceShipOne (tzv. typ SpaceShipTwo). Oznámené meno prvej z nich dáva tušiť Bransonov silný sentiment k seriálu Star Trek, o druhom mene sa zatiaľ špekuluje.
Poistný program.
Spoločnosť Virgin Galactic eviduje už viac ako 85 000 ľudí zo 125 krajín po celom svete, ktorí prejavili svoj záujem stať sa pasažierom na lodi Enterprise. Záloha, ktorú zaplatili sa spoločnosti vyšplhala na 40 miliónov amerických dolárov. Po začatí nulovej gravitácie sa budú pasažieri voľne vznášať v kabíne. Po šiestich minútach sa stav beztiaže ukončí a zemská príťažlivosť pritiahne loď. Podľa agentúry ISTA, už v roku 2015 spoločnosť zorganizuje približne 50 000 komerčných letov do vesmíru, čo by znamenalo 300 turistov ročne. Samozrejme cestujúci po okamžitom zakúpení vesmírnej letenky budú automaticky presmerovaní na nový poistný program pripravený poisťovňou Allianz. Poistný program SpaceCo zahŕňa poistenie batožiny, storno poplatkov, poistenie stúpajúcej ceny paliva a prípadnej nehody. Kúpa drahého lístka do vesmíru nebude stačiť. Každý potenciálny cestujúci bude musieť podstúpiť náročné fyzické testy trvajúce 2 – 3 dni. Testy absolvuje v nadzvukovej stíhačke v nadmorskej výške . Testovať sa bude zdravotný stav pasažiera a následne jeho reakcia na preťaženie. Pri zážihu lode Enterprise nastane celkové preťaženie 3,8G a pri návrate maximálne 6G.

</doc>
<doc id="164563" url="https://sk.wikipedia.org/wiki?curid=164563" title="Turn on the Bright Lights">
Turn on the Bright Lights

Turn on the Bright Lights je názov prvého albumu skupiny Interpol. Doposiaľ bolo predaných 464 000 kusov.

</doc>
<doc id="164564" url="https://sk.wikipedia.org/wiki?curid=164564" title="Požežský potok">
Požežský potok

Požežský potok je potok v hornom Turci, v juhozápadnej časti okresu Turčianske Teplice. Je to ľavostranný prítok Turca, meria 5,4 km a je tokom IV. rádu.
Prameň.
Pramení v pohorí Žiar, v podcelku Horeňovo, na severovýchodnom svahu Vysokého vrchu (829,3 m n. m.) v nadmorskej výške približne 680 m n. m.
Opis toku.
V pramennej oblasti tečie východným smerom, sprava priberá prítok (555,7 m n. m.) zo severovýchodného svahu Vysokého vrchu, následne sa stáča na východoseverovýchod a zľava priberá prítok z južného svahu Požežskej hlavy (673,2 m n. m.). Potom vstupuje do Turčianskej kotliny, do podcelku Diviacka pahorkatina, pričom sa stáča severovýchodným smerom. Na dolnom toku už tečie napriameným korytom smerom na sever východným okrajom Rovnej hory a preteká cez osadu Požehy. Tesne pred ústím sa ešte stáča smerom na severovýchod a severne od tejto osady, na území obce Dubové, sa v nadmorskej výške cca 487 m n. m. vlieva do Turca.

</doc>
<doc id="164568" url="https://sk.wikipedia.org/wiki?curid=164568" title="Messier 82">
Messier 82



</doc>
<doc id="164569" url="https://sk.wikipedia.org/wiki?curid=164569" title="Musculus serratus anterior">
Musculus serratus anterior



</doc>
<doc id="164570" url="https://sk.wikipedia.org/wiki?curid=164570" title="Stuartovci">
Stuartovci

Stuartovci (, pôvodne písané "Stewart" – písanie sa zmenilo až za Márie I., ktorá bola vychovávaná na francúzskom dvore a vo francúzštine sa nevyskytuje hláska "w") bola dynastia vládnúca s malými prestávkami v Škótsku v rokoch 13711707 a v Anglicku v rokoch 16031707 (vo Veľkej Británii potom do roku 1714).
Zakladateľ rodu.
Zakladateľom rodu bol anglonormanský rytier Alan Fitzlaald († 1114), ktorého syn Walter († 1177) sa usadil v Škótsku a získal pre svoj rod na kráľovskom dvore dedičnú funkciu "stewardov" (hofmajstrov). Táto funkcia dala tiež názov celej kráľovskej dynastii. 
Nárok na trón.
Nárok na škótsku korunu získali až vtedy, keď si Walter III., 6. Najvyšší hofmajster Škótska (6th High Steward of Scotland), vzal za manželku Marjorie Bruceovú, dcéru škótskeho kráľa Róberta I. z dynastie Bruceovcov. Po smrti kráľa Dávida II., jediného syna Róberta I., sa v roku 1371 stal kráľom syn Marjorie a Waltera, Róbert II.
Politika.
Stuartovci sa počas svojej vlády snažili o vytvorenie pevnej feudálnej monarchie. Boli to katolícki orientovaní panovníci, a ich náboženstvo sa zmenilo na protestantské až v polovici 16. storočia. Spočiatku vládli len v Škótsku, no po vymretí dynastie Tudorovcov v Anglicku usadli tiež na anglický trón (Jakub I., v Škótsku vládol ako Jakub VI.). Odpor voči ich absolutistickej vláde vyústil do anglickej revolúcie v roku 1640, a Stuartovcom nepomohla ani rozsiahla reštaurácia monarchie. Jakub II., ktorý bol posledným katolíckym panovníkom na anglickom tróne, bol v roku 1688 zvrhnutý a zbavený dedičského nároku na trón. 
Poslední Stuartovci.
Posledným stuartovským panovníkom bola Anna Stuartová (17021707), dcéra Jakuba II. (v Škótsku vládol ako Jakub VII.), ktorá zomrela bez dediča trónu. Počas jej vládnutia došlo k spojeniu škótskeho a anglického parlamentu, čím vzniklo Kráľovstvo Veľkej Británie.
Katolícka vetva Stuartovcov potom žila v emigrácii vo Francúzsku, no neprestávala sa snažiť o návrat na anglický trón, čo v konečnom dôsledku viedlo len k jakobitským povstaniam, no trón späť nezískali. Táto vetva napokon vymrela v roku 1807 Henrichom Stuartom, kardinálom z Yorku.

</doc>
<doc id="164571" url="https://sk.wikipedia.org/wiki?curid=164571" title="Musculus pectoralis major">
Musculus pectoralis major



</doc>
<doc id="164572" url="https://sk.wikipedia.org/wiki?curid=164572" title="Musculus pectoralis minor">
Musculus pectoralis minor



</doc>
<doc id="164577" url="https://sk.wikipedia.org/wiki?curid=164577" title="Šupina">
Šupina

Šupina alebo skvama (lat. squama) môže byť:
Šupina môže byť:

</doc>
<doc id="164578" url="https://sk.wikipedia.org/wiki?curid=164578" title="Skvama">
Skvama



</doc>
<doc id="164579" url="https://sk.wikipedia.org/wiki?curid=164579" title="Šupina spánkovej kosti">
Šupina spánkovej kosti



</doc>
<doc id="164580" url="https://sk.wikipedia.org/wiki?curid=164580" title="Svaly hrudníka">
Svaly hrudníka



</doc>
<doc id="164581" url="https://sk.wikipedia.org/wiki?curid=164581" title="Windsor">
Windsor

Windsor môže byť:

</doc>
<doc id="164584" url="https://sk.wikipedia.org/wiki?curid=164584" title="Bandérium">
Bandérium

Bandérium môže byť:

</doc>
<doc id="164586" url="https://sk.wikipedia.org/wiki?curid=164586" title="Jiménez (department)">
Jiménez (department)

Department Jiménez leží na západe provincie Santiago del Estero na severozápade Argentíny a je jeden z 27 departmentov provincie.
Na severe hraničí s departmentom Pellegrini, na východe s departmentom Alberdi, na juhu s departmentmi Figueroa, Banda a Río Hondo a na západe s provinciou Tucumán.
Hlavné mesto departmentu Jiménez je Pozo Hondo.

</doc>
<doc id="164587" url="https://sk.wikipedia.org/wiki?curid=164587" title="Wolbach (Nebraska)">
Wolbach (Nebraska)

Wolbach je obec v Greeley County, v štáte Nebraska v USA. V roku 2010 tu žilo 283 obyvateľov. 
Rozloha obce je 1,8 km². Má 128 domácností a 76 rodín. Rasovo sú obyvatelia väčšinou belosi.
V 26,6 % domácností boli deti do 18 rokov, v 51,6 % žili zosobášení manželia žijúci spolu, v 5,5 % žili osamelé ženy. V 20,3 % domácností žili osoby staršie 65 rokov.
Rozdelenie podľa veku:
Priemerný vek 45,5 roka. Na 100 žien pripadá 87,6 mužov. Na 100 žien starších 18 pripadá 82,9 mužov.
Priemerný zárobok na domácnosť bol 25 536 $ (ročne), na rodinu 37 750 $. Muži 26 667 $, ženy 16 875 $. Priemerný zárobok na osobu 13 472 $. 10,1% rodín, a 14,7% obyvateľov žilo pod hranicou minima.

</doc>
<doc id="164588" url="https://sk.wikipedia.org/wiki?curid=164588" title="Wolbach">
Wolbach



</doc>
<doc id="164592" url="https://sk.wikipedia.org/wiki?curid=164592" title="Gemini (kozmická loď)">
Gemini (kozmická loď)

Gemini bola kozmická loď používaná v americkom programe pilotovaných letov Gemini. Slúžila na na prepravu dvojčlennej posádky na obežnú dráhu okolo Zeme a na skúšky manévrovania a spájania telies vo vesmíre. Umožňovala až 14-denný pobyt na obežnej dráhe. Lode programu Gemini štartovali s nosnou raketou Titan II z mysu Canaveral.
Opis lode.
Kozmická loď Gemini mala podobne ako loď Mercury tvar zrezaného kužeľa, bola však celkovo väčšia, pretože musela poskytnúť dostatok priestoru pre dvoch astronautov a umiestnenia dodatočného vybavenia pre uskutočnenie dlhodobého orbitálneho letu. 
Dĺžka lode bola 5,67 metra, maximálny priemer 3 metre a hmotnosť . Pri Gemini 6A a Gemini 7 dosiahla hmotnosť a . Loď bola rozdelená na 2 základné časti: na návratovú kabínu s dĺžkou a maximálnym priemerom a adaptér s maximálnym priemerom a dĺžkou . Návratová kabína bola vyrobená rovnakou technológiou a z rovnakých materiálov ako kabína lodí Mercury. Mala dvojité steny, medzi ktorými bola umiestnená väčšina prístrojového vybavenia ako sú navigačné a komunikačné zariadenia, počítač, zariadenie pre zaistenie životných podmienok apod. Vďaka tomu mohol byť vlastný interiér kabíny veľmi prehľadne zariadený. Nachádzali sa v ňom len kontrolné prístroje letu a brzdenia, mikrofóny, potrava a zariadenie pre regeneráciu atmosféry. Napriek tomu však v kabíne bolo len voľného priestoru, teda priestoru porovnateľného s prednou časťou osobného automobilu. Atmosféra sa skladala z čistého kyslíka s tlakom /cm2. Teplota v kabíne bola 18°C.
Adaptér sa delil na dva hlavné bloky. Jednak blok so 4 návratovými raketami na tuhé palivo (dĺžka ), zabezpečujúcimi zníženie obežnej rýchlosti pre zahájenie návratu na Zem, a ďalej na blok nesúci zásoby pohonných látok a raketové dýzy pre orbitálne manévre (dĺžka ). V adaptéri bol tiež umiestnený hlavný energetický zdroj lode. Pre krátkodobé lety išlo o zinkovo-strieborné články. Pre dlhodobé lety slúžila dvojica kyslíko-vodíkových palivových článkov. Priemerná elektrická spotreba činila 2,16 kW pri celkovej kapacite energetického systému 151 kWh.
Na špici návratovej kabíny bol ďalej umiestnený rádiolokátor a aktívny spojovací uzol využívaný pre pripájanie lode k pasívnemu spojovaciemu telesu Agena. Na základni kabíny je pripevnený ďalší diel s priemerom nesúci brzdiace rakety, zásoby kyslíka, pohonných hmôt a ostatné zariadenia nutné
pre dlhší kozmický let.
Pri štarte, pristátí a väčšine orbitálnych činností mali astronauti oblečené skafandre. V tých bola, podobne ako v návratovej kabíne, čistá kyslíková atmosféra s tlakom 0,35 atmosféry. V skafandroch bolo možné vystúpiť z kabíny priamo do kozmického priestoru. Loď nemala osobitnú prechodovú komoru, pred výstupom nastala dekompresia celej kabíny. Na výstup bola kabína vybavená dvojicou širokých vstupných dverí. Tie boli hlavným a jediným vstupom do kabíny a v prípade havárie nosnej rakety by slúžili ako otvor pre katapultáž astronautov s využitím katapultovacích kresiel. U lodí Gemini totiž nebola využitá záchranná veža, aká bola u lodí Mercury a Apollo. Katapultovacie rakety boli schopné v prípade nebezpečia vyniesť kreslá v uhle 15° do výšky a do vzdialenosti od lode. Tento systém bolo možné využiť až do výšky nad zemským povrchom.
Na Zem sa vracala iba kabína s astronautmi. Tá bola na svojom tupom dne chránená tepelným štítom z fenolovej živice a v priebehu zostupu atmosférou využívala aerodynamický vztlak. Bolo tak možné v určitých medziach ovplyvňovať miesto pristátia. Počítalo sa iba s mäkkým pristátím na vodu. To zabezpečoval pristávací padákový systém zložený zo stabilizačného padáku s priemerom a z hlavného padáku s priemerom . Maximálna rýchlosť pristátia mohla byť až /s. V priebehu letu sa preverili varianty ručne riadeného pristátia i pristátia riadeného palubným počítačom.

</doc>
<doc id="164599" url="https://sk.wikipedia.org/wiki?curid=164599" title="Komanči">
Komanči

Komanči alebo Komančovia sú etnická skupina, ktorá obývala severoamerický kontinent. Dnes má asi 10-tisíc členov.
Bojovná legenda amerického juhu.
Dávno pred tým, ako na severoamerický subkontinent vkročila noha bieleho muža, bol neskorší mocný národ Komančov súčasťou uto – aztécko – numického kmeňa Šošonov. Pôvodne žili v drsných oblastiach Nevady a Utahu, neskôr v južnom Wyomingu na hornom toku Severnej Platte. Prakticky ihneď po získaní koní koncom 17. storočia sa pôvodne jednotný kmeň začal štiepiť na dve časti. Menej priebojná časť kmeňa zostala v pôvodnej domovine, odkiaľ ju však bojovné skupiny prériových Kajovov, Siuxov, Čejenov (Šajenov) a Arapahov čoskoro nemilosrdne vytlačili až ďaleko na západ do nehostinných Skalnatých hôr.
Dynamickejšie skupiny kmeňa postupovali stále južnejšie na prérie v Nebraske, Colorade, Kansase, Oklahome až do Texasu. Ten sa stal na viac ako jedno storočie ich výsostným územím, o ktoré zvádzali urputné boje so susednými indiánskymi kmeňmi, španielskymi kolonizátormi a napokon aj s americkými osadníkmi. Komanči, i keď vzrastom nižší, ako okolité kmene, boli zocelení kočovným spôsobom života a neustálymi šarvátkami. V čase najväčšej slávy koncom 18. storočia ich podľa odhadov žilo asi 20-tisíc. Neskôr následkom opakovaných vražedných epidémií belošských chorôb ich počet značne poklesol, takže počas prvého sčítania roku 1870 sa ku Komančom hlásilo už len asi 8-tisíc ľudí.
Nepríjemní susedia.
Komanči boli typickými predstaviteľmi prériovej kultúry. Podobne ako Siuxovia na severe, aj oni znamenali pre všetky susediace spoločenstvá neustálu hrozbu. Hlavným zdrojom ich prestíže boli rozsiahle stáda koní. Hoci sa ako prví stali ich majstrovskými chovateľmi, počas celej známej histórie kmeňa podnikali lúpežné nájazdy za korisťou a najmä s cieľom získať ďalšie a ďalšie kone. Tie potom v rámci výmenného obchodu predávali americkým a francúzskym obchodníkom za strelné zbrane, s ktorými si počínali ešte neohrozenejšie a ukradli ešte viac koní, ktoré vymenili za ešte väčšie množstvo zbraní. Hoci doslova terorizovali všetky okolité kmene, hlavným terčom ich nájazdov boli španielske oblasti južného Texasu a Nového Mexika. Španieli prvýkrát zbystrili pozornosť okolo roku 1706, kedy sa do údolia Rio Grande nečakane vrátil puebliansky kmeň Pikurisov. Tí pred desaťročím kvôli Španielom ušli do západného Kansasu, takže bolo jasné, že k návratu ich muselo donútiť len niečo ešte horšie.
Keď roku 1716 prvý raz niekoľkí Komanči navštívili viaceré mestečká v Novom Mexiku, Španieli sa – možno právom – domnievali, že si len prišli obhliadnuť terén, a tak preventívne napadli utsko – komančský tábor neďaleko Santa Fe. Zajatcov predali do otroctva. Prvé nájazdy zasiahli španielske územie už o tri roky. Počas následnej trestnej výpravy armáda síce prenikla až hlboko na coloradské prérie, no našla len opustené táboriská. Keďže dočasná komančsko – utská spojenecká aliancia systematicky decimovala v ich kansaských a coloradských osadách aj meskalerských a lipanských Apačov, títo zdesení húfne utekali na juh, kde boli pre nich bohaté španielske usadlosti a haciendy vítaným cieľom útokov. Po roku 1786 Komanči definitívne vytlačili do západných hôr aj svojich už bývalých spojencov Utov a koncom storočia sa stali rešpektovanými pánmi väčšej časti Texasu, severovýchodu Nového Mexika a juhozápadnej Oklahomy.
Vojny so Španielmi.
Vzájomné vzťahy so Španielmi boli mimoriadne komplikované kvôli veľkej roztrieštenosti Komančov. Ich národ sa skladal z dvanástich veľkých kmeňov a tie zasa z nekonečného množstva podkmeňových a klanových skupín, z ktorých aj tá najmenšia realizovala nezávislú „zahraničnú“ politiku. A tak zatiaľ čo jedna skupina v Novom Mexiku mierumilovne obchodovala, iná len o kúsok ďalej neľútostne lúpila a vraždila. Uzavrieť mierovú zmluvu s Komančmi ako politickým celkom bolo nemožné. Navyše Indiánov huckali a zásobovali zbraňami francúzski obchodníci, s ktorými zasa Španieli ako s nežiaducimi konkurentami zaobchádzali neuveriteľne brutálne – napríklad vodcovi jednej francúzskej obchodnej výpravy na rozkaz guvernéra Santa Fé zaživa vyrezali srdce z tela.
Proti Komančom Španieli intenzívne bojovali od roku 1768. Prvý bojový úspech však zaznamenali až po šiestich rokoch, kedy prepadli a zničili ich osadu pri Ratone v Novom Mexiku. Roku 1779 guvernér Juan Bautiste de Anza s 500 vojakmi a 200-členným pomocným oddielom Apačov a Utov obsadil veľkú komančskú osadu. V bitke zahynul významný náčelník militantných Komančov Zelený Roh. Keď o pár rokov de Anza ponúkol mier, proti uzavretiu zmluvy sa postavil len Biely Býk s neveľkou skupinou prívržencov. Zástancovia mierového riešenia vnútrokmeňovú dilemu riešili vskutku radikálne – Bieleho Býka zavraždili a jeho skupinu rozprášili. Tri najmocnejšie komančské skupiny splnomocnili ako vyjednávača náčelníka Koženého Plášťa. Po zložitých trojkolových rokovaniach v júli 1786 bola mierová zmluva na svete. Guvernér de Anza zároveň zmieril Komančov s Utmi, čím obratne získal spojencov proti dotieravým Apačom. Mierové vzťahy, výdatne podporované vzájomným obchodom, sa napriek občasným nájazdom udržali po celé desaťročia.
Z nepriateľov spojenci.
Do novej vlasti v Texase komančské skupiny zo severu prichádzali postupne. Ešte okolo roku 1750 niektorí oneskorenci bojovali proti Kajovom, žijúcim v Čiernych horách v Južnej Dakote. Obe znepriatelené strany však odtiaľ zakrátko vyhnali mocné skupiny siuxských Lakotov, nezadržateľne sa valiace na západ od severnej Missouri. Kajovské a komančské skupiny ustupovali na juh až k rieke Arkansas a ďalej medzi sebou bojovali. Roku 1805 sa Komanči a Kajovovia náhodne stretli v španielskej obchodnej stanici. Ostrej bitke len s vypätím síl zabránili Španieli, no napokon sa situácia zvrtla a jeden kajovský bojovník sa odhodlal, že bude nejaký čas dobrovoľne žiť medzi Komančmi. Keď sa na jeseň v poriadku vrátil, mierový proces sa rozšíril aj na ostatné skupiny, až vzniklo nerozbitné medzikmeňové spojenectvo. Ďalšie významné spojenectvá Komanči časom uzavreli s južnými vetvami Čejenov a Araphaov, a to vďaka americkému priekopníkovi a obchodníkovi Williamovi Bentovi. Stará Bentova pevnosť bola v prvej polovici 19. storočia najvýznamnejším strediskom obchodu s Indiánmi v juhovýchodnom Colorade. Pretože neustále medzikmeňové šarvátky o lovecké územia v oblasti rieky Arkansas značne obmedzovali možnosti obchodovania, legendárny beloch – sám ženatý so Čejenkou Žltou Ženou – medzi večne znepriatelenými kmeňmi sprostredkoval rokovania, ktorých výsledkom bolo uzavretie spojeneckej zmluvy Komančov a Kajovov s Čejenmi a Arapahoami. Táto aliancia vydržala až do konca existencie živej prériovej kultúry a náramne strpčila život belochom, ktorí bezohľadne prenikali na indiánske územie.
Vojny s Američanmi.
Počas svojich nájazdov na belošské osady v Texase nerobili Komanči žiadne rozdiely medzi hispánskymi osadníkmi a Angloameričanmi – prepadávali ich rovnako neľútostne. Dejinné udalosti však nabrali rýchly spád. Keď roku 1821 získalo Mexiko nezávislosť od španielskej koruny, potvrdilo mierovú zmluvu s Komančmi, no mladá republika na jej plnenie nemala peniaze. Keď Mexičania prestali za mier platiť, vypukla vojna. Komanči proti nim podnikli viacero zdrvujúcich nájazdov, počas ktorých roku 1840 prenikli hlboko do vnútrozemia a na tri mesiace obsadili celé severné Mexiko. Mexická vláda na niekoľko desaťročí obnovila vyplácanie odmien za indiánske skalpy.
Ešte roku 1833 do Texasu, ktorý spadal pod štátnu suverenitu Mexickej republiky, pricestoval Sam Houston a ako oficiálny predstaviteľ vlády USA s Komančmi rokoval o mieri. Mexická vláda vyslovila počudovanie nad tým, čo má čo reprezentant cudzej mocnosti rokovať na výsostnom území iného štátu, a vyzvala ho k odchodu. Neskoro. Texas sa o tri roky odtrhol od Mexika a jeho prvým prezidentom sa stal – Sam Houston. V máji 1838 síce s Komančmi podpísal mierovú zmluvu, táto však neobsahovala ustanovenia o jednoznačne určenej indiánsko-belošskej hranici, čo sa stalo zdrojom mnohých nedorozumení a problémov. Belosi neustále zaberali indiánsku pôdu a Indiáni zasa neprestali s nájazdmi. Houstonov nástupca Mirabeau Lamar v marci 1840 zvolal do San Antonia mierové rokovania. Jedným z jeho najdôležitejších cieľov bolo dosiahnuť prepustenie množstva belošských zajatcov.
Aj keď si Texasania o osudoch zajatcov nerobili prehnané ilúzie, skutočnosťou boli šokovaní. Znásilnenia boli v správaní sa Komančov k belošským ženám len nevinnou zábavkou v porovnaní s celkovým zaobchádzaním. Mužov do zajatia nebrali vôbec; zabíjali ich počas boja, alebo hneď po jeho skončení. Keď belosi videli úbohý stav zajatcov, ktorých Indiáni priviedli na rokovania, sami seba sa pýtali, ako potom musia vyzerať tí, čo zostali v táboroch. Ozbrojení civilisti obkľúčili radnicu a 35 náčelníkov zlynčovali. Zajali 27 komančských žien a detí, ktoré ponúkli na výmenu za zajatých belochov. Indiáni mohli vymeniť len piatich zajatcov, pretože ostatných belochov, rozzúrení kvôli vražde svojich náčelníkov, po návrate do osád pozabíjali. Ešte v lete náčelník Bizóní Hrb zorganizoval až 500-člennú nájazdnícku výpravu. Mohutná bojová sila sa zastavila až na brehu Mexického zálivu. Do tla zhoreli mestá Victoria a Linnville, zahynuli stovky belochov. Sebaistých nájazdníkov, obťažkaných bohatou korisťou, na spiatočnej ceste prepadol zo zálohy oddiel domobrany pri Slivkovom potoku neďaleko Lockhartu a spôsobil im ťažké straty.
Osudný protivník.
Texasania podľa vzoru indiánskych jazdeckých bojovníkov zorganizovali vlastné jednotky ľahkej jazdy – rangers – a účinne ich v boji proti Indiánom aj využívali.
O všednej realite výstižne vypovedá kapitán texaských rangerov S. H. Walker, ktorý v liste z novembra 1846 píše vynálezcovi revolveru Samuelovi Coltovi: „V lete 1844 kapitán Hays s pätnástimi mužmi bojoval proti osemdesiatim Indiánom... Zabil a zranil polovicu z nich. Môžem s istotou povedať, že ľudia v Texase nedočkavo túžia mať Vaše revolvery.“
Roku 1846 Texas anektovali Spojené štáty. Federálna vláda s Komančmi podpísala novú mierovú zmluvu, no ustanovenia o určení stálej hranice neboli ani v nej. Situáciu komplikoval aj nemiestny politický spor, či má Indiánom sľúbené dary zo svojho rozpočtu platiť federálna alebo texaská vláda. Vzájomné vzťahy sa stále vyostrovali; rangeri útočili na komančské dediny a Komanči prepadávali belošské usadlosti. Do toho roku 1848 vypukla kalifornská zlatá horúčka a územím Komančov tiahli neustále ohrozované kolóny vysťahovalcov. Rozšírili sa veľké epidémie kiahní a cholery, Indiáni zomierali po stovkách.
Účinnú mierovú zmluvu sa podarilo uzavrieť až roku 1853, kedy Komanči súhlasili, že sa usadia v rezervácii na hornom toku Brazos. Keď roku 1858 armáda opustila tábor Cooper, zriadený na ochranu Indiánov, ozbrojení Texasania rezerváciu napadli. Hoci sa útok podarilo odraziť, indiánsky agent Neighbors svojich zverencov radšej odviedol preč z Texasu do oklahomskej rezervácie Vičitov v Anadarko. Domov sa už nevrátil, na spiatočnej ceste ho odzadu zastrelil neznámy ostrostrelec.
Kajovovia a Komanči oklahomskú rezerváciu využívali ako základňu, z ktorej útočili na Texasanov a do ktorej utekali pred prenasledovateľmi. V mocenskom vákuu občianskej vojny si vyrovnali aj staré účty s Tonkawmi, ktorí proti nim bojovali ako stopári po boku belochov, a tri stovky z nich zmasakrovali. V novembri 1863 konfederálna armáda proti Indiánom vyslala plukovníka Kita Carsona. Jeho stopári objavili tábory spojených síl Komančov, Kajovov, Čejenov a Araphaov 24. novembra pri Adobe Walls v severozápadnom Texase. Carson však našiel oveľa viac Indiánov, ako bol schopný potrestať, a ledva si zachránil kožu. O päť dní neskôr coloradskí dobrovoľníci plukovníka Chivingtona nadránom prepadli čejenský tábor Čierneho Kotla pri Piesčitom potoku, ktorý bol pod ochranou vlády, a zavraždili tristo žien a detí.
Na základe veľkej zmluvy od Medicine Lodge z októbra 1867 sa väčšina Komančov presťahovala do rezervácie pri Fort Cobb v Oklahome. Tlaku tisícov vojakov najdlhšie odolávali kwahadijskí Komanči s náčelníkom Quanahom Parkerom, miešancom, synom belošky Cynthie Parkerovej. Pretože prídely potravín v rezervácii armáda nepochopiteľne zadržiavala, Indiáni dodržujúci mier hladovali a postupne z rezervácie utekali do prérie loviť bizóny. Lenže belošskí lovci počas posledných niekoľkých rokov bizóny celkom vyhubili, takže hladovali aj tam a navyše ich všade prenasledovali vojaci.
Koniec slobody.
Posledné úsilie o slobodný život Komančov sa definitívne skončilo kapituláciou skupiny Quanaha Parkera v júni 1875. Bývalý nepriateľ, generál Ranald Slidell MacKenzie, použil väčšiu časť výťažku z predaja koní, ktoré počas bojov ukoristil Indiánom – 22 000 dolárov – na nákup oviec a dobytka, aby mali s čím začať nový život. Aj náčelník Quanah Parker sa rýchlo zorientoval v belošských móresoch a v zlatej ére kovbojov začal neľútostne vymáhať tranzitné poplatky za prechod veľkých stád dobytka územím rezervácie. Beloškým rančerom za poplatok dovolil, aby svoje zvieratá v rezervácii pásli. Navyše na indiánskej pôde objavili ropu, čiže kmeň – a, pochopiteľne, hlavne Parker – zarábal. Bývalý postrach belochov Quanah Parker neuveriteľne zbohatol. Z típí sa presťahoval do obrovského luxusného domu, mal šesť manželiek. Ambície tohto zbohatlíka kandidovať do amerického Kongresu zabrzdil iba fakt, že bol Indián a navyše Komanč, čo by vo vtedajšom rasistickom Texase neprekonali ani jeho doláre. Vykonával teda aspoň úrad šerifa a sudcu. A roku 1905 sa hrdo niesol na koni v inauguračnom sprievode prezidenta Theodora Roosvelta vo Washingtone.

</doc>
<doc id="164601" url="https://sk.wikipedia.org/wiki?curid=164601" title="Greeley County">
Greeley County

Greeley County môže byť:

</doc>
<doc id="164607" url="https://sk.wikipedia.org/wiki?curid=164607" title="Natalia Nikolajevna Puškinová-Lanská">
Natalia Nikolajevna Puškinová-Lanská

Natalia Nikolajevna Puškinová-Lanská (, rodená Gončarovová (); * 27. august 1812 – † 26. november 1863), bola manželka ruského básnika Alexandra Sergejeviča Puškina od roku 1831 až do jeho smrti v roku 1837.
Manželstvo s Puškinom (1831 – 1837).
Natalia a Alexandr sa zasnúbili 6. mája 1830 ale z dôvodu vypuknutia epidémie cholery odložili svadbu o rok. Obrad sa uskutočnil 18. februára 1831 v Moskve.
V roku 1835 sa spoznala s francúzskym diplomatom a imigrantom, alsaským barónom Georgesom d'Anthès, ktorý bol manželom Natalinej sestry a s ktorým mala Natalia údajný pomer. Puškin preto vyzval baróna d'Anthès na súboj, v ktorom utŕžil 27. januára 1837 smrteľné zranenie, ktorému podľahol.
Manželstvo s Lanským (1844 – 1863).
Dňa 16. júla 1844 sa so súhlasom cára Mikuláša I. Natalia vydala za Piotra Lanského (1799-1877). Manželstvo trvalo do jej smrti v roku 1863.

</doc>
<doc id="164608" url="https://sk.wikipedia.org/wiki?curid=164608" title="Natália Gončarovová">
Natália Gončarovová



</doc>
<doc id="164609" url="https://sk.wikipedia.org/wiki?curid=164609" title="Rovný potok (prítok Mútnika)">
Rovný potok (prítok Mútnika)

Rovný potok je potok v hornom Turci, v južnej časti okresu Turčianske Teplice. Je to ľavostranný prítok Mútnika, meria 3 km a je tokom V. rádu.
Prameň.
Pramení v južnej časti Turčianskej kotliny v Rovnej hore, severne od osady Fínske Domky, v nadmorskej výške približne 580 m n. m. 
Opis toku.
Najprv tečie severoseverovýchodným smerom, sprava priberá krátky prítok prameniaci tiež v Rovnej hore (K Rovnej hore; 0,4 km) a prechodne pokračuje severozápadným smerom. Z ľavej strany následne priberá prítok zvaný Z Rovnej hory (1,8 km) a opäť tečie severoseverozápadným smerom. Na území mesta Turčianske Teplice, juhojuhozápadne od mestskej časti Dolná Štubňa na severnom okraji Rovnej hory, sa v nadmorskej výške cca 516,5 m n. m. vlieva do Mútnika.

</doc>
<doc id="164610" url="https://sk.wikipedia.org/wiki?curid=164610" title="Marin Čilič">
Marin Čilič



</doc>
<doc id="164612" url="https://sk.wikipedia.org/wiki?curid=164612" title="Biely potok (prítok Turca)">
Biely potok (prítok Turca)



</doc>
<doc id="164613" url="https://sk.wikipedia.org/wiki?curid=164613" title="Enschede">
Enschede

Enschede je mesto v Holandsku. Nachádza sa na východe krajiny, v provincii Overijssel. Počet obyvateľov je okolo 154 000. Nachádza sa tu Universiteit Twente, tehnická univerzita.
Dejiny.
Raná história mesta je neznáma, existuje zmienka o trhovom meste - sídla, ktoré tu existoval v stredoveku. Meno tohto sídla bolo Anescede, alebo Enscede čo v preklade znamená "blízko hraníc". 
Mestu boli udelené mestské práva v roku 1325 utrechtským biskupom Janom van Diestom. V Enschede bolo väčšina stavieb počas stredoveku z dreva, tak často dochádzalo k požiarom (1517, 1750 a 1862). Pre tieto časté požiare mali obyvatelia mesta prezývku "Brandstichters" (podpalači). 
Posledný požiar z mája 1862 znamenal obnovu mesta a jeho postupný rozvoj. V meste sa začala zvyšovať produkcia textilu. Významným exportným artiklom sa stal tzv. bombazijn (mix bavlny a ľanu).
13. mája 2000 sa tu stala nehoda v továrni na výrobu pyrotechniky. Výbuch zabil 22 ľudí a 947 bolo zranených.
Šport.
Sídli tu prvoligový futbalový klub FC Twente. Od roku 1991 sa v meste každoročne koná maratón.

</doc>
<doc id="164615" url="https://sk.wikipedia.org/wiki?curid=164615" title="Doug Weight">
Doug Weight

Doug Weight (* 21. január 1971, Warren, Michigan, USA) je bývalý americký hokejový útočník a tréner klubu NHL New York Islanders. 
Weight nastupoval počas svojej kariéry aj za kluby New York Rangers, Edmonton Oilers, St. Louis Blues, Carolina Hurricanes a Anaheim Ducks. Weight je bývalým reprezentantom Spojených štátov, na Zimných olympijských hrách v roku 2002 získal striebornú medailu.
Klubová kariéra.
Weight bol draftovaný v roku 1990. Z 34. miesta si ho vybral klub New York Rangers. Neskôr odohral 9 sezón za Edmonton Oilers. V roku 2001 prestúpil do St. Louis Blues, v roku 2005 do Caroliny, kde sa tešil zo zisku svojho prvého Stanley Cupu. Pred sezónou 2006-07 prestúpil naspäť do St. Louis Blues. 14. decembra 2007 bol vymenený do Anaheimu za Andyho McDonalda. V lete 2008 sa stal členom kádru New York Islanders.

</doc>
<doc id="164616" url="https://sk.wikipedia.org/wiki?curid=164616" title="Mikuláš I.">
Mikuláš I.

Mikuláš I. môže byť:

</doc>
<doc id="164619" url="https://sk.wikipedia.org/wiki?curid=164619" title="Hugo Capet">
Hugo Capet



</doc>
<doc id="164620" url="https://sk.wikipedia.org/wiki?curid=164620" title="Hlboký potok (prítok Turca)">
Hlboký potok (prítok Turca)

Hlboký potok je potok v hornom Turci, v južnej časti okresu Turčianske Teplice. Je to ľavostranný prítok Turca, meria 3,1 km a je tokom IV. rádu.
Prameň.
Pramení v pohorí Žiar, v podcelku Horeňovo, na východnom svahu Horeňova (892,2 m n. m.) v nadmorskej výške približne 770 m n. m.
Opis toku.
Od prameňa tečie sprvu na krátkom úseku na severoseverovýchod, ďalej sa stáča severovýchodným smerom a preteká Hlbokou dolinou. Následne vteká do Turčianskej kotliny, do podcelku Diviacka pahorkatina a z ľavej strany priberá Motnikerov potok. Severne od obce Sklené sa v nadmorskej výške cca 531 m n. m. vlieva do Turca.

</doc>
<doc id="164622" url="https://sk.wikipedia.org/wiki?curid=164622" title="Mark Viduka">
Mark Viduka

Mark Viduka (* 9. október 1975) je austrálsky futbalový útočník, v súčasnosti hráč klubu Newcastle United. Viduka prišiel do Newcastlu 7. júna 2007 ako voľný prestup z Middlesbrough FC.
Viduka pôsobil aj v kluboch Melbourne Knights, Croatia Zagreb, Celtic a Leeds United.

</doc>
<doc id="164625" url="https://sk.wikipedia.org/wiki?curid=164625" title="Dallas (rozlišovacia stránka)">
Dallas (rozlišovacia stránka)

Dallas môže byť:

</doc>
<doc id="164628" url="https://sk.wikipedia.org/wiki?curid=164628" title="Motnikerov potok">
Motnikerov potok

Motnikerov potok je potok v hornom Turci, v južnej časti okresu Turčianske Teplice. Je to ľavostranný prítok Hlbokého potoka, meria 3,9 km a je tokom V. rádu.
Prameň.
Pramení v pohorí Žiar, v podcelku Horeňovo, na severozápadnom svahu vrchu Horeňovo (892,2 m n. m.) v nadmorskej výške približne 775 m n. m. 
Opis toku.
Od prameňa tečie najprv severovýchodným smerom, následne sa stáča na východ a sprava priberá krátky prítok zo severoseverovýchodného svahu Horeňova. Ďalej vstupuje do Turčianskej kotliny, do podcelku Diviacka pahorkatina, pričom vytvára nevýrazný oblúk prehnutý na sever a opäť z pravej strany priberá prítok zo severovýchodného svahu Horeňova. Severozápadne od centra obce Sklené ústi v nadmorskej výške cca 565 m n. m. do Hlbokého potoka.

</doc>
<doc id="164630" url="https://sk.wikipedia.org/wiki?curid=164630" title="Horeňovo">
Horeňovo

Horeňovo môže byť:

</doc>
<doc id="164634" url="https://sk.wikipedia.org/wiki?curid=164634" title="Horeňovo (potok)">
Horeňovo (potok)

Horeňovo je potok v hornom Turci, v južnej časti okresu Turčianske Teplice. Je to ľavostranný prítok Turca, meria 1,9 km a je tokom IV. rádu.
Prameň.
Pramení na styku Žiaru a Turčianskej kotliny na východoseverovýchodnom úpätí vrchu Horeňovo (892,2 m n. m.) v nadmorskej výške približne 630 m n. m. 
Opis toku.
Tečie v podcelku Diviacka pahorkatina od prameňa sprvu na východ, potom sa stáča a pokračuje severovýchodným smerom. Nepriberá žiadne prítoky. Severne od obce Sklené sa v nadmorskej výške cca 537,5 m n. m. vlieva do Turca.

</doc>
<doc id="164638" url="https://sk.wikipedia.org/wiki?curid=164638" title="Káder Vancouveru Canucks v sezóne 2005/06">
Káder Vancouveru Canucks v sezóne 2005/06

V kádri klubu NHL Vancouver Canucks sa v sezóne 2005-06 objavilo nasledujúcich 28 hráčov:
"Stav k 4. marcu 2006"
Hráči mimo súčasného kádra.
"V tomto zozname sú uvedení hráči mimo súčasného kádra, ktorí odohrali v sezóne 2005-06 za Vancouver Canucks aspoň jeden zápas. Stav k 4. marcu 2006."

</doc>
<doc id="164645" url="https://sk.wikipedia.org/wiki?curid=164645" title="Klátovské rameno">
Klátovské rameno

Klátovské rameno (alebo aj "Klátovský potok", , ) je pravostranný prítok Malého Dunaja a taktiež rovnomenná národná prírodná rezervácia i územie európskeho významu.
Úvod.
Klátovské rameno nemá prameň ani sa neodčleňuje od iného toku, vyviera zo spodných vôd za obcou Orechová Potôň - Lúky, vďaka čomu sa vyznačuje vysokým stupňom čistoty. Tok prechádza katastrálnym územím obcí Dolná Potôň, Dunajský Klátov, Horné Mýto, Malé Blahovo, Ohrady, Trhová Hradská, Vydrany, Veľké Blahovo a Dolné a Horné Topoľníky. Na hornom úseku nemá Klátovské rameno súvislú vodnú hladinu, je tvorené len jazierkami s bohatým brehovým porastom. Svoju charakteristickú podobu získava až pri osade Csótfa. Hĺbka vody v ramene sa pohybuje od niekoľkých centimetrov až do .
Národná prírodná rezervácia Klátovské rameno.
NPR bola vyhlásená v roku 1993. Na ploche ochraňuje biotopy lužných vŕbovo-topoľových a jelšových lesov, prirodzených eutrofných a mezotrofných stojatých vôd s vegetáciou plávajúcich a /alebo ponorených cievnatých rastlín typu Magnopotamion alebo Hydrocharition, nížinné a podhorské kosné lúky, lužné dubovo-brestovo-jaseňové lesy a karpatské a panónske dubovo-hrabové lesy. Klátovské rameno je zaradené do 5. stupňa ochrany.
Keďže ochranné pásmo národnej prírodnej rezervácie (zákon NR SR č. 543/2002 Z.z. o ochrane prírody a krajiny § 22 ods. 6) nebolo vyhlásené podľa § 17 ods. 7, je ním územie do vzdialenosti 100 m smerom von od jej hranice a platí v ňom tretí stupeň ochrany (§ 14).
Územie európskeho významu.
Výnosom Ministerstva životného prostredia Slovenskej republiky č. 451/2023 s účinnosťou od 1. januára 2024, ktorým sa vydáva národný zoznam území európskeho významu bolo územie zaradené medzi územia európskeho významu s identifikačným kódom SKUEV0075 Klátovské rameno.
Fauna.
V Klátovskom ramene a jeho okolí žijú viaceré vzácne a chránené živočíšne druhy. Spomenúť treba napríklad druhy európskeho významu, kvôli ktorým je územie vyhlásené: 
kunka červenobruchá "(Bombina bombina)", vydra riečna "(Lutra lutra)", roháč obyčajný "(Lucanus cervus)", lopatka dúhová "(Rhodeus amarus (=Rhodeus sericeus amarus))", čík európsky "(Misgurnus fossilis)", hrebenačka vysoká "(Gymnocephalus baloni)", hrúz bieloplutvý "(Romanogobio (Gobio) albipinnatus (R. vladykovi))", pĺž severný (podunajský, krymský) "(Cobitis taenia (C. elongatoides, C. tanaitica))", boleň dravý "(Aspius aspius)", plotica lesklá (dunajská) "(Rutilus pigus (R. virgo))". 
Z ďalších druhov rýb možno spomenúť šťuku severnú "(Esox lucius)", ostrieža riečneho "(Perca fluviatilis)", karasa obyčajného "(Carassius carassius)", ploticu obyčajnú ("Rutilus rutilus)", mieň obyčajný "(Lota lota)" a všetky tri druhy našich jalcov "(Leuciscus spp.)".
Klátovské rameno obývajú rôzne druhy obojživeľníkov ako skokan rapotavý "(Rana ridibunda)", skokan zelený "(Rana kl. esculenta)", skokan štíhly "(Rana dalmatina)", rosnička zelená "(Hyla arborea)" a ropucha zelená "(Bufo viridis)".
Bol tu zaznamenaný výskyt asi 80 druhov vtáctva, z toho 70 tu priamo hniezdi. Z druhov viažúcich sa k vode a mokradiam možno spomenúť labuť veľkú (Cygnus olor), volavku popolavú (Ardea cinerea), lysku čiernu (Fulica atra), bociana bieleho (Ciconia ciconia), bučiačika moriarneho (Ixobrychus minutus), rybárika obyčajného (Alcedo atthis). V krovinách lužných lesov žije penica čiernohlavá ("Sylvia atricapilla") aj vzácnejšia penica jarabá "(Sylvia nisoria)". V lužných lesoch hniezdi z menej bežných druhov dravcov napríklad včelár lesný "(Pernis apivorus)". 
Výskumom sa zdokumentovalo 102 druhov chrobákov, z ktorých druh rodu Dorytomus bol opísaný ako nový, na svete dosiaľ neznámy druh.
Z vážok je v oblasti monitorovaná klinovka žltonohá "(Stylurus flavipes)".
V rezervácii bolo zistených 32 druhov vodných mäkkýšov; je to druhá druhovo najbohatšia lokalita na Podunajskej nížine.
Flóra.
Hlavnými drevinami rastúcimi v okolí ramena sú topoľ čierny (Populus nigra), topoľ biely (Populus alba), vŕba krehká (Salix fragilis), vŕba biela (Salix alba), jaseň štíhly (Fraxinus excelsior) a jelša lepkavá (Alnus glutinosa). Bohato zastúpené sú tiež kroviny, hlavne hlohy (Crataegus spp.), plamienok plotný (Clematis vitalba), svíb krvavý (Swida sanguinea), bršlen európsky (Euonymus europaeus) a brečtan popínavý (Hedera helix). 
Z vodného rastlinstva treba spomenúť predovšetkým tieto: truskavec obyčajný (Hippuris vulgaris), lekno biele (Nymphaea alba), leknica žltá (Nuphar lutea), vodomor kanadský (Elodea canadensis) a stolístok praslenatý (Myriophyllum verticillatum), pálka širokolistá (Typha latifolia).
Vodný mlyn na Klátovskom ramene.
Na Klátovskom ramene neďaľeko obce Dunajský Klátov sa nachádza unikátny vodný mlyn, ktorý je kultúrnou technickou pamiatkou. Má viacero špecifických vlastností. Na rozdiel od ďalších vodných mlynov v okolí neleží na hlavnom toku Malého Dunaja. Mlynské koleso a hnacia časť sú umiestnené v drevenej prístavbe, vlastná budova mlynice je murovaná. Mlyn postavil v roku 1920 Ján Csefalvay a v prevádzke bol do roku 1942. Počas II. svetovej vojny bol poškodený. Potom sa používal už len do roku 1950, kedy sa stal jeho posledným majiteľom Michal Csefalvay. V roku 1987 bol zrekonštruovaný a jeho súčasným prevádzkovateľom je múzeum. Pri plavbe po Klátovskom ramene je nevyhnutné pri tomto mlyne prenášať lode, pretože hať pri mlyne je nesplavná. 
Splav Klátovského ramena.
Vstup do vôd Klátovskeho ramena akýmkoľvek (motorovým či nemotorovým) plavidlom z dôvodu ochrany prírody je zakázaný. Klátovské rameno nie je povolené splavovať z dôvodu najprísnejšej ochrany prírody. Obecný úrad v Dunajskom Klátove nemá kompetenciu a udelenie výnimky tohoto zákazu.
Splav Klátovského ramena patril medzi jedinečné turistické zážitky. Na Slovensku sa pravdepodobne nenachádza (snáď okrem riečky Styx v jaskyni Domica) rieka s priezračnejšou vodou. Tá v Klátovskom ramene je však plná života. Na rameno je vstup s akýmkoľvek motorovým či nemotorovým plavidlom zakázaný!
Úsek Dunajský Klátov – Topoľníky kúpalisko.
V minulosti keď zákaz ešte neplatil bola odporúčaným miestom na začatie splavu obec Dunajský Klátov, kde je niekoľko desiatok metrov pred mostom spájajúcim obce Jahodná a Dunajský Klátov na pravom brehu ideálne miesto na nalodenie. Po podplávaní mosta rieka dostáva svoju typickú podobu, pripomínajúcu džungľu plnú najrôznejších zvukov. Po preplavení cca prichádzame k hati, zastavujúcej vodu pre vodný mlyn. Hať je nesplavná, je potrebné prenesenie lode, odporúča sa pravá strana. Nalodiť sa treba vedľa mlynského kolesa. Plavba sa mierne zrýchli, ale aj tak tok nedosiahne rýchlosť toku napríklad susedného Malého Dunaja. (Update 07/2024 - plavba ďalej nemožná z dôvodu veľkého množstva nápadných stromov na dlhom úseku) Asi 2- od mlyna sa nachádza po pravej strane cesta k ramenu, jedna z mála, ktorou sa dá bezpečne priblížiť k rieke alebo vystúpiť z lode na breh. Tu je aj možnosť bivaku. Po pár sto metroch sa potom nachádza most a cesta do obce Ohrady. Po cca nás rieka donesie pod ďalší most, ktorý spája obce Horné Mýto a Ohrady. Je na ňom v neuveriteľnej výške vyznačená čiara, pokiaľ siahala voda počas záplav na jar roku 2004. Za mostom sa tok trochu rozšíri, no hĺbka vody na niektorých miestach klesá na pár centimetrov. Problém môžu spôsobovať, hlavne pri nízkej hladine, aj početné spadnuté stromy. Po zhruba od mosta prichádzame pod most v obci Trhová Hradská, kde sa dá na pravom brehu zakotviť a občerstviť sa pohostinstve len pár metrov od rieky. Od obce Trhová Hradská už plavbu na dlhý čas neruší žiadna civilizácia a milovníci prírody sa môžu kochať pohľadom na prírodu pod aj nad hladinou rieky. Z pravej strany sa po cca od posledného mosta pripája kanál Gabčíkovo – Topoľníky, ktorý si však menej pozorný turista ani nemusí všimnúť. Civilizácia sa objaví až s mostom spájajúcim obce Topoľníky s Trsticami. Za ním sa po asi pol kilometri po pravej strane nachádza výborné prístavisko v tesnej blízkosti termálneho kúpaliska v Topoľníkoch. Okrem možnosti okúpania sa v horúcej minerálke – „vajcovke“ je tu možnosť stanovania či ubytovania v chatkách miestneho kempu. Otvorené je od začiatku mája do konca septembra. Celý splav úseku Dunajský Klátov – Topoľníky kúpalisko bol pekný celodenný výlet no v súčasnosti je jeho splav zakázaný.

</doc>
<doc id="164646" url="https://sk.wikipedia.org/wiki?curid=164646" title="Amersfoort (mesto v Holandsku)">
Amersfoort (mesto v Holandsku)

Amersfoort je mesto v Holandsku, druhé najväčšie mesto provincie Utrecht. 
Má rozlohu a 148 230 obyvateľov (k 31. 12. 2011). 

</doc>
<doc id="164647" url="https://sk.wikipedia.org/wiki?curid=164647" title="Dordrecht">
Dordrecht

Dordrecht je mesto v Holandsku, ktoré má rozlohu 99,45 km² a 118-tisíc obyvateľov. Nachádza sa v provincii Južný Holland. V meste sú viaceré riečne kanály.

</doc>
<doc id="164649" url="https://sk.wikipedia.org/wiki?curid=164649" title="Leiden">
Leiden

Leiden je mesto v Holandsku, ktoré má rozlohu 5 345 km² a 117-tisíc obyvateľov. Nachádza sa v provincii Južný Holland.

</doc>
<doc id="164662" url="https://sk.wikipedia.org/wiki?curid=164662" title="Bratislavská železnica">
Bratislavská železnica



</doc>
<doc id="164663" url="https://sk.wikipedia.org/wiki?curid=164663" title="Pressburger Bahn">
Pressburger Bahn



</doc>
<doc id="164668" url="https://sk.wikipedia.org/wiki?curid=164668" title="Lenerov potok">
Lenerov potok



</doc>
<doc id="164671" url="https://sk.wikipedia.org/wiki?curid=164671" title="Toliarsky potok">
Toliarsky potok

Toliarsky potok je potok v hornom Turci, v južnej časti okresu Turčianske Teplice. Je to pravostranný prítok Turca, má dĺžku 2,3 km a je tokom IV. rádu.
Prameň.
Pramení v Kremnických vrchoch, v podcelku Flochovský chrbát, východne od kóty 902,3 m v oblasti Na piesku, v nadmorskej výške približne 900 m n. m.
Opis toku.
Od prameňa tečie na krátkom úseku najprv na západ, potom sa stáča na juhojuhozápad a preteká Toliarskou dolinou. Následne vytvára oblúk prehnutý na západ a na dolnom toku pokračuje juhozápadným smerom. Napokon podteká železničnú trať Kremnica – Vrútky, preteká intravilánom Dolného Turčeka a podteká aj štátnu cestu č. 65. Severne od stredu Dolného Turčeka ústi v nadmorskej výške cca 648 m n. m. do Turca. Nepriberá žiadne prítoky.

</doc>
<doc id="164673" url="https://sk.wikipedia.org/wiki?curid=164673" title="Akregator">
Akregator

Akregator je slobodný softvér, rss čítačka, ktorá je súčasťou KDE. Podporuje RSS aj Atom. Články môžu byť usporiadané do kategórií. Má inkrementálne vyhľadávanie pre názvy vo všetkých položkách databázy.
Akregator je možné nakonfigurovať na získavanie nových článkov v pravidelných intervaloch pre každý kanál zvlášť alebo spoločne. Používateľ môže ručne vyžiadať aktualizáciu pre jeden kanál alebo aj pre všetky naraz. Používa KHTML ako interný webový prehliadač. Môže byť použitý aj externý browser.
Akregator je súčasťou KDE od verzie 3.4 a je obsiahnutý v module kdepim.

</doc>
<doc id="164678" url="https://sk.wikipedia.org/wiki?curid=164678" title="Inkská ríša">
Inkská ríša

Inkská ríša (staršie "Inská ríša") alebo Ríša Inkov bol štát v predkolumbovskej južnej Amerike v rokoch asi 1200 až 1533. 
Ríša Inkov bola najväčším štátom predkolumbovskej Ameriky. Keď prví španielsky conquistadori prišli na andské územie, tiahla sa 4000 kilometrov pozdĺž tichomorského pobrežia a obývalo ju asi 10 miliónov ľudí. Siahala od juhu súčasnej Kolumbie až po juh Čile. 
Podľa inkskej tradície vznikla inkská ríša zhruba okolo roku 1200 a založil ju legendárny Manco Capac (I.). Prvými vládcami Inkov boli náčelníci vládnuci malému územiu okolo Cuzca. Inkovia sa spojili s ďalšími etnickými skupinami a vytvorili konfederáciu Cuzco, kde boli pravdepodobne najdynamickejším prvkom. Keď sa im podarilo získať kontrolu nad touto konfederáciou, začali koncom 14. a začiatkom 15. storočia dobývať susedné údolia. Tento prechod od agresívnej, nájazdovej a plienivej politiky, ktorá sa bežne používala v centrálnych Andách, k politike čisto expanzívnej a dobyvačnej, sa pravdepodobne začal koncom panovania Inku Viracochu, okolo roku 1400. 
Historické (t. j. už nie legendárne) obdobie Inkov sa začína vládou (tzv. deviateho inku) Pachacutiho (Paracuti; 1438 – 1471). Pri príležitosti pokusu o inváziu zo strany konfederácie Chankov – rivalskej mocnosti na severe, sústredil dezorganizované sily Inkov a zvíťazil. Krátko nato anektoval územia Chankov, zvrhol z trónu svojho otca a presadil sa ako vojenský organizátor odporu proti uchvatiteľom. Pachacuti sa pustil do série dobyvačných vojen. Zakrátko získal kontrolu nad veľkou časťou centrálnych Ánd vytvoriac ríšu štyroch štvrtí – Tawantinsuyu. Za jeho vlády bol zavedený kult boha slnka (Inti) a vznikli veľkorysé stavby a došlo k hospodárskemu rozmachu. 
V druhej polovici svojho panovania odovzdal časť moci svojmu synovi, budúcemu Inkovi Tupacovi Yupanquimu, ktorý nastúpil na trón v r. 1470. Tupac Yupanqui pokračoval v začatom diele svojho otca. Posilnil nadvládu Inkov na dobytých územiach, potlačil niekoľko vzbúr – napríklad vzburu bývalých kráľovstiev na náhorných plošinách panvy Titicaca, a rozšíril svoju moc až takmer po hranice andskej oblasti. 
Najväčšiu rozlohu ríša dosiahla za vlády jeho syna, jedenásteho inku Huayna Capaca (Wayna Capaca; 1493 – 1527) – na severe po rieku Ancasmayo, na juhu po rieku Maule. Ocitol sa na čele takej veľkej ríše, že musel založiť druhé hlavné mesto Tumibambe, na severe dnešného Ekvádoru, aby mohol riadiť podrobené ekvádorské pobrežia a severné oblasti. Huayna Capac sa už do prvého hlavného mesta ríše Cuzca nevrátil. Zomrel v r. 1527 v Quite následkom epidémie európskeho pôvodu, ktorá sa sem dostala pred príchodom španielskych dobyvateľov.
Po jeho smrti (1527) bojovali o moc jeho synovia: dvanásty inka Huascar (opieral sa o tradičnú elitu v Cuzcu) a Atahualpa (opieral sa o vojsko v severných provinciách). Vojna, ktorú viedli tieto dve strany, trvala 5 rokov. Atahualpa roku 1532 Huascara zosadil. 
Španieli pod vedením F. Pizarra tu pristáli v roku 1531 a keďže práve prebiehala spomínaná občianska vojna, ríšu veľmi rýchlo dobyli a Atahualpu v Cajamarce na severe Peru zajali a v roku 1533 po Huascarovej smrti popravili. Španielmi dosadený inka Manco Capac II. po istom čase (1536) zorganizoval povstanie a v horskej oblasti Vilcabamba zorganizoval tieňové kráľovstvo. Toto zaniklo roku 1572, kedy bol zajatý a popravený jeho posledný vládca Tupac Amaru I.

</doc>
<doc id="164681" url="https://sk.wikipedia.org/wiki?curid=164681" title="Brigita Schmögnerová">
Brigita Schmögnerová

Ing. Brigita Schmögnerová, PhD. (rod. Petrášová; * 17. november 1947, Bratislava) je slovenská ekonómka a politička.
Životopis.
V rokoch 19661971 absolvovala štúdium na Vysokej škole ekonomickej v Bratislave. V roku 1971 sa stala na tejto škole odbornou asistentkou (katedra ekonomicko-matematických metód Fakulty riadenia). Postgraduálne študovala Prírodovedeckú fakultu UK (odbor matematická štatistika). Vzdelanie si doplnila na študijnom pobyte v Aténach, krátko aj na Georgetownskej univerzite vo Washingtone. V rokoch 197679 pôsobila ako vedecká pracovníčka, popritom sa venovala externej ašpirantúre na VŠE, kde získala titul kandidáta ekonomických vied. Stala sa vedúcou odboru pre makroekonómiu Ekonomického ústavu SAV.
Po Nežnej revolúcii sa stala poradkyňou predsedu vlády, odbornou poradkyňou v komisiách Ministerstva priemyslu (199092). V marci 1994 bola vymenovaná za podpredsedníčku dočasnej Moravčíkovej vlády (za SDĽ), po predčasných parlamentných voľbách sa stala poslankyňou NR SR – členkou výboru pre financie, rozpočet a menu. V SDĽ zastávala funkciu podpredsedníčky, spočiatku pre ekonomickú a sociálnu politiku, neskôr pre hospodárstvo. Na jar 1998 bola navrhnutá poslaneckým klubom SDĽ za kandidátku na prezidenta v treťom kole prezidentských volieb. Po parlamentných voľbách v tom istom roku sa stala ministerkou financií.
V prvom roku pôsobenia sa jej podarilo zaviesť balíček ekonomických opatrení, akými bolo zvýšenie regulovaných cien nájomného, cestovného, energií a dočasné zavedenie dovoznej prirážky, ako aj zvýšenie DPH zo 6 % na 10 %. V parlamente presadila zníženie dane z príjmu právnických osôb zo 40 % na 25 %, ako aj zníženie daní (a počet daňových pásiem) u fyzických osôb, pričom sa zvýšili odpočítateľné položky zo základu dane. Nepopulárnym sa stalo zvýšenie nepriamych daní; okrem DPH sa zvýšila spotrebná daň z tabaku, alkoholických nápojov, pohonných látok a cestná daň. Ďalším krokom bola reštrukturalizácia bankového sektora. Klasifikované úvery najväčších bánk boli prevedené do Konsolidačnej banky, po čom boli tri najväčšie štátne banky – Všeobecná úverová banka, Slovenská sporiteľňa a Investičná a rozvojová banka – predané zahraničným investorom. Tieto bankové reformy mali za následok výrazné zníženie úrokovej miery na trhu. V roku 2000 získala od britského časopisu Euromoney ako prvá žena ocenenie „Najlepší minister financií”. Počas funkčného obdobia opakovane varovala občanov pred vkladaním financií do nebankových subjektov. V závere volebného obdobia došlo k vážnym rozporom medzi ňou a predsedom SDĽ Pavlom Koncošom, ten napokon v januári 2002 žiadal jej odvolanie z funkcie a nahradenie iným politikom SDĽ (čo premiér Mikuláš Dzurinda odmietol). Schmögnerová však podala sama demisiu, ktorú prezident Rudolf Schuster 29. januára prijal. Na poste ministra ju nahradil František Hajnovič. Následne spolu s ďalšími poprednými členmi SDĽ Milanom Ftáčnikom a Petrom Weissom založila Sociálnodemokratickú alternatívu, v strane sa však dlho neangažovala, pretože bola vymenovaná za výkonnú tajomníčku Európskej hospodárskej komisie OSN v Ženeve. Brigita Schmögnerová tiež pôsobila ako viceprezidentka Európskej banky pre obnovu a rozvoj.
Je vydatá, má dospelého syna.

</doc>
<doc id="164682" url="https://sk.wikipedia.org/wiki?curid=164682" title="Brigita Schmognerová">
Brigita Schmognerová



</doc>
<doc id="164683" url="https://sk.wikipedia.org/wiki?curid=164683" title="Brigita Petrášová">
Brigita Petrášová



</doc>
<doc id="164684" url="https://sk.wikipedia.org/wiki?curid=164684" title="Sunbird">
Sunbird



</doc>
<doc id="164685" url="https://sk.wikipedia.org/wiki?curid=164685" title="Kostol svätého Urbana (Zobor)">
Kostol svätého Urbana (Zobor)

Kostol svätého Urbana na nitrianskom vrchu Zobor je zasvätený sv. Urbanovi, patrónovi vinohradníkov.
Pochádza z 18. storočia, v roku 1872 tu boli uložené relikvie sv. Xavera. V roku 1873 bol kostol rozšírený. Svoju dnešnú podobu nadobudol kostol v roku 1940. V roku 1948 iniciovali starosta František Mojto a kurátor Dr. František Stupka výstavbu nového organu. Organ posvätil prelát Rudolf Formánek. V roku 1985 bol namontovaný do veže zvon (pravdepodobne z Chrenovskej zvonice). Na kostolíku sa konali priebežné úpravy, posledná bola v rokoch 19941995, kedy administrátor fary František Kapusňák dal opraviť všetky trajektórie, vymeniť krytinu na streche. V týchto rokoch bola opravovaná aj kostolná veža, kde sa schátralé podesty vo zvonici vymenili za nové. Prah kostola leží vo výške . Cennou sakrálnou pamiatkou je torzo kamennej sochy Bolestného Krista z roku 1746.

</doc>
<doc id="164686" url="https://sk.wikipedia.org/wiki?curid=164686" title="Francisco Pizarro">
Francisco Pizarro

Francisco Pizarro (* 1476 alebo 1478, Trujillo, Španielsko - † 26. jún 1541, Ciudad de los Reyes, Peru) bol španielsky conquistador.
Životopis.
Narodil sa ako jeden z nemanželských synov španielskeho šľachtica a dôstojníka. Ako mnohí jeho súčasníci hľadal uplatnenie za oceánom v nedávno objavenej Amerike. Založil si plantáž a lovil vraj Indiánov, aby mu na nej ako otroci pracovali. To mu však nestačilo a podobne ako iní dobyvatelia conquistadori sníval o zlate.
V roku 1513 sa zúčastnil na výprave Vasca de Balboa, ktorý po prechode cez panamskú šiju objavil Tichý oceán. Španieli vtedy od domorodcov prvý raz počuli o veľkej, bohatej ríši ďaleko na juhu. Inšpiráciou sa mu stal úspech iného dobrodruha Hernanda Cortéza, ktorý naplnil ten najväčší sen: zmocnil sa ríše Aztékov plnej zlata a koristi. Francesco Pizarro sa spojil s ďalším dobrodruhom Diegom de Almargom a kňazom Hernandom de Luque a začali organizovať výpravy na juh.
Prvá sa skončila absolútnym fiaskom, skoro sa z nej nevrátili. Na druhej už dosiahol hranice ríše, ktorú domorodci nazývali Pirú a zajal obchodnú plť naloženú zlatom a iným tovarom. Správy o bohatstve záhadnej ríše sa potvrdili. V roku 1531 Francesco Pizarro vyrazil na tretiu a rozhodujúcu výpravu. So 168 mužmi sa vydal poraziť mocnosť, o ktorej rozmeroch nemal ani tušenia.
Francisco Pizarro mal šťastie, ríšu práve oslaboval boj o trón medzi dvomi synmi predchádzajúceho Inka Huascarom a Atahualpom. Atahualpa ešte pred príchodom Španielov brata porazil a zajal. Po boji si liečil zranenia v meste Cajamarka neďaleko miesta, kde Pizarro pristál. V meste a jeho okolí táborilo až niekoľko desiatok tisíc Inkových vojakov, Atahualpa sa preto so Španielmi bez obáv stretol.
Výhodou Španielov boli jazdci a strelné zbrane, ktoré v Indiánoch vyvolávali hrôzu a brnenie, vďaka ktorému boli prakticky nezraniteľní. Francesco Pizarro nechal zmasakrovať niekoľkotisícový neozbrojený sprievod a panovníka zajal ako rukojemníka. Ríša zmietaná vnútornými rozpormi bola bez vládcu ochromená.
Atahualpu Španieli neprepustili ani potom, čo za seba zaplatil ohromné výkupné: zaplnil zlatom a striebrom do výšky dvoch metrov izbu s rozlohou 34 štvorcových metrov. Napriek tomu ho na základe vykonštruovaných obvinení popravili.
Poslední Inkovia sa stiahli do horských pevností, akou bolo aj známe Machu Picchu a odtiaľ ešte niekoľko desaťročí pokračovali v odpore. Nepomohlo im ani to, že sa Španieli o korisť veľmi rýchlo pobili medzi sebou.
Francisco Pizarro sa stal guvernérom dobytej provincie. Spolu so súrodencami, čo sa k nemu zo Španielska pripojili, najprv zavraždili Almarga. Ten sa búril, že pri delení koristi ťahal za kratší koniec. V roku 1541 si zostatok Almargových prívržencov počkal na Francesco Pizarra, aby svojho vodcu pomstili. Nedali mu čas ani na to, aby sa pomodlil.

</doc>
<doc id="164689" url="https://sk.wikipedia.org/wiki?curid=164689" title="Pizarro">
Pizarro



</doc>
<doc id="164691" url="https://sk.wikipedia.org/wiki?curid=164691" title="Francisco Pizzaro">
Francisco Pizzaro



</doc>
<doc id="164693" url="https://sk.wikipedia.org/wiki?curid=164693" title="Formula 1">
Formula 1

Formula 1 (skrátene F1) oficiálne známa ako FIA Formula One World Championship, založená v roku 1950, je označovaná za kráľovskú disciplínu motoristického športu. Spadá pod Medzinárodnú automobilovú federáciu (FIA - Fédération internationale de l'Automobile), ktorá je najvyššou organizačnou zložkou. Slovo "formula" predstavuje súbor pravidiel, ktoré musia všetci účastníci a autá spĺňať. Majstrovstvá sveta F1 pozostávajú zo série pretekov, ktoré sú označované ako Grand Prix (Veľká cena). Súťaží sa na uzavretých tratiach vybudovaných na tieto účely a mestských okruhoch rôznych tvarov a dĺžok. Výsledky pretekov sa sčítavajú a po skončení sezóny určia Majstra sveta medzi pilotmi a držiteľa Pohára konštruktérov. Od roku 1950 sa konajú Majstrovstvá sveta jazdcov a od roku 1958 aj Pohár konštruktérov. Účastníci šampionátu pritom musia byť držiteľmi platnej Superlicencie.
Takzvané monoposty sú jednomiestne na tento účel špeciálne vyrobené pretekárske autá, ktorých technické parametre sa menia vzhľadom na každoročne upravované pravidlá. Ich maximálne rýchlosti prevyšujú /h a v niektorých zákrutách musia pretekári zvládať preťaženie až 5 g. V priebehu histórie prešli monoposty formuly 1 veľkou evolúciou.
Európa je tradičným operačným centrom formuly 1 a najvýznamnejším reklamným trhom. Taktiež tu sídlia továrne všetkých tímov. Časom si však táto športová disciplína získala popularitu a presadila sa vo všetkých končinách sveta. Súčasný trend je sťahovanie Veľkých cien na východ od starého kontinentu. V záujme Bernieho Ecclestona bolo rozšírenie aktivít smerom na Blízky východ a do Ázie. V USA, kde sa uskutočnilo nespočetné množstvo Veľkých cien, sa formula 1 neteší takej popularite ako v Európe. Motoršport v Spojených štátoch je primárne rozdelený do troch sérií a je silne ovplyvňovaný politickým a komerčným bojom.
Celosvetovo sa formula 1 teší veľkej popularite, o čom svedčí aj 600 miliónov divákov každej Grand Prix. F1 je riadená Medzinárodnou automobilovou federáciou – FIA, so sídlom v Paríži, na Place de la Concorde. Súčasným prezidentom je Mohammed ben Sulayem. Finančné a obchodné toky sú riadené spoločnosťou Formula One Group, ktorá až do roku 2005 spadala pod spoločnosť SLEC Holdings, ktorá predala začiatkom roka 2006 časť akcií CVC Capital Partners. Šport a televízne práva kontroluje Formula One Management a tú ovláda Stefano Domenicali prostredníctvom spoločnosti Liberty media.
Nemecký pilot Michael Schumacher a brit Lewis Hamilton sú najúspešnejší v počte titulov medzi jazdcami (7) a Ferrari získalo najviac pohárov konštruktérov v histórii (15). 
Korene formuly 1 musíme hľadať v automobilových pretekoch z konca devätnásteho storočia, ktoré od roku 1906 začínajú získavať štatút Grand Prix. S prvými pravidlami v dvadsiatych rokoch je séria premenovaná na "Formule Grand Prix" a v tridsiatych rokoch sa uskutočnilo prvých päť ročníkov európskeho šampionátu, ktorý bol nazvaný "Grandes Epreuves".
Hneď v prvých povojnových rokoch bola ustanovená formula A, ktorá sa stala základom povojnových pretekov Grand Prix, ktoré zatiaľ nemali štatút majstrovstiev. Niekoľko pretekov bolo zorganizovaných už v období pred druhou svetovou vojnou. Myšlienka zorganizovať majstrovstvá sveta uzrela svetlo sveta v roku 1947. Hneď nasledujúci rok bola formula A premenovaná na formulu 1, prispel k tomu aj fakt, že vznikla nižšia séria formula 2. V roku 1949 sa na kongrese zástupcov usporiadateľov vybralo 7 Grand Prix započítavaných do majstrovstiev sveta. Prvými pretekmi novozaložených majstrovstiev sveta bola Veľká cena Veľkej Británie v roku 1950. V prvých rokoch sa súťažilo o titul majstra sveta medzi pilotmi, až od roku 1958 sa rozdeľujú body aj medzi konštruktérmi.
Národné šampionáty pre automobily F1 sa usporadúvali medzi rokmi 1960 a 1970 v Južnej Afrike a Spojenom kráľovstve. V počiatočných rokoch bol organizovaný celý rad Grand Prix, ktoré sa do majstrovstiev sveta nezapočítavali. Počas 60 ročníkov (1950-2010) sa uskutočnilo 839 Grand Prix a k nim je potrebné pridať ďalších 368 pretekov nezapočítavaných do klasifikácie majstrovstiev sveta v období medzi rokmi 1950 a 1983. Z nich bol v posledných rokoch najznámejším pretekom "Race of Champions" organizovaný v Brands Hatch. Vinou rastúcich nákladov na prevádzku tímov a organizáciu pretekov sa posledné preteky nezapočítané do MS uskutočnil v roku 1983. Počnúc rokom 1984 sú všetky uskutočnené preteky F1 súčasťou majstrovstiev sveta Formuly 1. 
V Česku, rovnako ako aj na Slovensku sú preteky Formuly 1 komentované česko-slovenským duom v zostave Josef Král a Štefan Eisele, ktorí sú známi svojim unikátnym projektom EisKing.
Roky formovania (19501980).
Prvý šampionát formuly 1 bol v znamení nadvlády vozidiel Alfa Romeo a prvým majstrom sveta sa stal Giuseppe Farina s autom Alfa Romeo 158 pred svojimi tímovými kolegami Fangiom a Fagiolim. Bol to práve Fangio, ktorý v nasledujúcom roku získal svoj prvý titul vo vylepšenom modeli Alfa Romeo 159. Ďalšie štyri tituly vybojoval v nasledujúcich šiestich rokoch v rôznych automobiloch: Mercedes-Benz, Maserati a Ferrari. Jeho nadvládu prerušil len Alberto Ascari na Ferrari, ktorý sa stal prvým jazdcom, ktorý dokázal svoj titul obhájiť (1952 a 1953) a je zatiaľ posledným talianskym majstrom sveta. Stirling Moss dokázal zvíťaziť v mnohých Grand Prix, ale nikdy nezískal titul a často sa označuje za nekorunovaného kráľa.
S významnou technickou inováciou prišlo Bugatti, keď v roku 1955 do svojho prototypu Bugatti 251 znovuzaviedlo (po konštrukciách Ferdinanda Porscheho vo firme Auto Union z tridsiatych rokov 20. storočia) umiestnenie motora v strede. Bugatti s motorom v strede sa nepresadilo ale Austrálčan Jack Brabham dokázal úspešnosť tejto koncepcie vozidla, keď ako jediný pilot v histórii, dokázal triumfovať na aute vlastnej konštrukcie. Stal sa majstrom sveta v rokoch 1959 a 1960 keď sa aj podieľal na konštrukcii áut tímu Cooper Car Company a v roku 1966 už ako pilot tímu Brabham, ktorý vlastnil. Od roku 1961 už všetky automobily F1 majú motor umiestnený v strede.
Prvým pilotom britskej národnosti, ktorý získal titul majstra sveta, bol v roku 1958 Mike Hawthorn s monopostom Ferrari, zatiaľ čo automobily Vanwall získali v rovnakom roku ako prvé Pohár konštruktérov. Konštruktérsky génius Colin Chapman, projektant a neskorší zakladateľ stajne Lotus, konštruoval automobily, ktoré dominovali formule 1 v druhej dekáde jej histórie až do začiatku sedemdesiatych rokov. Dal šancu takým pilotom, akými boli Jim Clark, Jackie Stewart, John Surtees, Jack Brabham, Graham Hill či Denny Hulme. V tomto období tiež britskí piloti získali jasnú prevahu v tejto motoristickej disciplíne, keď vyhrali 12 svetových titulov v období medzi rokmi 1962 a 1973.
V roku 1962 zaviedol Colin Chapman monokok (puzdro z obloženého ľahkého kovu), ktorý umiestnil do svojho Lotusu 25 namiesto klasického rúrkového rámu. Z hľadiska bezpečnosti sa tak dostal Chapmanov stroj na oveľa vyššiu úroveň. V roku 1968 prišiel Lotus tentoraz s novým sfarbením vozidla, opustil tradičnú zelenú pre britské automobily a predstavil monopost v kombinácii červenej, zlatej a bielej farby svojho sponzora – odštartovala sa tak éra sponzorstva vo formule 1. Koncom šesťdesiatych a začiatkom sedemdesiatych rokov sa zmenil aj vzhľad monopostov a aerodynamika, ktorá až doteraz bola neznámym pojmom, získala na význame. Na autách sa objavili prvé krídelká a aerodynamické elementy.
V roku 1979 vznikla FISA (Fédération Internationale du Sport Automobile) ktorej prezidentom bol Jean-Marie Balestre. Známe boli predovšetkým roky sa tiahnuce spory s konkurenčnou FOCA (Formula One Constructors Association, riadenou Berniem Ecclestonom) o kontrolu nad tokom financií, plynúcich najmä z predaja televíznych práv.
Zmeny po zákaze preplňovania.
Sezóna 2005 bola tiež koncom éry desaťvalcových motorov v F1. Desaťvalce boli najpoužívanejšou konfiguráciou od zákazu motorov s preplňovaním v roku 1989.
Až do roku 2000 sa v oblasti vývoja motorov často experimentovalo. Najúspešnejšími motormi boli Renault a Ferrari. Renault získal ako dodávateľ motorov pre iné stajne v tomto období celkovo šesťkrát Pohár konštruktérov a päťkrát doviezol pilota k titulu. Navyše v roku 2005 už s vlastným monopostom získal titul medzi jazdcami aj Pohár konštruktérov. Renault išiel vo vývoji ešte ďalej a nasadil desaťvalcový motor s uhlom rozovretia 111° v snahe znížiť ťažisko auta. Takto upravený motor používal vo monoposte R23 v sezóne 2003, ale jeho hlavný súper Ferrari bol úspešnejší s klasickým roztvorením valcov 90°. Renault sa preto v nasledujúcej sezóne vrátil k tradičnejšiemu rozloženiu, a to s uhlom 72°. Ferrari slávilo úspech predovšetkým v rokoch 1999 až 2004, keď získalo šesť pohárov konštruktérov a päť titulov medzi jazdcami.
Do sezóny 2006 nastúpili takmer všetky tímy s osemvalcovými motormi podľa nových pravidiel. Výnimka bola udelená iba tímu Minardi, ktorý nedokázal zabezpečiť dostatok finančných prostriedkov na zaobstaranie motorov V8, a preto mohol používať obmedzené motory V10. Honda sa v roku 2006 predstavila ako nový tím, keď odkúpila tím BAR. Peter Sauber predal svoj tím nemeckému koncernu BMW a stajňu Jordan kúpil ruský podnikateľ Alex Shnaider a tím premenoval na Midland (ešte v priebehu roka bol tím predaný holandskej firme Spyker). Minardi získal Red Bull Racing a stal sa tak prvým majiteľom dvoch stajní, keď spravoval i Toro Rosso.
Aguri Suzuki, japonský pilot F1, kúpil v dražbe zvyšok stajne Arrows, skrachovanej v roku 2002, a založil tím Super Aguri. Sezóna 2007 priniesla ďalšie zmeny. Tou najväčšou bolo zmrazenie vývoja motorov – zákaz experimentov so základnými parametrami motora, ktoré definujú odliatok bloku, kľukový mechanizmus, počet valcov, zdvihový objem, vŕtanie, zdvih atď. Naopak pripúšťa sa vývoj tvaru spaľovacej komory, ventilových rozvodov, sania alebo trysiek na vstrekovanie paliva.
Majstri sveta.
Podľa sezóny.
Zdroj: 
 Jazdci hrubým písmom pretekajú v sezóne 2025.
 Jazdci hrubým písmom zároveň vyhrali titul majstra sveta
 V stĺpci "Jazdci" sú zahrnutí iba tí jazdci, ktorí bodovo prispeli svojmu tímu do šampionátu o pohár konštruktérov. Číslo jazdca je uvedené tam, kde si jazdec ponechal rovnaké číslo počas celej sezóny. Zastupujúci jazdci majú číslo uvedené v zátvorkách.
 Konštruktéri hrubým písmom pretekajú v sezóne 2025.
Monoposty.
Moderné automobily F1 sú monoposty s motorom uloženým uprostred. Monopost je konštruovaný z uhlíkových vlákien, aby sa docielila najnižšia hmotnosť a bolo možné auto vyvažovať posúvaním ťažiska a vyvažovacích závaží. Celková hmotnosť monopostu, a to i s pilotom a palivom, nesmie byť po pretekoch menšia ako .
Automobily F1 sú schopné prechádzať zákruty vo vysokých rýchlostiach, a to vďaka aerodynamickému prítlaku. Aerodynamický prítlak generujú krídla, ktoré fungujú na opačnom princípe, ako krídla konvenčných lietadiel. Na prelome šesťdesiatych a sedemdesiatych rokov sa tieto krídla objavili na autách prvýkrát.
Monoposty používajú karbónové brzdy, ktoré sú ľahšie a tiež účinnejšie, ako brzdy bežne používané v cestných autách.
Pneumatiky.
Ďalším dôležitým faktorom pre rýchly a plynulý prejazd zákrutou sú pneumatiky. Vo formule 1 sa od roku 1998 nepoužívali hladké pneumatiky "slick", tak ako v iných automobilových sériách, ale pneumatiky s drážkami. Pre sezónu 2009 sa však pravidlá v mnohom zmenili a jednou z úprav bolo znovuzavedenie hladkých pneumatík. Od sezóny 2022 sa dovtedy používané 13" pneumatiky nahradia 18" pneumatikami.
Motor.
Motory používané od sezóny 2007 boli osemvalcové s uhlom rozovretia 90° s maximálnym zdvihovým objemom 2,4 litra s výkonom okolo 750 koní. Otáčky boli limitované na 19 tisíc za minútu, ktorý bol znížený na 18 000 ot./min. Od sezóny 2014 sú šesťvalcové s uhlom rozovretia 90° s maximálnym zdvihovým objemom 1,6 litra a výkonom okolo 608 koní (447 kW). Otáčky boli limitované na 15 000 za minútu. Palivo používané v motoroch F1 je svojím zložením takmer totožné s bežným palivom. V predošlých rokoch sa hojne používali nebezpečné zmesi na báze metanolu alebo zmes benzínu a toluénu. Vo vysokootáčkových motoroch sa používa špeciálny olej s podobnou viskozitou, akú má voda.
Prevodovka.
Prevodovka je pripevnená k zadnej časti motora a má za úlohu prenášať výkon motora na kolesá čo najhladším a najefektívnejším spôsobom. Moderné automobily F1 majú osemstupňovú sekvenčnú prevodovku, ktorej ovládanie je poloautomatické pomocou elektrohydraulického systému. Pravidlá zakazujú automatické prevodovky aj rýchle systémy dvojspojkových prevodoviek DSG. Zmena prevodového stupňa je možná len po priamom pokyne od jazdca. Revolúciou v posledných rokoch je používanie SSG (Seamless Shift Gearbox). Nejde však o plynulú zmenu prevodových stupňov, tak ako pri prevodovkách s variátorom (VGT). Tie sú vo formule 1 zakázané. Ide o prevodovky, ktoré umožňujú zmenu prevodového stupňa bez prerušenia spojenia motora s kolesami. Takéto radenie má výhodu v tom, že nespôsobuje rázy, ktoré zaťažovali monopost i jazdca. Tento systém radenia musí pracovať s vyšším mechanickým namáhaním a väčším namáhaním elektronických aj hydraulických systémov. Musí sa brať do úvahy aj to, že v zlomku sekundy sú zaradené dva rýchlostné stupne naraz. Napriek tomu sa tento spôsob radenia osvedčil a prináša úsporu až 0,3 s na kolo.
Aktuálne monoposty F1 môžu dosiahnuť rýchlosť prevyšujúcu /h, pričom najrýchlejším okruhom v celom seriáli je Monza. V prvých mesiacoch roka 2006 Honda podrobila svoj monopost rýchlostnému testu v Bonneville Speedway v Mohavskej púšti. S vozidlom, ktoré zodpovedalo pravidlám formuly 1, prekonali rýchlosť /h.
Veľké ceny.
Počet Grand Prix v jednotlivých sezónach je pomerne variabilný. Od siedmich v roku 1950, až po devätnásť v roku 2005 a 2010, či dokonca 22 v sezóne 2023.
Je pravda, že v roku 1950 bolo len 7 Grand Prix s osobitným štatútom, ktorý umožňoval výsledok započítavať do majstrovstiev sveta, no v tom istom roku sa jazdilo ešte ďalších 16 pretekov usporiadaných pre formulu 1 a ďalších 11 pretekov juhoamerickej série Formula Libre, kde štartovali aj Alberto Ascari, Juan Manuel Fangio, Giuseppe Farina, Luigi Fagiolo a ďalšie hviezdy. Je až prekvapujúce, že už v roku 1954 sa okrem 10 pretekov pre majstrovstvá sveta konalo aj neuveriteľných 34 pretekov mimo šampionát. Začiatkom 60. rokov sa postupne začal zvyšovať počet Veľkých cien započítavaných do MS a znižoval počet pretekov bez spomínaného štatútu. Vznikli ale Majstrovstvá Juhoafrickej republiky a Tasmánsky pohár v Austrálii. Až od polovice 70. rokov sa jazdili len preteky so štatútom MS a preteky šampiónov v Brands Hatch.
Šesť zo siedmich pretekov prvého ročníka majstrovstiev sveta sa uskutočnilo v Európe. Jedinými mimoeurópskymi pretekmi bolo slávne podujatie 500 míľ Indianapolis, ktoré bolo zaradené do kalendára v prvom desaťročí MS a malo byť akýmsi mostom medzi dvomi úplne odlišnými svetmi s rôznou mentalitou a tiež s odlišným technickým vybavením. Pretože záujem amerických pilotov o štart v európskych Grand Prix bol nulový a pokusy Európanov o 500 míľ boli sporadické, bola do kalendára zaradená Grand Prix USA. Najprv spolu s 500 míľ Indianapolis (1959 a 1960), ale ani tento pokus nevyvolal u Američanov záujem o formulu 1, preto sa od roku 1961 jazdí Grand Prix USA len pre monoposty F1. Argentína ako prvá hostila preteky formuly 1 na juhoamerickom kontinente v roku 1953, Maroko videlo v roku 1958 premiéru na africkej pôde. Prvými pretekmi v Ázii sa stala Grand Prix Japonska v roku 1976 a do Oceánie zavítal kolotoč formuly 1 v roku 1985 vďaka austrálskej Grand Prix.
Tradične môže každá krajina usporiadať pod svojím menom len jednu Grand Prix ročne. Ak sa v jednej krajine koná viacero pretekov, musí byť druhá Grand Prix pomenovaná odlišne. Napríklad v Taliansku sa v Monze jazdila Grand Prix Talianska a v Imole Grand Prix San Marína, v Nemecku Grand Prix Nemecka a Grand Prix Európy. Veľká cena Talianska je jediná, ktorá sa od premiérového ročníka konala každoročne bez prestávky až dodnes. Tradične ju hostí Monza. Jedinou výnimkou bola sezóna 1980, keď sa Grand Prix Talianska uskutočnila na okruhu v Imole.
Súčasnou snahou je, aby jednotlivé štáty organizovali len jednu Veľkú cenu a pokiaľ možno striedali rôzne okruhy. Príkladom môže byť Nürburgring a Hockenheim, ktoré sa od roku 2008 striedajú v organizovaní Grand Prix Nemecka.
Zoznam Veľkých cien F1.
Toto je zoznam všetkých pretekov Formuly 1, s uvedením tzv. „mokrých pretekov“. Podľa pravidiel sa v týchto pretekoch nemusí dodržiavať povinný počet výmen pneumatík a počet pneumatík. Ak ani v jednom z tréningov alebo kvalifikácii nenastali mokré podmienky na trati, môže riaditeľ pretekov nariadiť dodatočný tréning pred pretekmi na mokrej trati. Riaditeľ pretekov môže rozhodnúť o prerušení pretekov. Signalizácia zmeny povrchu a klzkosti trate počas pretekov je žlto-červená pruhovaná vlajka. Autá na mokrej trati používajú pneumatiky do dažďa.
Zoznam pretekov Formuly 1 za mokra
Poznámky
Formula 1 a sponzorstvo.
Pred rokom 1968, ktorý je považovaný za masívny vstup sponzorov do formuly 1, tímy pretekali v oficiálnych národných farbách a na ich kapotách sa sponzorské nápisy objavovali skôr sporadicky a išlo predovšetkým o dodávateľa komponentov (pneumatiky, palivo, olej a ďalšie).
V roku 1968 prišiel Lotus, ako prvý tím vo farbách svojho sponzora "Imperial Tobacco" a následne potom v známej zlato-čiernej kombinácii. Toto sfarbenie tak nahradilo zelenú farbu (British Racing Green), s ktorou jazdili britské automobily.
V nasledujúcich rokoch tímy, jazdci, okruhy a dokonca aj názvy jednotlivých Grand Prix boli ovplyvnené mohutným nástupom reklamy, a to predovšetkým z oblasti tabakového priemyslu. Po prijatí legislatívy zakazujúcej propagáciu fajčenia do formuly 1 prúdia prostriedky predovšetkým z iných zdrojov. Všetky tímy eliminovali tabakovú reklamu a úplne sa zbavili sponzorstva týchto firiem. Ferrari nápisy Marlboro nahradilo čiarovým kódom, ktorý v priebehu sezóny 2010 kvôli obvineniam z ilegálnej tabakovej reklamy odstránilo.
Externé odkazy.
Oficiálne stránky
Slovenské a české spravodajské stránky
Zahraničné spravodajské stránky
Technika
História

</doc>
<doc id="164698" url="https://sk.wikipedia.org/wiki?curid=164698" title="Frakcia Červenej armády">
Frakcia Červenej armády

Frakcia Červenej armády (nemecky Rote Armee Fraktion, skratkou RAF) bola nemecká ľavicová teroristická skupina najviac aktívna v rokoch 1970 – 1993. Počas tohto obdobia zapríčinila smrť 34 ľudí. Najviac únosov a vrážd uskutočnili v roku 1977, čím vyvolali jednu z najťažších kríz v histórii Západného Nemecka nazvanú Nemecká jeseň. Samotní členovia sa označovali ako komunistická mestská partizánska skupina. Založili ju v roku 1970 Andreas Baader, Gudrun Ensslinová, Horst Mahler, Ulrike Meinhofová a ďalší.
Pôvod.
Pôvod skupiny sa dá nájsť v študentskom hnutí v západnom Nemecku koncom 60.rokov. Pokojné protesty sa zmenili na nepokoje 2. júna 1967, keď Mohammad Rezá Pahlaví, iránsky šách so svojou manželkou Farah Diba, navštívil Západný Berlín. Po jednom dni prudkých protestov exilových Iráncov podporovaných nemeckými študentmi, navštívil šách Berlínsku operu, kde sa zhromaždili demonštranti. Počas demonštrácie policajt Karl-Heinz Kurras zozadu zblízka zastrelil bývalého študenta, 25 ročného Benna Ohnesorga. (V roku 2009 sa ukázalo, že Kurras bol tajným spolupracovníkom východonemeckej Stasi). Reakciou na to bol vznik niekoľkých radikálnych skupín ako Hnutie 2. júna, či skupina okolo Andreasa Baadera. Neskôr (11. apríla 1968) bol spáchaný atentát na najpopulárnejšieho vodcu študentov Rudiho Dutschkeho. Dutschke atentát prežil s ťažkým poranením mozgu. Okrem toho, k radikalizácii tiež prispelo, že policajt Kurras bol v roku 1967 oslobodený pre nedostatok dôkazov ale demonštranti boli odsúdení na mesiace väzenia.
Andreas Baader, jeho priateľka Gudrun Ensslinová, Thorwald Proll a Horst Söhnlein na protest proti vojne vo Vietname v noci 2. apríla 1968 časovanými zápalnými bombami podpálili dva obchodné domy "Schneider" a "Kaufhof" vo Frankfurte nad Mohanom. Spôsobili škodu 673 204 mariek ale nikto nebol zranený. O dva dni boli zatknutí a následne odsúdení na 3 roky. Ich advokáti Otto Schilly (neskorší minister vnútra) a Horst Mahler (neskorší člen RAF) dosiahli revíziu procesu a po 14 mesiacoch podpaľačov prepustili. V novembri 1969 však súd potvrdil pôvodný rozsudok ale Baader a Ensslinová už utiekli do Francúzska, neskôr do Talianska.
Vznik RAF.
V apríli 1970 bol pri fingovanej dopravnej kontrole zatknutý Baader. Ako sa ukázalo neskôr, zradil ho Peter Urbach, ktorý mu zaobstaral prvú pištoľ Browning kalibru 9 ale zároveň bol tajným spolupracovníkom (V-Mann) "Úradu na ochranu ústavy" (nem. Verfassungsschutz). Baadera vo väzení navštevovali právnik Horst Mahler, sympatizujúca novinárka Ulrike Meinhofová a pod falošnou identitou aj hľadaná Gudrun Ensslinová, ktorí plánovali jeho útek. Baader bol predvolaný 14. mája 1970 do "Inštitútu pre sociálne otázky" (nem. "Deutsche Zentralinstitut für Soziale Fragen"), pretože ho tam vyžiadala novinárka Meinhofová pod zámienkou, že potrebuje získať informácie do pripravovanej knihy. Meinhofová a jej ozbrojená skupina, prepadla policajnú ochranku (ťažké strelné poranenie utrpel "Georg Linke") a Baader utiekol zo študovne inštitútu oknom.
Útekom Baadera z väzenia vznikla prvá generácia RAF niekedy označovaná ako „Skupina Baader-Meinhofová“. RAF nebola nikdy formálne založená ale 5. júna 1970 v časopise "Agit 883" vyšiel článok s názvom "Vybudovať Červenú Armádu", ktorý sa pokladá za jej programové vyhlásenie. V tomto manifeste Meinhofová použila prvýkrát názov "RAF" a ako logo červenú hviezdu so samopalom Heckler &amp; Koch MP5. Nová organizácia sa nazývala "frakcia", pretože sama seba pokladala za súčasť medzinárodného hnutia utláčaných.
Frakcia (novinármi nazývaná aj gang) sa rýchlo rozvinula do jednej z najlepšie organizovaných a najúčinnejších teroristických organizácií v západnej Európe. V júni a júli 1970 dostali v Jordánsku od palestínskej organizácii Fatah vojenský výcvik, potom sa vrátili do Nemecka a v rokoch 1970 – 1972 uskutočnili sériu prepadnutí bánk a bombových útokov. Pobyt v Jordánsku priniesol zmenu v štruktúre RAF, keď vedenie od Mahlera prevzal výbušný Andreas Baader, na ktorého však mala výrazný vplyv už od začiatku jeho priateľka Gudrun Ensslinová. Práve ona je preto niektorými považovaná za skutočnú vedúcu osobnosť prvej generácie RAF.
Novinárka Meinhofová sa však ako verejne známa osobnosť stala najviac hľadanou členkou RAF, pretože jej fotografie mali všetky médiá. Časopis "Bild" zverejnil aj röntgenovú snímku operácie hlavy, ktorej sa Meinhofová podrobila. Nositeľ Nobelovej ceny za literatúru ľavičiar Heinrich Böll do časopisu "Spiegel" napísal článok o "boji 6 proti 60 000 000", v ktorom pre Ulriku žiadal istý druh imunity a férový proces, ak by sa rozhodla vzdať sa. Kritizoval križiacke ťaženie časopisu "Bild" proti RAF, ktoré nazval "čistý fašizmus". Výzva k zloženiu zbraní nepadla na úrodnú pôdu. 11. mája 1972 spustila RAF sériu bombových útokov, ktoré si vyžiadali štyroch mŕtvych a desiatky zranených. Cieľom útoku bolo aj vydavateľstvo Bildu - firma Axel Springer v Hamburgu.
Po intenzívnom pátraní boli v roku 1972 všetci ústrední predstavitelia RAF pozatýkaní.
Strach z terorizmu.
5. septembra 1972 sa udial Mníchovský masaker (počas olympiády) keď bolo unesených a následné zavraždených 11 izraelských športovcov. Únos mala na svedomí palestínska teroristická skupina Čierny september. Strach z terorizmu ovplyvnil aj Majstrovstvá sveta vo futbale 1974 organizované v Nemecku.
RAF nebola zďaleka jedinou takou organizáciou, spomenúť treba aj Revolučné bunky boli napríklad zodpovedné za únos letu "Air France 139" v roku 1976, ktorý sa skončil legendárnou operáciou Entebbe, ako aj za celkovo takmer 300 bombových útokov v Nemecku.
Väzenie a súd v Stammheime.
Od roku 1975 boli teroristi RAF prevážaní do špeciálneho väzenia Stammheim, ktoré sa nachádza v severnej časti Stuttgartu a ktorého rekonštrukcia práve pre tieto účely trvala tri roky a vyžiadala si postavenie súdnej budovy priamo vo väzení. Štát to stálo 12 miliónov mariek. Budova bola opancierovaná a vládli tam najprísnejšie bezpečnostné opatrenia. V deň začatia procesu s teroristami (21. mája 1975) uzavreli nad ňou vzdušný priestor a v uliciach hliadkovala jazdecká polícia. Nem­ci považovali vodcov RAF Andreasa Baadera, Ulriku Meinhofovú, Gudrun Ensslinovú a Jana-Carla Raspeho za najnebezpečnejších ľudí v krajine. Ukázalo sa však, že Nemecko nebolo na takýto súd pripravené. Ohľadom väznenia členov RAF totiž už dlho predtým vznikali veľké kontroverzie, keďže väznení teroristi sa snažili budiť dojem, že sú politickými väzňami, čo sa im aj vďaka záujmu médií darilo aspoň u časti spoločnosti. Často držali protestné hladovky. Už predtým (v novembri 1974) na následky jednej z nich zomrel Holger Meins. 
Súd neprebiehal hladko. Obhajoba predniesla desiatky námietok proti zaujatosti súdu (85-krát do januára 1977). Aj štát siahol k menej vyberaným prostriedkom. Odvolal takmer všetkých obhajcov, ktorých si vybrali obžalovaní, pokračoval v procese aj za neprítomnosti obvinených a nechal odpočúvať rozhovory obhajcov s ich klientmi. 
Napriek prísnemu režimu a väzneniu v samotkách (ako sa neskôr ukázalo tiež odpočúvaných) sa Meinhofová 9. mája 1976 v cele obesila. Špekuluje sa, že dôvodom bolo, že bola ostrakizovaná ostatnými z RAF, predovšetkým Gudrun Ensslinovou, síce menej slávnou, ale v skutočnosti vedúcou postavou RAF. O príčinách jej smrti však vtedy medzi verejnosťou kolovali pochybnosti, mnohí verili, že ju dali zavraždiť nemecké úrady. 
Pred začiatkom procesu schválil nemecký parlament Bundestag zmeny v trestnom poriadku, ktoré umožnili aby obhajcovia, u ktorých bolo podozrenie, že pôsobili ako spojky medzi väznenými a druhou generáciou RAF, mohli byť vylúčení z procesu. Bol na to dobrý dôvod. 7 apríla 1977 bol zavraždený Federálny generálny prokurátor Siegfried Buback, ktorý bol zodpovedný za podmienky vo väzení. 28 apríla 1977 sa po 192 dňoch skončil proces rozsudkom, v ktorom boli zostávajúci traja (Baader, Ensslingová, Raspe) odsúdení na doživotie za viacnásobné vraždy, pokusy o vraždu a zosnovanie teroristickej skupiny.
Ako sa neskôr ukázalo, niektoré výpovede proti obžalovaným boli krivé ("Karl-Heinz Ruhland", "Gerhard Müller") a vedené Nemeckou spolkovou kriminálnou políciou (nem. "Bundeskriminalamt - BKA"). Obžalovaní sa bránili tým, že bojovali proti vojne vo Vietname a zapojenia sa Nemecka do vojny ako partnera USA, čo spôsobilo, že sa s nimi údajne vo väzení stretli aj agenti americkej CIA aj NSA. Nezhody vo výpovediach, pochybnosti o spravodlivom priebehu procesu, ako aj konšpiračné teórie o smrti niektorých členov RAF prispeli k tomu, že napriek odsúdeniu mali teroristi stále dosť veľa sympatizantov, ktorí sa snažili o ich prepustenie, čo vyvolalo vážnu krízu nazvanú Nemecká jeseň (1977). 
Druhá generácia.
Práve v súvislosti s väznením a procesom proti členom RAF vzišla s radov jej odhodlaných sympatizantov druhá generácia RAF, ktorej aktivity súviseli hlavne s pokusom o prepustenie väznených členov. Medzi jej ústredných predstaviteľov patril spočiatku napr. právnik Siegfried Haag, ktorý pôvodne pracoval ako Baaderov a Meinsov obhajca, neskôr to boli hlavne Brigitte Mohnhauptová, či Christian Klar. Aktivity druhej generácie vyvrcholili udalosťami, ktoré sa stali súhrnne známe ako Nemecká jeseň. 30 júla 1977, bol zastrelený Jürgen Ponto, šéf Dresdner Bank. V septembri 1977 uniesli Hannsa-Martina Schleyera, prezidenta "Nemeckého zväzu zamestnávateľov" a požadovali prepustenie väznených členov RAF. V rovnakom čase skupina arabských teroristov uniesla lietadlo spoločnosti Lufthansa na ceste z Malorky a ich požiadavkou bolo takisto prepustenie členov RAF a tiež dvoch členov Ľudového frontu pre oslobodenie Palestíny. Požiadavky neboli splnené a v noci zo 17. na 18. októbra 1977 na letisku v Mogadiši oslobodila rukojemníkov z lietadla špeciálna protiteroristická jednotka GSG 9. Nasledujúci deň ráno boli vo svojich celách nájdení mŕtvi vodcovia prvej generácie Baader, Ensslinová a Jan-Carl Raspe (Irmgard Möllerová s vážnymi bodnými zraneniami v hrudi prežila). Podľa neskorších vyšetrovaní v noci spáchali samovraždu (sú spoločne pochovaní na cintoríne "Dornhaldenfriedhof" v Stuttgarte). Unesený Schleyer bol zastrelený a jeho mŕtvola bola nájdená 19. októbra 1977 v kufri auta vo Francúzsku. Skupina neskôr pokračovala v útokoch proti policajným a americkým vojenským cieľom, hoci už v menšej miere. Začiatkom 80. rokov skupinu opustilo mnoho členov, niektorí z nich dostali novú identitu vo Východnom Nemecku. V roku 1982 bolo tiež viacero vedúcich členov zatknutých, vrátane "Brigitte Mohnhauptovej" a "Christiana Klara".
Tretia generácia.
Tretia generácia RAF spustila svoje aktivity v polovici 80. rokov a zamerala sa hlavne na atentáty. Medzi ich obete patrí priemyselník Ernst Zimmermann, člen predstavenstva Siemensu Karl-Heinz Beckurts a vedúci odboru na ministerstve zahraničia Gerold von Braunmühl. Obeťou posledného úspešného atentátu RAF sa 1. apríla 1991 stal Detlev Karsten Rohwedder, riaditeľ štátnej organizácie Treuhand zodpovednej za privatizácie východonemeckých podnikov. V marci 1993 podnikla RAF bombový útok na stavbu novej väznice vo Weiterstadte. Krátko potom mali byť na základe udaní tajného agenta, ktorý prenikol do RAF zatknutí Birgit Hogefeldová a Wolfgang Grams. Pri zatýkaní na stanici v roku 1993 v meste Bad Kleinen bol zabitý jeden policajt a Wolfgang Grams, ktorý ho zastrelil, údajne spáchal samovraždu. Po týchto udalostiach RAF už svoje aktivity nikdy neobnovila. Podľa faxu poslaného agentúre Reuters 20. apríla 1998 bola RAF definitívne rozpustená. Na zozname najhľadanejších osôb v Nemecku sú stále ešte traja členovia z 3. generácie RAF:" Ernst-Volker Staub", "Daniela Kletteová" a "Burkhard Garweg".
Útoky RAF.
Nasledujúci zoznam neobsahuje všetky násilné činy spájané s RAF (ako napr. náhodné prestrelky s policajtmi, či prepady bánk), ale len plánované teroristické akcie proti konkrétnym cieľom.
RAF a Česko-Slovensko.
Je známe, že minimálne časť teroristov druhej generácie RAF bola tajne podporovaná východonemeckou tajnou službou Stasi, ktorá im umožnila ujsť práve do NDR, kde im poskytla novú identitu. Československé spravodajské služby sa údajne podieľali na druhotnej podpore, napríklad tým, že v prvej polovici 80. rokov umožnili trom teroristom z RAF útek z SRN do NDR cez ČSSR. Podľa tvrdení niektorých autorov však bola rola socialistického Československa (ŠtB) v podpore ľavicových extrémistov v západnej Európe ešte väčšia (vyzbrojovanie a stretnutia s palestínskymi teroristami v Prahe), tieto obvinenia sa však doteraz nepodarilo jednoznačne potvrdiť.
V roku 1994 český maliar Josef Žáček vystavil v pražskej galérii Behémót sériu kontroverzných portrétov hľadaných členov poslednej generácie R.A.F., ktoré vytvoril rok pred tým pri svojom pobyte vo Švajčiarsku a ktoré boli inšpirované zatýkaní v Bad Kleinen v júni 1993. Výstava vzbudila veľký ohlas.

</doc>
<doc id="164699" url="https://sk.wikipedia.org/wiki?curid=164699" title="Medvedí potok (prítok Flochovca)">
Medvedí potok (prítok Flochovca)

Medvedí potok je potok v hornom Turci, v juhovýchodnej časti okresu Turčianske Teplice. Je to ľavostranný prítok Flochovca, meria 1,9 km a je tokom V. rádu.
Prameň.
Tečie v Kremnických vrchoch, v podcelku Flochovský chrbát, pramení na juhojuhozápadnom svahu Svrčinníka (1 312,8 m n. m.) v nadmorskej výške približne 1 130 m n. m. 
Opis toku.
Od prameňa tečie napriameným korytom juhojuhovýchodným smerom, zľava priberá krátky prítok (1 025,0 m n. m.) z južného svahu Svrčinníka a stáča sa smerom na západojuhozápad. Na dolnom toku sa napokon stáča juhozápadným smerom a v Širokej doline, v blízkosti chaty Štrich, sa v nadmorskej výške cca 928 m n. m. vlieva do Flochovca.

</doc>
<doc id="164700" url="https://sk.wikipedia.org/wiki?curid=164700" title="Červená hviezda">
Červená hviezda

"Pre astronomický význam pozri Hertzsprungov-Russellov diagram."
Červená hviezda je päťramenný symbolom komunizmu rovnako ako aj všeobecne socializmu. Najčastejšie reprezentuje päť prstov ruky robotníka, alebo päť kontinentov. Červená farba reprezentuje krv preliatu v boji a tiež to, že všetci ľudia majú rovnakú farbu krvi bez ohľadu na rasu, pohlavie či spoločenské postavenie.
Okrem komunizmu má červená hviezda aj iné symbolické významy.
História.
Červená hviezda je symbolom samotnej revolúcie už od 18. storočia, kedy bola použitá počas Veľkej francúzskej revolúcie.
K jej významnejšiemu použitiu došlo po prvýkrát počas Občianskej vojny v Rusku. Bola použitá na odlíšenie vojakov moskovskej posásky od ruských vojakov prichádzajúcich z nemeckého a rakúskeho frontu v závere prvej svetovej vojny.
Použitie.
Červená hviezda sa nachádzala v štátnych znakoch a na vlajkách zaniknutých krajín Sovietsky zväz a Juhoslávia a v súčasnosti sa stále nachádza v štátnom znaku aj na štátnej vlajke Kórejskej ľudovodemokratickej republiky.
Okrem toho sa nachádza aj na vlajkách a v štátnych znakoch niektorých štátov (vlajka Džibutska a Zimbabwe a znak Mozambiku), ktoré nie sú socialistické.
Nachádza sa aj v znakoch organizácii Frakcia Červenej armády, Zapatova armáda národného oslobodenia (EZLN). Symbol je často používaný hudobnou skupinou Rage Against the Machine, kvôli ich sympatii s EZLN.
V roku 1930 bol v Sovietskom zväze zavedený Rad Červenej hviezdy ako ocenenie osobností Červenej armády, sovietskeho námorníctva, pohraničných a vnútorných vojsk, pracovníkov orgánov Výboru štátnej bezpečnosti ZSSR a tiež vojenským jednotkám, vojenským lodiam, zjednoteniam, podnikom, inštitúciam, organizáciam za významné zásluhy vo veci obrany ZSSR.
Červená hviezda je tradičným symoblom výrobcu piva Heineken. Nemá však nič spoločné s červenou hviezdou ako symbolom komunizmu.
Červená hviezda sa nachádza tiež na čele známej komixovej hrdinky Oktobriany.
Legalita.
Po rozpade východného bloku vznikli v niektorých krajinách snahy o zákaz používania červenej hviezdy ale i kosáka a kladiva. Niektoré štáty však majú aj v súčasnosti červenú hviezdu, kosák a kladivo v štátnom znaku.
V roku 2006 bol v českom parlamente podaný návrh na zákaz používania červenej hviezdy, ktorý poslanci zamietli. Naproti tomu v Poľsku a Maďarsku poslanci takéto zákony prijali už v polovici devädesiatych rokov 20. storočia. Podobný návrh zákona bol v českom parlamente opäť podaný v roku 2007.
V roku 2005 zažalovalo v Maďarsku burzové združenie obhajujúce záujmy malých akcionárov pivovar Heineken za používanie červenej hviezdy vo svojom znaku. Nižšie obvodné súdy žalobu zamietli s odôvodnením, že hviezda v logu pivovrau nemá nič spoločné s komunistickou ideológiou.

</doc>
<doc id="164701" url="https://sk.wikipedia.org/wiki?curid=164701" title="Srnčí potok">
Srnčí potok

Srnčí potok je potok v hornom Turci, dnes v severovýchodnej časti okresu Žiar nad Hronom. Je to ľavostranný prítok Turčeka, meria 2,5 km a je tokom V. rádu.
Prameň.
Tečie v Kremnických vrchoch, v podcelku Flochovský chrbát, pramení severne od obce Krahule v lokalite Zruby, v nadmorskej výške približne 920 m n. m. 
Opis toku.
Od prameňa tečie najprv na krátkom úseku na sever, potom sa stáča severoseverovýchodným smerom a sprava priberá prítok z lokality Predné diely. Odtiaľ už pokračuje smerom na sever, z ľavej strany priberá prítok z južného svahu Mesiačkového vrchu (976,3 m n. m.) a sprava Krivú (0,8 km). Juhovýchodne od Horného Turčeka, v Krahulskej doline, ústi v nadmorskej výške cca 765 m n. m. do Turčeka.

</doc>
<doc id="164710" url="https://sk.wikipedia.org/wiki?curid=164710" title="Ludovic Giuly">
Ludovic Giuly

Ludovic Giuly (* 10. júl 1976) je francúzsky futbalista, v súčasnosti pôsobí v klube AS Monaco. Hrá na pozícii útočníka, krídelníka alebo stredopoliara. 
Kariéra v kluboch.
Začiatky.
S kariérou začínal v klube Olympique Lyonnais, s ktorým nastúpil v 110 zápasoch a dal 25 gólov. V roku 1998 prestúpil do Monaka, s ktorým dosiahol významný výsledok – finále v Lige Majstrov v roku 2004. Tu odohral až 213 zápasov a dal 55 gólov.
FC Barcelona.
Po úspešnej sezóne FC Barcelona zaplatila 8,5 milióna € za jeho prestup. Barcelone pomohol získať titul v La Lige v sezóne 2004-05. S 11 gólmi bol druhým najlepším strelcom klubu, čím splnil svoj sľub, ktorý dal pred sezónou, aj keď mal zdravotné problémy zo svalmi. V sezóne 2005-06 vyhral opäť s Barcelonou ligu, triumfoval aj v Lige Majstrov, keď dal v semifinále proti AC Miláno jediný gól v dvojzápase. V sezóne 2006-07 bol stále kľúčovým hráčom Barcelony, ale nakoniec ho zo zostavy vytlačila vychádzajúca hviezda Lionel Messi a rozhodol sa odísť. 
AS Rím.
Dňa 17. júla 2007 Giuly prestúpil do AS Rím za 4,5 milióna € a podpísal ročnú zmluvu za 1,8 milióna €. V tejto sezóne dal 6 gólov v lige a patril medzi piatich najlepších strelcov Rimanov.
Paris Saint-Germain.
Od 18. júla 2008 Giuly prišiel naspäť do Francúzska do tímu Paris Saint-Germain za 2,5 milióna €. A hneď v prvej sezóne dosiahol s tímom menší úspech, keď dosiahol s tímom 6. miesto a len o horšie skóre prišiel s tímom o Európsku ligu. V druhej sezóne sa tímu moc nedarilo a skončili na 13. mieste. Avšak zo skúsenosťami Giuly, Claudem Makélélém a Grégorym Coupetom získal PSG triumf v Coupe de France, keď vo finále vyhrali nad Giulyovým bývalým tímom AS Monaco, čim si zabezpečili Európsku ligu. Po sezóne 2011-12 ukončil spoluprácu s PSG.
AS Monaco.
Dňa 8. augusta 2011 podpísal Giuly zmluvu s druholigový tímom AS Monaco, v ktorom hrával medzi rokmi 1998-2004.
Reprezentačná kariéra.
Giuly nemohol hrať za Francúzsko na Euro 2004, kvôli zranenej nohe, ktorú si zranil vo finále Ligy majstrov toho roku. Nebol nominovaný ani na MS vo futbale 2006, jeho miesto dostal Franck Ribéry. Avšak mohol ísť na majstrovstvá, lebo sa zranil Djibril Cissé, ale bol na dovolenka v Dubaji a nahradil ho Sidney Govou. 

</doc>
<doc id="164714" url="https://sk.wikipedia.org/wiki?curid=164714" title="Samuel Eto’o">
Samuel Eto’o

Samuel Eto'o Fils (* 10. marec 1981, Douala, Kamerun) je bývalý kamerunský profesionálny futbalista, ktorý hral na pozícii útočníka. Na jeho vrchole bol označovaný za jedného z najlepších útočníkov na svete, a je označovaný za jedného z najlepších afrických futbalistov v histórii, keď vyhral ocenenie Africký futbalista roka rekordných štyrikrát: v rokoch 2003, 2004, 2005 a 2010.
V drese národnej reprezentácie Kamerunu získal zlatú medailu na Olympijských hrách v roku 2000. Reprezentoval Kamerun aj na Majstrovstvách sveta v rokoch 1998 a 2002. Je historicky najlepším strelcom Afrického pohára národov.
V 10. kole La Ligy v sezóne 2008/2009 strelil v zápase proti Realu Valladolid štyri góly.
V novembri 2008 rozhovore pre francúzsky denník L'Equipe uviedol, že by rád svoju kariéru ukončil v klube Olympique de Marseille. 27. júla 2009 podpísal 5-ročnú zmluvu s talianskym klubom FC Internazionale Milano.
V septembri 2021 oznámil Samuel Eto'o svoju kandidatúru na prezidenta Kamerunskej futbalovej federácie (Fecafoot).

</doc>
<doc id="164716" url="https://sk.wikipedia.org/wiki?curid=164716" title="Inská ríša">
Inská ríša



</doc>
<doc id="164717" url="https://sk.wikipedia.org/wiki?curid=164717" title="Futbol Club Barcelona">
Futbol Club Barcelona



</doc>
<doc id="164722" url="https://sk.wikipedia.org/wiki?curid=164722" title="Olympique de Marseille">
Olympique de Marseille

Olympique de Marseille (skrátene známy ako OM) je francúzsky futbalový klub, v súčasnosti účastník najvyššej francúzskej klubovej súťaže Ligue 1. Domáce zápasy hrá na štadióne Stade Vélodrome v Marseille. Je to jediný francúzsky klub, ktorému sa podarilo vyhrať Ligu Majstrov. V tejto súťaži triumfoval v roku 1993, keď vo finále zvíťazil nad AC Miláno. Kvôli finančným škandálom v roku 1994 ale skončila víťazná séria klubu, Marseille sa ocitol v druhej lige. Od tohto momentu sa klubu zatiaľ nepodarilo zaznamenať výraznejší úspech. Až v sezóne 2009-2010 získali po 18 rokov francúzsky ligový titul. 
História.
Založenie-1985.
Založenie klubu sa datuje do roku 1892, kedy sa o jeho vznik zaslúžil aristokrat René Dufaure de Montmirail. Francúzsko vtedy holdovalo viac rugby, zatiaľ čo futbal sa šíril najmä vďaka anglickým a nemeckým námorníkom. Už v tomto období na pomedzi 19. storočia a 20. storočia sa v klube ujalo motto, ktoré zostalo dodnes: Droit au But (preklad: Priamo k cieľu). Medzi rokmi 1904 a 1908 sa Olympique prebojoval do semifinále francúzskej súťaže, na trofej však zatiaľ nedosiahol. Úspešné časy zažíval mestský rival Stade Helvétique Marseillaise, ktorý medzi rokmi 1909 až 1913 vyhral túto súťaž celkovo trikrát. Prvá svetová vojna potom vystavila futbalu stopku.
Povojnové 20. roky sa ukázali byť zlatou érou, v ktorej vtedajší hviezdy Edouard Crut či Jean Boyer pomohli vybojovať novovzniknutý domáci pohár. Roku 1924 sa Olympique Marseille stal prvým klubom mimo Paríž, ktorý získal tento pohár, ďalší triumf sa uskutočnil v roku 1926 a v roku 1927. Roku 1929 sa stal Olympique majstrom francúzskej amatérskej ligy. O tri roky neskôr sa prístavný klub z Marseille pripojil k ďalším klubom v iniciatíve založiť profesionálnu ligu. Túto súťaž tím prvýkrát vyhral v roku 1937, v rokoch 1935 a 1938 potom pridal ďalší triumf v domácom pohári. Ani počas vojny mužstvo nezaháľalo a v roku 1943 získalo svoju šiestu výhru vo francúzskom pohári. Oporou boli stredopoliar Roger Scotti a útočník Emmanuel Aznar. Kým Scotti sa stal rekordmanom v počte za klub odohraných zápasov (zastavil sa na čísle 406), Aznar sa strelecky presadil 56 gólmi v 38 zápasoch. 
Počas 50. a 60. rokov nastalo hluché obdobie bez jedinej trofeje, v rokoch 1959 a 1963 Marseille dokonca zostúpilo do druhej ligy. Hoci nešlo o obdobie úspechov, našli sa aj pozitíva. Švédsky útočník Gunnar Andersson sa s 186 gólmi zaradil medzi najväčšie legendy klubu. Napriek tomu boli okamihy, ktoré by priaznivci najradšej zabudli, napríklad prehru so Saint-Étienne 3:10 na domácej pôde roku 1952. Opätovný rozmach nastal v 60. rokoch, keď sa stal riaditeľom Marcel Leclerc a trénerom Mario Zatelli. Roku 1969 pridal klub do zbierky ďalšiu trofej Coupe de France. Dvojica útočníkov v zložení Skoblar-Magnusson stála za ziskom majstrovského titulu dva roky nato. V ročníku 1971/72 tím obhájil titul a navrch pridal domáci pohár. Pre Marseille to bol vôbec prvý double v histórii. Porovnanie s európskymi tímami však dopadlo neúspechom; najprv nestačili na Cruijffov Ajax a ďalší rok na Juventus. Roku 1976 Marseille získali ďalšie domáce pohár, francúzsku scénu avšak postupne ovládol klub zo Saint-Étienne.
Roku 1980 boli fanúšikovia nepríjemne šokovaní zostupom, hoci v kádri pôsobilo hneď niekoľko reprezentantov vrátane Marca Berdolla, Andersa Linderoth, Didiera sixe či Mariusa Trésor. Mužstvo potom vsadilo na mladých odchovancov, ktorí tím vyzdvihli späť do prvej ligy. Tejto generácii zvané Les Minots vládol obrancu a neskorší kapitán Éric Di Meco, v dobe postupu roku 1984 ešte len 20-ročný.
1985-2009.
Bernard Tapie sa stal prezidentom v roku 1986 a jeho meno sa spája s najslávnejším obdobím prístavného celku. Pod jeho vedením dorazili Jean-Pierre Papin, Karlheinz Förster alebo Klaus Allofs. V ročníku 1988/89 získalo Marseille double, na ktorom sa značne podieľal v lige 22 gólový útočník Jean-Pierre Papin. Tím prekonal všetky doterajšie rekordy francúzskej ligy, potom čo získal majstrovské tituly v nasledujúcich štyroch sezónach.
V ročníku 1989/90 Olympique obhájil titul za pomoci 30 gólov Papina, ktorého v majstrovskom ťažení podporovali Didier Deschamps, Enzo Francescoli alebo Chris Waddle. Dosiahol tiež semifinále v rámci PMEK, kde len vďaka pravidlu počtu gólov vypadol s Benficou. Benfica navyše počas prvého zápasu strelila kontroverzný gól, ktorý nemal platiť.
Tretíkrát v rade najlepší ligový kanonier Papin 23 gólmi prispel k triumfu v ročníku 1990/91. Vo finále PMEK mal tím najcennejšiu trofej Európy na dosah, ale v penaltovom rozstrele podľahol CZ Belehrad 3:5. Ďalší rok potvrdilo mužstvo rolu francúzskeho lídra štvrtým titulom, na ktorom sa takmer 40 gólmi podieľali Papin a Pelé. Postupu do skupiny PMEK však zabránila Sparta Praha.
Štvrtý titul za sebou Marseille znova kvalifikoval do Európy. Pohár majstrov európskych krajín nahradila Liga majstrov, do ktorej klub vkročil vyradením Glentoran Belfast a Dinama Bukurešť. Ako v Európe, tak na domácej scéne tiahli tím útočníci Alen Bokšić a Rudi Völler, ktorí si dokopy prišli na takmer 50 gólov. Po prvých zápasoch s Glasgow Rangers (2:2), Club Brugge (2:0) a CSKA Moskva (1:1) mal tím na konte päť bodov. 
Štvrtý zápas bol proti CSKA - bol to tím, ktorý v predkole vyradil Barcelonu. Góly Pelého, Ferreriho, Desaillyho a hetrik Sauzéeho rozhodli o drvivej výhre 6:0. Na piaty zápas hraný začiatkom apríla na Stade Vélodrome dorazil škótsky klub Rangers bez hviezdneho útočníka Marka Hateleyho, ktorý bol za zvláštnych okolností vylúčený proti Bruggám a suspendovaný pre ďalšie zápasy. Hoci Sauzée otvoril skóre domáceho zápasu, Škóti zrovnali vďaka Durrantovi na konečných 1:1. Olympique Marseille museli vyhrať posledný zápas proti Bruggám a dúfať v nevýhru Rangers doma proti CSKA. Kým Francúzi si došli pre vytúžené tri body, Rangers bez Hateleyho doma remizovali 0:0. Marseille tak zamierilo do finále s víťazom druhej skupiny, ktorým sa stal AC Miláno kouča Fabia Capella. Milánčania disponovali svetovým útočníkom van Bastenom a obranou s menami Costacurta, Maldini, Baresi a Tassotti, napriek tomu dal jediný gól večera Basile Boli. Marseille vyhralo Ligu majstrov, na domácej scéne potom piaty titul za sebou.
V nasledujúcich mesiacoch prepukol korupčný škandál týkajúci sa najmä Tapieho a jeho pravej ruky, generálneho riaditeľa Bernese. Olympique Marseille síce v ročníku 1993/94 vybojovali druhé miesto, boli však preradení do druhej ligy. bol im taktiež odobratý posledný francúzsky titul.
Marseille sa vrátila do najvyššej ligy v roku 1996 s podporou výkonného riaditeľa spoločnosti Adidas Roberta Louis-Dreyfusa. Za trénera si vybral Rollanda Courbisa, upísal hráčov Fabrizia Ravanelliho, Laurenta Blanca a Andreasa Köpkeho a návrat pre Marseille znamenal jedenáste miesto v Ligue 1. V sezóne 1998–99 oslávil tím svoju storočnicu a vytvoril tím hviezd: Robert Pires, Florian Maurice a Christophe Dugarry, ktorý vyvrcholil druhým miestom vo francúzskom šampionáte, hneď za Bordeaux a prítomnosťou v Pohári UEFA kde vo finále v roku 1999, prehrali s FC Parmou. Courbis opustil tím v novembri 1999 po zlom začiatku sezóny.
Najbližšie sa Marseille k ďalšej trofeji dostalo, keď sa v roku 2004 dostali do finále Pohára UEFA a pôsobivo porazili Dnipro, Internazionale, Liverpool a Newcastle United. Vo finále ich však porazil čerstvo korunovaný španielsky šampión Valencia a fanúšikovia boli opäť nútení na ďalšiu trofej čakať. V roku 2005 sa Marseille podarilo zvíťaziť v Intertoto Cupe, porazil v ňom Lazio a Deportivo de La Coruña a získali ďalší postup do Pohára UEFA.
V Lige majstrov sa Marseille stalo prvým francúzskym tímom, ktorý zvíťazil na Anfielde, keď v sezóne 2007 zvíťazil nad vicemajstrom Liverpoolu 1:0. Z úvodných dvoch zápasov si tím odniesol šesť zo šiestich bodov. V ďalšom zápase zremizovali a v záverečnej skupinovej hre podľahli Liverpoolu 4:0, ktorý ako prvý anglický tím zvíťazil na štadióne Stade Vélodrome. Marseille, tretie v skupine Ligy majstrov, potom vstúpilo do pohára UEFA. Marseille zavŕšil sezónu 2008–09 druhým miestom v Ligue 1 po tesných pretekoch s Bordeaux o titul. To im vynieslo priamy vstup do skupinových fáz Ligy majstrov UEFA, čo bola ich tretia sezóna v rade. 
2009-2014.
Dominantný Lyon mal byť kandidátom na titul aj v ročníku 2008/09. Tréner Gerets dostal pre svoj tím posilu v podobe Ben Arfy, ktorý prišiel práve z Lyonu za 12 miliónov eur. Ten tak vystužil zálohu spoliehajúcu sa tiež na Lorika Canu a Benoît Cheyrou, zatiaľ čo o góly sa mali starať útočníci Bakari Kone a Mamadou Niang. V bránke stál Steve Mandanda, na stopérkej pozícii Hilton a na ľavom kraji obrany potom Taye Taiwo. Marseille a Bordeaux sa chopili rolí vyzývateľov Lyonu v tesnom boji o titul. Štyri kolá pred koncom malo Marseille a Bordeaux po 68 bodoch, zaváhanie prístavného celku proti Lyonu ale dostalo do výhody Bordeaux, ktoré malo pred posledným kolom náskok troch bodov. Hoci Geretsovi zverenci porazili Rennes 4:0, ich konkurent nezaváhal proti Caen a titul získal on. V rámci Ligy majstrov neuspeli v skupine v konkurencii FC Liverpool a Atlética Madrid a skončili tretí pred PSV Eindhoven. V rámci Pohára UEFA dosiahli štvrťfinále, pre ďalšiu sezónu mal tím istotu účasti v Lige majstrov. Pre nezhody s majiteľom však tím opustil tréner Gerets.
Posilou pre Les Olympiens sa stal záložník Stéphane Mbia, ďalšími prídavky do tímu sa stali napr. Gabriel Heinze, Lucho Gonzalez, Édouard Cissé a Souleymane Diawara. Marseille zvíťazilo vo finále Coupe de la Ligue 2010 na ihrisku Stade de France v marci 2010 keď porazili Bordeaux 3:1. Bol to ich prvý významný titul od triumfu v Lige majstrov o 17 rokov skôr. 
O dva mesiace neskôr Marseille vyhralo svoj prvý ligový titul po 18 rokov s dvoma zápasmi k dobru, keď porazilo Rennes 3:1. Ďalší významný titul bolo víťazstvo v Coupe de la Ligue, keď v ročníku 2011 zvíťazil 23. apríla víťazstvom nad 1:0 Montpellier. Predtým sa kvalifikovali do poslednej šestnástky Ligy majstrov UEFA prvýkrát od svojho historického úspechu, prehrali však 2:1 na Old Trafford s Manchestrom United a vytvorili tiež rekord Ligy majstrov tým, že rozdrvili Žilinu 7:0, čo bolo najväčšie víťazstvo hostí v histórii súťaže. V roku 2011 stratilo Marseille majstrovský titul Ligue 1, ale piatykrát v rade sa kvalifikovali do Ligy majstrov UEFA, čo bol klubový rekord. 
27. júla 2011 vyhralo Marseille titul Trophée des Champions 2011 keď porazili Lille 5–4 na ihrisku Stade de Tanger v Maroku. Výsledok bol významný, keďže Marseille ešte 5 minút pred koncom prehrávali 3:1. Bol to pozoruhodný návrat, keď za posledných päť minút bolo strelených 5 gólov a hetrikom sa blysol André Ayew. Liga majstrov im priradila ťažkých súperov - Real Madrid a AC Miláno a na Marseille tak nakoniec pripadlo až tretie miesto pred FC Zürich zaisťujúce účasť v play-off novej Európskej ligy. Tam Marseille skončilo v osemfinále, kde nestačilo na Benficu Lisabon.
Obhajobu titulu mali umožniť prichádzajúci útočníci André-Pierre Gignac a Loïc Rémy. Do obrany navyše dorazil Španiel César Azpilicueta. Klub sa však v sezóne 2011–12 trápil a po šiestich zápasoch mu patrili spodné priečky tabuľky Ligue 1. V Lige majstrov zvíťazilo 3:0 proti Borussii Dortmund a v novembri toho istého roku uspelo 3:0 nad súperom PSG. Marseille sa tak už druhú sezónu v rade kvalifikoval do vyraďovacích fáz Ligy majstrov.
Vo februári 2012 "vybojovalo" mužstvo dlhú negatívnu sériu - 13 zápasov bez víťazstva, ale po prvýkrát od víťazstva v súťaži v roku 1993 sa kvalifikovalo do štvrťfinále Ligy majstrov. V nej počas svojej slabej formy podľahol neskorším finalistom Bayern Mníchov. Klub si však tretí rok udržal Coupe de la Ligue a vo finále porazil Lyon 1:0. Ďalší Ligue 1 titul sa tak získať nepodarilo, proti bolo Lille na čele s Eden Hazard. Na Les Olympiens tak zostalo druhé miesto.
V lete 2012 rezignoval Deschamps a kormidlo prevzal Elie Baup, ktorý v sezóne 2012–13 priviedol klub k prekvapujúcemu druhému miestu napriek tomu, že predal viac kľúčových hráčov. Baup bol vyhodený 7. decembra 2013 po porážke 1:0 s Nantes na štadióne Stade Velodrome. Nahradil ho dočasne José Anigo. Klub skončil v sezóne 2014 šiesty a po prvýkrát za posledných desať rokov nezískal miestenku v dôležitých európskych súťažniach. Anigo klub krátko potom opustil.
2014-súčasnosť.
2. mája 2014 oznámilo vedenie klubu dohodu s Marcelom Bielsom, ktorý vo svojej neskoršej kariére dotiahol ako hlavný trénenr Leeds United tento tím až do Premier League. Bielsa bol prvým argentínskym trénerom klubu a prvým trénerom, ktorý viedol tím do vynoveného štadióna Velodrome, ktorý sa otvoril v auguste prípravným zápasom proti Montpellier. V prvej Bielsovej sezóne, klub viedol ligovú tabuľku sedem mesiacov, skončil však štvrtý ale kvalifikoval sa tak do Európskej ligy UEFA. V júni 2015 odišli z klubu traja kľúčoví hráči - André-Pierre Gignac a André Ayew po skončení zmlúv opustili klub pre Tigres UANL a Swansea City, zatiaľ čo Dimitri Payet odišiel do West Ham United za 15 miliónov EUR .
Po solídnej predsezónnej fáze, ktorá zahŕňala výhru 2:0 nad Juventusom v trofeji Roberta Louisa-Dreyfusa a angažovaní deviatich hráčov, Bielsa rezignoval na svoj post, len pár minút po prvom zápase Ligue 1 v sezóne 2015–16. proti Caen. Marseille prehralo zápas 1:0 a Bielsa, svojím nečakaným rozhodnutím šokoval futbalový svet. Poukázal na nedôveru vedeniu klubu. Bielsov odchod údajne zanechal jeho hráčov v šoku, mnohí sa túto správu dozvedeli len prostredníctvom sociálnych sietí.
19. augusta 2015 bol za nového trénera Marseille vyhlásený Míchel. Prežil však veľmi frustrujúcu sezónu, keď klub viac ako šesť mesiacov nedokázal vyhrať domáci zápas v Ligue 1. K jeho prepusteniu došlo v predvečer semifinálového zápasu klubu Coupe de France. Rovnako ako v roku 2015 aj teraz bol ako dočasný tréner menovaný Passi. Pod jeho vedením sa Marseille dostalo do finále Coupe de France prvýkrát za posledných deväť rokov kde podľahlo 4:2 súperovi z Paríž Saint-Germain. Marseille skončili ligovú sezónu na trinástom mieste, čo je najhoršie umiestnenie za posledných 15 rokov.
V lete 2016 Marseille opäť predalo niekoľko kľúčových hráčov, aby splnili finančné záväzky a vyrovnali svoje mzdové náklady pred blížiacim sa prevzatím. Steve Mandanda, dlhoročný kapitán klubu sa presťahoval do Crystal Palace, Nicolas N'Koulou prestúpil do Lyonu, zatiaľ čo útočník Michy Batshuayi bol predaný do Chelsea za rekordných 40 miliónov eur.
Sezónu 2016–17 v Ligue 1 začali Marseille s dočasným manažérom Franckom Passim na čele. 3. mája 2018 sa Marseille dostalo do finále Európskej ligy UEFA 2017–18 po vyradení Red Bullu Salzburg v semifinále keď prvý zápas 26, apríla 2016 vyhrali 2:0, v odvete sa vďaka víťazstvu Salzburgu rovnakým skóre dostali do predĺženia, kde gólom da Fonseca v 116 minúte rozhodli o svojom postupe. Vo finále však prehrali s Atléticom Madrid.
V sezóne 2019–20 skončili Marseille na druhom mieste po predčasnom ukončení sezóny kvôli pandémii Covid-19, čím sa kvalifikovalo do Ligy majstrov UEFA 2020–21 prvýkrát od roku 2013–14. 25. novembra 2020 prekonalo Marseille negatívny rekord v počte po sebe idúcich prehier v Lige majstrov, čím prekonalo doterajší rekord 12 prehier v rade stanovený belgickým Anderlechtom. Rok 2021 začali marselle výhrou 3:1 nad Montpelier a v tabuľke sa pohybovali okolo šiesteho miesta.

</doc>
<doc id="164724" url="https://sk.wikipedia.org/wiki?curid=164724" title="San">
San

San môže byť:

</doc>
<doc id="164725" url="https://sk.wikipedia.org/wiki?curid=164725" title="Politická expozitúra">
Politická expozitúra

Politická expozitúra je zvláštna administratívna jednotka (akýsi "podokres") v Rakúsku, ktorú tvorí územie podliehajúce špeciálnej expozitúre-úradu (vlastného) okresného úradu. 
V minulosti bolo takýchto území viac, dnes existuje už len politická expozitúra Gröbming v rámci okresu Liezen v spolkovej krajine Štajersko.
Pozri aj.
Bad Aussee (expozitúra)

</doc>
<doc id="164727" url="https://sk.wikipedia.org/wiki?curid=164727" title="Ríša Inkov">
Ríša Inkov



</doc>
<doc id="164730" url="https://sk.wikipedia.org/wiki?curid=164730" title="Bad Aussee (expozitúra)">
Bad Aussee (expozitúra)

Bad Aussee bola do 31. decembra 2011 politická expozitúra v rakúskej spolkovej krajine Štajersko v okrese Liezen. Nachádzala sa na severozápade Štajerska, mala rozlohu 470 km² a 1. januára 2010 tu žilo 11 791 obyvateľov. Sídlom expozitúry bolo mesto Bad Aussee.

</doc>
<doc id="164731" url="https://sk.wikipedia.org/wiki?curid=164731" title="Politická expozitúra Bad Aussee">
Politická expozitúra Bad Aussee



</doc>
<doc id="164732" url="https://sk.wikipedia.org/wiki?curid=164732" title="Gröbming (expozitúra)">
Gröbming (expozitúra)

Gröbming je politická expozitúra v rakúskej spolkovej krajine Štajersko v okrese Liezen. Nachádza sa na západe Štajerska, má rozlohu 952 km² a žije tu 22 384 obyvateľov . Síldom expozitúry je mesto Gröbming.

</doc>
<doc id="164733" url="https://sk.wikipedia.org/wiki?curid=164733" title="Politická expozitúra Gröbming">
Politická expozitúra Gröbming



</doc>
<doc id="164734" url="https://sk.wikipedia.org/wiki?curid=164734" title="Gröbming">
Gröbming

Gröbming je trhová obec v Rakúsku v spolkovej krajine Štajersko, v okrese Liezen a v politickej expozitúre Gröbming. 
Má rozlohu a žije tu 3038 obyvateľov (01. 01. 2019).

</doc>
<doc id="164735" url="https://sk.wikipedia.org/wiki?curid=164735" title="Aussee (expozitúra)">
Aussee (expozitúra)



</doc>
<doc id="164736" url="https://sk.wikipedia.org/wiki?curid=164736" title="Bad Aussee">
Bad Aussee

Bad Aussee je mesto v rakúskej spolkovej krajine Štajersko (spolková krajina), v okrese Liezen . 
Má rozlohu a žije tu 4 883 obyvateľov (2011).
Partnerské mestá.
 Plaisir, Francúzsko, 1981

</doc>
<doc id="164737" url="https://sk.wikipedia.org/wiki?curid=164737" title="Aussee">
Aussee



</doc>
<doc id="164739" url="https://sk.wikipedia.org/wiki?curid=164739" title="Politická expozitúra Aussee">
Politická expozitúra Aussee



</doc>
<doc id="164742" url="https://sk.wikipedia.org/wiki?curid=164742" title="Hathor">
Hathor

Hathor () alebo Hathór () je bohyňa starovekého Egypta, pôvodne zosobnenie Mliečnej cesty, ktorú si Egypťania predstavovali ako mlieko vytekajúce z vemena nebeskej kravy. Hathor je jednou z najstarších bohýň Egypta. Dôkazy o jej kulte máme už z preddynastickej doby a s určitosťou vieme, že bola uctievaná za 2. dynastie. Meno bohyne má odkazovať na jej úlohu ako Mliečnej cesty ohraničovať nebeskú klenbu, teda sféru boha Hora. Hathor bola pôvodne považovaná za dcéru boha Ré.
Iné označenie pre Hathor, ktoré sa rovnako používalo po celých 3000 rokov jej existencie, bolo Mehturt (prípadne Mehurt, Mehet-Weret alebo Mehet-uret), čiže Veľká potopa, opäť odkaz na jej podobu ako Mliečna cesta, ktorá sa považovala za akýsi Níl na oblohe, nebeský kanál, ktorým sa plavilo každý deň po oblohe slnko. Z týchto príčin Hathor ako Mehturt zodpovedala za každoročné záplavy na Níle a bola tiež spájaná s nadchádzajúcim pôrodom (pretože krátko pred pôrodom dôjde k úniku plodovej vody, ktorá je symbolicky tiež potopou).
Egypťania si Hathor ctili, snáď pre jej spojitosť s vodou, ako ochrankyňu v púštnych oblastiach (jej chrám stál napríklad v púštnej ťažobnej oblasti Serabit el-Chadim na Sinaji).
Podľa niektorých egyptológov bola bohyňa spájaná aj s umelým svetlom, čo by dokazovalo zobrazenie niečoho podobného elektrickému svetlu v Hathorinom chráme v Dendere. Iní tento nález považujú skôr za zobrazenie lotosového kvetu s hadom zvinutým v jeho vnútri.

</doc>
<doc id="164744" url="https://sk.wikipedia.org/wiki?curid=164744" title="Formula 1 v roku 2006">
Formula 1 v roku 2006

Sezóna 2006 bola 57. ročníkom majstrovstiev sveta jazdcov a 49. ročníkom šampionátu konštruktérov Formuly 1. Kalendár obsahoval 18 veľkých cien. Sezóna začala Veľkou cenou Bahrajnu 12. marca, a skončila sa Veľkou cenou Brazílie 22. októbra 2006.
Medzi jazdcami obhájil minuloročné prvenstvo Španiel Fernando Alonso jazdiaci za Renault F1, o 13 bodov pred odchádzajúcim Michaelom Schumacherom. Renault zvíťazil takisto medzi konštruktérmi s náskokom 5 bodov pred tímom Ferrari. Pre Renault to je posledný titul do aktuálnej sezóny.
Sezóna sa niesla v znamení súbojov medzi Alonsom a Schumacherom, ktorí vyhrali po sedem pretekov. Renault a Ferrari zvíťazil vo všetkých pretekoch, okrem Veľkej ceny Maďarska kde zvíťazila Honda.
Výsledky a umiestnenie.
Bodovací systém.
Body sa udeľovali prvým ôsmim najlepšie klasifikovaných jazdcov. Body sa udeľujú za každé preteky podľa nasledujúceho systému:

</doc>
<doc id="164746" url="https://sk.wikipedia.org/wiki?curid=164746" title="Komančovia">
Komančovia



</doc>
<doc id="164752" url="https://sk.wikipedia.org/wiki?curid=164752" title="Expozitúra">
Expozitúra

Expozitúra (z ; a ) môže byť:

</doc>
<doc id="164753" url="https://sk.wikipedia.org/wiki?curid=164753" title="Bus">
Bus



</doc>
<doc id="164755" url="https://sk.wikipedia.org/wiki?curid=164755" title="Bridgestone">
Bridgestone

Bridgestone Corporation resp. Kabushiki Kaisha Bridgestone (; transkripcia: "Kabušiki gaiša Buridžisuton"; ) je japonský gumárenský konglomerát, ktorý založil v roku 1931 Šodžiro Išibaši () v meste Kurume v prefektúre Fukuoka v Japonsku. Meno Bridgestone pochádza z doslovného prekladu a transpozície "išibaši", čo znamená v japončine „kamenný most“. 
V súčasnosti (2012) má Bridgestone najväčší podiel na celosvetovom trhu výrobcov pneumatík (v roku 2012 činil 15,3 %, naproti tomu Michelin 14,0 % a Goodyear 10,1%). Pneumatiky tvoria až 85 % produkcie spoločnosti, k ostatným výrobkom patria rôzne gumárenské produkty pre priemysel a stavebníctvo (antivibračné a zvukovoizolačné materiály, polyuretánová pena, hadice, tesnenia a pod.).

</doc>
<doc id="164766" url="https://sk.wikipedia.org/wiki?curid=164766" title="Jozef Wesserle">
Jozef Wesserle

Jozef Wesserle (iný zápis: Josef Wesserle; ; * 12. marec 1781, Nitrianske Pravno† 1838, Pešť) bol uhorský historik, numizmatik a univerzitný profesor.
Život.
Narodil sa v rodine Jána Vesserle a jeho manželky Márie. Vzdelanie získal na školách v Nitrianskom Pravne, Prievidzi, Tate a Stoličnom Belehrade. Filozofiu študoval vo Vacove a štúdiá ukončil na univerzite v Pešti, kde študoval filozofiu a právo.
Neskôr pôsobil v Diakovári ako profesor filozofie, histórie, maďarčiny a literatúry. Od roku 1810 bol riadnym profesorom na Kráľovskej akadémii v Košiciach, v rokoch 18131816 pôsobil v Bratislave a od roku 1817 bol riadnym profesorom na katedre numizmatiky a archeológie na univerzite v Pešti. Od roku 1822 bol dekanom filozofickej fakulty v Pešti.
Zaoberal sa zbieraním rímskych, gréckych a uhorských mincí.

</doc>
<doc id="164774" url="https://sk.wikipedia.org/wiki?curid=164774" title="Limburčina">
Limburčina

Limburčina je skupina germánskych nárečí, resp. podľa niektorých názorov samostatný germánsky jazyk, používaná/používaný v Holandsku, Belgicku a v časti Nemecka, predovšetkým v hraničnej oblasti týchto troch štátov. V Holandsku má štatút regionálneho jazyka a je pod ochranou podľa kapitoly 2 "Európskej charty regionálnych a menšinových jazykov". 

</doc>
<doc id="164778" url="https://sk.wikipedia.org/wiki?curid=164778" title="Sachmet">
Sachmet

Sachmet (; ďalšie tvary: Sechmet, Sachet, Sekmet) alebo Sakmis / Sachmis (), bola pôvodne hornoegyptská bohyňa vojny. V tejto funkcii bola považovaná za ochrankyňu faraóna v boji, ktorá ohnivými šípmi kosí jeho nepriateľov. Sachmet bola povestná svojou krvilačnosťou a bezodnou túžbou po krvi, takže sa hovorilo, že zmar a ničenie sú balzamom pre jej srdce. Po zjednotení Egypta faraónmi z Horného Egyptu prenikla Sachmet do Dolného Egyptu a vytlačila z pozície bohyne boja a krvi dolnoegyptskú Bastet. Noví vládcovia ustanovili jej kult v svojom sídelnom meste Mennofer.
Meno Sachmet dobre vystihuje jej právomoci. Znamená „Tá, ktorá je silná“. Jej ďalšie tituly sú: „Tá, pred ktorou sa zlo trasie“, „Pani hrôzy“, „Vládkyňa zabíjania“, „Pomstiteľka neprávostí“. V spojitosti s krvou bola bohyňa označovaná ako Šarlátová pani a bola spájaná aj s menštruáciou.
Podoba.
Sachmet bola zobrazovaná ako levica alebo ako žena s hlavou levice odetá v červenom, farbe krvi. Na jej odeve sa niekedy na úrovni pŕs objavuje ružicový motív, v staroveku symbol spájaný s levmi. V Taremu (Leontopolis, 11. dolnoegyptský kraj) boli v jej chráme držané skrotené levy.
Sachmet ako bohyňa deštruktívnej energie slnka.
Podľa mytológie bola Sachmet dcérou boha Réa. Zosobňovala jeho oko, pálivú moc slnka, ktoré prinášalo pomstu zločincom a nespravodlivým. Z tejto funkcie vyplynul Patronát Sachmet nad bojom a zabíjaním a tiež nad ničivou silou slnečných lúčov. Sachmet bola označovaná ako Pani plameňov. Podľa mýtov dala vzniknúť egyptskej púšti svojim ohnivým dychom.
Po každom boji Egypťania pripravovali na počesť Sachemchet slávnosť, ktorá mala krvilačnú bohyňu upokojiť a zažehnať ďalšie ničenie. Pri týchto sviatkoch ľudia tancovali, zabávali sa a pili veľké množstvo piva. Táto slávnosť mala tiež pôvod v mýte. Ré pôvodne stvoril Sachmet, aby sa pomstil ľuďom, ktorí sa usilovali o jeho moc. Neuhasiteľný smäd Sachmet po krvi ale viedol k tomu, že zničila takmer všetkých ľudí, a tak ju Ré oklamal a opil ju pivom zmiešaným s granátovým jablkom (aby malo červenú farbu krvi). Sachmet sa pivom tak opila, že ju prešla jej krvilačnosť a premenila sa na láskavú Hathor.
Kult.
Kňazi bohyne Sachmet museli každý deň v roku vykonať obrady pred inou sochou bohyne, aby uzmierili jej hnev. Predpokladá sa, že preto v zádušnom chráme Amenhotepa III. na západnom brehu Nílu stálo okolo 700 jej sôch. Tiež sa tradovalo, že jej kňazi, aby uchránili jej sochy pred krádežou alebo vandalizmom, ich pokrývali vrstvou antraxu, takže Sachmet bola považovaná aj za tú, ktorá prináša choroby a môže ich, ak je uzmierená modlitbou, i vyliečiť.
Sachmet a iné bohyne.
Po splynutí hornoegyptských a dolnoegyptských náboženských predstáv dostala Sachmet nové miesto v božskom panteóne. Ako Hathor bola považovaná za matku Nefertuma, mladej podoby boha-stvoriteľa Atuma, a stotožnená s manželkou Nefertumovho otca Ptaha.
Hoci bola pôvodne Sachmet stotožňovaná s Hathor, v priebehu storočí sa vyvíjali tieto dve bohyne jednotlivo, pretože ich kompetencie boli výrazne odlišné. Neskôr Sachmet sčasti asimilovala veľká božská matka Mut, ktorá prijala znaky Sachmet, Hathor a Bastet.

</doc>
<doc id="164779" url="https://sk.wikipedia.org/wiki?curid=164779" title="Kľušovská Zábava">
Kľušovská Zábava

Kľušovská Zábava je miestna časť obce Kľušov v okrese Bardejov, Prešovský kraj, vzdialenosť od centra Bardejova cca .
Nachádza sa v smere na Prešov. Strategický uzol s cestami do obcí Šiba, Hertník a v druhom smere Richvald, Hervartov. V miestnej časti je približne 40 domov s cca 160 obyvateľmi. 

</doc>
<doc id="164782" url="https://sk.wikipedia.org/wiki?curid=164782" title="Immortal">
Immortal

Immortal je blackmetalová skupina z Nórska. Bola založená v roku 1989, Olvem Eikemom a Haraldom Nævdalom. V marci 2015 Abbath oznámil že skupina sa rozpadne a založí novú skupinu pod svojim pseudonymom. Napriek tomu v auguste 2015, Demonaz a Horgh prehlásili že kapela "nikdy neskončí" a bude pokračovať aj naďalej, avšak bez Abbatha. V máji 2016, Demonaz oznámil že bude novým spevákom skupiny.
Začiatky.
Začiatky kapely siahajú až ku ich prvej kapele Old Funeral založenej v roku 1988, ktorej členmi boli Abbath Doom Occulta (Olve Eikemo) a Demonaz Doom Occulta (Harald Nævdal). Abbath bol tiež členom kapely Amputation, s ktorou vydal dve demá pred sformovaním Immortal.

</doc>
<doc id="164785" url="https://sk.wikipedia.org/wiki?curid=164785" title="Machu Picchu">
Machu Picchu

Machu Picchu (vyslov: maču pikču; po kečuánsky: "Machu Pikchu" Starý vrch), známe aj ako Stratené mesto Inkov je mesto, ktoré vytvorili Inkovia, vo výške na horskom hrebeni nad údolím Urubamba v Peru asi severne od Cusca.
Mesto objavil 24. júla 1911 havajský rodák Hiram Bingham spolu so svojím sprievodcom Melchorom Arteagaom v husto porastených peruánskych Andách. Nachádza sa na východných svahoch Ánd v južnom Peru, severozápadne od vtedajšieho hlavného mesta „ríše Slnka“ – Cusco vo výške 2 350 metrov nad morom pri vstupe do údolia rieky Urubamby. Obklopujú ho dve pohoria – Machu Picchu a Huayna Picchu.
Hiram Bingham sa o stratenom meste dozvedel náhodou z ústnych legiend starých Indiánov. Od National Geographic Society a Yale University v USA získal peniaze, vrátil sa do džungle v Peru spolu s celou expedíciou amerických archeológov a antropológov. Mesto z údolia nebolo vidieť, vchod bol už dávno zničený, pravdepodobne zemetrasením. Po strmom a tropickou vegetáciou zarastenom svahu vystúpili na Machu Picchu, kde objavili početné rozvaliny starobylého mesta zarastené trávou, obklopeného terasovitými políčkami a rozdeleného na chrámovú a obytnú štvrť.
Stratené mesto nazval kečuánskym jazykom – Machu Picchu (Starý vrch). Netušil, že jeho objav raz UNESCO vyhlási za súčasť svetového kultúrneho dedičstva.
Pôvodný názov Machu Picchu sa už zrejme nikto nedozvie. Mesto Inkovia postavili ďaleko od kráľovských ciest „ríše Slnka“ okolo rokov 1460 – 1470. Vtedy prekvitajúca civilizácia Inkov bola najsilnejším štátom predkolumbovských čias. Rozprestierala sa od dnešnej severnej Argentíny a Čile cez Bolíviu a Peru až po Ekvádor.
Machu Picchu nemalo administratívnu, vojenskú ani obchodnú dôležitosť. Prečo mesto Inkovia postavili, nikto nevie. Historici sa dohadujú, že chceli byť bližšie k svojmu božstvu – Slnku, pričom v meste žili najkrajšie ženy, ktoré sa s ním zosobášili. Dokazuje to aj 136 kostier, prevažne žien, ktoré na mieste našli americkí archeológovia. Možno išlo o „ajillas“, ako sa hovorilo mladým dievčatám, špeciálne vybraným pre slnečné rituály. Išlo o kráľovské a kultové sídlo, ktoré sa vybudovalo pravdepodobne počas vlády Pachacutiho.
Architektúra.
Všetky stavby na Machu Picchu sú postavené v klasickom inckom architektonickom štýle s leštenými stenami pravidelného tvaru. Inkovia boli majstrami techniky nazývanej ashlar, ide o spájanie mohutných blokov kameňov bez použitia malty tak, že medzi jednotlivé bloky nemožno vložiť čepeľ noža.
Celý priestor je zložený zo 1400 stavieb vrátane chrámov, parkov, rezidencii a obranných útočisk, ktoré sú navzájom pospájané kamennými chodníkmi a schodmi. Dodnes sa tu nachádzajú funkčné vodné fontány prepojené s kanálmi, ktoré slúžili ako zavlažovací systém.
Machu Picchu je vybudované bez použitia drevených a medených nástrojov, ťažných zvierat a malty. Pravdepodobne slúžilo ako útočisko pre viacerých Inkov, ktorí sa tu utiahli po krutom prenasledovaní a vraždení svojho národa, a zabití vládcu Atahualpu, pod vedením jeho brata Capaca.
V centre mesta sa nachádza chrámový komplex s najkrajším kamenným výtvorom – pyramídou nazývanou Chrám Slnka, jej najvyšším bodom je slávna posvätná plošina – žulový monolit Intihuatana, v jazyku Kečuáncov „miesto, na ktorom je pripútané Slnko“. Slúžila ako hodiny a ukazovala obdobia rovnodenností ako aj ďalšie významné opakujúce sa javy na nebeskej sfére. Na poludnie 21. marca a 21. septembra stĺpy stojace v bezprostrednej blízkosti monolitu prestali vrhať tieň. Intihuatana slúžila aj na rituálne a náboženské účely. Susedia s ňou dva jednoduché chrámy – Chrám troch okien a Hlavný chrám.
Ďalšou pozoruhodnou stavbou v palácovej časti meste je Torreón, pologuľovitá veža s obetným stolom, pod ktorým sa nachádza priestor, ktorý Bingham pomenoval "Kráľovské mauzóleum".
V iných menej okázalých štvrtiach na spodných terasách pravdepodobne bývali bežní obyvatelia, vojaci a remeselníci, zatiaľ čo na vyšších terasách stáli domy a úradovne šľachty. Ploché otvorené námestie, ktoré sa dnes nazýva Plaza Principal, bolo zrejme miestom, kde sa obyvatelia zhromažďovali počas slávností. Stovky stupňovitých terás, ktoré vedú do centra mesta slúžili na pestovanie rastlín. Na malých terasovitých políčkach obklopených skalnými stenami sa pestovali zemiaky, kukurica a rôzne druhy zeleniny. Úrodná pôda potrebná na pestovanie týchto plodín sa pravdepodobne získavala o 500 metrov nižšie, v údolí rieky Urubamby. Podľa dnešných výpočtov dokázali úrodné terasy v Machu Picchu uživiť asi 10 000 obyvateľov.
Najvyššou horou na Machu Picchu je Huayna Picchu. Na jej vrchole sa nachádza rozvalina strážnej budovy s niekoľkými terasami.
Prečo sa až do roku 1911 o „stratenom meste“ nič nevedelo? Tajomstvo si starí Inkovia odniesli do záhrobia a vytvorili tak priestor na špekulácie historikov z celého sveta. Hovorí sa, že mesto sa po dobytí ríše postupne dostalo do zabudnutia preto, že Inkovia nepoznali písmo. Komunikovali iba prostredníctvom diagramov a uzlov – kipa. Mali prísne hierarchicky usporiadanú spoločnosť a fakt, že španielski conquistadori nevyhľadávali učencov, ktorí písmu rozumeli, prispel k tomu, že sa na Machu Picchu zabudlo. Po „stratenom meste“ tak zostali iba legendy. Asi tisícka pôvodných obyvateľov „Starej hory“ podľahla epidémiám, zväčša malárii.
Machu Picchu dnes.
V súčasnosti patrí Machu Picchu medzi najnavštevovanejšie miesta v Peru. Ročne Machu Picchu navštívi vyše 5 miliónov ľudí. Pre veľký počet turistov sa krajina snaží počet návštev obmedzovať vysokými cenami vstupného. 

</doc>
<doc id="164786" url="https://sk.wikipedia.org/wiki?curid=164786" title="Chemenu">
Chemenu

Chemenu (iné egypt. názvy: Chmún, Chmúnev, ), neskôr aj , alebo , , bolo staroegyptské mesto na okraji dnešného sídla Al-Ašmúnín/Al-Ašmúnajn (egyptská výslovnosť: El-Ešmúnén/El-Ešmunén/El-Ašmúnejn) v guvernoráte Al-Minjá. Názov súčasnej lokality je odvodný z koptského názvu, ktorý pochádza z pôvodnej staroegyptskej formy. Jeho meno Chemenu v staroegyptčine znamená „Mesto osmora“ a vzťahuje sa k Ogdoade, osem prvotných stvoriteľských božstiev, uctievaných v tomto meste.
Dejiny.
Chemenu bolo hlavným mestom Hermopoliského nomu (15. kraj Horného Egypta) v oblasti známej ako Heptanomis (Sedemnomie, zodpovedalo akémusi Strednému Egyptu). Chmemenu sa teda nachádzalo na pomedzí Horného a Dolného Egypta a ako hraničné mesto medzi dvoma oblasťami bolo významným strediskom, ktoré prekonal iba Veset (Téby). Južne od mesta stála Heromopoliská pevnosť (, Strabón xvii. p. 813), kde sa vyberali poplatky od člnov plaviacich sa dole po Níle. Jaskyne v Beni Hasan na druhom brehu Nílu, neďaleko Antinopolis, slúžili obyvateľom Chemenu ako pohrebisko. Hoci takto mesto a jeho nekropolu oddeľovala rieka, bolo jednoduchšie prepravovať mŕtvych po vode, ako ich nosiť po suchej zemi. Hlavným lokálnym božstvom popri Ogdoade bol Thovt (Džehuti) – boh pisárov a múdrosti, ktorého stotožňovali Gréci s Hermom (preto grécky názov Hermopolis). Okrem neho bol v Chemenu uctievaný ešte Tyfón zobrazovaný ako hroch, na ktorom sedel sokol bojujúci s hadom.
Chemenu sa podarilo vyhnúť sa zničujúcim bojom, ktoré postihli Heptanomidu v neskorom faraónskom období a počas správy Rimanmi. Toľko šťastia ale nemal po dobytí krajiny moslimskými dobyvateľmi, kedy boli mnohé z jeho kameňov použité na nové stavby alebo ako zdroj vápna.
Mesto je stále titulárnou diecézou v rímskokatolíckej cirkvi a v Etiópskej ortodoxnej cirkvi.

</doc>
<doc id="164787" url="https://sk.wikipedia.org/wiki?curid=164787" title="Chmúnev">
Chmúnev



</doc>
<doc id="164788" url="https://sk.wikipedia.org/wiki?curid=164788" title="Travelcard">
Travelcard

Travelcard je papierový cestovný lístok používaný v mestskej hromadnej doprave v oblasti Veľkého Londýna. Travelcards majú rôznu dobu platnosti, od jedného dňa až do doby jedného roku. Tieto lístky je možné zakúpiť v predajniach Transport for London, v automatoch na staniciach metra a v predajniach National Rail.
Travelcards je možné použiť:
Platnosť.
Časová platnosť.
Travelcard sa vydáva s platnosťou jeden, tri alebo seden dní alebo potom na dobu od jedného mesiaca do jedného roku. Je platná vždy do 4:30 hod. nasledujúceho dňa po poslednom dni platnosti. 
Jednodenné a trojdenné lístky existujú v dvoch variantoch – vo variante pre dopravnú špičku („peak“) a mimo dopravnú špičku („off-peak“). Druhý variant umožňuje cestujúcim cestovať iba mimo dopravnú špičku, teda po 9:30 hod., Počas víkendov a sviatkov však toto obmedzenie neplatí. Držitelia prvého variantu môžu cestovať v ľubovoľný čas. 
Cestovné lístky s platnosťou týždeň a dlhšou môžu byť použité bez obmedzenia dennej doby, vrátane dopravnej špičky. Pre lístky s platnosťou jeden mesiac a dlhšou je potrebná registrácia a vydanie preukazu s fotografiou (tzv. „Photocard“). Takýto cestovný lístok je neprenosný. 
Zonálna platnosť.
Veľký Londýn je rozdelený celkom na šesť tarifných zón (tzv. „Travelcard Zones“). Prvá zóna pokrýva centrum mesta, pričom šiesta zóna je už na vonkajších hraniciach Veľkého Londýna.
Travelcards je možné zakúpiť vo rôznych zonálnych kombináciách. V tom prípade cestovný lístok platí nasledovne:
Existujúce kombinácie zón, na ktoré je možné zakúpiť časový cestovný lístok sa nachádzajú na internetových stránkach Transport for London. 

</doc>
<doc id="164789" url="https://sk.wikipedia.org/wiki?curid=164789" title="Commander">
Commander

Commander môže byť:

</doc>
<doc id="164790" url="https://sk.wikipedia.org/wiki?curid=164790" title="Eriwan">
Eriwan

Eriwan je opereta, ktorú zložil Oskar Nedbal. Premiéra sa konala 29. novembra 1918 vo Wiener Kömödienhaus. Libreto napísal F. Dörmann. Pre dej operety sú charakteristické ľudové scény, čo bol pre Nedbala veľmi vhodný námet. Opereta vo Viedni slávila úspech, ale do zahraničia neprenikla.
Obsah.
I. dejstvo.
Irene je dcéra kniežaťa Jermolina a v dievčenskom penzionáte sníva o šťastí. Otec ju chce vydať za princa Gogiho. Ten sa tajne vkradne do penzionátu, aby si prehliadol svoju nastávajúcu, tam však stretne jej kamarátku Nelli, ktorá sa začne vydávať za Irenu. Irena sa zahľadí do Eriwana, syna zosadeného panovníka, v ktorom spoznáva svoj ideál. Jej otec však trvá na svojom rozhodnutí.
II. dejstvo.
Pripravuje sa teda svadba, napriek Ireninej nevôli. Ani ženích Gorgi nie je nadšený, oveľa viac sa mu páči Nelli. Eriwan využíva ľudovú slávnosť na podnietenie vzbury. Rozvášnený ľud vtrhne do Jeronimovho paláca. Vyhlasuje sa sloboda.
III. dejstvo.
V dôsledku prevratu už Eriwanovi a Nelli nič nestojí v ceste a aj Gorgi si môže pokojne vziať Nelli.

</doc>
<doc id="164792" url="https://sk.wikipedia.org/wiki?curid=164792" title="Zoetermeer">
Zoetermeer

Zoetermeer je mesto na západe Holandska v provincii Južný Holland. Počet obyvateľov mesta je 118 095 . 

</doc>
<doc id="164794" url="https://sk.wikipedia.org/wiki?curid=164794" title="Slnečnica ročná">
Slnečnica ročná

Slnečnica ročná (ľudovo: mesiac; lat. "Helianthus annuus") je jednoročná rastlina pôvodom zo Severnej Ameriky patriaca do čeľade astrovité ("Asteraceae") s veľkým súkvetím. Stonka môže dorásť až do výšky 3 metrov, súkvetie (úbor) môže dosiahnuť priemer 30 cm s veľkými semienkami. Zo semien sa vyrába slnečnicový olej.
Opis.
Koreňový systém slnečnice je mohutný, bohato rozkonárený, hlavný kolový koreň preniká do hĺbky 1,5 m a viac, čo umožňuje rastline prijímať vodu a živiny z hlbších vrstiev pôdy a dobre odolávať suchu. Postranné korene rastú spočiatku paralelne s povrchom pôdy, neskôr sa asi vo vzdialenosti 100400 mm od hlavného koreňa geotropicky ohýbajú smerom dolu. Prevažná časť koreňov sa rozprestiera v hĺbke 0,20,3 m pod povrchom pôdy. 
Stonka je vzpriamená, pokrytá chĺpkami (trichómami), vyplnená bielou hubovitou dreňou. U olejnatých typov sa nerozkonáruje, dosahuje výšku 12 m, u silážnych odrôd až 4 m.
Listy sú elipsovité alebo srdcovité s pílkovitým okrajom a sú drsné. Ich počet sa pohybuje podľa dĺžky vegetačného obdobia od 12 až do 40 na jednej rastline (najčastejšie 2030). Okrem prvých 23 párov sú umiestnené na stonke striedavo.
Súkvetím slnečnice je úbor s priemerom 100400 mm. Sú v ňom 2 typy kvietkov: po obvode sa nachádzajú žltosfarbené jazykové kvety, ktoré sú lákadlom pre opeľovačov. Celé lôžko úboru vyplňujú plodné, trubkové obojpohlavné kvety v počte 1 0001 200, výnimočne až do 4 000.
Hospodársky význam.
Slnečnica je z hľadiska svetovej produkcie olejnín po sóji, bavlníkovom semene a plodoch podzemnice olejnej najvýznamnejšou olejninou. Jej význam spočíva predovšetkým v poskytovaní vysoko kvalitného, dieteticky hodnotného oleja, využívaného ako technický, ale najmä stolový olej. Vysokú výživnú hodnotu má najmä pre vysoký obsah esenciálnej kyseliny linolovej (až 70 %), obsah lyzínu a metionínu v bielkovinách a pre prítomnosť karotenoidov. Repkový olej obsahuje asi 25 % a sójový 45 až 50 % kyseliny linolovej, ktorá má v ľudskom organizme antikarcinogénne účinky, znižuje hladinu cholesterolu v krvi.
Najkvalitnejší slnečnicový olej sa využíva v potravinárskom priemysle na výrobu stolových olejov a stužených tukov. Ďalej pri výrobe rybích a zeleninových konzerv a menej kvalitný pri výrobe fermeží, farbív, mazadiel a mydiel. Olej zo špeciálnej – vysokoolejnatej „americkej“ slnečnice (Oliol) sa hodí na tepelnú úpravu (smaženie, pečenie) jedál.
Nezanedbateľný je význam slnečnice pre živočíšnu výrobu, kde poskytuje veľmi cenné a hodnotné krmivo vo forme výliskov a siláže. Výlisky, ktorých sa získa pri spracovaní slnečnicových semien asi 4050 % a obsahujú približne 36 % bielkovín a dostatočné množstvo oleja, sú vhodné najmä pre výkrmový hovädzí dobytok. Kladne možno slnečnicu hodnotiť i ako strniskovú plodinu, na zelené kŕmenie a na zelené hnojenie. Na tento účel sa urodí takmer na celom území Slovenska a to aj v oblastiach, kde dopestovanie nažiek neprichádza do úvahy.

</doc>
<doc id="164795" url="https://sk.wikipedia.org/wiki?curid=164795" title="Zwolle">
Zwolle

Zwolle je mesto v Holandsku. Je to hlavné mesto provincie Overijssel. Zwolle má viac ako 100 tisíc obyvateľov. Nachádza sa 121 km severovýchodne od Amsterdamu.
História.
28. novembra 1944 pri útoku na železničnú stanicu v Zwolle protilietadlová obrana ťažko poškodila lietadlo Spitfire slovenského pilota v službách RAF, Otta Smika. Pri pokuse o pristátie Smik havaroval a zahynul. V meste ho dodnes pripomína ulica Otto Smikstraat – Ulica Otta Smika.

</doc>
<doc id="164796" url="https://sk.wikipedia.org/wiki?curid=164796" title="Správca súborov">
Správca súborov

Správca súborov (alebo "Súborový manažér") je program, ktorého hlavnou úlohou je zjednodušenie práce s počítačovými súbormi a adresármi: najmä prehliadanie, vykonávanie, kopírovanie, mazanie.
Príklady:

</doc>
<doc id="164799" url="https://sk.wikipedia.org/wiki?curid=164799" title="Alkmaar">
Alkmaar

Alkmaar je mesto v Holandsku, ktoré má rozlohu a žije tu 94 216 obyvateľov (k 1. 1. 2007). Nachádza sa na západe krajiny v provincii Severný Holland. 
Prvé zmienky o meste pochádzajú z 10. storočia.
K populárnym turistickým atrakciám v meste patrí trh syrov, ktorý je jedným zo štyroch tradičných holandských trhov syrov. V meste sídli futbalový klub AZ Alkmaar. 

</doc>
<doc id="164800" url="https://sk.wikipedia.org/wiki?curid=164800" title="Bahrain International Circuit">
Bahrain International Circuit

Bahrain International Circuit () je názov okruhu, ktorý sa používa pre preteky formuly 1 a preteky iných sérií už od roku 2004.
Vybudovanie tohto okruhu sa stalo národným cieľom pre Bahrajn, podľa návrhu korunného princa Šejka Salman bin Hamad Al Khalifa. Korunný princ je taktiež čestným prezidentom Automobilovej Federácie Bahrajnu.
Okruh bol navrhnutý nemeckým architektom Hermannom Tilkem, ktorý navrhol aj iné okruhy pre formulu 1 (napríklad Yas Marina Circuit v Abú Zabí). Stavba stála približne 150 miliónov amerických dolárov.
Charakteristika trate.
Okruh má niekoľko dlhých roviniek, ktoré poskytujú jazdcom príležitosť na predbiehanie. Napriek tomu okruh v Bahrajne nepatrí medzi mimoriadne rýchle trate, práve kvôli technickej pasáži medzi zákrutami 6 až 15. Kvôli problémom s pieskom je povrch trate počas pretekárskeho víkendu ošetrovaný špeciálnou látkou. Cieľovú a zároveň aj najdlhšiu rovinku na trati () zabezpečuje zvodidiel a 82 000 kusov pneumatík. Ostatné tri rovinky majú dĺžku 555, 680 a . Najrýchlejším miestom na trati je koniec cieľovej rovinky, popri ktorej sa tiahne hlavná tribúna s 10 500 sedadlami. Naopak najpomalším miestom je zákruta číslo 18 (na jednotku pribl. /h). Veľmi pomalá je i kombinácia zákrut číslo osem a deväť. Jazdci na okruhu počas jedného kola preradia približne 74-krát. V Bahrajne sa používa extra mäkká a medium zmes.
Dejiny.
Projekt Bahrajnského okruhu sa začal v roku 2002 a o dva roky neskôr sa na medzinárodnom okruhu v Bahraine konala historicky prvá Veľká cena formuly 1 na blízkom východe. Trať sa nachádza pri meste Sakhir, juhozápadne od hlavného mesta Manama. Okruh navrhoval Hermann Tilke a celkovo je možné zostaviť päť rôznych konfigurácií trate. Pri stavbe bolo použitých 12 000 ton kameňa, pričom tretinu z toho tvorila waleská žula, ktorá bola použitá na povrchu trate kvôli svojej dobrej priľnavosti. Okolo okruhu je 50 tisíc miest na sedenie pre divákov, celková kapacita okruhu je však dvojnásobne väčšia. Okruh tiež poskytuje zázemie až päťsto novinárom v centre pre médiá. Šírka trate sa mení na konci roviniek, čo umožňuje voľbu rôznej stopy. Z celkových dvanástich zákrut poskytujú najmenej tri z nich dobré možnosti na predbiehanie. Uprostred púšte predstavuje najväčší problém jemný piesok z okolia.
V historicky prvej Veľkej cene Bahrajnu v roku 2004 zvíťazil Michael Schumacher a vďaka Rubensovi Barrichellovi Ferrari získalo double. Ich náskok na tretieho Jensona Buttona v BAR bol približne 25 sekúnd.
Na pretekoch z roku 2005 na prvý pohľad zaujme neobvyklý kvalifikačný čas Fernanda Alonsa. Tri minúty netrvá kolo, ani keď prší. V skutočnosti ale ide o súčet dvoch časov. V prvých šiestich pretekoch sezóny 2005 totiž platil tento kvalifikačný systém. Tréningy sa jazdili v piatok i v sobotu. Do kvalifikačného času sa počítal najrýchlejší čas zo sobotného popoludňajšieho tréningu a
kvalifikačné kolo, ktoré sa jazdilo v nedeľu ráno. Novinka nevyvolala nadšenie a zástupcovia tímov už na konci mája presvedčili Maxa Mosleyho, aby sa formula 1 mohla vrátiť k systému jedného kvalifikačného kola. Preteky v Bahrajne vyhral Alonso pred Jarnom Trullim a Kimim Räikkönenom. Po troch pretekoch sezóny mal španiel na konte 26 bodov z 30 možných. Ten deň bol asi najhorúcejší v histórii pretekov formuly 1. Vzduch mal až 42 °C a trať 56 °C. Najrýchlejšie kolo pretekov získal Pedro de la Rosa, ktorý absolvoval svoje prvé preteky v tíme McLaren. Nahradil Juana Pabla Montoyu, ktorý si poranil rameno pri tenise. V zákulisí sa ale hovorilo, že spadol z motorky. V roku 2005 v GP Bahrajnu odstúpilo z pretekov až sedem pilotov.
V roku 2006 sa v Bahrajne konali úvodné preteky sezóny, pretože v Austrálii by sa formula 1 prekrývala s Hrami Commonwealthu. Obhajca titulu Alonso vstúpil do sezóny víťazstvom, v pätách mal Michaela Schumachera a Räikkönena. Fín sa dostal na pódium aj napriek tomu, že štartoval posledný. Veľký deň mal i Nico Rosberg, ktorý vo svojich premiérových pretekoch získal dva body a pripísal si najrýchlejšie kolo pretekov. Vo veku dvadsať rokov sa stal najmladším jazdcom v histórii formuly 1, ktorý získal najrýchlejší čas. V roku 2006 bol v cieli najtesnejší rozdiel medzi prvým a druhým jazdcom (1,246 s). Čelo pretekov sa menilo až šesťkrát a vo vedení sa vystriedali štyria rôzni jazdci.
Po Veľkej cene Bahrajnu v roku 2007 sa vo vedení šampionátu nachádzali traja piloti. Alonso, Räikkönen a Lewis Hamilton mali rovnako 22 bodov. V samotnom Sakhire ale vyhral Felipe Massa. Za ním sa umiestnil Hamilton a za ním Räikkönen. Úradujúci majster sveta Alonso bol až piaty.
Rok 2008 bol v Bahrajne pestrý. Robert Kubica tu získal prvú pole position v kariére a aj keď si ju v pretekoch neudržal ani na jedno kolo, BMW sa dostalo do čela poháru konštruktérov. Poliak prišiel do cieľa tretí, jeho kolega Nick Heidfeld bol hneď za ním. Preteky ovládla dvojica z Ferrari. Massa vyhral a Räikkönen sa vďaka druhému miestu dostal do čela šampionátu jazdcov. Budoúci majster sveta Hamilton mal zlý víkend. V tréningu havaroval a na štarte sa prepadol na desiate miesto. Následne si poškodil predné krídlo. V druhom kole krídlo definitívne prasklo a Hamilton zozadu nekontrolovateľne vrazil do Alonsovho monopostu. Brit prišiel do cieľa trinásty.
V roku 2020 sa na okruhu konala Veľká cena hneď dvakrát, z dôvodu pandémie COVID-19, na klasickej konfigurácií a na konfigurácií "Outer Track" ktorá je kratšia.

</doc>
<doc id="164802" url="https://sk.wikipedia.org/wiki?curid=164802" title="Ulrike Meinhofová">
Ulrike Meinhofová

Ulrike Marie Meinhofová (* 7. október 1934, Oldenburg – † 9. máj 1976, Stuttgart) bola novinárka a spoluzakladateľka ultraľavicovej organizácie Frakcie Červenej armády (RAF).
Život.
Ulrike Meinhofová sa narodila roku 1934 v nemeckom Oldenburgu. Jej otec Dr. Werner Meinhof vstúpil do NSDAP v roku 1933 a v roku 1936 sa jej rodina presťahovala do Jeny, kde otec získal miesto riaditeľa múzea. Otec však v roku 1940 zomrel a jej matka sa k ním nasťahovala svoju priateľku, historičku a mierovú aktivistku Renate Riemeckovú. V roku 1946 sa celá rodina presťahovala späť do Oldenburgu, pretože Jena sa stala súčasťou Východného Nemecka pod správou Sovietskeho zväzu. V roku 1952 zmaturovala a začala študovať na Univerzite v Marburgu filozofiu, sociológiu a nemčinu. Ulrikina matka Dr. Ingeborg Meinhofová pracovala ako učiteľka a zomrela na rakovinu v roku 1954. Renate Riemecková sa tak stala pestúnkou pre Ulrike aj jej staršiu sestru. V roku 1957 prestúpila na univerzitu v Münsteri, kde sa zoznámila so španielskym marxistom Manuelom Sacristánom a vstúpila do Socialistického nemeckého študentského zväzu. Angažovala sa v ľavicových a protivojnových organizáciách.
V roku 1959 vstúpila do zakázanej Komunistickej strany Nemecka (KPD) a neskôr začala pracovať v časopise "konkret", kde pôsobila ako šéfredaktorka od roku 1962 do roku 1964. V roku 1961 sa vydala za spoluzakladateľa a vydavateľa časopisu "konkret" Klausa Rainera Röhla. Z ich manželstva vzišli dvojčatá Regine a Bettina, ktoré sa narodili 21. septembra 1962. Meinhofová a Röhl od roku 1967 spolu nežili a rozviedli sa o rok neskôr. Po atentáte na ľavicového študentského vodcu Rudiho Dutschkeho 11. apríla 1968 napísala vplyvný článok, v ktorom vyjadrila podporu protestom. Neskôr v roku 1968, pri písaní o podpaľačských útokoch vo Frankfurte, počas protestov proti vojne vo Vietname sa spoznala s ich organizátormi protestov Andreasom Baaderom a Gudrun Ensslinovou.
Prvá akcia RAF, na ktorej sa zúčastnila, bolo vyslobodenie Baadera z väzenia. Baadera vo väzení navštevovala a spolu s právnikom Horstom Mahlerom a Baaderovou priateľkou Ensslinovou plánovala jeho útek. Baader bol predvolaný 14. mája 1970 do "Inštitútu pre sociálne otázky" (nem. "Deutsche Zentralinstitut für Soziale Fragen"), pretože ho tam z väzenia vyžiadala práve Meinhofová pod zámienkou, že potrebuje získať informácie do pripravovanej knihy. Meinhofová a jej ozbrojená skupina, prepadla policajnú ochranku (ťažké strelné poranenie utrpel "Georg Linke") a Baader utiekol zo študovne inštitútu oknom.
Útekom Baadera z väzenia vznikla prvá generácia RAF niekedy označovaná ako "Skupina Baader-Meinhofová". RAF nebola nikdy formálne založená ale 5. júna 1970 v časopise "Agit 883" vyšiel článok s názvom "Vybudovať Červenú Armádu", ktorý sa pokladá za jej programové vyhlásenie. V tomto manifeste Meinhofová použila prvýkrát názov "RAF" a ako logo červenú hviezdu so samopalom Heckler &amp; Koch MP5. Nová organizácia sa nazývala "frakcia", pretože sama seba pokladala za súčasť medzinárodného hnutia utláčaných. Frakcia (novinármi nazývaná aj gang) sa rýchlo rozvinula do jednej z najlepšie organizovaných a najúčinnejších teroristických organizácií v západnej Európe. V roku 1970 skupina odcestovala do Jordánska, kde získala vojenský výcvik od palestínskej teroristickej organizácie al-Fatah.
Počas nasledujúcich dvoch rokov až do zatknutia 15. júna 1972 sa Meinhofová podieľala na prepade bánk a bombových útokoch. Skupina pod jej vedením v apríli 1977 zavraždila generálneho prokurátora Nemeckej spolkovej republiky Siegfrieda Bubacka a v júli toho istého roku zastrelili predsedu predstavenstva Dresdner Bank Jürgena Ponta. Vybrali si ich ako obete, pretože sa stali vysoko postavenými, napriek svojej minulosti v NSDAP a Wehrmachte. 
15. júna 1972 sa podarilo nemeckým orgánom Meinhofovú zatknúť. Ďalšie 4 roky strávila vo väzení, kde ju našli 9. mája 1976 obesenú na stoličke. Nemecké úrady dospeli k záveru, že spáchala samovraždu. Časť verejnosti však verí, že úrady sa dopustili vraždy a to aj preto, že odmietli zverejniť úplnú správu o jej pitve. Na žiadosť Meinhofovej sestry bola vykonaná druhá pitva a Medzinárodný výbor pre politických väzňov vytvoril medzinárodnú vyšetrovaciu komisiu, aby preskúmala podmienky jej smrti. V roku 1978 komisia v správe dospela k záveru, že: „Oficiálne tvrdenie, že Ulrike Meinhofová spáchala samovraždu obesením, je neopodstatnené vzhľadom na skutočnosť, že výsledok vyšetrovania odôvodnene vedie k záveru, že sa nemohla obesiť sama. S najväčšou pravdepodobnosťou Ulrike Meinhofová už bola mŕtva predtým, než bola zavesená a existujú varovné príznaky naznačujúce účasť inej osoby na jej smrti.“ Oficiálna verzia tvrdí, že samovražda mohla byť dôsledkom ostrakizácie, ktorej obeťou bola Meinhofová zo strany ostatných väznených členov RAF. Meinhofovej príbuzní, priatelia, právnici, spolubojovníci a ďalší dôrazne odmietajú scenár samovraždy. Jej smrť je doteraz predmetom sporov.

</doc>
<doc id="164803" url="https://sk.wikipedia.org/wiki?curid=164803" title="Montfort (Limbursko)">
Montfort (Limbursko)

Montfort () je mesto na západe Holandska v provincii Limburg. Žije tu 3 195 obyvateľov (údaj z roku 2007). 
Založený bol okolo roku 900. Mestské práva dostal v roku 1271, preto tu mohol byť vybudovaný hrad.
V Montforte sa hovorí nárečím limburčiny.

</doc>
<doc id="164804" url="https://sk.wikipedia.org/wiki?curid=164804" title="Albert Park Circuit">
Albert Park Circuit

Albert Park Circuit je pretekársky okruh, ktorý sa nachádza v uliciach mesta Melbourne v okolí jazera v Albert Parku. Leží len niekoľko kilometrov južne od centra. Používa sa pre preteky formuly 1 a preteky iných sérií už od roku 1996.
Prvé preteky formuly 1 sa tu konali už v rokoch 1953 a 1956, no do výsledkov šampionátu sa nezapočítavali. Aj keď trať v hlavnom meste štátu Viktória nie je taká populárna ako jej predchodkyňa v Adelaide, na ktorej sa súťažilo od roku 1985 do roku 1995, pekné prostredie, dobrý servis a kvalitne vybudovaná infraštruktúra robia z okruhu dobrého hostiteľa. Okruh využíva cestné komunikácie (Albert Park Lane), ktoré sa v priebehu roka používajú pre bežnú premávku. Trať vedie okolo umelo vytvoreného jazera. Povrch trate bol pred prvými pretekmi v roku 1996 znovu vyasfaltovaný, aby sa zabezpečila konzistencia a hladký povrch ciest. Vďaka tomu je povrch okruhu, v porovnaní s inými okruhmi využívajúcimi verejné cesty (napríklad Circuit de Monaco), veľmi hladký.
Charakteristika trate.
Rýchla a plochá trať s nepríliš čistým povrchom je síce pre jazdcov prehľadná a zaujímavá, no príliš sa na nej nepredbieha. Najrýchlejším miestom trate je koniec cieľovej roviny (/h) a najpomalším zákruta číslo 3 (Sports Center), v ktorej monoposty jazdia na dvojke rýchlosťou asi /h. Okruh je veľmi náročný na brzdy. V priebehu jedného kola jazdci preradia približne 56-krát.
Rekordérom v Austrálii a aj na trati v Melbourne je Michael Schumacher, ktorý tu triumfoval štyrikrát. Od roku 2000 tu nepoznal premožiteľa dokonca trikrát za sebou. Od tých čias však nikto nedokázal triumf v Albert Parku zopakovať.
História.
V roku 1992 sa stal novým premiérom štátu Viktória Jeff Kennett a hlavná snaha o zviditeľnenie Melbourne sa zamerala na získanie Veľkej ceny z Adelaide. Dohoda bola uzavretá v roku 1995, ale Adelaide vypršala zmluva až o dva roky neskôr. Mesto dalo k dispozícii cesty vedúce okolo jazera v nádhernom prostredí Albert Parku. Vznikla tak jedna z najkrajších tratí seriálu formuly 1, dostupná z centra mesta. Vďaka tomu sa Grand Prix Austrálie pýši rekordnými návštevami vyše 360 000 divákov počas víkendu.
Prvé melbournske preteky v roku 1996 priniesli dvojité víťazstvo tímu Williams (Damon Hill, Jacques Villeneuve) a hrozivú haváriu Martina Brundla. Od roku 1996 s dvoma výnimkami zahajuje seriál MS. Okruh v Melbourne sa skladá z ulíc, ktoré sú používané pre bežnú cestnú dopravu. Jazdí sa okolo umelého jazera v Albert Park, pár kilometrov južne o centra Melbourne. Úseky ciest, ktoré využíva okruh, boli pred prvými pretekmi v roku 1996 rekonštruované, takže povrch je kvalitný. Okruh patrí medzi jeden z mála, ktoré sa nachádzajú v blízkosti vodnej plochy.
Z pohľadu jazdcov ide o relatívne rýchly okruh, na ktorom sa jazdí pomerne ľahko. Piloti komentujú zostavenie zatáčok ako ľahko zapamätovatelné, ľahko sa preto okruh naučia a čoskoro jazdia konkurencieschopné časy. Z hľadiska predbiehania patrí trať v Melbourne medzi priemerné.
Každý rok sa zhruba štyri týždne pred GP Austrálie musí trať „postaviť“, to znamená uzavrieť verejné cesty, postaviť tribúny, nadchody pre divákov atď. Po ukončení Veľkej ceny je všetko opäť rozmontované a odvezené. Preteky formuly 1 v Albert Parku majú tiež mnoho odporcov, najmä ekológov, no zástupy fanúšikov a nadšencov motoristického športu vždy prevažujú a vďaka tomu je atmosféra počas pretekov vždy veľmi dobrá.

</doc>
<doc id="164805" url="https://sk.wikipedia.org/wiki?curid=164805" title="Sepang International Circuit">
Sepang International Circuit

Sepang International Circuit je pretekársky okruh, na ktorom sa od roku 1999 koná Veľká cena Malajzie formuly 1 a ďalšie vrcholné podujatia automobilového a motocyklového športu - A1 Grand Prix a MotoGP. Okruh leží približne 60 km južne od hlavného mesta Malajzie, Kuala Lumpur.
Trať v Sepangu je prvým dielom známeho architekta tratí formuly 1 Hermanna Tilkeho. Nemecký architekt následne navrhol ďalšie okruhy v Číne, Bahrajne, Turecku a na mnohých ďalších miestach.
Od roku 1999 ponúkala vždy dramatické preteky, no najdramatickejšie práve v roku 2009, keď prívalový dážď, ktorý sa spustil po 22 kolách, prinútil organizátorov Veľkú cenu po 32 kolách z celkovo 56 prerušiť a po takmer hodinovom čakaní aj predčasne ukončiť. Jazdci si tak medzi sebou rozdelili len polovičné body. Víťazom sa stal Jenson Button.
Charakteristika trate.
Okruh kombinuje dlhé rovinky, sekcie s rýchlymi zákrutami a úzke šikany, a preto je náročný na nastavenie monopostov. Je veľmi široký a vďaka tomu ponúka niekoľko dobrých príležitostí na predbiehanie. Na konci cieľovej rovinky jazdci dosahujú najvyššiu rýchlosť (306,8 km/h). Za ňou čakajú pilotov dve pomalé zákruty, v ktorých sa jazdí na druhom rýchlostnom stupni rýchlosťou približne 75 km/h. Práve tento úsek je najpomalším miestom trate. Táto sekcia je výborne viditeľná z priestorov hlavnej tribúny, v ktorej sa nachádzajú obchody a centrum oddychu. Okruh s veľkou priľnavosťou je veľmi rýchly a relatívne náročný na brzdy. Po fyzickej stránke je to pre jazdcov jeden z najnáročnejších pretekov sezóny, v Malajzii býva tradične veľmi teplo a vysoká vlhkosť vzduchu. Okruh sa nachádza 3,5 km od letiska v meste Kuala Lumpur.
Okruh sa môže pýšiť vynikajúcim zázemím pre tímy a veľmi dobre vybaveným mediálnym centrom. Nevýhodou je však nerovnosť povrchu, zapríčinená tým, že trať bola vybudovaná na mieste, kde boli predtým močiare.
Konfigurácie trate.
Okruhu ponúka dve nezávislé konfigurácie, takže na jednom mieste sa môžu konať dva preteky súčasne. Severný okruh, ktorý je súčasťou prvej polovice hlavného okruhu, sa na cieľovú rovinku vracia za zákrutou číslo 6 a má dĺžku 2,71 km. Južný okruh s dĺžkou 2,61 km je súčasťou druhej polovice hlavného okruhu a využíva protiľahlú rovinku. Na hlavnú trať sa pripája v zákrute číslo 8. Okruh tiež ponúka možnosti pre preteky motokár a motokros.
História.
V deväťdesiatych rokoch dvadsiateho storočia prechádzala Malajzia veľkými zmenami. Prírodné bohatstvo a výhodná zemepisná poloha predznamenali veľký pokrok. Premiér Dr. Mahathir Mohamad chcel, aby bola krajina do roku 2020 úplne industrializovaná. Za najlepšiu cestu k dosiahnutiu tohto cieľa bol považovaný automobilový priemysel. V tejto oblasti sa začala angažovať malajská ropná spoločnosť Petronas, ktorá podporovala tím Sauber F1. V roku 1996 automobilka Proton kúpila Lotus Engineering a ekonomický rozmach Malajzie si žiadal medzinárodnú propagáciu. Mahathir rozhodol o výstavbe okruhu, ktorý sa mal stať najmodernejším na svete. Dovtedy bola v Malajzii známa iba trať Johor, kde sa konali preteky Majstrovstiev sveta cestných motocyklov. Projekt nového okruhu mal na starosti Hermann Tilke. Okruh bol dokončený v roku 1998 a o rok neskôr hostil Veľkú cenu Malajzie formuly 1. Predposledné podujatie sezóny prinieslo víťazstvo Eddiemu Irvineovi na monoposte Ferrari a Michael Schumacher vtedy absolvoval návrat k pretekom po zotavení zo zlomeniny nohy. V roku 2000 podujatie v Sepangu uzatváralo sezónu a až od roku 2001 sa tieto preteky presunuli na začiatok roka hneď po GP Austrálie.

</doc>
<doc id="164806" url="https://sk.wikipedia.org/wiki?curid=164806" title="Circuit de Catalunya">
Circuit de Catalunya

Circuit de Catalunya (tiež známy ako Circuit de Barcelona) je pretekársky okruh ležiaci v obci Montmeló, 30 kilometrov severne od Barcelony. Každoročne sa tu koná Veľká cena Španielska formuly 1 a Veľká cena Katalánska v pretekoch cestných motocyklov. Okruh sa vyznačuje niekoľkými vysokorýchlostnými zákrutami, je veľmi náročný na aerodynamiku a vyniká výnimočnou všestrannosťou, vďaka čomu sa počas celého roka využíva na preteky rôznych sérií a v zime slúži na predsezónne testovanie pre tímy Formuly 1.
Charakteristika trate.
Okruh Circuit de Catalunya má po poslednej úprave dĺžku 4 657 metrov. Bol postavený na začiatku 90. rokov minulého storočia katalánskym Kráľovským automobilovým klubom. Vďaka nadčasovému riešeniu boxov a na svoju dobu nadpriemernej bezpečnosti je stále využívaný nielen pre GP Španielska, ale stal sa tiež obľúbeným miestom pre zimné testovanie. K tomu prispeli i priaznivé klimatické podmienky a niekoľko vysokorýchlostných zákrut, ktoré ideálne preveria efektivitu aerodynamiky monopostov. To je dôvod, prečo všetky tímy poznajú okruh neďaleko Barcelony zo všetkých tratí najlepšie.
Povrch trate je hrubý a hrboľatý, takže sa tu používajú pneumatiky tvrdších zmesí. Navyše tu veľmi často fúka pomerne silný vietor, ktorý nepravidelne mení smer, čo reprezentuje ďalšie problémy pri nastavení auta.
Barcelonská trať bola koncipovaná ako moderný rýchlostný okruh s predpokladanou priemernou rýchlosťou približne 225 km/h. Tomu zodpovedala konštrukcia zákrut, medzi ktorými dominujú najmä tie, v ktorých sa dá jazdiť pri obrovskom preťažení rýchlosťami prevyšujúcimi 200 km/h. So stále dokonalejšou aerodynamikou však táto vlastnosť okruhu spôsobila, že sa na ňom nedá prakticky nikde predbiehať. Najvhodnejším miestom tak naďalej zostáva len prvá zákruta za cieľovou rovinkou, no i v nej nemajú jazdci príliš mnoho šancí na uskutočnenie predbiehacieho manévru. Na vine bola tiež dvojica zákrut na druhom konci cieľovej rovinky, ktoré patrili k tým vysokorýchlostným. Veľká rýchlosť spôsobila, že žiadny z jazdcov sa nemohol priblížiť pred vjazdom na cieľovú rovinku k svojmu súperovi natoľko, aby ho mohol na jej konci predbehnúť na brzdy.
Preto pred Veľkou cenou Španielska 2007 prišlo k zásadnej zmene. Obe pravotočivé zákruty pred cieľovou rovinkou od seba oddelila pravouhlá šikana, ktorá výrazne znížila rýchlosť monopostov a dala šancu k využitiu správneho okamihu pre akceleráciu. U jazdcov sa táto úprava stretla s rozporuplnými reakciami. Nikdy už totiž nezažijú pocit, keď je ich telo odstredivou silou doslova vyťahované z kokpitu. Súčasne ale uznávajú, že z hľadiska bezpečnosti to bol krok správnym smerom, ktorý zároveň pomohol k zatraktívneniu nudných pretekov.
História.
Katalánsky parlament 3. októbra 1986 jednohlasne odsúhlasil návrh zdôrazňujúci potrebu vybudovania permanentného pretekárskeho okruhu. 24. februára 1989 založila katalánska vláda, Reial Automòbil Club de Catalunya (katalánsky Kráľovský automobilový klub) a montmelská radnica Consorci del Circuit de Catalunya. V ten istý deň bol položený aj základný kameň.
Už päť dní po oficiálnom otvorení, 10. septembra 1991, okruh hostil prvé preteky. V pretekoch španielskeho šampionátu cestovných automobilov zvíťazil bývalý pilot Formuly 1 Luis Pérez-Sala.
29. septembra 1991 sa tu konala 35. Veľká cena Španielska. Formula 1 sa vtedy po sedemnástich rokoch vrátila do Katalánska. O mesiac neskôr trať navštívil motocyklový šampionát s Veľkou cenou Európy, ktorá sa od roku 1995 premenovala na Veľkú cenu Katalánska.
Napriek tomu, že trať leží v obci Montmeló, je často označovaná za barcelonský okruh. Toto pomenovanie však patrí bývalému okruhu Montjuïc, ktorý bol dejiskom štyroch Španielskych Grand Prix v rokoch 1969 až 1975.

</doc>
<doc id="164807" url="https://sk.wikipedia.org/wiki?curid=164807" title="Circuit de Monaco">
Circuit de Monaco

Circuit de Monaco je mestský pretekársky okruh v uliciach Monte Carla a La Condamine ležiaci v okolí prístavu Monackého kniežatstva. Je to ten najkomplexnejší test jazdeckých schopností aký môže pilot formuly 1 počas jednej sezóny absolvovať. Jazdu na monackom okruhu najlepšie charakterizoval Nelson Piquet, ktorý povedal: "„Je to ako pilotovať helikoptéru v obývačke.“"
Na Veľkej cene Monaka sa každoročne stretávajú najslávnejší a najbohatší prominentní hostia a sponzori. Toto podujatie je jedným z najprestížnejších na svete a o víťazstve sníva každý jazdec. Rovnako ako Indy 500 alebo 24 hodín Le Mans, aj Monako prináša určitú dávku slávy a nesmrteľnosti. Len kombinácia precízneho riadenia, technickej dokonalosti a statočnosti zaručí jazdcovi víťazstvo.
Prvýkrát sa na trati konali preteky v roku 1929 a od roku 1950 je Veľká cena Monaka súčasťou kalendáru formuly 1.
Charakteristika trate.
Úzka vlniaca sa trať z oboch strán lemovaná zvodidlami nemá prakticky žiadne výbehové zóny a každé menšie zaváhanie znamená kontakt s bariérami. Asfalt na povrchu trate je prispôsobený pre bežnú premávku a preto je veľmi hrboľatý. Okrem toho sú v ňom na niektorých miestach zapustené i kanálové poklopy. Vysoké nároky sú tiež kladené na motory. Nedochádza k ich enormnému zaťaženiu, no agregáty musia mať dobrý záber od nízkych otáčok. Rozhodujúci význam má kvalifikácia, pretože možnosť predbiehania v úzkych uliciach je prakticky vylúčená.
V Monaku čaká veľká výzva aj na tímových inžinierov. Podmienky na trati sa relatívne rýchlo menia a preto je veľmi zložité nájsť správne nastavenie auta. Základom pri príprave monopostu je prítlak. Monako je spoločne s Hungaroringom trať, ktorá ho vyžaduje čo najviac. Prítlačné krídla sú nastavené takmer úplne zvislo a na autách sa objavujú prídavné aerodynamické prvky, ktoré na iných tratiach neuvidíme. Veľká záťaž pôsobí okrem iného aj na zavesenie kolies. Tuhosť týchto závesov preveria časté kontakty kolies so zvodidlami. Tímy preto pripravujú pre Grand Prix Monaka špeciálne odolné komponenty.
Circuit de Monaco nie je permanentný okruh a preto sa musí pred každými pretekmi „postaviť“. Príprava tribún, zvodidiel a obrubníkov trvá približne šesť týždňov a návrat do pôvodného stavu ďalšie tri týždne. Preteky na najpomalšom okruhu v kalendári šampionátu formuly 1 sú vypísané na najkratšiu vzdialenosť. Najpomalším úsekom trate je vlásenka pri slávnom monackom Grand Hoteli, ktorú jazdci prechádzajú rýchlosťou 50 km/h. Táto zákruta je zároveň najpomalšia v celom kalendári MS F1. Okrem nej obsahuje okruh i jednu z najrýchlejších zákrut. Tou je zákruta číslo 9 v slávnom tuneli, kde jazdci dosahujú rýchlosť až 260 km/h.
Okruh síce z hľadiska bezpečnosti a technickej kvality nedokáže konkurovať moderným tratiam, no vďaka svojej výnimočnosti si zaslúži akúkoľvek výnimku.
História.
Výborný imidž Monaka bol spätý nielen s rodinou Grimaldiovcov, ale aj s tabakovým magnátom Alexandrom Noghèsom. Práve on bol blízky priateľ Grimaldiovcov a v roku 1909 sa stal prezidentom miestneho automobilového klubu Sport Automobile Velocipedique Monegasque. Noghès navrhol možnosť usporiadania súťaží v uličkách tohto mesta a prvé podujatie sa uskutočnilo už v januári 1911. Na štarte bolo 23 áut z jedenástich rozličných oblastí. Víťazom sa stal Henri Rougier s vozidlom Turcat-Méry.
Automobilový klub v Monaku, druhej najmenšej krajiny sveta, tvoril históriu svetového motoristického športu. Jeho noví predstavitelia Anthony Noghès (syn Alexandra Noghèsa) a Louis Chiron ako prví zorganizovali Veľkú cenu na okruhu vytýčenom priamo v meste 14. apríla 1929. Veľká cena Monaka sa od tej doby stala najpopulárnejšími pretekmi a pilierom svetového šampionátu formuly 1.
Na počiatku bola žiadosť monackých funkcionárov z roku 1928, aby ich Automobile Club de Monaco získal národný status. Ako problém sa ukázala podmienka predchodcu dnešnej Medzinárodnej automobilovej federácie (FIA), že žiadateľ musí výhradne na svojom území usporiadať významné preteky. Monako síce už od roku 1911 organizovalo Rallye Monte Carlo, lenže tá bola koncipovaná ako jazda zo všetkých kútov Európy. V Monaku a okolí sa jazdilo až v záverečnej časti súťaže.
Zakladateľ monackého autoklubu Anthony Noghès preto prišiel s nápadom postaviť trať priamo v uliciach mesta. Jeho myšlienku podporil slávny pretekár a miestny rodák Louis Chiron a patronát nad akciou prevzal monacký princ Louis II.
Prvá Veľká cena v roku 1929 nebola súčasťou európskeho ani iného šampionátu a štartovalo sa v ňom na pozvanie. Zúčastniť sa nemohol jeho propagátor Chiron, ktorý v rovnaký deň v USA nastúpil do pretekov Indianapolis 500. Víťazom sa stal britský emigrant William Grover na Bugatti Type 35B, s ktorým v úzkych a hrboľatých uliciach dosahoval rýchlosť 80 až 143 km/h. 
Až do druhej svetovej vojny sa v Monaku pretekalo v rámci európskeho šampionátu. V roku 1950 bol Circuit de Monaco začlenený do novovzniknutých majstrovstiev sveta formuly 1. Preteky do Monaka zavítali hneď po premiérovej Veľkej cene v britskom Silverstone. V prvom kole vtedy kolidovalo desať áut a po prvé víťazstvo v histórii si prišiel Juan Manuel Fangio. Od roku 1955 sa na okruhu jazdí nepretržite.
V roku 1955 spadol s Lanciou do mora Alberto Ascari a podobná nehoda postihla aj Paula Hawkinsa o desať rokov neskôr na Lotuse. V roku 1967 narazil Lorenzo Bandini po prejazde šikanou do lampy, jeho Ferrari sa prevrátilo a skončilo v plameňoch. Pilot utrpel ťažké popáleniny. Zarážajúcejšie však bolo, že usporiadatelia nemali potrebné vybavenie, aby dokázali zranenému pomôcť. V kritickom stave bol naprieč vozovkou prenesený k člnu, ktorým ho dopravili k sanitke. Bandini po dvoch dňoch na následky zranení zomrel. Jeho smrť však znamenala zásadný obrat v prístupe k bezpečnosti na monackom okruhu. Na trati sa v nasledujúcich rokoch začali objavovať zvodidlá a s nimi aj dokonale pripravení a vybavení záchranári.
Historické konfigurácie.
Circuit de Monaco sa oproti pôvodnej verzii príliš nezmenil, no od premiérového ročníka prešiel okruh šiestimi technickými zmenami.
Jedno kolo na modernom okruhu.
Prechádzka po okruhu začína krátkym miernym stúpaním, ktoré privádza jazdcov do úzkej zákruty "Sainte Dévote". Táto takmer deväťdesiat stupňová pravotočivá zákruta sa jazdí na prvom alebo druhom rýchlostnom stupni. Práve tu môžeme často vidieť kolízie. Piloti za prvou zákrutou stúpajú po ďalšej krátkej lomenej rovinke, po ktorej nasleduje klesanie dlhou ľavotočivou zákrutou "Massenet". Za ňou prechádzajú popri svetoznámom kasíne a ďalej klesajú po krátkej rovinke s veľmi nerovným povrchom. Nasleduje úzka zákruta "Mirabeau", za ktorou jazdci miernym klesaním smerujú do ešte užšej vlásenky "Grand Hotel". Práve táto pomalá vlásenka bola v minulosti často používaná na mnohé predbiehacie manévre, čo je v súčasnosti prakticky nemožné. Táto zákruta je tak špecifická, že všetky tímy musia pred pretekmi upraviť zámok riadenia a zavesenie svojich monopostov, aby jazdci mohli vlásenku pohodlne prekonať.
Po nej autá stále klesajú do dvojitej pravotočivej zákruty "Portier", ktorá si vyžaduje ideálny výjazd umožňujúci dosiahnuť čo najlepšiu maximálnu rýchlosť v slávnom tuneli. Ten podčiarkuje výnimočnosť trate, no pritom spôsobuje nepríjemné problémy. Pretekári sa sťažujú na zhoršenú viditeľnosť pri jeho prejazde a aby toho nebolo málo, tak monoposty tu môžu stratiť 20 až 30% prítlaku.
Na konci tunela nasleduje tvrdé brzdenie do šikany, kde taktiež hrozí zvýšené riziko kolízií. Šikana je pravdepodobne jediné miesto na okruhu, ktoré ponúka uspokojivú možnosť na predbiehanie. Krátka rovinka končí úzkou rýchlou zákrutou "Tabac", tá sa jazdí na štvorku v rýchlosti približne 160 km/h. Monoposty potom zrýchlia na 200 km/h a dostávajú sa cez rýchlu kombináciu zákrut "Louis Chiron" a "Piscine" popri plaveckom bazéne. Ďalej nasleduje krátka rovinka a brzdenie do 180 stupňovej pravotočivej "La Rascasse", ktorá zavedie pilotov do poslednej zákruty "Anthony Noghès", pomenovanej po otcovi monackej Veľkej ceny. Úzka pravotočivá zákruta monoposty privádza späť na cieľovú rovinku.
Víťazi Veľkej ceny Monaka.
"Ružová farba znamená, že Veľká cena nebola súčasťou svetového šampionátu formuly 1."
"Žltá farba znamená, že Veľká cena bola súčasťou predvojnového európskeho šampionátu."

</doc>
<doc id="164808" url="https://sk.wikipedia.org/wiki?curid=164808" title="Balázs Borbély">
Balázs Borbély

Balázs Borbély (* 2. október 1979) je slovenský futbalista. V súčasnosti je hráčom cyperského klubu AEL Limassol. Balázs je schopný hrať na poste obrancu i štítového záložníka. Väčšinu svojej kariéry pôsobil v klube Artmedia Petržalka.
Kariéra.
S futbalom začínal v DAC Dunajská Streda, kde si ho v roku 2000 vyhliadla Petržalka. V drese Artmedie dosiahol o päť rokov neskôr najväčší úspech kariéry, keď klub doviedol ako kapitán až do skupinovej fázy Champions League. V tom istom roku odišiel do nemeckého 1. FC Kaiserslautern, kde sa však kvôli zraneniam a nezhodám s trénerom nedokázal presadiť a tak sa vrátil do Petržalky. 22. decembra 2007 podpísal zmluvu s rumunským klubom Politechnika Temešvár.

</doc>
<doc id="164809" url="https://sk.wikipedia.org/wiki?curid=164809" title="Súborový manažér">
Súborový manažér



</doc>
<doc id="164810" url="https://sk.wikipedia.org/wiki?curid=164810" title="Autodromo Enzo e Dino Ferrari">
Autodromo Enzo e Dino Ferrari

Autodromo Enzo e Dino Ferrari je automobilový okruh situovaný v meste Imola, ktoré sa nachádza v provincii Bologna. Okruh nesie meno Enza Ferrariho, zakladateľa rovnomennej automobilky a jeho syna Dina. Pred smrťou Enza Ferrariho v roku 1988 dostal názov Autodromo Dino Ferrari.
Všeobecné známym sa okruh stal pod názvom Autodromo di Imola. Každú jar hostí Grand Prix San Marina automobilov formuly 1 a mnoho ďalších automobilových a motocyklových pretekov. V roku 1980 hostil aj Grand Prix Talianska. Je jedným z mála okruhov na ktorom sa jazdí proti chodu hodinových ručičiek.
História okruhu.
Okruh navrhla koncom 40. rokov 20. storočia spoločnosť ESTI (Ente Sport e Turismo Imolese) ako akciu revitalizácie povojnovej situácie v regióne.
Na projekte sa zúčastnila skupina priateľov - Alfredo Campagnoli, Graziano Golinelli, Ugo Montevecchi a Gualtieri Vighi, neskôr sa pripojil Checco Costa.
Základný kameň položili 22. marca 1950; prvá kolaudácia sa uskutočnila 19. októbra, keď Enzo Ferrari testoval Ferrari 340 Sport za prítomnosti špičkových pilotov Alberta Ascariho, Giannina Marzotta a Luigiho Villorese. Pri tejto príležitosti na okruhu prebiehal test motocykla Gilera so šampiónom Umbertom Masettim.
Skutočné slávnostné zahájenie bolo až 25. apríla 1953, keď sa na okruhu uskutočnilo motocyklové majstrovstvo Talianska v triedach 125 a 500 cc.
Automobily mali svoj debut v Imole 20. júna 1954. O Zlatú mušľu Shell bojovali športové automobily Ferrari a Maserati: Umberto Maglioli (Ferrari) zvíťazil pred Musitellim a Luigim Mussom ktorí pilotovali Maserati.
21. apríla 1963 sa na okruhu po prvý raz predstavila formula 1, aj keď šlo len o preteky, ktoré sa nezapočítavali do majstrovstiev sveta. Vtedy zvíťazil Jim Clark na automobile Lotus.
Od roku 1970 nesie autodróm meno Dina Ferrariho, syna Enza Ferrariho, ktorý predčasne zomrel ako päťdesiatročný. Stalo sa tak dva roky po zásadných zmenách na trati, pri ktorých vznikli "Variante Bassa" a "Variante Alta".
Konečne v roku 1979, presne 16. septembra, v pretekoch s názvom Grand Prix Dino Ferrari, začala nová éra formuly 1 na okruhu v Imole. V nasledujúcom roku, 14. septembra 1980, Imola hosťovala svoje prvé plnohodnotné preteky formuly 1: Grand Prix Taliansko. Ďalší rok sa Veľká cena vrátila na okruh v Monze a Imola sa stala sídlom Grand Prix San Marino až do roku 2006. 
Na okruhu Imola sa v rokoch 2007 až 2019 neuskutočnili preteky Formuly 1. Veľká cena Formuly 1 sa na okruh vrátila v roku 2020 s novým názvom Veľká Cena Emilia Romagna.
Veľká cena San Marina 1994.
Veľká cena San Marina 1994 na tomto okruhu, sa navždy zapísala do pamäti fanúšikov, ako najčernejší deň histórie Formuly 1. O život prišli dvaja jazdci, a veľa zranení, za jeden víkend. Rakúsky jazdec Roland Ratzenberg a trojnásobný majster sveta brazílčan Ayrton Senna, obaja zahynuli po náraze vo vysokej rýchlosti. Tento incident rozbehol revolúciu v bezpečnostných pravidlách, okruh v Imole bol značne pozmenený. Takisto sa obnovila Asociácia jazdcov Grand Prix.

</doc>
<doc id="164813" url="https://sk.wikipedia.org/wiki?curid=164813" title="Slnečnica (rod rastlín)">
Slnečnica (rod rastlín)

Slnečnica (lat. "Helianthus" Linné) je rod rastlín z čeľade astrovité. Zahŕňa približne 70 druhov a viacero poddruhov pochádzajúcich zo Severnej Ameriky. 
Z nich najmä slnečnica ročná ("H. annuus") a slnečnica hľuznatá ("H. tuberosus") sa pestujú na celom svete ako kultúrne plodiny. 
Opis.
Je citlivá na svetlo a teplo. Sfarbenie okvetných lístkov je svetlo žlté. Listy sú svetlo až tmavo zelenej farby, má prenikavú vôňu. Stavbu tela tvorí koreň, stonka, listy a tou najpozoruhodnejšou a najkrajšou časťou je žiarivý žltý kvet, ktorý po dozretí prináša plody.

</doc>
<doc id="164816" url="https://sk.wikipedia.org/wiki?curid=164816" title="Nürburgring">
Nürburgring

Nürburgring patrí medzi najikonickejšie závodné okruhy sveta. Nachádza sa v Nemecku, v pohorí Eifel, neďaleko mesta Nürburg v spolkovej krajine Porýnie-Falcko. Vďaka svojej dĺžke, náročnosti a histórii je prezývaný „Zelené peklo“ (Green Hell) – tento názov mu dal slávny jazdec Jackie Stewart.
História Nürburgringu.
Začiatky (1920 – 1930).
Myšlienka výstavby okruhu vznikla po prvej svetovej vojne, keď sa región snažil oživiť ekonomiku a pritiahnuť turistov. Výstavba začala v roku 1925 a oficiálne otvorenie sa uskutočnilo 18. júna 1927. Pôvodný okruh bol kombináciou verejných ciest, ktoré sa spojili do jedného komplexu. Prvou veľkou udalosťou boli tradičné nemecké preteky Eifelrennen 1927.
Zlatá éra a prestíž (1930 – 1960).
Nürburgring sa stal hlavným dejiskom Veľkej ceny Nemecka Formuly 1. Najznámejšia časť okruhu – Nordschleife – si získala reputáciu ako najťažší a najnebezpečnejší okruh na svete. V 50. a 60. rokoch tu pretekali legendy ako Juan Manuel Fangio, Jim Clark či Jackie Stewart. Fangio v roku 1957 predviedol legendárnu jazdu, keď na Maserati 250F získal víťazstvo po epickom stíhaní.
Obrat po tragédiách (70. roky).
Kvôli svojej dĺžke a nebezpečnosti sa Nürburgring stal kontroverzným miestom. Najväčší zlom nastal 1. augusta 1976, keď mal Niki Lauda strašnú nehodu počas Veľkej ceny F1. Po tomto incidente bola Formula 1 z okruhu presunutá na Hockenheimring, pretože Nordschleife už nespĺňala bezpečnostné štandardy.
Modernizácia a vznik Grand Prix Strecke (1980 – súčasnosť).
V roku 1984 bol otvorený nový, kratší a bezpečnejší okruh GP-Strecke. Ten umožnil návrat Formuly 1, ktorá tu jazdila ako Veľká cena Európy alebo Nemecka až do roku 2020. Nordschleife však naďalej ostala ikonou amatérskych aj profesionálnych pretekov, najmä vytrvalostných.
Konfigurácie okruhu Nürburgring.
Nordschleife – „Severná slučka“.
Dĺžka tejto konfigurácie je 20,832 km, ponúka 73 zákrut, výškový rozdiel 300m. Postavená bola v roku 1927 a zachovala si pôvodný charakter. Používa sa najmä na vytrvalostné preteky, testovanie automobiliek a voľné jazdy pre verejnosť.
GP-Strecke – moderný okruh.
Dĺžka tejto konfigurácie je 5,148 km. Má moderné bezpečnostné prvky, široké únikové zóny a lepšiu viditeľnosť. Využívaný je najmä pre Formulu 1, MotoGP, DTM či ďalšie medzinárodné šampionáty.
Kombinácia Nordschleife a GP-Strecke.
Dĺžka tejto konfigurácie je 25,378 km. Ponúka to najlepšie z oboch svetov, moderné boxy a infraštruktúra GP-Strecke, s náročnou prírodnou Nordschleife. Používa sa na legendárne 24-hodinové preteky Nürburgring (24h Nürburgring).
Význam v súčasnosti.
Závodný okruh – hostí prestížne podujatia ako 24h Nürburgring, DTM či GT World Challenge.
Testovacie centrum – automobilky tu testujú limity svojich modelov, často súťažia o rekordy kôl na Nordschleife.
Turistická atrakcia – bežní vodiči si môžu zaplatiť jazdu na trati počas Touristenfahrten, čo láka nadšencov z celého sveta.
Zaujímavosti.
Nürburgring má vlastný zábavný park, hotely a múzeum motoršportu. Ročne ho navštívia státisíce turistov a fanúšikov. Mnohé videohry, napr. Gran Turismo či Assetto Corsa, obsahujú jeho presnú digitálnu verziu. Tréning na simulátore je takmer nevyhnutný, pretože zapamätať si viac ako 70 zákrut je extrémne náročné.

</doc>
<doc id="164821" url="https://sk.wikipedia.org/wiki?curid=164821" title="Slnečnica hľuznatá">
Slnečnica hľuznatá

Slnečnica hľuznatá (lat. "Helianthus tuberosus"; iné názvy pozri nižšie) je viacročná rastlina z rodu slnečnica z čeľade astrovité.
Názvy.
Slovenské názvy tohto druhu sú: slnečnica hľuznatá, topinambur, topinambur hľuznatý; staršie: slnečnica topinambur, topinambúr, čičavka; zastarano: slnečník bulvatý, slnečnica - čičovka, slunečník cicovka, zemské jablko, čičo(v)ka, číčovka, krumpla (krumpľa), [bohemizmus] brambor; ľudovo: jeruzalemská artičoka [alebo jeruzalemský artičok], jeruzalemský zemiak, židovský zemiak, sladký zemiak, cukrový zemiak; ľudovo staršie: kravský zemiak, zemská hruška, cicovka, čičóka, čučóka, vlaská repa (resp. vlašská repa), nemecká vlaská repa, nemecká repa.
Synonymá vedeckého názvu "Helianthus tuberosus" sú napr. "Helianthus tomentosus", "Helianthus esculentus" a "Helianthus subcanescens".
Výskyt.
Pochádza zo Severnej Ameriky, ale pestuje sa aj v Európe od 16. storočia ako okrasná rastlina a neskôr ako úžitková plodina. Od 18. storočia jej pestovanie vytlačili zemiaky.
Hľuza.
Slnečnica hľuznatá sa vyznačuje hľuzovitým podzemkom, ktorý sa pod názvom topinambur (alebo jeruzalemský/židovský/sladký/cukrový/kravský zemiak, jeruzalemská artičoka - porov. vyššie uvedené názvy rastliny) používa za surova alebo po kuchynskej úprave ako potravina. Používa sa aj ako diétna potravina pri reumatizme, opuchoch a vďaka vysokému obsahu inulínu (až 8 %) ako podporný prostriedok pri cukrovke.
U ľudí s nízkou znášanlivosťou voči inulínu však môže spôsobovať nadmernú plynatosť.

</doc>
<doc id="164822" url="https://sk.wikipedia.org/wiki?curid=164822" title="Topinambur">
Topinambur



</doc>
<doc id="164825" url="https://sk.wikipedia.org/wiki?curid=164825" title="Rote Armee Fraktion">
Rote Armee Fraktion



</doc>
<doc id="164829" url="https://sk.wikipedia.org/wiki?curid=164829" title="Dr. Martens">
Dr. Martens

Dr. Martens je značka obuvi.
História.
Armádny doktor Klaus Maertens z Bavorska si v roku 1945 pri lyžovaní poranil členok. Keďže mu počas liečby nevyhovovala štandardná armádna obuv, zaoberal sa návrhom topánky z mäkkej kože a podrážkou so vzduchovým vankúšikom, ktorá by držala členok pevne a umožnila tak zranenému chodiť. V roku 1947 založil v Seeshaupte spolu s Dr. Herbertom Funckom výrobu topánok s použitím vojnových prebytkov gumy od Luftwaffe.
V roku 1959 kúpila patentové práva britská obuvnícka firma R. Griggs Group Ltd., ktorá zmenila názov z Dr. Maertens na Dr. Martens, a v 1. apríla 1960 vyrobila prvé topánky vzor 1460. V roku 2003 bola výroba presunutá do Číny a Thajska. V roku 2004 bola obnovená výroba v UK, ale len pre vybrané modely radu Vintage (tieto topánky nájdete v obchodoch pod označením "Made in England" ).
Kult.
"Martensky" sa zo štandardnej pracovnej obuvy v Anglicku pretvorili na subkultúrny poznávací prvok. Prvotne boli charakteristickým prvkom pre hnutie skinheads, ktoré vzišlo z robotníckej triedy a pôvodne nemalo žiadne vyhrotené rasistické tendencie, naopak hnutie pôsobilo do istej miery multikultúrne, nakoľko časť základne tvorili prisťahovalci z Jamajky. Neskôr sú spojené najmä s rockovou hudbou, vďaka tomu že na ne nedajú dopustiť takí velikáni, ako Paul McCartney, Elton John, Madonna, Rolling Stones, Bee Gees, Jethro Tull, Depeche Mode, Red Hot Chilli Peppers a ďalší. Ich používanie je tiež často vídať v štýle SKA. V roku 1999 bola o histórii a vplyve tejto značky na anglickú kultúru napísaná kniha. Dnes je možné na internete zhliadnuť množstvo dokumentov zaoberajúcich sa týmito topánkami. Rovnako ako si každý Američan pamätá, kde bol a čo robil, keď zastrelili J. F. Kennedyho, vie každý Angličan, kedy a kde si kúpil svoje prvé martensky.
Sú kombináciou prvotriednej kvality, perfektnej práce výhradne anglických obuvníkov (už neplatí, viď časť História) a popularity, ktorá z nich urobila u niektorých generácií takzvané
"EVER LASTING SHOES" večné topánky
Originálna idea doktora - lyžiara, prešla dlhým vývojom od povojnového Bavorska k legende, ale tak už to býva, že dobrý nápad ocenia milióny ľudí na celom svete.

</doc>
<doc id="164830" url="https://sk.wikipedia.org/wiki?curid=164830" title="Zoznam minerálov Q">
Zoznam minerálov Q



</doc>
<doc id="164831" url="https://sk.wikipedia.org/wiki?curid=164831" title="Dr.Martens">
Dr.Martens



</doc>
<doc id="164832" url="https://sk.wikipedia.org/wiki?curid=164832" title="Emiliano Zapata">
Emiliano Zapata

Emiliano Zapata (* 8. august 1879 - † 10. apríl, 1919) bol vedúcou osobnosťou mexickej revolúcie, ktorá vypukla v roku 1910 a bola namierená proti diktátorovi Porfiriovi Diázovi. Zapata založil a organizoval dôležitú revolučnú silu, Liberačnú armádu juhu.

</doc>
<doc id="164833" url="https://sk.wikipedia.org/wiki?curid=164833" title="Choya (department)">
Choya (department)

Department Choya leží na juhozápade provincie Santiago del Estero na severozápade Argentíny a je jedným z 27 departmentov provincie.
Na severe hraničí s departmentom Guasayán, na východe s departmentmi Ojo de Agua, Silipica a Loreto, na juhu s provinciou Córdoba a na západe s provinciou Catamarca.

</doc>
<doc id="164838" url="https://sk.wikipedia.org/wiki?curid=164838" title="Vodný slalom">
Vodný slalom

Vodný slalom je vodný šport na divokej vode, v ktorom sa pretekári v kanoe či v kajaku snažia čo najrýchlejšie a bez chýb prejsť sériu bránok. Je to jeden z dvoch športov využívajúci kanoe či kajak na letných olympijských hrách (tým druhým je rýchlostná kanoistika). Na olympijských hrách sa slalom prvýkrát objavil v roku 1972, druhýkrát až o 20 rokov neskôr v roku 1992.
Bránky vo vodnom slalome sú vlastne dve zvislo visiace tyče, upevnené na drôte, ktorý visí nad dráhou. Bránky su buď červené alebo zelené, podľa toho či sa ide s alebo proti prúdu. Zvyčajne býva na trati 18 až 25 bránok. Pretekár musí prejsť bránkami v určitom poradí a bez dotyku. Dotyk sa trestá 2 trestnými sekundami, neprejdenie bránky, prejdenie v zlom poradí či prejdenie bránky opačne sa trestá v súlade s pravidlami 50 trestnými sekundami.

</doc>
<doc id="164839" url="https://sk.wikipedia.org/wiki?curid=164839" title="Cydonia Mensae">
Cydonia Mensae

Cydonia Mensae je názov jednej z pomenovaných oblastí na planéte Mars. Leží na sever od rovníka v prechodnej zóne medzi južnými vysočinami (pologuli s vyššou topografiou, silne posiatou krátermi) a severnými nížinami (relatívne plochou oblasťou nížin na severe) v oblasti Acidalia Planitia. Cydonia je pokrytá početnými vrcholmi a v dávnej minulosti mohla touto oblasťou prechádzať pobrežná zóna, pokiaľ severné nížiny v minulosti vyplňoval oceán. Nachádza sa tu aj veľmi známa "„Tvár na Marse“", skalný útvar na nekvalitných fotografiách vzdialene pripomínajúci ľudskú tvár.
Tvár na Marse.
Jeden z cydoníjskych vrcholkov, situovaný 40°45' severnej šírky a 9°26' západnej dĺžky, na fotografii vytvorenej Vikingom 1 25. júla 1976 vzdialene pripomína ľudskú tvár. Tato fotografia bola dlho zdrojom kontroverzných a konšpiračných teórií týkajúcich sa možných známok inteligentného života na Marse. K Marsu sa po Vikingoch skoro 20 rokov nedostala úspešne žiadna sonda, a tak až od roku 1998 sú robené novšie snímky s lepším rozlíšením prostredníctvom sond Mars Global Surveyor, Mars Odyssey, Mars Express a Mars Reconnaissance Orbiter, ktoré oblasť dôkladne mapujú. Nové snímky potvrdili domnienky geológov, že v prípade „Tváre na Marse“ ide iba o erodovaný skalný masív.
Niektorí ľudia, ako napríklad Richard C. Hoagland, stále veria, že ide o dôkaz dlho stratenej marťanskej civilizácie, spolu s inými miestnymi útvarmi. V oblasti Cydonia sa totiž okrem „Tváre“ nachádzajú skaly podobné pyramídam či pripomínajúce ľudskú lebku. Richard C. Hoagland taktiež verí, že sa mu podarilo objaviť pozostatky mesta pochovaného pod ľadom v Cydonii.

</doc>
<doc id="164841" url="https://sk.wikipedia.org/wiki?curid=164841" title="Trúbka (hudobný nástroj)">
Trúbka (hudobný nástroj)

Trúbka (v slangu: trompeta alebo trumpeta) je plechový hudobný nástroj.
Trup tvorí ohnutá plechová (zväčša mosadzná) trubica s tromi záklopkami. Na jeden koniec sa nasúva nátrubok, druhý sa rozširuje do ozvučnice. Zvuk sa tvorí v nátrubku vibrujúcimi perami, ďalej sa šíri cez celú trubicu a zosilňuje v ozvučnici.
Záklopky po stlačení prepúšťajú vzduch do ďalších trubíc, čím predlžujú dráhu, ktorou prechádza vzduch a znižujú výsledný tón. Výška tónu je takisto ovplyvnená nátiskom - spôsobom ako vibrujú pery.
Trúbka je zväčša ladená v B. Existujú aj C, prípadne Es trúbky.
Popis nástroja.
Základ trúbky tvorí mosadzná trubica ohnutá do tvaru pripomínajúceho špirálu. Jej prvá časť (smerom od nátrubku) je valcového tvaru (64 cm), druhá časť je kónická (67,5 cm), trubica celkovo nie je väčšia ako 132 cm. Zvuk vzniká fúkaním vzduchu do nátrubku cez zovreté pery, ktoré majú podobnú funkciu ako plátok pri drevených nástrojov - rozochvievajú stĺpec vzduchu v nástroji, čím vzniká zvuková vlna šíriaca sa ďalej do nástroja fungujúceho ako rezonátor. Tón nástroja sa mení primárne zmenou nátlačku (zmenou napätia pier a tlaku vzduchu) - takto je možné na trúbku zahrať rad alikvotných tónov (pozri sekcia prstoklad).
Oddeliteľný, ale nevyhnutnou súčasťou trubky je nátrubok, ktorého tvar má veľký vplyv na farbu tónu nástroja (rovnako ako u ostatných plechových dychových nástrojov).
Princíp a funkcie ventilov.
Hráč môže meniť výšku tónu nátlačkom, čo ale umožňuje hranie iba časti alikvotných tónov. Súčasné trúbky sú chromatické, čiže umožňujú hru všetkých dvanástich tónov v chromatickej stupnici. To je možné vďaka trom rôzne dlhým prípojným trubiciam naletovaným uprostred ozvučenej trubice; každá prípojná trubica má svoj ventil ovládaný klapkou. Pri stlačení klapky sa otvorí prípojka, vzduch začne prúdiť aj cez prípojnú trubicu, celková dĺžka ozvučenej trubice sa tým zväčší a tón nástroja sa o určitý interval zníži. V súčasnosti sa používajú dva typy ventilových systémov, nástroje sa okrem ventilov mierne líšia aj v tvare trubice.
Systém otočných ventilov patentoval Josef Riedl vo Viedni v roku 1832 . Tento nástroj sa niekedy nazýva ako "nemecká trubka", používa sa predovšetkým v Nemecku a Rakúsku (obrázok pozri vpravo dole). Ak sa stlačí klapka, pootočí sa tiež otvor a zapojí tak ďalšia trubica do okruhu výdychového prúdu. Nemecká trúbka je celkovo kónickejšia, čo má určitý vplyv na farbu tónu. Tento typ trúbky s obľubou obsadzovali do svojich symfonických diel nemeckí skladatelia 19. storočia, pre verné stvárnenie týchto kompozícií je teda vhodné obsadiť plechové sekcie práve týmito nástrojmi.
Systém piestových ventilov vznikol v roku 1814 a v roku 1839 ho v Paríži vylepšil François Perinet . Tento systém je mechanicky jednoduchší ako otočné ventily a je celosvetovo používanejší (vrátane Česka). Nástroj je niekedy označovaný ako "jazztrubka" - tento názov vznikol v oblastiach, kde bol bežnejšie používaný systém otočných ventilov a poslucháči sa s nástrojom vyhotovený zvislými ventilmi stretli prvýkrát až v tanečných a jazzových orchestroch. Je však potrebné si uvedomiť, že tento typ nástroja je starší ako jazz samotný . Fotografia, pozri infobox vpravo hore.
Prstoklad.
Hráč môže meniť tón trúbky nátlačkom, čím dokáže vyvolať z nástroja rad alikvotných tónov (pozri sled tónov "OPEN" v schéme dole, notácie je in C). Trúbka patrí medzi tzv. "Polovičné nástroje" - kvôli jej relatívne úzkej menzúre na nej síce nie je technicky možné zahrať prvú harmonickú frekvenciu, tzv. Fundamental (na schéme by bol Fundamental malé c), trúbka ale naopak ľahšie dosahuje vyššie alikvotne tóny než je to pri nástrojoch so širšou menzúrou. Príkladom tzv. "Celých nástrojov", čiže plechových nástrojov s relatívne širšou menzúrou, na ktoré je možné zahrať aj prvú harmonickú frekvenciu, je trombón.
Uvádzaný písaný tónový rozsah trúbky končia na c³ (čiže 8. harmonická frekvencia), je však často rozširovaný najmä jazzovými hráčmi, ktorí nátlačkom dosahujú až 16. harmonických frekvencií .
Aby bolo na trúbku možné zahrať nielen alikvótne tóny, ale všetkých dvanásť tónov chromatickej stupnice, sú na trúbke priletované klapkami ovládanými prídavnými trubicami, ktoré predĺžia prúd vzduchu a zníži tak tón nástroje o určitý interval.
Prvá klapka znižuje tón nástroja o veľkú sekundu (2 poltóny), druhá o malú sekundu (1 poltón) a tretia o malú tercie (3 poltóny), kombináciami týchto troch klapiek je možné dosiahnuť všetkých dvanásť tónov v rozmedzí oktávy. U niektorých typov piccolo trúbok sa objavuje aj štvrtá klapka, ktorá znižuje tón o čistú kvartu (5 poltónov), čo umožňuje istejšiu hru nižších tónov.
Schéma hore zobrazuje všetky dosiahnuteľné tóny na trúbku. Tóny v zátvorkách sú o niečo nižšie než by mali byť v rovnomerne temperovanom ladení, znie falošne a hráči sa ich snažia vyvarovať. Niektoré tóny idú zahrať aj viacerými spôsobmi, napríklad c² možno zahrať bez použitia klapiek (ako 4. harmonická frekvencia) alebo ako 5. harmonická frekvencia e² so stlačenou 2. a 3. klapkou (zníženie tónu o 1 + 3 = 4 poltóny). Pri súčasnom stlačení 1. a 2. klapky (2 + 1 = 3 poltóny) je intonácia nástrojov nepatrne vyššia, než pri stlačení samotnej 3. klapky (3 poltóny).
Typy trúbok.
Najbežnejším typom trúbky je trúbka in B, časté je tiež ladenie in C, už menej obvyklé sú trúbky in D, Es, F, G alebo A. V skorších dobách ešte nástroje neboli chromatické a pre každú tóninu bolo nutné používať trúbku v inom ladení. Dnes je už možné hrať všetkých 12 tónov v oktáve a hráči na trúbku používajú na rôzne tóniny iba jeden typ trúbky; hráči sú zvyknutý transponovať pôvodné party písané pre nástroj v inom ladení. Ďalšie dôležité typy trúbok sú:
Trúbka nesmie zamieňať s Kornet, ktorý má kónickejšiu a viackrát zahnutú trubicu, čo mu dáva o niečo jemnejší zvuk. Obidva nástroje majú rovnako dlhú trubicu (a z toho vyplývajúce rovnaký tónový rozsah), sú zhodne ladené in B, takže skladby pre trúbku sa dajú hrať aj na kornet a obrátene.
Ďalší príbuzný nástroj - krídlovka, má ešte viac kónicku trubicu, čo jej dáva ešte bohatší zvuk. Pre lepšiu intonáciu nižších tónov sa u nej občas objavuje štvrtá klapka.
História.
Trúbka, podobne ako ostatné plechové nástroje, má svoj pôvod v hraní na zvieracie rohy či duté zvieracie kosti. Primitívne trúbky sa objavili už vo staroveku, pôvodne mali skôr iné funkcie než čisto hudobno-estetické: povzbudzovali odvahu útočiacich vojsk či sprevádzali slávnostné okamihy ako napríklad príchod panovníka. Tieto trúbky sa už vyrábali umelo z medi, striebra a tiež z dreva . Príkladom starovekého predchodcu modernej trúbky je rímska tuba.
V stredoveku mala trúbka dôležitú úlohu pri iniciovaní rytierskych turnajov, oslavách víťazov pod. Od 17. storočia má svoje miesto aj v orchestrálnej hudbe, najvýznamnejšie sa uplatnila v dielach JS Bacha a Georga Friedricha Händla. Trúbky mali pôvodne rovnú trubicu, ktorá bola však kvôli svojej dĺžke nepraktická; v 15. storočí mala trúbka esovito zahnutú trubicu a od začiatku 16. storočia má už slučkový tvar . V tomto období boli trúbky najčastejšie ladené in D a najmä u vojska in Es. Hlboké trúbky sa nazývali "Principal", vyššie "Clarin" Po tejto dobe slávy však nastáva doba istého úpadku, kedy rúrka slúžila predovšetkým k rytmickým akcentom a harmonickým výplniam..
Trúbky a lesné rohy dlho mohli používať len svoje alikvotné tóny, neskôr sa ich Fundamental dal znížiť nástrčkou - tj. Krátkou trubicou posúvanou zvyčajne medzi nátrubkom a trubicou (tento typ sa nazýva ako tzv. "invenčná trubka"). Týmto sa však nástroj nezchromatizoval, len mohol znížiť svoje ladenie o určitý interval. Znížcová trúbka (pozri sekcie typy trúbok) bola prvým pokusom o plne chromatickú trúbku, ktorý sa ale neosvedčil. Ku koncu 18. storočia bola trúbka vybavená klapkovým zariadením (podobné ako majú drevené nástroje), oproti tradičným trúbkam bez klapiek však trpela výrazne horšie kvalitou tónu. Napriek tomu však pre ňu boli komponované význačné diela, napr. Haydna a Hummelov trúbkový koncert.
Po istej dobe stagnácie trvajúce od čias baroka zažila trúbka renesanciu až po vynájdení ventilov na začiatku 19. storočia, od tejto doby zaujíma dôležité miesto v každom orchestri a často sa používa aj ako sólový nástroj.
Využitie v hudbe.
Sólová trubka.
Sólové koncerty pre trúbku boli veľmi obľúbené najmä v čase neskorého baroka, keď síce trúbky ešte nemali ventilový systém, ale hráči sa naučili používať veľmi vysoké alikvotne tóny. Tie sú od seba vzdialené pol tónu aj menej, v týchto vysokých polohách sa teda trúbka stáva de facto chromatická. Obľuba trúbky ako sólového nástroja vzrástla najmä po vynájdení ventilov na začiatku 19. storočia. Prehľad nižšie ukazuje najdôležitejšie koncerty pre trúbku.
Využitie v orchestri.
Trúbky boli v barokovom orchestri zastúpené v dvoch až v štyroch (ak vôbec), v najvyšších polohách pomáhali dokresľovať emotívne vypäté momenty skladieb. V klasicistických a ranne romantických orchestroch hrali trúbky väčšinou iba spolu s tympánmi a akcentoval základný tón harmónie hraný orchestrom. Krátko po zavedení ventilového systému začala väčšina skladateľov uplatňovať trúbky v orchestri aj ako melodický nástroj. V súčasnom komornom orchestri sú zastúpené dve trúbky, v symfonickom aj viac a v rôznych ladeniach. Trúbka sa významne uplatňuje okrem iného v týchto slávnych kompozíciách:
Komorná hudba.
Trúbka sa v tradičnej komornej hudbe neuplatňuje, najmä kvôli svojmu priveľmiš hlasnému tónu (lesný roh sa ale naopak presadil - spolu s priečnou flautou, hobojom, klarinetom a fagotom je typickou súčasťou dychového kvinteta). Z renesančnej a barokovej hudby sa však niekoľko komorných skladieb dochovalo, pôvodne však písané najmä pre príbuzný plechový dychový nástroj cink.
S vynájdením ventilov sa trúbka stala ovládateľnejšou a jej obľuba pre komornú hudbu vzrástla, začali sa komponovať skladby pre zmiešaný komorný súbor, za všetky napr. "Revue de Cuisine" od Bohuslava Martinů, a tiež skladby pre trúbku a klavír. Približne od polovice 20. storočia sa do obľuby dostali rôzne dychové súbory, najmä dycjový kvintet v obsadení dve trúbky, lesný roh, trombón a tuba.
Jazz.
Už od počiatkov jazzu bola trúbka vedľa saxofónu jedným z najdôležitejších melodických nástrojov. Svoju nezastupiteľnú úlohu má tak v rôznych jazzových komorných súboroch, ako aj v big band.

</doc>
<doc id="164843" url="https://sk.wikipedia.org/wiki?curid=164843" title="Zoznam KDE aplikácií">
Zoznam KDE aplikácií

Toto je zoznam aplikácií KDE a ďalších aplikácií vyvinutých komunitou KDE . Je triedený podľa kategórií, ktoré väčšinou používajú aj v tíme KDE. 

</doc>
<doc id="164845" url="https://sk.wikipedia.org/wiki?curid=164845" title="Zoznam minerálov N">
Zoznam minerálov N



</doc>
<doc id="164846" url="https://sk.wikipedia.org/wiki?curid=164846" title="Atum">
Atum

Atum alebo Tem alebo Temu alebo Tum alebo Atem je jedným z najstarších uctievaných bohov starovekého Egypta. Jeho kult mal stredisko v meste On (Heliopolis). Atum bol pôvodne spájaný so zemou, ale neskôr sa jeho uctievanie sústredilo na slnko pohybujúce sa po oblohe. Ešte neskôr bol vnímaný v dvoch rôznych podobách – ako samostatné božstvo Nefertum (doslova Mladý Atum), ktoré predstavovalo vychádzajúce slnko, a ako samotný Atum, predstavujúci zapadajúce slnko.
Podoba.
Atum bol zobrazovaný ako muž usadený na tróne, zriedkavejšie stojaci, ktorý má na hlave spojenú korunu Horného a Dolného Egypta. Po rozlíšení Atuma a Nefertuma býval Atum spodobňovaný ako starý muž v protiklade k Nefertumovi zobrazovanému ako dieťa. Jedno z menej častých podaní považovalo Atuma v skutočnosti za hada, ktorý mal podobu človeka iba počas existencie stvoreného sveta. V tejto podobe sa vráti pri jeho zániku. Atumovým symbolom bol chrobák skarabeus.
Stvoriteľ.
Atum bol podľa onskej kozmogónie praotcom bohov, prvou bytosťou, ktorá povstala sama zo seba na prvotnom pahorku benben, ktorý vystúpil z vôd prvotného oceánu Nun. Atum stvoril dvojicu bohov Šova (vzduch) a Tefnut (vlhkosť) zo svojho semena masturbáciou alebo podľa iného podania tým, že ich vychrstol. Na jeho samoploditeľskú podstatu upozorňuje i jeho meno znamenajúce úplnosť. Podľa menej rozšírenej verzie mýtu Atum oplodnil sám seba tým, že si strekol vlastné semeno do úst.
Podľa neskoršieho mýtu boli Šov a Tefnut splodení v spojení Atuma s vlastným tieňom, ktorý je nazvaný Iusaaset (tiež Juesaes, Ausaas, Iusas a Jusas, po grécky Soasis), čiže Veľký, ktorý prichádza. Iusaaset bol spájaný s akáciou, ktorá bola pre svoju pevnosť, medicínske využitie i jedlosť plodov označovaná ako strom života. Veľmi stará akácia, ktorá rástla na sever od Heliopolu, vraj označovala miesto zrodenia bohov a mala byť vlastníctvom Iusaaset.
Po splynutí onskej Enneady s chmúnevskou Ogdoadou bol Atum stotožnený s bohom Ré do jedného božstva Atum-Ré. Pretože Atum predstavoval len jeden z Réových aspektov, bol nakoniec v dvojici potlačený na úkor prevažujúceho slnečného boha. Z tých istých príčin sa z Iusaaset stala Rat, ženský aspekt boha Ré. V neskoršom vývoji stvoriteľského mýtu, po tom, ako bola bohyňa Neit stotožnená s pravodami Nun, bola Iusaaset vnímaná iba ako jedna z podôb Neit. 
V istých okamihoch Egypťania verili, že Atum pozdvihoval dušu mŕtveho faraóna z pyramídy k hviezdnemu nebu.

</doc>
<doc id="164848" url="https://sk.wikipedia.org/wiki?curid=164848" title="Hermopolis">
Hermopolis

Hermopolis alebo Hermopolis Magna alebo Hermou polis megalé (iný prepis: Hermú polis megalé) môže byť:
Hermopolis alebo Hermopolis Parva alebo Hermou polis mikra (iný prepis: Hermú polis mikra) môže byť:

</doc>
<doc id="164851" url="https://sk.wikipedia.org/wiki?curid=164851" title="Liga Majstrov UEFA">
Liga Majstrov UEFA



</doc>
<doc id="164852" url="https://sk.wikipedia.org/wiki?curid=164852" title="Bišon">
Bišon

Bišon je plemeno psa uznané v FCI v 9. skupine pod číslom 215.
Pôvod.
Bišon patrí medzi tzv. "dámske" psy, ktoré obšťastňovali urodzené dámy už v staroveku. V Taliansku a Francúzsku patril v období stredoveku k obľúbeným plemenám kráľovských rodín. V 16. storočí patril medzi popredné plemená na európskych kráľovských dvoroch. Až koncom 19. storočia sa stal obyčajným psom a svoj urodzený status obnovil až po prvej svetovej vojne.
Vzhľad a povaha.
Bišon je hravý a veselý pes s kučeravou, dlhou, mäkkou srsťou bielej farby. Chvost je nesený veselo, mierne skrútený dohora. Uši majú visiace dolu. Dožíva sa približne 15 rokov. Váži 3 – . Rastie do výšky 22 – , pričom sa uprednostňujú menšie jedince. Bišon je vhodný aj pre majiteľov bez skúseností so psami, vo všeobecnosti je to prispôsobivé plemeno v rodine i voči cudzím. Dobre socializovaný jedinec dokáže bez problémov vychádzať aj s malými deťmi.
Starostlivosť.
Jemná srsť nepĺzne. Vyžaduje si každodenné kefovanie, aby sa predišlo vytváraniu chumáčov. Bišon sa rád zabaví aj so svojou rodinou doma.
Zdravie.
Bišon je náchylný na upchatie slzných kanálikov, preto potrebuje pravidelné ošetrovanie očí. Rovnako starostlivo treba kontrolovať stav srsti.

</doc>
<doc id="164854" url="https://sk.wikipedia.org/wiki?curid=164854" title="Delft">
Delft

Delft je mesto v Holandsku. Nachádza sa v provincií Južný Holland (Zuid-Holland), približne na polceste medzi Rotterdamom a Haagom. Počet obyvateľov je zhruba 104 533.
Zaujímavosti.
Delft je známy svojou keramickou výrobou. V centre mesta sa nachádzajú viaceré historické budovy:

</doc>
<doc id="164856" url="https://sk.wikipedia.org/wiki?curid=164856" title="Oss">
Oss

Oss je mesto v Holandsku. Nachádza sa v provincii Severné Brabantsko. Počet obyvateľov je 76 626. Prvá zmienka o meste pochádza z listu pápeža Alexandra II. z roku 1069. V súčasnosti sa v meste nachádzajú viaceré továrne chemického a farmaceutického priemyslu. Narodil sa tu futbalista Ruud van Nistelrooy. Z mesta Oss pochádza aj metalová skupina The Gathering. 

</doc>
<doc id="164858" url="https://sk.wikipedia.org/wiki?curid=164858" title="Chmún">
Chmún



</doc>
<doc id="164859" url="https://sk.wikipedia.org/wiki?curid=164859" title="Hermopolis Parva">
Hermopolis Parva



</doc>
<doc id="164860" url="https://sk.wikipedia.org/wiki?curid=164860" title="Hermopolis Mikra">
Hermopolis Mikra



</doc>
<doc id="164870" url="https://sk.wikipedia.org/wiki?curid=164870" title="Zoznam vodných tokov v povodí Bebravy">
Zoznam vodných tokov v povodí Bebravy

Zoznam vodných tokov v povodí Bebravy obsahuje abecedný zoznam všetkých pomenovaných vodných tokov v povodí Bebravy.

</doc>
<doc id="164871" url="https://sk.wikipedia.org/wiki?curid=164871" title="Anch">
Anch

Anch (☥; ), iné názvy: symbol anch, nílsky kríž, egyptský kríž, kríž života, kľúč života, , je jeden zo staroegyptských hieroglyfických znakov. Egyptskí bohovia a bohyne sú často zobrazení s anchom držaným za jeho slučku. 
Anch sa často objavuje na obrazoch z egyptských hrobiek aj v ďalšom umeleckom zobrazení, zvyčajne v situácii, kedy boh či bohyňa prináša zosnulému dar života. Anch symbolizoval znovuzrodenie pre druhý svet a zároveň aj počatie. Starovekí Egypťania používali anch ako obľúbený amulet. Aj zrkadlá sa často vyrábali v tvare kríža, čo mohlo symbolizovať nazeranie do druhého sveta. Anch sa používal v spojitosti s dvoma ďalšími hieroglyfmi – džed (zdravie) a was (sila). 
Anch, ktorý bol spojený s kultom slnka a slnečným bohom, sa takmer vždy spodobňoval zo zlata, nikdy nie zo striebra, ktoré sa považovalo za mesačný kov, a len zriedkavo z leštenej medi.
Je spojením symbolov Osirisa (kríž) a Isis (ovál).
Anch je pomerne populárny aj v súčasnosti medzi rôznymi skupinami (hippies, goth, novopohanmi) a medzi umelcami.
Symbolizuje znovu zrodenie pre mŕtvych
Napr. Anubis jeden z bohov ho drží v ruke.

</doc>
<doc id="164872" url="https://sk.wikipedia.org/wiki?curid=164872" title="Solčiansky potok (prítok Bebravy)">
Solčiansky potok (prítok Bebravy)

Solčiansky potok je potok v Podunajskej nížine, v severovýchodnej časti okresu Topoľčany. Je to pravostranný prítok Bebravy, meria 6,3 km a je tokom V. rádu.
Prameň.
Pramení v Nitrianskej pahorkatine na severnom okraji obce Norovce, východne od Starého hája, v nadmorskej výške približne 223 m n. m. 
Opis toku.
Od prameňa tečie sprvu severojužným smerom cez intravilán spomenutej obce, v strede obce sa stáča a pokračuje juhovýchodným smerom. Následne preteká intravilánom obce Solčianky, kde sprava priberá krátky kanál vznikajúci východne od kóty 237,5 m a pod obcou priberá ďalší pravostranný kanál z lokality Olichov. Na dolnom toku ešte podteká štátnu cestu číslo 64 a zároveň oddeľuje intravilány obcí Horné Chlebany na ľavom a Dolné Chlebany na pravom brehu. Napokon vteká na územie Nitrianskej nivy, sprava sa oddeľuje vodný kanál, ktorý tečie súbežne s korytom Bebravy a ústi do Bedzianskeho potoka a južne od obce Horné Chlebany sa v nadmorskej výške 169,8 m n. m. vlieva do Bebravy.

</doc>
<doc id="164873" url="https://sk.wikipedia.org/wiki?curid=164873" title="Peter Lorre">
Peter Lorre

Peter Lorre (vlastným menom Ladislav Löwenstein; * 26. jún 1904, Ružomberok – † 23. marec 1964, Los Angeles, Kalifornia, USA) bol známy hollywoodsky herec a režisér.
Životopis.
Narodil sa v židovskej rodine v Ružomberku. V mladom veku sa so svojimi rodičmi presťahoval do Viedne, kde absolvoval základnú a strednú školu. Tu začal aj s herectvom, keď nadviazal spoluprácu s viedenským umelcom Richardom Teschnerom. Spolu pôsobili okrem Viedne aj vo Vroclave a Zürichu. 
V roku 1920 prišiel do Berlína, kde spoznal Bertolta Brechta a účinkoval v jeho hre "Happy End". Tu prijal svoje umelecké meno Peter Lorre.
Po nástupe nacizmu v Nemecku v roku 1933 Lorre odišiel najskôr do Paríža a neskôr do Londýna. V Londýne stretol režiséra Alfreda Hitchcocka, ktorý ho obsadil do svojho filmu "Muž, ktorý vedel priveľa" do jednej z hlavných postáv.
V roku 1935 odišiel Lorre z Londýna do Hollywoodu, kde učinkoval v sérii detektívok "Mr. Motto". Po účinkovaní v menších filmoch prišli úspechy v podobe filmu "Maltézsky sokol" (1941) a melodrámy "Casablanca" (1942), ktorý získal štyroch Oscarov.
Po druhej svetovej vojne účinkoval v bondovke "Casino Royale" (1953) a v mnohých iných filmoch.
V osobnom živote sa mu nedarilo tak ako na striebornom plátne. Bol trikrát ženatý. Prvýkrát s Celiou Lovsky (1934 – 1945); druhýkrát s Kaaren Verne (1945 – 1950) a nakoniec s Annemarie Brenning (1953 – 1964), s ktorou mal jedinú dcéru Catharine.

</doc>
<doc id="164876" url="https://sk.wikipedia.org/wiki?curid=164876" title="Rajčiansky potok">
Rajčiansky potok

Rajčiansky potok je potok v Podunajskej nížine, na rozhraní okresov Bánovce nad Bebravou, Partizánske a Topoľčany. Je to pravostranný prítok Bebravy, meria 6,8 km a je tokom V. rádu.
Prameň.
Pramení v Nitrianskej pahorkatine južne od obce Šišov, v lokalite Lány, v nadmorskej výške približne 261 m n. m. 
Opis toku.
Od prameňa tečie sprvu juhovýchodným smerom, južne od obce Chudá Lehota tečie potom na krátkom úseku smerom na východoseverovýchod a ďalej tečie k osade Choseň na východojuhovýchod. Pod osadou pokračuje na krátkom úseku juhovýchodným smerom, potom sa prechodne stáča na juh a z pravej strany priberá prítok z lokality Gazdovský Visolán. Ďalej tečie juhojuhovýchodným smerom k obci Rajčany, v obci sa stáča na juhovýchod, preteká intravilánom obce a v obci tiež podteká štátnu cestu č. 64. Napokon vteká na územie Nitrianskej nivy a juhovýchodne od Rajčian sa v nadmorskej výške cca 171 m n. m. vlieva do Bebravy.

</doc>
<doc id="164877" url="https://sk.wikipedia.org/wiki?curid=164877" title="Meshuggah">
Meshuggah

Meshuggah je švédska metalová (Extrémny metal/ ) skupina, ktorá existuje od roku 1987. Názov skupiny znamená v hebrejčine „šialený“.
História a tvorba.
V ranej tvorbe boli thrashmetaloví Meshuggah ovplyvnení hlavne skupinou Metallica. Neskôr si skupina vytvorila osobitný štýl hrania, ktorý pozostáva z často iného taktovania ako 4/4. Každý nástoj hrá iné netypické a nepravidelné hudobné metrum a tým je hudba skupiny Meshuggah atypická, originálna, silne chaotická, komplikovaná, technicky prepracovaná, ale nesympaticky repetatívno znejúca sluchu prostého poslucháča. Žánrovo môžeme túto kapelu zaradiť k žánru extrémny technický a progresívny metal, thrash metal ,ba až death metal, groove metal v ich neskoršej tvorbe.
Po albumoch "Destroy Erase Improve" a "Chaosphere" prišli s nápadom svoj hutný zvuk ešte vylepšiť. Sú jedinou známou skupinou hrajúcou na osemstrunových gitarách, ktoré boli špeciálne vyrobené pre gitaristov z Meshuggah. Album "Nothing "z roku 2006 a "Catch 33" bol nahrávaný so hlboko podladenými 8 strunovými gitarami značky Ibanez. 

</doc>
<doc id="164878" url="https://sk.wikipedia.org/wiki?curid=164878" title="Bula">
Bula

Bula môže byť:

</doc>
<doc id="164879" url="https://sk.wikipedia.org/wiki?curid=164879" title="Džed">
Džed

džed () je staroegyptský hieroglyf, symbol stability. Zobrazuje chrbticu boha Usíreho, hlavne ako banebdžet („ba pána Džedetu“). Džedu je egyptský názov pre mesto Busiris, stredisko kultu boha Usíreho. Džedový stĺp je často maľovaný na spodok truhiel, kde leží chrbtica zosnulého, toto stotožní osobu s kráľom podsvetia, Osirisom. Džed tiež hrá často rolu ako symbol stability pre cestu zosnulého do posmrtného života.

</doc>
<doc id="164880" url="https://sk.wikipedia.org/wiki?curid=164880" title="Sítenský potok">
Sítenský potok

Sítenský potok je potok v severnej časti Podunajskej nížiny, na území okresov Partizánske a Bánovce nad Bebravou. Je to ľavostranný prítok Hydiny, meria 4,8 km a je tokom VI. rádu.
Prameň.
Pramení v Nitrianskej pahorkatine, v časti Bánovská pahorkatina, na juhojuhovýchodnom svahu Viechy (324 m n. m.) v nadmorskej výške približne 290 m n. m. 
Opis toku.
Od prameňa tečie najprv na juhojuhovýchod, v lokalite Sítenie vytvára oblúk vypnutý na východ, potom tečie na juhozápad, severne od kóty 246,7 m sa ďalej stáča západným smerom. Z pravej strany priberá prítok (2,7 km) prameniaci východne od Širokej (329,8 m n. m.) a pokračuje západojuhozápadným smerom. Medzi osadami Čaltice a Trebašovce, východoseverovýchodne od obce Ostratice, sa v nadmorskej výške 189,8 m n. m. vlieva do Hydiny.

</doc>
<doc id="164881" url="https://sk.wikipedia.org/wiki?curid=164881" title="Bula (pečať)">
Bula (pečať)

Bula (lat. bulla) je pečať z kovu (niekedy sa tak označuje aj vosková pečať). V minulosti sa vyskytovala spravidla ako obojstranná kovová pečať zavesená na pletencoch farebných hodvábnych vláken, alebo na konopnom povrázku ako prostriedok zaručujúci hodnovernosť stredovekých listín. 
Najčastejším kovom, z ktorého bola zhotovená, bolo zlato, v pápežskej kancelárii olovo. Olovené buly bývali plné, zlaté sa skladali z tenkých plieškov, často iba strieborných a pozlátených, ktoré boli vnútri vyplnené voskom. 
Spečaťovanie významných a slávnostne a často skvostne vyhotovených listín "zlatou pečaťou - bulou" sa najskôr používalo v Byzancii a už koncom prvého tisícročia sa rozšírilo aj do západnej Európy. V Uhorsku prvé zlaté buly pochádzajú z poslednej štvrtiny 12. storočia.
V prenesenom slova zmysle sa volajú bulami aj listiny nesúce na znak hodnovernosti kovovú pečať - pozri bula (listina).

</doc>
<doc id="164886" url="https://sk.wikipedia.org/wiki?curid=164886" title="Deň pí">
Deň pí

Deň pí () a Deň približujúci sa pí () sú dva dni, kedy sa oslavuje matematická konštanta π (pí). Deň pí sa oslavuje 14. marca (podľa amerického zapisovania dátumu 3/14), pretože pí sa všeobecne zaokrúhľuje na hodnotu 3,14. Niekedy sa oslavuje 14. marca o 13:59 (1:59 poobede), všeobecne známe ako „Minúta pí“. Ak sa pí zaokrúhli na sedem desatinných miest, vznikne 3,1415926 a „Pí sekunda“ sa teda oslavuje presne 14. marca o 13:59:26 (1:59:26 poobede). Deň približujúci sa pí sa môže oslavovať v rôznych dátumoch, najčastejšie 22. júla (22/7 v európskom spôsobe zapisovania dátumu – najznámejšie zaokrúhlenie pí). 14. marec tiež pripadá na narodeniny Alberta Einsteina. 
Prvá oslava Dňa pí sa konala v Exploratóriu v roku 1988, so zamestnancami a ľuďmi idúcimi okolo jedného z ich okrúhleho priestranstva, ktorí potom jedli ovocné torty; toto múzeum odvtedy pridalo do svojho Pí menu aj pizzové koláčiky (slovo "pi" pre π a "pie" pre koláč sa v angličtine vyslovujú rovnako). Zakladateľom Dňa pí, „Princ Pí“, je Larry Shaw, ktorý už síce nepracuje v Exploratóriu, ale stále pomáha s oslavami. Nedávno () tiež pridali oslavy Dňa pí do virtuálnej hry Second life.
Massachusettský technologický inštitút (MIT) často rozosiela na Deň pí potvrdenia o prijatí do Inštitútu doručované budúcim študentom.
Oslavované „Dni približujúce sa k pí“ môžu pripadnúť na tieto dátumy:
Externé odkazy.
po anglicky:

</doc>
<doc id="164887" url="https://sk.wikipedia.org/wiki?curid=164887" title="Miezgovský potok">
Miezgovský potok

Miezgovský potok je potok v severnom výbežku Podunajskej nížiny, vo východnej časti okresu Bánovce nad Bebravou. Je to pravostranný prítok Hydiny, meria 5,3 km a je tokom VI. rádu.
Prameň.
Pramení v Nitrianskej pahorkatine, v časti Bánovská pahorkatina, západne od Ostrého vrchu (460,8 m n. m.) v lokalite Vinohrádok, v nadmorskej výške približne 290 m n. m. 
Opis toku.
Od prameňa tečie západojuhozápadným smerom do obce Miezgovce, kde sa stáča viac západným smerom a preteká intravilánom obce. Pod obcou sa stáča juhozápadným smerom, sprava priberá z juhozápadného svahu Krížnic (306,1 m n. m.), prechodne tečie na juh a potom na juhojuhovýchod. Napokon ešte preteká okrajom intravilánu obce Brezolupy, podteká štátnu cestu č. 9 a juhojuhovýchodne od tejto obce sa v nadmorskej výške cca 208,5 m n. m. vlieva do Hydiny.

</doc>
<doc id="164888" url="https://sk.wikipedia.org/wiki?curid=164888" title="Blizzard">
Blizzard



</doc>
<doc id="164889" url="https://sk.wikipedia.org/wiki?curid=164889" title="Icq">
Icq



</doc>
<doc id="164890" url="https://sk.wikipedia.org/wiki?curid=164890" title="Pravotický potok">
Pravotický potok

Pravotický potok je potok v severnom výbežku Podunajskej nížiny, prevažne v juhovýchodnej časti okresu Bánovce nad Bebravou. Na dolnom toku vytvára hranicu medzi okresmi Bánovce nad Bebravou na pravom a Partizánske na ľavom brehu, oblasť ústia leží už v okrese Partizánske. Je to ľavostranný prítok Bebravy, meria 6,8 km a je tokom V. rádu.
Prameň.
Pramení v Nitrianskej pahorkatine, v časti Bánovská pahorkatina, juhozápadne od obce Brezolupy pri štátnej ceste č. 9, v nadmorskej výške približne 255 m n. m. 
Opis toku.
Najprv tečie juhojuhovýchodným smerom, následne sa stáča a severojužným smerom preteká intravilánom obce Pravotice. Pod obcou tečie prechodne na juhozápad, sprava priberá Dendeš a pokračuje juhojuhozápadným smerom. Severne od Malých Ostratíc sa stáča na juhozápad, preteká okrajom intravilánu obce, pričom podteká najprv cestu II. triedy č. 592 a potom aj železničnú trať Trenčín – Chynorany. Napokon už tečie územím Bebravskej nivy, kde tečie na krátkom úseku na juh, už územím okresu Partizánske, potom sa stáča na juhozápad, preteká lokalitou Pažitie a koryto potoka križuje Rybiansky kanál. Západne od Ostratíc sa v nadmorskej výške cca 181 m n. m. vlieva do Bebravy.

</doc>
<doc id="164892" url="https://sk.wikipedia.org/wiki?curid=164892" title="Belgický frank">
Belgický frank

Belgický frank bola mena používaná v Belgicku, od roku 1832 do 1. januára 1999, kedy bola nahradená eurom. Mince sa použivali do 28. februára 2002
Používané boli nasledovné nominálne hodnoty mincí: 25, 50 centimov, 1, 5, 20, 50 frankov. Bankovky: 100, 500, 1000, 10000 frankov

</doc>
<doc id="164893" url="https://sk.wikipedia.org/wiki?curid=164893" title="Dendeš">
Dendeš

Dendeš je potok v severnom výbežku Podunajskej nížiny, v juhovýchodnej časti okresu Bánovce nad Bebravou. Je to pravostranný prítok Pravotického potoka, má dĺžku 3,1 km a je tokom VI. rádu.
Prameň.
Pramení v Nitrianskej pahorkatine, v časti Bánovská pahorkatina, západne od obce Brezolupy na južnom okraji Starého hája, v nadmorskej výške približne 276 m n. m. 
Opis toku.
Od prameňa tečie najprv juhojuhovýchodným smerom cez lokalitu Za magistrálou a podteká štátnu cestu č. 9. Západne od obce Pravotice tečie na krátkom úseku prechodne juhojuhozápadným smerom, potom sa opäť stáča na juhojuhovýchod. Do Pravotického potoka ústi juhojuhozápadne od spomenutej obce v nadmorskej výške cca 205 m n. m. Nepriberá žiadne prítoky.

</doc>
<doc id="164894" url="https://sk.wikipedia.org/wiki?curid=164894" title="Asafa Powell">
Asafa Powell

 
 
 
 
 
Asafa Powell (* 23. november 1982, St. Catherine, Jamajka) je jamajský šprintér na 100 m mužov. Osobný rekord 9,72 s sa mu podarilo zabehnúť raz.
Vrcholové podujatia.
Osaka 2007.
Na MS v atletike 2007 zabehol čas 9,95 vo finálovom behu a získal bronzovú medailu. Za víťazom Tysonom Gayom zaostal o 11 stotín sekundy.
Peking 2008.
Na Letných olympijských hrách 2008 v Pekingu vyhral v štafetovom behu na 4x100 metrov. Bežal v semifinále aj vo finále. Vo finále bol členom štafety, ktorá zabehla svetový rekord (37,10 s).Asafa zabehol posledný úsek(letmo) za 8.73.
Asafa Powell je tretí najrýchlejší šprintér vôbec.
Zabehol päťdesiatpäť 100 metrových šprintov pod desať sekúnd a prekonal tým Maurice Green, ktorý ich zabehol 53.
V sezóne 2009 chce prelomiť a podať dobrý výkon MS v Berlíne (15-23 August)

</doc>
<doc id="164895" url="https://sk.wikipedia.org/wiki?curid=164895" title="Circuit Gilles Villeneuve">
Circuit Gilles Villeneuve

Circuit Gilles Villeneuve je pretekársky okruh ležiaci na Île Notre-Dame, umelo vytvorenom ostrove na Rieke svätého Vavrinca, neďaleko centra Montrealu. Trať je dejiskom Veľkej ceny Kanady šampionátu Formuly 1 a pretekov kanadskej série NASCAR.
Pôvodný názov okruhu bol "Île Notre-Dame Circuit", no v roku 1982, po tragickej smrti kanadského pretekára Gillesa Villeneuva, bol okruh premenovaný na jeho počesť.
Charakteristika trate.
Okruh Gillesa Villeneuva nie je permanentnou traťou. Typický je dlhými rovinkami, po ktorých nasleduje tvrdé brzdenie. Okrem toho má aj viacero pomalých zákrut vyžadujúcich dokonalú trakciu a veľký krútiaci moment. Piloti si musia dávať pozor aj na zadné pneumatiky, no najväčším problémom je opotrebenie bŕzd. Jazdí sa tu s najmäkšími zmesami pneumatík.
Celý okruh je lemovaný zvodidlami a na niektorých miestach je trať príliš úzka bez širších výbehových zón, čo spôsobuje problémy aj skúseným pretekárom. Práve preto je najslávnejšou časťou okruhu stena na výjazde z poslednej šikany. V roku 1999 „Quebecký múr“ ukončil preteky trom šampiónom formuly 1. Počas Veľkej ceny tu kolidoval Damon Hill, Michael Schumacher aj Jacques Villeneuve a odvtedy sa táto stena nazýva „Múr šampiónov“.
História.
Veľká cena Kanady sa prvýkrát konala už v roku 1961 v Ontáriu na okruhu Mosport Park, no do kalendára formuly 1 sa zaradila až o šesť rokov neskôr. V Ontáriu sa pretekalo takmer pravidelne do roku 1977. Iba v sezóne 1968 a 1970 sa Grand Prix presunula na trať Mont-Tremblant. Tá však bola po posledných pretekoch uzatvorená kvôli nevyhovujúcej úrovni bezpečnosti, a tak jediným okruhom vhodným pre kanadskú Veľkú cenu zostal Mosport Park.
Francúzski Kanaďania motivovaní úspechmi Gillesa Villeneuva sa v roku 1977 rozhodli postaviť úplne nový okruh. Čas a peniaze však boli proti ich ambicióznym plánom. Komplikovanú situáciu sa nakoniec rozhodli vyriešiť umiestnením okruhu do Montrealu na ostrov Notre-Dame, kde sa konala v roku 1967 svetová výstava Expo. V rámci šetrenia prostriedkov sa tak mohli ako časti trate použiť už vybudované miestne komunikácie.
Po preinvestovaní 2 miliónov dolárov sa nakoniec v roku 1978 podarilo trať upraviť tak, aby vyhovovala štandardom pretekov formuly 1 a prvá Veľká cena sa tu konala už v októbri toho istého roku. Gilles Villeneuve hneď vo svojej prvej sezóne v tíme Ferrari dokázal na domácej trati vyhrať.
O štyri roky neskôr sa okruh premenoval na počesť Gillesa Villeneuva, ktorý tragicky zomrel v belgickom Zolderi.
V priebehu svojej dlhoročnej histórie okruh nezaznamenal žiadne výrazné zmeny. Okruh sa síce skrátil, no najviac sa modifikovala sekcia za vlásenkou "Virage du Casino". Úpravy sa dotkli aj boxových priestorov. Tie sa museli rozšíriť kvôli pretekom NASCAR.
Trať je divácky veľmi atraktívna, čo sa vždy odrazí na vysokej návštevnosti, a teší sa aj veľkej obľube u televíznych divákov. V roku 2005 boli kanadské preteky najviac sledované spomedzi všetkých veľkých cien formuly 1 a stali sa dokonca treťou najsledovanejšou športovou udalosťou hneď po Super Bowle a finále Ligy majstrov UEFA.
Kanadská Veľká cena sa v roku 2009 kvôli finančným problémom nekonala, ale so štátnou pomocou sa bude na montrealskom okruhu jazdiť aj v budúcnosti. V rokoch 2010 až 2019 sa preteky konali v obvyklom čase. Pandémia COVID-19 poznačila aj toto podujatie a v rokoch 2020 a 2021, sa preteky nekonali. 
Krátko pred Veľkou cenou Kanady 2022 bola oznámená nová zmluva, podľa ktorej sa na okruhu v Montreale bude pretekať minimálne do roku 2035, prvý krát sa predstavia na tomto okruhu aj Formula 2 a Formula 3.

</doc>
<doc id="164896" url="https://sk.wikipedia.org/wiki?curid=164896" title="Luxemburský frank">
Luxemburský frank

Luxemburský frank bola mena používaná v Luxembursku. 1. januára 2002 bola nahradená eurom.
Kurz.
Mince:25 centimov,1,5,20,50 frankov
Bankovky:100,1000,5000 frankov

</doc>
<doc id="164898" url="https://sk.wikipedia.org/wiki?curid=164898" title="Pápežská bula">
Pápežská bula

Pápežská bula alebo bula (z latinského "bulla" či "bublina") je v cirkevnom práve pápežska listina o významnej záležitosti s olovenou - alebo menej častou zlatou - pečaťou. Pečať má na jednej strane vytlačené meno úradujúceho pápeža a na druhej strane obrazy sv. Petra a Pavla a je na listinu zavesená konopným alebo hodvábnym materiálom.
Oficiálne označenie buly je "litterae apostolicae" (apoštolský list) či "litterae apostolicae sub plumbo" (apoštolský list pod olovom, podľa olovenej pečate). Ak ide o krátky výnos, nazýva sa breve. Bula začína intituláciou, to znamená menom pápeža, a titulom "episcopus" (biskup) a devočnou formulou "servus servorum Dei". Nasleduje salutace "ad perpetuam rei memoriam" (na večnú pamäť) a arenga. Podľa prvých slov arengy získavajú obvykle významné pápežské buly svoje názvy (incipit).

</doc>
<doc id="164901" url="https://sk.wikipedia.org/wiki?curid=164901" title="Californian punk rock">
Californian punk rock



</doc>
<doc id="164902" url="https://sk.wikipedia.org/wiki?curid=164902" title="Ankh">
Ankh

Ankh (anglický prepis slova anch) môže byť:

</doc>
<doc id="164904" url="https://sk.wikipedia.org/wiki?curid=164904" title="Egyptský kríž">
Egyptský kríž

Egyptský kríž môže byť:

</doc>
<doc id="164905" url="https://sk.wikipedia.org/wiki?curid=164905" title="Nílsky kríž">
Nílsky kríž



</doc>
<doc id="164906" url="https://sk.wikipedia.org/wiki?curid=164906" title="Kríž života">
Kríž života



</doc>
<doc id="164907" url="https://sk.wikipedia.org/wiki?curid=164907" title="Kľúč života">
Kľúč života



</doc>
<doc id="164908" url="https://sk.wikipedia.org/wiki?curid=164908" title="Crux ansata">
Crux ansata



</doc>
<doc id="164909" url="https://sk.wikipedia.org/wiki?curid=164909" title="Deň Pí">
Deň Pí



</doc>
<doc id="164911" url="https://sk.wikipedia.org/wiki?curid=164911" title="Sakmis">
Sakmis



</doc>
<doc id="164913" url="https://sk.wikipedia.org/wiki?curid=164913" title="Sachet">
Sachet



</doc>
<doc id="164914" url="https://sk.wikipedia.org/wiki?curid=164914" title="Sekmet">
Sekmet



</doc>
<doc id="164919" url="https://sk.wikipedia.org/wiki?curid=164919" title="Klavírny koncert č. 2 (Brahms)">
Klavírny koncert č. 2 (Brahms)

Klavírny koncert č. 2 B-dur, Op. 83 je dielo nemeckého skladateľa Johannesa Brahmsa.
Druhý klavírny koncert delí od Brahmsovho prvého klavírneho koncertu vyše 20 ročná pauza. Skladateľ zložil prvé takty koncertu na dovolenke v Taliansku v roku 1878. Prácu na ňom však načas prerušil kvôli komponovaniu husľového koncertu a dielo dokončil až v roku 1881. Skice koncertu poslal svojmu priateľovi, viedenskému chirurgovi a amatérskemu hudobníkovi Theodorovi Billrothovi so slovami, že mu posiela "zopár drobných klavírnych kúskov". Nešlo však o nič iné ako o typickú brahmsovskú sebairóniu. Hotové klavírne dielo totiž svojím rozsahom prevyšovalo i dovtedajšie Brahmsove symfónie, nehovoriac o tom že išlo o najrozsiahlejší klavírny koncert, aký bol do tej doby napísaný. Brahms nevyvodil dôsledky zo zahanbujúceho neúspechu svojho prvého klavírneho koncertu a i druhý klavírny koncert skomponoval podľa svojho presvedčenia v symfonickom duchu, čo tentoraz podčiarkol i štvorvetou stavbou koncertu. Obavy z prijatia nového diela boli preto určite opodstatnené. Dvadsaťročná prestávka od premiéry prvého koncertu sa však zrejme odrazila i na vkuse publika, dielo bolo totiž na premiére v Budapešti v novembri 1881 prijaté s nadšením. Orchester dirigoval slávny Hans vo Bülow a klavírny part predniesol sám Brahms, ktorý bol výborný klavirista.
Koncert sa vyznačuje veľkorysou koncepciou, s významným postavením orchestra a výraznými nástrojovými sólami. Hoci sám Brahms bol klavirista, pri komponovaní sólového partu viac prihliadal na jeho hudobnú stránku než techniku a pohodlie sólistu. Napriek tomu, že part nie je oslňujúco virtuózny, obsahuje veľké úskalia, ktoré spočívajú v bohatej štruktúre sólového partu, zložitej rytmike a požadovanom výraze. Vzhľadom na mimoriadný a do tej doby nevídaný rozsah koncertu neprekvapuje, že sa sólisti v Brahmsovej dobe tomuto dielu vyhýbali.
Na rozdiel od prvého klavírneho koncertu Brahms v tomto diele vynechal tradičnú orchestrálnu predohru. Koncert otvára lesný roh mierumilovným sólom, do ktorého ako ozvena vstupuje klavír so svojím arpeggiom. V téme pokračuje orchester, ktorý preruší klavír so sólovou dramatickou pasážou. Po nej v plnej sile zaznie orchester, ktorý uzavrie hlavnú tému. Nasleduje vedľajšia téma, na ktorú naväzuje emocionálne bohaté prevedenie odvodené prevažne od úvodného sóla lesného rohu. Skvelý záver vety ohlasujú dlhé klavírne trilky, po ktorých klavír predvedie záverečnú frázu a orchester niekoľkými údermi vetu uzatvorí. Druhá veta "Allegro appasionato" má charakter scherza a Brahms ňou obohatil tradičnú trojvetú formu koncertu. Nálada vety je dramatická, s hrmotnými basmi a ako je uvedené v označení vety, vášniva. "Andante", ktoré nasleduje, je naopak kontrastne jemné a zamyslené. Túto vetu otvára dlhým subtilným sólom violončelo, ktoré tak v koncerte vystupuje ako akýsi "vedľajší" sólový nástroj (podobný prvok Brahms použil už v druhej vete jeho husľového koncertu v podobe sólového hoboja). Záverečnú vetu otvára priamo klavír s vtipne delikátnou témou. Tak ako u iných Brahmsových diel tu počujeme vplyv uhorskej melodiky. Melódia témy je pikantná, miestami pôsobí až groteskne a vynikajúco vyvažuje a završuje celé dielo.
Hoci dnes už Brahmsov druhý klavírny koncert nepredstavuje pre interpretov neprekonateľnú prekážku, stále patrí medzi najnáročnejšie diela klavírneho repertoáru. Podľa mnohých odborníkov ide o najlepší klavírny koncert všetkých čias.

</doc>
<doc id="164920" url="https://sk.wikipedia.org/wiki?curid=164920" title="C Sharp (programovací jazyk)">
C Sharp (programovací jazyk)



</doc>
<doc id="164922" url="https://sk.wikipedia.org/wiki?curid=164922" title="Zolná (Zvolen)">
Zolná (Zvolen)

Zolná je malá stredoveká obec, ktorá sa nachádza v strede Stredného Slovenska. Dnes je administratívnou súčasťou Zvolena, od ktorého sa nachádza východne vo vzdialenosti 8 kilometrov. Od Banskej Bystrice je vzdialená asi 20 km, od Bratislavy 200 km, Budapešti 150 km a od Viedne 250 km.
Dejiny.
Obec je významne spojená aj so Slovenským národným povstaním. Na je poľnom letisku operoval medzi 17. septembrom a 20. októbrom 1944 prvý česko-slovenský samostatný stíhací letecký pluk. Túto skutočnosť dnes pripomína pamätník s obrysom lietadla Lavočkin La-5 na vstupe do obce.

</doc>
<doc id="164927" url="https://sk.wikipedia.org/wiki?curid=164927" title="Králik domáci">
Králik domáci

Králik domáci je domestikovaná forma európskeho králika divého ("Oryctolagus cuniculus"). Chová sa ako úžitkové zviera na mäso a kožušinu alebo ako domáci spoločník.
Králiky sa na rozdiel od zajacov rodia bez kožušiny a so zlepenými očkami. Zatiaľ čo malé zajace vychádzajú z brlohu už ako 2 až 3 dňové, králiky ostávajú až 2 týždne v nore.
Sfarbenie králika je veľmi rozmanité. Môžu byť biele, hnedé, čierne, sivé, ryšavé, pieskové alebo strakaté.
Niektoré plemená králikov, najmä tých výstavných, sú veľmi cenné. Čistokrvné plemená majú hodnotu až 300 eur. Známym druhom je veľký anglický strakáč. Na chrbte má charakteristickú čiernobielu kresbu a na ľavom líci má okrúhlu čiernu škvrnku.
Králiky sa podľa veľkosti rozdeľujú na minikráliky, malé plemená, stredné plemená a veľké alebo obrie plemená. Minikráliky sú vhodné aj na bytový chov a sú obľúbeným spoločníkom najmä u malých detí, zatiaľ čo obrie plemená sa chovajú výlučne pre mäso a kožušinu, možno ich pomerne ľahko chovať v domácich chovoch. Biele králičie mäso obsahuje v porovnaní s ostatnými domácimi zvieratami najmenej cholesterolu.
Králiky sa dožívajú 5 až 10 rokov. Ale mnohé zomierajú omnoho mladšie na mor – prenosnú infekčnú chorobu šíriacu sa povetrím, schopnú rýchlo usmrtiť veľké populácie králikov naraz. Proti moru sa dá očkovať, no očkovanie nie je veľmi spoľahlivé, lebo každý rok vznikajú nové typy morov, na ktoré už staré očkovacie protilátky nestačia.

</doc>
<doc id="164928" url="https://sk.wikipedia.org/wiki?curid=164928" title="Živa (časopis)">
Živa (časopis)

Živa je najstarší český populárnovedecký časopis, ktorý prináša informácie prevažne z oblasti biologických vied.
Časopis založil v roku 1853, s cieľom popularizovať prírodné vedy, Jan Evangelista Purkyně a vychádza nepretržite do súčasnosti. Spočiatku vychádzal pod záštitou Československej akadémie vied, od zániku Česko-Slovenska pod záštitou Akademie věd České republiky. Vydáva ho vydavateľstvo Academia.

</doc>
<doc id="164929" url="https://sk.wikipedia.org/wiki?curid=164929" title="Rudolf Friml">
Rudolf Friml

Rudolf Friml (* 2. december 1879, Praha, Česko – † 12. november 1972, Los Angeles, Kalifornia, USA) bol americký klavirista a hudobný skladateľ českého pôvodu, jeden zo zakladateľov amerického hudobného divadla.
Život.
Pochádzal z chudobnej rodiny, jeho otec bol pekárom. V detstve preukázal mimoriadne hudobné nadanie. Už ako 10-ročnému mu vyšla prvá hudobná skladba tlačou "(Barkarola pre klavír)". Po získaní štipendia začal študovať na pražskom konzervatóriu kompozíciu u Antonína Dvořáka. Po absolvovaní sprevádzal na klavíri huslistu Jána Kubelíka na turné po celej Európe a v roku 1901 vystúpili aj v USA. V roku 1906 podnikli turné do USA po druhýkrát. Friml sa vtedy v Amerike usadil a začal sa venovať komponovaniu. Po prvých neúspechoch a ťažkostiach získal v roku 1912 prvý veľký úspech vďaka svojej operete "The Firefly (Svätojánska muška)". Potom však nasledovalo obdobie iba priemerných operiet. Až dvadsiate roky znamenali vrcholné obdobie jeho kariéry, keď skomponoval svoje tri najvýznamnejšie a dodnes nestarnúce operety. V roku 1924 v spolupráci s básnikmi Oscarom Hammersteinom a Ottom Harbachom napísal svoju najslávnejšiu operetu "Rose Marie". O rok neskôr dosiahol veľký úspech jeho "The Vagabond King (Kráľ tulákov)" a v roku 1928 tretia opereta "Traja mušketieri". V roku 1937 sfilmovali "The Firefly" a Friml skomponoval do filmu známu "The Donkey Serenade (Osliu serenádu)".
Okrem operetnej a piesňovej tvorby skladal aj inštrumentálne diela pre symfonický orchester.

</doc>
<doc id="164930" url="https://sk.wikipedia.org/wiki?curid=164930" title="Alessandro Scarlatti">
Alessandro Scarlatti

Alessandro (Pietro Gaspare) Scarlatti (* 2. máj 1660, Sicília – † 24. október 1725, Rím) bol taliansky barokový skladateľ, zakladateľ neapolskej opernej školy, otec dvoch rovnako slávnych skladateľov Domenica a Pietra Filipa.
Životopis.
Scarlatti sa narodil na Sicílii, podľa niektorých prameňov v Trapani, podľa iných v Palerme.
Už ako chlapec sa chcel živiť hudbou, preto odišiel z rodnej Sicílie do Ríma, kde prispôsobil svoje pôvodné priezvisko Scarlata novým pomerom a priženil sa do muzikantskej rodiny.
Spravidla sa uvádza, že bol žiakom Giacoma Carissimiho, ale zrejme musel mať aj nejaké väzby na severné Taliansko, pretože v jeho raných dielach sa dá pozorovať zreteľný vplyv Alessandra Stradellu a Giovanniho Legrenza.
Už ako devätnásťročný mal prvý úspech so svojou operou "„Gli Equivoci nel sembiante“" (1679). Opera zaujala bývalú švédsku kráľovnú Kristínu I., ktorá v tom čase žila v Ríme a skladateľa vymenovala za svojho dvorného kapelníka. Venoval jej okrem iného operu "„Il Pompeo“" (1683). 
Vo februári 1684 sa stal kapelníkom miestokráľa v Neapole. Tu skomponoval celý rad opier v štýle opera seria, ktoré boli mimoriadne obľúbené. Komponoval aj početné oratóriá a hudbu k rozmanitým štátnym príležitostiam.
V roku 1702 Scarlatti Neapol opustil a vrátil sa až keď španielsku nadvládu vystriedala rakúska. Medzitým bol v priazni Ferdinanda III. Medicejského a komponoval opery pre jeho súkromné divadlo vo Florencii. Okrem toho sa stal kapelníkom kardinála Ottoboniho v Ríme a na jeho príhovor aj kapelníkom jedného z najdôležitejších rímskych chrámov, Baziliky Panny Márie Väčšej.
Po krátkom pobyte v Benátkach a Urbine sa vrátil v roku 1708 do Neapola, kde zostal až do roku 1717. Vtedy sa zdalo, že Neapol je už unavený Scarlattiho hudbou a na záver svojho života sa Alessandro vrátil tam, kde jeho hudobná dráha začínala, do Ríma. Tu vytvoril svoje najslávnejšie opery: "Telemaco", 1718; "Marco Attilio Regolò", 1719 a "La Griselda", 1721 a mnoho nádhernej chrámovej hudby.
Poslednou, nedokončenou prácou bola serenáda k svadbe princa Stigliana. Alessandro Scarlatti zomrel v Ríme 24. októbra 1725.
Dielo.
Scarlattiho dielo tvorí dôležitý prechod medzi rano barokovým vokálnym štýlom 17. storočia, ktorého centrom boli najmä Florencia a Benátky a klasickou hudbou 18. storočia, ktorá vyvrcholila Wolfgangom Amadeom Mozartom. 
Scarlatti kládol dôraz najmä na hudobnú zložku s využitím árie da capo a lyrickým charakterom melódií bez triviálnych či len tanečných názvukov. Nasledovníkov a žiakov mal nielen v Neapole (Leonardo Leo, Leonardo Vinci, Nicola Porpora), ale po celom Taliansku. Princípom koncertantného poňatia sólového hlasu najmä v kantátach a menších skladbách ovplyvnil aj mladého Georga Friedricha Händela a k žiakom sa na sklonku jeho života počítali aj ďalší nemeckí skladatelia Johann Adolf Hasse a Johann Joachim Quantz.
Scarlatti je autorom viac než 60 opier, z ktorých väčšina náleží k typu opera seria; jeho prvá opera buffa Il Trionfo dell’onore pochádza až z roku 1718. Napísal niekoľko desiatok väčších a cez 700 drobných kantát pre jeden až dva hlasy, so sprievodom čembala prípadne aj dvojice huslí. 
Údajne skomponoval cez 200 omší. Z nich však mimoriadnu pozornosť si zaslúži jediná: "„Omša na poctu svätej Cecílie“" (1721), ktorá je dôstojným predchodcom veľkých omší Johanna Sebastiana Bacha a Ludwiga van Beethovena. 
Inštrumentálnu tvorbu reprezentuje cyklus dvanástich symfónií, čembalové tokáty a sedem sonát pre flautu a sláčiky z roku 1725, ktoré mohli byť určené jeho vtedajšiemu žiakovi Quantzovi.

</doc>
<doc id="164931" url="https://sk.wikipedia.org/wiki?curid=164931" title="Oryctolagus">
Oryctolagus

"Ľudovo sa výrazom "divý králik" niekedy označuje zajac poľný (lat. Lepus europeus), pozri zajac poľný."
Oryctolagus, po slovensky králik, je rod dvojitozubcov s jediným druhom králik divý (staršie: králik obyčajný, staršie alebo mimo taxonómie: divý králik, ľudovo alebo staršie: králik; lat. "Oryctolagus cuniculus" L. 1758). Jeho domestikovaná forma sa volá králik domáci. 
Pochádza z južnej Európy, po ústupe zaľadnenia po poslednej ľadovej dobe sa rozšíril do celej Európy. V súčasnosti boli introdukovaný do všetkých svetadielov (okrem Antarktídy). Výskyt na Slovensku bol doložený na 24,3 % územia.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 105 (24,3 % rozlohy Slovenska, do roku 1964 len v 18, 4,2 %) v nadmorských výškach 100 –  (kopec Dubeň, Žilina).
Spôsob života.
Zdomácnená forma králika, tzv. králik domáci, sa chová ako úžitkové zviera na mäso a kožušinu alebo ako spoločník. Váži do . V prírode sa dožíva veku 1 – 2 rokov, v zajatí však 8 – 10 rokov. Králiky žijú v podzemných norách, ich mláďatá sa rodia holé a slepé.

</doc>
<doc id="164934" url="https://sk.wikipedia.org/wiki?curid=164934" title="ODD">
ODD



</doc>
<doc id="164935" url="https://sk.wikipedia.org/wiki?curid=164935" title="Margaréta Tudorová">
Margaréta Tudorová

Margaréta Tudorová (* 29. november 1489, Londýn, Anglicko – † 18. október 1541, Methven) bola anglická princezná a škótska kráľovná ako manželka škótskeho kráľa Jakuba IV.
Pôvod.
Margaréta bola staršia z dvoch dcér anglického kráľa Henricha VII. a Alžbety z Yorku, ktoré prežili, a staršia sestra Henricha VIII.
Sobášna politika.
Dcéry bývajú menej vítané v kráľovských rodinách ako synovia, no napriek tomu sa z nich stal výhodný obchodný artikel, pretože ich vhodným sobášom sa dali dosiahnuť mnohé úspešné spojenia. Ešte skôr, než Margaréta oslávila svoje šieste narodeniny, sa jej otec rozhodol, že ju vydá za škótskeho kráľa Jakuba IV. V septembri 1497 uzatvoril Jakub IV. dlhodobé prímerie s Henrichom, a Jakubov sobáš s Margarétou bol ohlásený ako veľmi pravdepodobný. 24. januára 1502 Škótsko a Anglicko uzavreli dohodu o trvalom mieri, a v ten istý deň bola tiež podpísaná manželská zmluva, ktorá predstavovala najlepšiu záruku toho trvalého mieru. Sobáš sa konal v zastúpení oboch strán a Margaréta bola odteraz považovaná za škótsku kráľovnú.
Škótska kráľovná.
V roku 1503 Margaréta prišla konečne do Škótska, kde utrpela traumu už čoskoro po svojom príchode, keď požiar v stajni usmrtil niekoľko z jej najobľúbenejších koní a jej novomanžel ju prišiel utešiť. Oficiálna svadba sa konala 8. augusta 1503 v Holyroodskom opátstve v Edinburghu. Hovorilo sa, že hoci manželstvo medzi Jakubom a Margarétou pôvodne nevzniklo z lásky, časom prerástlo do silného puta. Ich prvé a jediné dieťa, ktoré sa dožilo dospelosti, bol princ Jakub, ktorý sa narodil 10. apríla 1512. Margaréta bola znovu tehotná i v čase, keď zomrel jej manžel, no jej druhý syn, Alexander, vojvoda z Ross, ktorý sa narodil v apríli 1514, zomrel ešte pred svojimi druhými narodeninami.
Regentka.
Dohoda z roku 1502 však nebola večná, ale sotva prežila smrť Henricha VII. v roku 1509. Jeho následník, mladý a agresívny Henrich VIII., mal málo času na otcovu opatrnú diplomaciu, pretože už čoskoro musel čeliť vojne s Francúzskom, odvekým spojencom Škótska. V roku 1513 Jakub napadol Anglicko, aby dodržal sľub, ktorý dal „Starej koalícii“, no našiel len smrť a nešťastie v bitke pri Floddene. Margaréta bola proti tejto vojne. V kráľovskej poslednej vôli bola menovaná ako regentka dediča trónu dovtedy, kým bude vdovou. 
Po smrti Jakuba IV. parlament potvrdil Margarétu v úrade regentky. Žena bola veľmi zriedkavo vítaná v tejto pozícii, ktorá znamenala najvyššiu moc, a Margaréta bola sestrou nepriateľského kráľa, ktorý jej spôsoboval komplikované problémy. Nabádali ju preto, že ju v tomto úrade nahradí Ján Stewart, 2. vojvoda Albany, najbližší mužský príbuzný mladého princa (a tretí v rade, pokiaľ išlo o nárok na trón). Ján Stewart sa narodil a vyrastal vo Francúzsku, a bol vnímaný ako zástupca „Starej koalície“, čo bolo protikladom proanglickej Margaréty, a tak sa ocitla v úplne nemožnej pozícii. V júli 1514 sa jej podarilo udobriť obe politické strany uzatvorením mieru s Anglickom. 
Druhé manželstvo.
Ale keď hľadala politických spojencov medzi svárlivou škótskou aristokraciou, spravila osudový krok, keď dovolila citom a príťažlivosti zvíťaziť nad zdravým rozumom a prezieravosťou. Hľadajúc spojencov sa Margaréta čoraz viac obracala k vplyvnému rodu Douglasovcov. Cítila sa mimoriadne priťahovaná Archibaldom Douglasom, 6. grófom Angusom, ktorého dokonca jeho strýko nazýval „mladý neschopný blázon“. Bez uváženia následkov, ktoré by malo manželstvo s Douglasom, sa 6. augusta 1514 potajomky za neho vydala. Podľa poslednej vôle Jakuba IV. sa tak vzdala svojej pozície regentky a do mesiaca mala súhlasiť tiež s tým, že bude zbavená práva dohliadať na svojho syna. S tým však otvorene nesúhlasila a spolu so svojimi spojencami vzala malého princa na hrad Stirling.
Ján Stewart sa vrátil do Škótska v máji 1515 a v júli bol konečne uvedený do funkcie regenta. Jeho prvou úlohou bolo dať Jakuba a Alexandra pod dohľad, politicky nevyhnutný na to, aby si udržal autoritu ako regent. Margaréta, po počiatočnom kladení odporu, sa v auguste na hrade Stirling vzdala. S princami v rukách ich strýka, kráľovná vdova, teraz čakajúca dieťa s Archibaldom Douglasom, odišla do ústrania v Edinburghu. Po nejakú dobu ju jej brat nabádal k úteku so synmi do Anglicka, ale ona pevne odmietala to spraviť – bála sa takéhoto kroku, aby tým nezbavila svojho syna Jakuba nároku na škótsku korunu.
Útek zo Škótska.
Bez prejavenia ďalšieho záujmu o túto vec obdržala povolenie odísť do Linlithgow, odkiaľ utiekla za hranice. Bola prijatá Thomasom Fiennesom, 8. barónom Dacreom, Henrichovým strážcom hranice, a odvedená na hrad Harbottle. Tu sa v októbri narodila Margaréta Douglasová, budúca kontesa z Lennoxu a matka Henricha Stuarta, Lorda Darnleya, ktorý sa neskôr stal druhým manželom škótskej kráľovnej Márie I. Ešte stále bola na severe Anglicka, keď sa dozvedela o smrti svojho syna Alexandra. Barón Dacre naznačil, že lord Albany bol zodpovedný za jeho smrť, no Margaréta odmietla niečo také prijať, pretože pokiaľ by chcel dosiahnuť trón pre seba, tak by jeho zámerom viac vyhovovala smrť mladého Jakuba než Alexandra. Keď sa Henrich dozvedel, že Archibald Douglas nebude sprevádzať jeho sestru do Londýna, kde sa snažila o uzatvorenie mieru, povedal len "„Je to proste Škót“". Archibald Douglas však nemohol byť posudzovaný veľmi kruto. Všetka jeho sila, bohatstvo a autorita platili len v Škótsku; zriecť sa krajiny by znamenalo možnú konfiškáciu majetku za velezradu. 
Margaréta bola dobre prijatá Henrichom a, aby upevnil jej pozíciu, usadil ju v Sclotland Yarde, starobylom paláci škótskych kráľov. V roku 1517, keď strávila v Anglicku rok, sa po uzatvorení dohody o zmierení, ktorú vypracoval Ján Stewart, Henrich VIII. a kardinál Thomas Wolsey, vrátila na sever. Ján Stewart bol dočasne neprítomný vo Francúzsku, kde opäť obnovoval „Starú koalíciu“ a zariaďoval budúci sobáš Jakuba V. Mier mohol byť zničený, pretože bolo jasné, že Margaréta nebola celkom spoľahlivá a prístup k jej synovi mala prísne obmedzený.
Rozchod s druhým manželom.
Hoci Margaréta a Archibald Douglas boli prechodne uzmierení, netrvalo dlho, než sa ich vzťah úplne rozpadol. Margaréta zistila, že v Anglicku jej manžel žil krátko s Janou Stewartovou, svojou bývalou milenkou. To bolo dosť zlé; a čo bolo horšie, žil s ňou z peňazí svojej manželky. V októbri 1518 napísala svoju bratovi, a vo svojom liste spomenula i možnosť rozvodu. Pre Henricha to bola ťažká otázka – ako muž konzervatívny a ortodoxnej viery jej oponoval vo veci rozvodu. Bolo pre neho dôležité, že Archibald Douglas bol užitočným spojencom, efektívnou protiváhou k Kánovi Stewartovi a profrancúzskej frakcii. 
Po viacerých problémoch sa Ján Stewart konečne vrátil do Škótska v novembri 1521. Margaréta ho vrele privítala, a čoskoro sa začali šíriť zvesti, že ich hlboké vzťahy boli viac než len politické. Archibald Douglas odišiel do exilu ako regent, ktorý plne spolupracoval s kráľovnou-vdovou; rozhlasoval obnovenie poriadku v rozpoltenej krajine, kde vládli nezhody medzi politickými frakciami. Ján Stewart bol užitočný pre Margarétu – bolo známe, že má vplyv v Ríme, ktorý by pomohol upokojiť jej záujem o rozvod. Archibald Douglas a jeho spojenci rozširovali klebety, že boli milencami, a boli natoľko úspešní, že dokonca i lord Dacre, známy svojou chladnou hlavou, napísal kardinálovi Wolseyovi, predpovedajúc, že Jakub bude zavraždený a Ján Stewart sa bude chcieť stať kráľom a oženiť sa s Margarétou. Ale spojenie medzi týmito dvoma nikdy nebolo ničím iným, než sebeckou kalkuláciou, ako čoskoro ukázali udalosti.
Prevrat.
Margaréta vo väčšine prípadov ostala v zásade Angličankou, tak vzhľadom, ako aj mentalitou, a v jadre vážne očakávala lepšie porozumenie medzi svojou rodnou zemou a svojim novým domovom. Ale rýchlo pochopila, ako zradní môžu byť škótski politici, a prežitie záviselo na schopnosti dosiahnuť rovnováhu medzi konkurenčnými záujmami. Spojenectvo s Jánom Stewartom a francúzskou frakciou sa stalo nutnosťou najmä po pustošení hraníc počas vojen s Anglickom v 20. rokoch 16. storočia. Ale hneď ako bol Ján Stewart preč zo scény, začala Margaréta rozširovať organizovanie časti svojho vlastného života. 
V roku 1524 bol regent konečne zbavený moci. Ján Stewart bol opäť raz vo Francúzsku, a Margaréta, s pomocou Arranovcov a Hamiltonovcov, previezla Jakuba, teraz 12-ročného, zo Stirlingu do Edinburghu. To bol smelý a uznávaný krok. V auguste parlament ukončil regentstvo, a Jakub bol zvolený za kráľa so všetkou kráľovskou mocou. V skutočnosti by mal byť riadený inými, predovšetkým svojou matkou. Keď Beaton namietal proti novému usporiadaniu, Margaréta ho dala uväzniť a hodiť do žalára. V novembri parlament oficiálne uznal Margarétu ako hlavnú poradkyňu kráľa. 
Margarétino spojenectvo s Arranovcami nevyhnutne znamenalo odcudzenie sa s ostatnými vznešenými rodmi. Jej situácia nebola práve upokojujúca, keď jej brat povolil Archibaldovi Douglasovi návrat do Škótska. Oba tieto činitele presahovali hranicu jej kontroly. Najškodlivejší krok zo všetkých to však nebol. Vytvorila nové spojenie, tentokrát s Henrichom Stewartom, 1. lordom Methvenom, mladším bratom lorda Avondalea. V tom istom novembri, kedy potvrdil parlament Margarétu v jej politickom úrade, jej vojna s Archibaldom Douglasom vyústila do vražednej komédie. Keď sa vrátil do Edinburghu s veľkou skupinou ozbrojených mužov, domáhajúcich sa svojho práva navštíviť parlament, nariadila delám, aby začali na neho paľbu z oboch edinburghských veží a Holyroodu. Keď dvaja anglickí vyslanci na dvore namietali, že nesmie útočiť na svojho právoplatného manžela, odpovedala v hneve, že "„aby šli domov a nemiešali sa do škótskych vecí“". Archibald Douglas na čas ustúpil, ale pod tlakom z rôznych zdrojov ho kráľovná napokon vo februári 1525 pustila do regenstskej rady. To bol celý vplyv, ktorý potreboval. Keď získal opatrovateľstvo nad Jakubom, odmietol sa ho vzdať, čo mu umožnilo ukázať nad ním plnú moc počas troch rokov. Jakubove zážitky z tohto obdobia ho viedli k trvalej nenávisti k rodu Douglasovcov i k spojenectvu s Anglickom.
Rozvod, sobáš a smrť.
Margaréta sa pokúsila vzdorovať, ale bola prinútená ustúpiť novým politickým skutočnostiam. Okrem toho, v tomto čase sa stala priam posadnutá túžbou po rozvode, čo sa stalo pre ňu najprioritnejšou vecou zo všetkého. Bola pripravená použiť všetky argumenty, vrátane rozsiahleho mýtu, že Jakub IV. nebol zabitý pri Floddene. V marci 1527 pápež Klement VII. odobril jej žiadosť. Kvôli politickej situácii v Európe v tom čase sa až do decembra nedozvedela o svojom osude. Nemrhala časom uzatvorením sobáša s Henrichom Stewartom, ignorujúc zbožné varovania svojho brata, že manželstvo bolo „božsky ustanovené“ a jeho protesty proti „nehanebnému rozhodnutiu poslanému z Ríma“. Nie o veľa rokov neskôr sa Henrich rozišiel s Rímom, pretože nemohol dostať to isté „nehanebné rozhodnutie“.
V júni 1528 sa Jakub konečne oslobodil z poručníctva Archibalda Douglasa – ktorý opäť utiekol do exilu – a začal vládnuť podľa vlastných zákonov. Margaréta a jej manžel sa objavili ako hlavní kráľovskí radcovia. Bola to len fáma – nepravdivá – že kráľovná uprednostňovala sobáš medzi svojim synom a svojou neterou, princeznou Máriou, ale bola nápomocná dosiahnutiu anglicko-škótskeho mieru v máji 1534.
Hlavným cieľom Margarétinho politického života – popri uisťovaní sa o vlastnom prežití – bolo dosiahnuť lepšie porozumenie medzi Anglickom a Škótskom, čo bola pozícia, ktorú si udržala i v ťažkých časoch. Jakub podozrieval Henricha, najmä kvôli jeho pretrvávajúcej podpore Archibalda Douglasa, muža, ktorého si vášnivo hnusil. Na začiatku roku 1536 ho jeho matka presvedčila, aby sa stretol s jej bratom, čo bol jej okamih víťazstva. 
Margaréta bola podľa svojich slov unavená Škótskom, čo celkom mohlo byť – teraz bola oveľa viac vyčerpaná lordom Methvenom, ktorý si dokazoval, že je ešte horší ako Archibald Douglas vo svojej túžbe po ďalších ženách a ďalších peniazoch. Nedočkavo čakala na ďalší rozvod a jej rokovania boli sklamaním pre Jakuba, o ktorom verila, že je podplatený jej manželom. Opäť, tak ako často v Margarétinom živote, tragédia a nešťastie boli tesne nasledované intrigami a fraškami. V jednej chvíli utiekla k hranici, len aby bola zadržaná a privedená späť do Edinburghu. Opäť písala Henrichovi s nárekmi na svoju chudobu a žiadala o viac peňazí a ochranu, túžila po pokoji a komforte miesto toho, aby bola nútená „nasledovať svojho syna ako chudobná urodzená dáma“.
V júni 1538 Margaréta privítala Máriu de Guise, Jakubovu novú francúzsku nevestu v Škótsku. Tieto dve ženy, patriace medzi najimpozantnejšie v škótskej histórii, si spolu dobre rozumeli, hoci chorobne márnomyseľná Margaréta sa teraz nechala oslovovať ako „stará kráľovná“. Mária si bola istá, že jej svokra, ktorá teraz bola uzmierená s lordom Methvenom, vyzerala ako obvykle na dvore a oznámila Henrichovi, že „mladá kráľovná je úplná prívrženkyňa pápeža, a stará kráľovná nie oveľa menšia.“
Margaréta zomrela po niekoľkých mŕtviciach na hrade Methven v Perthshire v októbri 1541 a bola pochovaná v Perthe. Dynastia jej brata vymrela Alžbetou I., ktorá zomrela bezdetná, a v postupnosti na anglickom tróne bola nahradená Margarétinými dedičmi. Jej pravnuk, Jakub VI. sa stal anglickým kráľom Jakubom I., a tak spojil kráľovské koruny oboch krajín.

</doc>
<doc id="164936" url="https://sk.wikipedia.org/wiki?curid=164936" title="Višňová">
Višňová

Višňová môže byť:

</doc>
<doc id="164940" url="https://sk.wikipedia.org/wiki?curid=164940" title="Ulrika Meinhofová">
Ulrika Meinhofová



</doc>
<doc id="164942" url="https://sk.wikipedia.org/wiki?curid=164942" title="Višňová (prítok Liviny)">
Višňová (prítok Liviny)

Višňová je potok v severnej časti Podunajskej nížiny, v južnej časti okresu Bánovce nad Bebravou. Je to ľavostranný prítok Liviny, meria 6,2 km a je tokom VI. rádu.
Prameň.
Pramení v Nitrianskej pahorkatine severovýchodne od obce Pochabany v nadmorskej výške približne 265 m n. m. 
Opis toku.
Potok tečie prevažne juhovýchodným smerom cez Hlbokú dolinu, na hornom toku priberá ľavostranný prítok z lokality Za hájom a následne tečie zvlneným korytom. Na dolnom toku preteká intravilánom obce Borčany, kde sa stáča severojužným smerom a južne od obce sa v nadmorskej výške cca 193,5 m n. m. vlieva do Liviny.

</doc>
<doc id="164943" url="https://sk.wikipedia.org/wiki?curid=164943" title="Júl 2007">
Júl 2007



</doc>
<doc id="164945" url="https://sk.wikipedia.org/wiki?curid=164945" title="Roosevelt Island">
Roosevelt Island

Roosevelt Island je úzky ostrov v East River v meste New York. Nachádza sa medzi ostrovom Manhattan na západe a mestskou časťou Queens na východe.
Rozprestiera sa asi od 46. ulice na Manhattane po 85. ulicu, je dlhý asi a maximálna šírka je 240 metrov. Má rozlohu . Je súčasťou mestskej časti Manhattan a New York County.
Pred kolonizáciou ho pôvodní indiánski obyvatelia nazývali Minnahononck (niekedy býva uvádzaný ako Minnahanock).
V roku 2000 tu podľa sčítania obyvateľov žilo 9 520 ľudí. Podľa sčítánia v roku 2010]] sa ich počet zvýšil na 11 661.

</doc>
<doc id="164946" url="https://sk.wikipedia.org/wiki?curid=164946" title="Rooseveltov ostrov">
Rooseveltov ostrov



</doc>
<doc id="164947" url="https://sk.wikipedia.org/wiki?curid=164947" title="Libichavský potok">
Libichavský potok

Libichavský potok je potok v severnej časti Podunajskej nížiny, tečie v juhozápadnej časti okresu Bánovce nad Bebravou. Je to ľavostranný prítok Liviny, meria 5,8 km a je tokom VI. rádu.
Prameň.
Pramení v Nitrianskej pahorkatine severovýchodne od stredu obce Malé Hoste v lokalite Pavlovská, v nadmorskej výške približne 275 m n. m. 
Opis toku.
Od prameňa tečie sprvu severojužným smerom, v lokalite Slivka, severovýchodne od obce Pochabany, sa stáča a tečie juhovýchodným smerom. Pri obci Veľké Hoste tečie opätovne severojužným smerom, v lokalite Dlhé hony sa potom stáča juhovýchodným smerom. Ďalej preteká intravilánom obce Libichava a následne okrajom intravilánu obce Šišov, kde zľava priberá občasný prítok z lokality Višňov. Do Liviny ústi na okraji obce Šišov v nadmorskej výške cca 207 m n. m. Na hornom toku často vysychá.

</doc>
<doc id="164949" url="https://sk.wikipedia.org/wiki?curid=164949" title="Šišovský potok">
Šišovský potok

Šišovský potok je potok v severnej časti Podunajskej nížiny, tečie v juhozápadnej časti okresu Bánovce nad Bebravou. Je to pravostranný prítok Liviny, meria 2,2 km a je tokom VI. rádu.
Prameň.
Pramení v Nitrianskej pahorkatine na severnom svahu Chválova (277,4 m n. m.), v lokalite Horný Chválov, v nadmorskej výške približne 225 m n. m. 
Opis toku.
Od prameňa tečie sprvu východným smerom lesnatým prostredím, potom sa stáča a pokračuje juhovýchodným smerom odlesnenou poľnohospodárskou krajinou. Napokon preteká okrajom intravilánu obce Šišov a severozápadne od centra obce ústi v nadmorskej výške cca 210 m n. m. do Liviny. Nepriberá žiadne prítoky.

</doc>
<doc id="164950" url="https://sk.wikipedia.org/wiki?curid=164950" title="Prohibícia v Kanade">
Prohibícia v Kanade

Prohibícia v Kanade je pomenovanie pokusu z konca 19. storočia spraviť podľa zákona všetok predaj a distribúciu alkoholu v Kanade ilegálnym. Svoj vrchol dosiahol v 20. rokoch 20. storočia, keď bol v provinciách v referende zakázaný všetok dovoz alkoholu zo zahraničia.
Vznik prohibície.
Medzi najväčšie organizácie, ktoré podporovali zákaz predaja alkoholu patrili "Dominion Alliance for the Total Suppression of the Liquore Traffic" a "Women's Christian Temperance Union". 
Niektoré legislatívne kroky na zamedzenie predaja alkoholu sa udiali už v 19. storočí. Zákon z roku 1864 umožnil jednotlivým okresom zakázať predaj alkoholu, ak sa za zákaz vysloví väčšina obyvateľov.
V roku 1898 sa uskutočnilo nezáväzné federálne referendum, ktorého sa zúčastnilo 44 % obyvateľov. Z nich 51,3 % hlasovalo za prohibíciu a 48,7 % proti. Hlasy za mali väčšinu vo všetkých provinciách s výnimkou Quebecu, kde sa 81,1 % vyslovilo proti prohibícii. Napriek väčšinovému súhlasu sa vláda premiéra "Wilfrida Lauriera" rozhodla s ohľadom na silný nesúhlas v Quebecu nenavrhnúť federálny zákon, ktorý by zaviedol prohibíciu.
Prohibícia sa počas prvých 20 rokov 20. storočia v Kanade postupne zavádzala cez zákony schválené parlamentmi jednotlivých provincií. Ostrov princa Eduarda bol prvou provinciou, ktorá zaviedla prohibíciu v roku 1900. V Alberte a Ontáriu sa zaviedla v roku 1916. V Quebecu sa v roku 1918 schválil zákon, podľa ktorého v provincii mala prohibícia začať platiť od roku 1919 až do skončenia Prvej svetovej vojny. No keďže sa vojna skončila v roku 1918, prohibícia v Quebecu nebola nikdy v platnosti.
Po skončení vojny začali jednotlivé provincie rušiť prohibičné zákony. Quebec bol prvou, keď zrušil zákon o prohibícii už v roku 1920. Poslednou bol Ostrov princa Eduarda, ktorý prohibíciu zrušil v roku 1948. V Alberte a Saskatchewane sa zrušila v roku 1924 po tom, čo sa zistilo, že je v praxi neuplatniteľná.
Po zistení, že ľuďom sa nedá zakázať piť alkohol, prívrženci zákazu alkoholu úspešne tlačili na federálnu vládu a vlády v provinciách, aby zdvihli ceny alkoholu do takej výšky, ako to len bude možné a zaviedli prísnu kontrolu predajní alkoholických nápojov.

</doc>
<doc id="164951" url="https://sk.wikipedia.org/wiki?curid=164951" title="Novohorský potok">
Novohorský potok

Novohorský potok je potok v západnej časti okresu Bánovce nad Bebravou. Je to pravostranný prítok Liviny, má dĺžku 3,5 km a je tokom VI. rádu.
Prameň.
Pramení v Považskom Inovci, v podcelku Vysoký Inovec, v lokalite Mlynište v nadmorskej výške približne 500 m n. m. 
Opis toku.
Od prameňa tečie sprvu východným smerom cez lokalitu Horný Hutvárovec, potom sa stáča juhovýchodným smerom a preteká dolinou Dolná Nová hora. Následne vteká do Nitrianskej pahorkatiny, do časti Bánovská pahorkatina, tu sa najprv stáča severojužným smerom, sprava priberá prítok z lokality Ovčí salaš a k ústiu pokračuje juhojuhovýchodným smerom. Severozápadne od obce Zlatníky sa v nadmorskej výške 300,3 m n. m. vlieva do Liviny.

</doc>
<doc id="164952" url="https://sk.wikipedia.org/wiki?curid=164952" title="Jan Kubelík">
Jan Kubelík

Jan Evangelista Kubelík (* 5. júl 1880, Michle - † 5. december 1940, Praha) bol významný český huslista a skladateľ.
Život.
Narodil sa v Michli ako syn krajčíra. Na konzervatórium bol prijatý Otakarom Ševčíkom skôr, ako to dovoľoval školský poriadok. Jeho profesor na ňom aplikoval svoju novú metódu a za šesť rokov z neho urobil dokonalého umelca. Pri absolventskom koncerte v roku 1898 v Prahe vyvolala úžas jeho interpretácia Paganiniho husľového koncertu G dur. Po koncertoch vo Viedni o ňom hudobní kritici písali, že by ho v stredoveku „upálili ako čarodejníka“.
Svet mu "ležal pri nohách".
Kubelík postupne navštívil mnohé európske mestá. V Anglicku ho prijala kráľovná Viktória, v Rumunsku dostal najvyšší rad od kráľovnej Carmen Sylvy, v Ríme bol hosťom kráľovskej rodiny a pápež Lev XIII. mu prepožičal vyznamenanie Gregora Veľkého. Londýnska Filharmonická spoločnosť ho menovala za čestného člena, rodisko Paganiniho Janov mu udelilo zlatú medailu. Podobných vyznamenaní prijal mnoho.
Vo svojich dvadsiatich dvoch rokoch zatienil všetkých žijúcich huslistov vrátane Kreislera, Sarasateho, Hubaya, Wilhelmja, Joachima aj krajana Ondříčka. Ovládal brilantnú techniku, svoju hru dokázal stupňovať až k démonickosti. Vzdušnosť a ľahkosť výrazu dosahoval váhou silno napnutého sláčika. Hral na svetoznámych Stradivariho husliach „Emperor“ z roku 1715, ktorých cenu nie je možné peniazmi vyjadriť.
V roku 1901 sa vydal do USA, kde absolvoval 78 koncertov s klavírnym sprievodom svetoznámeho operetného skladateľa českého pôvodu Rudolfa Frimla. Jeho vystúpenia vraj vyvolávali „besnenie“, jeho hra bola „plná diabolských prekážok“. Jeho vianočný koncert v San Franciscu na námestí počúvalo 100 tisíc poslucháčov. Z obrovských honorárov si v roku 1904 kúpil zámok Býchory pri Kolíne, kde si vytvoril domov s pôvabnou kontesou Marianou Csáky-Széllovou. Mali spolu osem detí. Ameriku navštívil desaťkrát. Skvelé úspechy však dosiahol aj v Argentíne, Uruguaji, Čile a Brazílii. Hral niekoľkokrát aj v Austrálii, na Novom Zélande absolvoval 40 koncertov, koncertoval v Turecku, Palestíne, Indii, Číne, Japonsku, na Filipínach, Ceylóne, hral vo všetkých štátoch severnej Afriky atď. Neskôr, v roku 1928, ako prvý český umelec vôbec koncertoval aj v sovietskom Rusku.
Ďalšie sídlo si Kubelík zriadil v Orlovom, na Slovensku, potom kúpil vilu v Opatii blízko mora, kam sa rád vracal z koncertných ciest. Zakúpenie zámku Rotenturm v rakúskej obci Rotenturm an der Pinka v roku 1930 ho priviedlo do finančnej katastrofy. Prišiel o všetok majetok. Znovu bojoval o priazeň sveta, ale doba romantického uctievania virtuózov už bola preč.
Domov.
Celý život neúnavne propagoval českú hudbu a pomáhal českým umelcom - nielen váhou svojej autority, ale značné príjmy mu dovoľovali poskytovať aj finančnú podporu dokonca takému telesu, akým bola Česká filharmónia.
Svojim postojom a vynikajúcim majstrovstvom sa stal Kubelík vzorom ďalším generáciám českých hudobných umelcov.
Domov sa vrátil natrvalo v roku 1938. Počas okupácie pripravil s Českou filharmóniou desať koncertov s päťdesiatimi dielami svetovej hudby, ktoré hral naspamäť, na dôkaz svojho nestarnúceho umenia. 11. mája 1940 mal koncert v sále sokolovne v Neveklove, v milovanom kraji svojich predkov. Ten, ktorý precestoval najväčšie a najslávnejšie sály celého sveta, nevedel, že je toto jeho verejné vystúpenie už posledné. Zomrel po operácii rakoviny pečene. Miestom jeho posledného odpočinku sa stal Slavín na Vyšehradskom cintoríne.
V rodinnej tradícii pokračoval slávny dirigent a skladateľ - prvý syn Jána, ktorý sa narodil po šiestich dcérach - Rafael Kubelík.
Dielo.
Prvá svetová vojna ho pripútala k domovu. Čas bez náročných ciest využil na skladateľskú činnosť. Štýlovo vyrastajú jeho skladby z tradičného romantického a postromantického zázemia. V popredí stojí "6 husľových koncertov" z rokov 1916 až 1924. Kompozične najzávažnejším dielom je "Symfónia a mol" komponovaná v roku 1937 za pobytu v Spojených štátoch. Okrem toho skomponoval veľa drobných skladieb ("Tanec oktáv", "Burleska", "Nokturno, Pierrette", "Tenerezza", "Stará pieseň" ai.), v ktorých často uplatnil virtuózne prvky. K mnohým koncertom veľkých majstrov si vytvoril vlastné kadencie. Niektoré úpravy skladieb iných autorov - Fibichovej "Poémy", Dvořákovej "Humoresky" - spopulárneli.

</doc>
<doc id="164954" url="https://sk.wikipedia.org/wiki?curid=164954" title="Mill Rock">
Mill Rock

Mill Rock je malý neobývaný ostrov medzi Manhattanom a časťou Queens v americkom meste New York v rovnomennom štáte. 
Nachádza sa východne od 96. východnej ulice na Manhattane, južne od ostrovov Randall's Island a Ward’s Island, kde sa spájajú East River a Harlem River. Má rozlohu .
V roku 1701 tuJohn Marsh postavil mlyn, ktorý dal ostrovu meno. V tej dobe dnešný ostrov tvorili dve časti, "Great Mill Rock" a "Little Mill Rock".
Ostrov neskôr obsadil Sandy Gibson a založil tu farmu. 
Počas britsko-americkej vojny Američania na Veľkom ostrove vybudovali pevnôstku s dvomi delami. Opevnenie bolo súčasťou reťaze pevnôstiek chrániacich prístav v New Yorku pred loďami britského námorníctva.
V roku 1885 odstrelili ženisti americkej armády susedný skalnatý ostrovček "Flood Rock" za pomoci 136 000 kg výbušniny; bol totiž najnebezpečnejšou prekážkou lodnej doprave k ústiu "East River". Zvyšky ostrova boli použité na spojenie Veľkého a Malého „mlynského“ ostrova.

</doc>
<doc id="164955" url="https://sk.wikipedia.org/wiki?curid=164955" title="Politické rozdelenie Spojených štátov amerických">
Politické rozdelenie Spojených štátov amerických



</doc>
<doc id="164956" url="https://sk.wikipedia.org/wiki?curid=164956" title="Štáty USA">
Štáty USA



</doc>
<doc id="164958" url="https://sk.wikipedia.org/wiki?curid=164958" title="Striebornica (prítok Radiše)">
Striebornica (prítok Radiše)

Striebornica je potok vo východnej časti okresu Bánovce nad Bebravou. Je to ľavostranný prítok Radiše, meria 2,9 km a je tokom VI. rádu. 
Prameň.
Pramení v Strážovských vrchoch, v podcelku Nitrické vrchy, v časti Rokošské predhorie, na juhojuhozápadnom svahu Melkovej (586,0 m n. m.) v nadmorskej výške približne 355 m n. m. 
Opis toku.
Najprv tečie severozápadným smerom, preteká rovnomennou dolinou a ďalej sa stáča západným smerom. Následne preteká rekreačným strediskom s chatovou osadou a kúpaliskom, pričom prechodne tečie na juhozápad. Potom sa esovito stáča, tečie cez ďalšiu chatovú osadu s horárňou Striebornica na ľavom brehu, stáča sa na juhozápad a vteká do výbežku Nitrianskej pahorkatiny, časti Bánovská pahorkatina. Na severnom okraji intravilánu obce Uhrovec sa v nadmorskej výške cca 245 m n. m. vlieva do Radiše. Nepriberá žiadne prítoky.

</doc>
<doc id="164959" url="https://sk.wikipedia.org/wiki?curid=164959" title="Rakovec (prítok Radiše)">
Rakovec (prítok Radiše)

Rakovec je potok vo východnej časti okresu Bánovce nad Bebravou. Je to ľavostranný prítok Radiše, má dĺžku 2 km a je tokom VI. rádu.
Prameň.
Tečie v Strážovských vrchoch, kde pramení v podcelku Nitrické vrchy, v časti Suchý, na západojuhozápadnom svahu Skaliek (558,5 m n. m.) v nadmorskej výške približne 415 m n. m. 
Opis toku.
Od prameňa tečie najprv na západ, vteká do Kšinianskej kotliny, kde tečie západoseverozápadným smerom. Tu tečie v blízkosti osady Rakovec na pravom brehu, esovito sa stáča a z pravej strany priberá prítok (324,8 m n. m.) od osady Hajšovci. Napokon sa oblúkom stáča juhozápadným smerom a južne od obce Kšinná sa v nadmorskej výške cca 297,5 m n. m. vlieva do Radiše.

</doc>
<doc id="164960" url="https://sk.wikipedia.org/wiki?curid=164960" title="Brusné">
Brusné

Brusné môže byť:

</doc>
<doc id="164961" url="https://sk.wikipedia.org/wiki?curid=164961" title="Brusné (prítok Radiše)">
Brusné (prítok Radiše)

Brusné je krátky potok v severnej časti okresu Bánovce nad Bebravou. Je to pravostranný prítok Radiše, meria 1,7 km a je tokom VI. rádu.
Prameň.
Tečie v Strážovských vrchoch, kde pramení v podcelku Zliechovská hornatina, v časti Kňaží stôl, na juhovýchodnom svahu Michalovho vrchu (511 m n. m.) v nadmorskej výške približne 445 m n. m. 
Opis toku.
Od prameňa tečie sprvu na krátkom úseku na východ, následne sa stáča juhojuhovýchodným smerom a sprava priberá krátky prítok. Pokračuje cez lokalitu Veľké prielohy, ďalej sa stáča juhovýchodným smerom, tesne pred ústím ešte na východ a severne od obce Radiša ústi v nadmorskej výške cca 295 m n. m. do Radiše.

</doc>
<doc id="164964" url="https://sk.wikipedia.org/wiki?curid=164964" title="Lobpön Cečhu">
Lobpön Cečhu

Lobpön Cečhu Rinpočhe (1918, Bhután - 10. jún 2003, Bangkok, Thajsko) bol veľký majster tibetského buddhizmu široko uznávaný v regióne Himalájí. Mal mnoho študentov tak na Východe, ako aj na Západe.
Ako chlapec sa stal mníchom v najväčšom kláštore Bhutánu, Phunaka Dzong. Trénoval s významnými učiteľmi hlavných škôl tibetského buddhizmu, zvlášť z línií Drugpa Kagjü a Karma Kagjü. Po stretnutí s J.S. 16. Karmapom v Bhutáne v roku 1944 sa stal jeho blízkym žiakom a prijal od neho transmisiu línie Karma Kagjü. 
Aktivita.
Lobpön Cečhu Rinpočhe pôsobil v Káthmandu v Nepále a bol kľúčovou postavou pri živení rozvoja buddhizmu v Nepále počas okupácie Tibetu Čínou. 
Bol prvým učiteľom lámu Oleho Nydahla, jedného z najaktívnejších majstrov buddhizmu na Západe, a tiež veľkou inšpiráciou pre prácu lámu Oleho pri prenose buddhizmu diamantovej cesty na Západ. 
Lobpön Cečhu Rinpočhe prišiel prvýkrát na Západ v roku 1988 na pozvanie Oleho Nydahla, kedy odovzdal učenia a transmisiu mnohým študentom. V priebehu nasledujúcich pätnástich rokov bol podporou tisíckam ľudí v Európe, Rusku a Amerike. 
V roku 1997 Lobpön Cečhu Rinpočhe založil Buddha Dharma centre, kláštor neďaleko slávnej stúpy Svájambhú v Kátmandú. 
Počas svojho života sa zasadil o vybudovanie mnohých stúp na Východe aj Západe, stavieb, ktoré symbolizujú osvietenú myseľ Buddhu. Korunným klenotom jeho produktívneho života a jeden z jeho najvzácnejších odkazov je Stúpa osvietenia v španielskej Benalmádene. Bola inaugurovaná v roku 2003, je vysoká 33 metrov (108 stôp). Dosiaľ je to najväčšia stúpa na Západe.
Lobpön Cečhu Rinpočhe umrel 10. júna 2003.

</doc>
<doc id="164965" url="https://sk.wikipedia.org/wiki?curid=164965" title="Stredná angličtina">
Stredná angličtina

Stredná angličtina alebo stredoangličtina (angl. "Middle English") je vývojová fáza angličtiny od 11./12. storočia do konca 15. storočia.
Vznikla postupne zhruba počas sto rokov nasledujúcich po normanskej invázii z roku 1066. Nahradila tzv. starú angličtinu.
Skončila sa zhruba koncom 15. storočia, kedy sa rozšíril tzv. Chancery Standard, forma londýnskej angličtiny. Tomuto šíreniu londýnskej angličtiny napomohlo zavedenie tlače v Anglicku v 70. rokoch 15. storočia Williamom Caxtonom a o niečo neskôr Richardom Pynsonom. Po strednej angličtine nasledovala tzv. nová angličtina, konkrétne tzv. raná nová angličtina.

</doc>
<doc id="164966" url="https://sk.wikipedia.org/wiki?curid=164966" title="José Carlos Schwarz">
José Carlos Schwarz

José Carlos Schwarz (* 6. december 1949, Bissau, Guinea-Bissau – † 27. máj 1977, Havana, Kuba) bol básnik a hudobník z Guiney-Bissau. Je považovaný za jedného z najdôležitejších a najvplyvnejších hudobníkov z Guiney-Bissau.
Písal v portugalčine a francúzštine, ale spieval v kreolčine. V roku 1970 založil hudobnú skupinu "Cobiana Djazz". Po získaní nezávislosti Guinei-Bissau sa stal riaditeľom "Úradu pre umenie a kultúru" a tiež zodpovedným za mládež. V roku 1977 začal pracovať v Havane na veľvyslanectve. 27. mája toho istého roku ale zahynul pri leteckom nešťastí.

</doc>
<doc id="164971" url="https://sk.wikipedia.org/wiki?curid=164971" title="Viedenská univerzita">
Viedenská univerzita

Viedenská univerzita (, neformálne: "Hauptuniversität"; ) je hlavná všeobecná univerzita vo Viedni. Bola založená v roku 1365 Rudolfom IV. a je to po Karlovej univerzite najstaršia univerzita v nemecky hovoriacich štátoch a po pražskej Karlovej univerzite a Jagelovskej univerzite v Krakove tretia najstaršia v strednej Európe.

</doc>
<doc id="164980" url="https://sk.wikipedia.org/wiki?curid=164980" title="Subgenus">
Subgenus



</doc>
<doc id="164981" url="https://sk.wikipedia.org/wiki?curid=164981" title="Chlapčenská dvojhra na French Open 2007">
Chlapčenská dvojhra na French Open 2007

Chlapčenská dvojhra na French Open 2007 sa hrala ako súčasť French Open 2007. Súťaže sa zúčastnilo 64 hráčov, z toho 16 nasadených. Víťazom sa stal Vladimir Ignatic, ktorý vo finále porazil Grega Jonesa 6:3, 6:4.

</doc>
<doc id="164986" url="https://sk.wikipedia.org/wiki?curid=164986" title="Was (znak)">
Was (znak)

Was je egyptský hieroglyf znamenajúci silu. Býva spájaný s hieroglyfmi džed (zdravie, stabilita) a anch (život). Objavuje sa ako typ palice, ktorú držia bohovia, faraóni alebo mocní úradníci.

</doc>
<doc id="164989" url="https://sk.wikipedia.org/wiki?curid=164989" title="Cuvée (víno)">
Cuvée (víno)

Cuvée (alebo cuvee – názov používaný na anglických vínnych vinetách) je označenie zmesi vín, spravidla pripravených z niekoľkých odrôd, či niekoľkých vín z rôznych nádob.
Cuvée môže byť zmiešané z viacerých ako dvoch odrôd, vtedy sa však na vinete vyznačuje percentuálny podiel jednotlivých odrôd. Cuvée neoznačuje zmiešanie strapcov hrozna v danom pomere, ale až finálnych vín.

</doc>
<doc id="164992" url="https://sk.wikipedia.org/wiki?curid=164992" title="Matematická singularita">
Matematická singularita



</doc>
<doc id="164995" url="https://sk.wikipedia.org/wiki?curid=164995" title="Was">
Was

Was môže byť:
WAS môže byť:

</doc>
<doc id="164996" url="https://sk.wikipedia.org/wiki?curid=164996" title="Závada (prítok Radiše)">
Závada (prítok Radiše)

Závada je potok v severnej časti okresu Bánovce nad Bebravou. Je to pravostranný prítok Radiše, má dĺžku 6,6 km a je tokom VI. rádu.
Prameň.
Tečie v Strážovských vrchoch, pramení v podcelku Nitrické vrchy, v časti Suchý, na severozápadnom svahu Capárky (924,1 m n. m.) v nadmorskej výške približne 670 m n. m. 
Opis toku.
V pramennej oblasti tečie juhozápadným smerom, zľava priberá krátky prítok zo západoseverozápadného svahu Capárky a sprava prítok z lokality Medvedica. Ďalej pokračuje severojužným smerom, opäť sprava priberá prítok z oblasti Demovca, následne zľava prítok z juhozápadného svahu Capárky a z tej istej strany aj prítok z južného svahu Tisovníka (824,5 m n. m.). Potom sa prechodne stáča juhozápadným smerom, z pravej strany priberá prítok z lokality Železné, vstupuje do Kšinianskej kotliny, pričom ďalej tečie juhojuhozápadným smerom. Následne preteká intravilánom Závady pod Čiernym vrchom, kde sprava priberá svoj najdlhší prítok (3,2 km) prameniaci južne od Demovca, vytvára nevýrazný oblúk prehnutý na západ a pod obcou už tečie severojužným smerom. Tesne pred ústím sa stáča na juhozápad a na okraji intravilánu obce Kšinná ústi v nadmorskej výške cca 338 m n. m. do Radiše.

</doc>
<doc id="164997" url="https://sk.wikipedia.org/wiki?curid=164997" title="Závada pod Čiernym vrchom">
Závada pod Čiernym vrchom

Závada pod Čiernym vrchom je pôvodne samostatná obec v severovýchodnej časti okresu Bánovce nad Bebravou. V súčasnosti je administratívnou súčasťou obce Kšinná.
Polohopis.
Leží v Kšinianskej kotline, geomorfologickej časti podcelku Nitrické vrchy v južnej časti Strážovských vrchov. Nachádza sa v nadmorskej výške a preteká ňou potok Závada. 
Prístupná je cestou III. triedy 1831, ktorá spája osadu cez Uhrovec s okresným mestom. Centrum Kšinnej je vzdialené približne južne, do Bánoviec je to juhozápadným smerom.
Dejiny.
Pôvodná obec vznikla valašskou kolonizáciou v roku 1481, patrila panstvu hradu Uhrovec. 
Osady Filov a Šebeňov Laz , ktoré sú časťou obce boli vo februári 1945 vypálené nemeckými vojakmi. Zhorelo 8 domov a 8 hospodárskych budov.
Turizmus.
Je turistickým východiskom do Nitrických vrchov a juhovýchodnej časti Zliechovskej hornatiny: 
Oblasť je známa bohatým výskytom húb. 
Na severovýchodnom svahu Plešivca (722,5 m n. m.) sa nachádzajú dva lyžiarske vleky, v ich dolnej stanici stojí turistická Chata pod Čiernym vrchom.

</doc>
<doc id="164999" url="https://sk.wikipedia.org/wiki?curid=164999" title="Sistrum">
Sistrum

Sistrum je hudobný nástroj patriaci do skupiny bicích nástrojov, pôvodom zo starovekého Egyptu. Pozostáva z držadla a kovového rámu širokého 10–30 cm v tvare písmena U. Medzi vidlicou rámu sú na priečnej kovovej časti voľne umiestnené tenké krúžky z kovu, ktoré pri zatrasení vydávajú zvuk. Názov sistrum je odvodený zo .
V starovekom Egypte bolo sistrum považované za posvätný hudobný nástroj, ktorý sa používal pri tanci a náboženských obradoch spojených s bohyňou Hathor. Tvar vidlice sistra mal pripomínať rohy tejto kravskej bohyne. Zvuk sistra mal tiež odvracať záplavy na Níle a strašiť Sutecha. So sistrom boli zobrazované viaceré bohyne – Bastet, bohyňa tanca, osláv a radosti, a Eset, ktorá prebrala mnohé prvky Hathor.
Sistrá sa stále používajú pri obradoch v Etiópskej ortodoxnej cirkvi.

</doc>
<doc id="165003" url="https://sk.wikipedia.org/wiki?curid=165003" title="Pokémon Diamond a Pearl">
Pokémon Diamond a Pearl

Pokémon Diamond (jap.: "Poketto Monsutá Daijamondo") a Pokémon Pearl (jap.: "Poketto Monsutá Páru") sú jedny z najnovších japonských Pokémon hier (4. generácia) od Nintenda pre hraciu konzolu Nintendo DS. Obsahujú mnoho nových možností pri hraní, hlavne vďaka vylepšenej konzole z novej série vreckových konzol, série Nintendo DS.
V Japonsku hry vyšli 28. septembra 2006 a na Slovensku vyšla americká verzia tejto hry 27. júla 2007.
Miesto a príbeh.
"Diamond" a "Pearl" sa odohrávajú v poradí už v štvrtom fiktívnom regióne Sinnoh (jap.: "Šinó"), ktorý je kópiou severného japonského ostrova Hokkaidó. V Sinnohu sa nachádza menej môr a jazier, teda aj menej surfovania než v predošlých Pokémon hrách. Naopak je tam viac hôr, jaskýň a zasnežených oblastí. Ako to už v Pokémon hrách býva zvykom, aj v Diamonde a Pearli sa nachádza 8 štadiónov a je potrebné získať 8 odznakov na to, aby sa hráč mohol dostať do Sinnohskej ligy a aby bojoval proti Elitnej Štvorke ().
Príbeh sa začína v meste "Twinleaf". Miestnym profesorom – odborníkom na Pokémonov je Profesor Rowan (jap.: "Doktor Nanakamado"), od ktorého hráč dostane jedného z týchto štartovných pokémonov:

</doc>
<doc id="165004" url="https://sk.wikipedia.org/wiki?curid=165004" title="Japantown (Vancouver)">
Japantown (Vancouver)

Japantown, známy aj ako Little Yokohama, či Little Tokyo bola mestská časť v kanadskom meste Vancouver, ktorú obývali japonskí emigranti. Nachádzala sa na sever od Chinatownu. Začiatkom 20. storočia na ňu zaútočili členovia "Ligy za vylúčenie Ázijcov", ktorí vypálili časti Chinatownu. Japantown bol pred týmito násilníkmi varovaný a jeho obyvateľom sa podarilo zabrániť členom Ligy v ničení ich obchodov.
Počas druhej svetovej vojny, keď boli kanadskí občania japonského pôvodu internovaní v táboroch a ich majetok skonfiškovaný, prestal byť Japantown čisto japonským etnickým územím. Aj keď sa doňho po skončení vojny niektorí Japonci vrátili, ich komunita sa už nikdy neobnovila. Jeho územie je teraz súčasťou mestskej časti Downtown Eastside.
Pozdĺž ulice Powell Street stále existuje zopár odkazov na bývalú japonskú štvrť. Buddhistický chrám Vancouver Buddhist Church, ktorý v minulosti slúžil ako Japonský metodistický kostol. Pred vypuknutím boomu otvárania japonských reštaurácií v 80. rokoch, sa na Powell Street nachádzali dve jediné japonské reštaurácie vo Vancouveri.
V parku Oppenheimer Park sa koná každý rok dvojdňový pouličný festival Powell Street Festival.
Nový Japantown.
Na ulici Alberni Street, medzi ulicou Burrard Street a mestskými časťami West End a downtown vznikla rozširujúca sa enkláva japonských maloobchodov a reštaurácií. Táto oblasť sa niekedy označuje ako New Japantown, alebo Little Ginza.
Táto oblasť je na vzostupe už 20 rokov. Nachádzajú sa v nej luxusné reštaurácie, tanečné kluby, karaoke bary, obchody a butiky so značkovým zbožím. Sú často navštevované návštevníkmi mesta a turistami z Japonska, ktorí hľadajú tovar a suveníry za vyjednanú cenu, podobnú cenám v Tokiu, alebo v Ósake.

</doc>
<doc id="165005" url="https://sk.wikipedia.org/wiki?curid=165005" title="StarCraft II">
StarCraft II

Starcraft 2 je pokračovanie počítačovej RTS hry Starcraft. Hra bola vydaná v roku 2010 a získala medzinárodný úspech.
Príbeh.
Príbeh Starcraftu 2 sa odohráva len niekoľko rokov po skončení a vystupujú v ňom všetky známe postavy z pôvodnej hry, ako sú Zeratul, Sarah Kerrigan a Jim Raynor. Hráči sa vrátia aj na známe planéty ako sú Char, Braxis, Tarsonis ale aj na nový svet Bel'Shir. Pokračovanie uvedie aj známe frakcie ako sú Terran Dominion alebo stvoritelia Zergov a Protossov - Xel’Naga. 
Podľa tvorcov Starcraft 2 sa má stať "základnou súťažou na poli RTS" , postavenou na úspechu svojho predchodcu. Má klásť väčší dôraz na multiplayer, pričom počet rás (3) zostane zachovaný. Rozprávanie príbehu sa z veľkej časti odohrá v predrenderovaných video sekvenciách, ktoré mali u Blizzardu vždy vysokú úroveň. 
Vývoj.
Doteraz bolo oficiálne potvrdených len nemnoho jednotiek, prevažne rasy Protoss a Terran . Zverejnené bolo použitie fyzikálneho enginu Havok a taktiež systém environmentálnych efektov a podkladových dekorácií s účelom dotvoriť realizmus prostredia. Uvedené boli aj drobné útesy, polostrovy, lietajúce asteroidy a dokonca aj svetelné reklamy a billboardy. Počet jednotiek zostane oproti pôvodnej hre približne zachovaný, očakávajú sa len drobné rozšírenia. Mnoho pôvodných jednotiek dostane rôzne vylepšenia a schopnosti navyše. 
StarCraft 2 bude podporovať DirectX 9 efekty, menovite Pixel Shader 2.0, a bude plne kompatibilný aj s DirectX 10. O použití exkluzívnych DX 10 efektov sa zatiaľ nerozhodlo. Mac použije OpenGL namiesto DirectX. Hra bude obsahovať Havok fyziku prostredia, ktorá umožňuje zobraziť realistické efekty, napr. rozpad budov alebo padanie trosiek.

</doc>
<doc id="165006" url="https://sk.wikipedia.org/wiki?curid=165006" title="Starcraft 2">
Starcraft 2



</doc>
<doc id="165007" url="https://sk.wikipedia.org/wiki?curid=165007" title="Starcraft ii">
Starcraft ii



</doc>
<doc id="165008" url="https://sk.wikipedia.org/wiki?curid=165008" title="Starcraft II">
Starcraft II



</doc>
<doc id="165009" url="https://sk.wikipedia.org/wiki?curid=165009" title="New York (okres)">
New York (okres)



</doc>
<doc id="165023" url="https://sk.wikipedia.org/wiki?curid=165023" title="Eugen Vadas-Vlkolínsky">
Eugen Vadas-Vlkolínsky

Eugen Vadas-Vlkolínsky (známy je aj pod menom Prof. ing. "Eugen Vadás–Vlkolinský" = "Vadas Jenő"; * 2. apríl 1857, Hámor, Maďarsko† 21. júl 1922, Budapešť) bol významný slovensko-maďarský vedec, profesor, vysokoškolský pedagóg, lesný inžinier, prírodovedec, vrchný lesný rada a entomológ, ktorý má význam hlavne ako regionálny výskumník okolia Banskej Štiavnice. Známy je predovšetkým svojimi jedinečnými pedagogickými aktivitami v súvislosti so svojim pôsobením na Baníckej a lesníckej akadémii v Banskej Štiavnici. V svojom lesníckom odbore patril na Slovensku medzi najvýznamnejších predstaviteľov v celej našej histórii.
Život.
Eugen Vadas sa narodil 2. apríla 1857 v Hámore, ktorý je dnes súčasťou Miškolca v Maďarsku. Pochádzal zo slovenskej železničiarskej rodiny. Po skončení základnej a strednej školy študoval v rokoch 1874 – 1878 lesné inžinierstvo na Baníckej a lesníckej akadémii v Banskej Štiavnici. Po ukončení štúdia v rokoch 1878 až 1891 pracoval na lesných správach vo viacerých oblastiach a prešiel bohatou prevádzkovou praxou na lesných správach v Marmarošskej Sihoti, Starej Vode a Vadászerdő, kde sa počas svojho pôsobenia v roku 1885 stal riaditeľom novozaloženej Odbornej horárskej školy. V roku 1891 pôsobil na Banskej a lesníckej akadémii v Banskej Štiavnici, kde bol od roku 1894 vo funkcii vysokoškolského profesora. Tu sa stáva vedúcim katedry pestovania, ochrany lesov, botaniky a zoológie. Bol vynikajúci lesník, pedagóg a výskumník. Pôsobil aj ako prvý vedúci Ústrednej lesníckej výskumnej stanice v Banskej Štiavnici, ktorým bol od roku 1898.
Počas svojho života robil prieskum botanický, zoologický a entomologický. Venoval sa tiež otázkam pestovania lesov a dejinám lesníctva. Pre našu – slovenskú entomológiu majú význam jeho údaje o nálezoch niektorých druhov hmyzu v mieste svojho pôsobenia – v okolí Banskej Štiavnice.
Eugen Vadas zomrel 21. júla 1922 v Budapešti.

</doc>
<doc id="165024" url="https://sk.wikipedia.org/wiki?curid=165024" title="Fakulta informatiky a informačných technológií Slovenskej technickej univerzity v Bratislave">
Fakulta informatiky a informačných technológií Slovenskej technickej univerzity v Bratislave

Fakulta informatiky a informačných technológií Slovenskej technickej univerzity (skr. FIIT STU) je siedmou a najmladšou fakultou Slovenskej technickej univerzity v Bratislave. Vznikla v roku 2003 z Katedry informatiky a výpočtovej techniky, ktorá bola súčasťou Fakulty elektrotechniky a informatiky STU. Poskytuje vzdelanie v oblasti informačných technológií vo všetkých troch stupňoch vysokoškolského štúdia (bakalárske, inžinierske, doktorandské). Jedná sa o jedinú fakultu v Česku a Slovensku s medzinárodnou profesijnou akreditáciou od (so sídlom v Londýne).
Študijné programy.
Všetky študijné programy sú akreditované v zmysle Zákona č. 131/2002 Zb. o vysokých školách. Fakulta ponúka štandardné 3-ročné štúdium, ale má aj 4-ročný variant pre tých, ktorí majú potenciál, ale dostali na strednej škole slabšie základy najmä z matematiky, ale aj z programovania. 

</doc>
<doc id="165025" url="https://sk.wikipedia.org/wiki?curid=165025" title="Gaius Mucius Scaevola">
Gaius Mucius Scaevola

Gaius Mucius Scaevola bol Riman, ktorý sa preslávil svojou odvahou. Ale je možné, že bol len mýtickou postavou.
Podľa Livia sa tento mladík nedokázal nečinne prizerať na potupu spôsobenú obliehaním Ríma etruským kráľom Larsom Porsenom a rozhodol sa ho zabiť. Po súhlase konzulov s mečom ukrytým pod šatami preplával Tiber, dostal sa do jeho tábora a takmer ho zabil. Ale namiesto Porsenu zabil pisára, ktorý bol vedľa neho v rovnakom odeve a v tom čase akurát vyplácal vojakom žold. Stráže ho chytili a dostal sa pred poľný súd, ktorému predsedal Porsena. Pri snahe Porsenu získať od neho informácie o nástrahách, ktoré pre Porsenu pripravoval Rím, mu pohrozil mučením. Tu sa Porsena zapísal do dejín. Keď dal Porsena v hneve okolo neho zapáliť hranicu, Mucius na dôkaz svojej odhodlanosti vložil svoju pravú ruku do ohňa so slovami: „Hľa, aké bezcenné je telo pre tých, čo majú na zreteli slávu vlasti.“ Svojou neohrozenosťou sa mu podarilo Porsenu ohromiť a za to získal život a slobodu. Kvôli strate svojej ruky potom dostal prímeno "Scaevola (ľavoruký)". Za tento svoj odvážny čin dostal od senátu pozemok, ktorý bol neskôr pomenovaný Muciove lúky.

</doc>
<doc id="165026" url="https://sk.wikipedia.org/wiki?curid=165026" title="Alessandro Stradella">
Alessandro Stradella

Alessandro Stradella (* 3. júl 1643, Bologna, Taliansko – † 25. február 1682, Janov) bol taliansky hudobný skladateľ obdobia stredného baroka.
Život.
O jeho detstve sa nevie príliš mnoho, Pochádzal z aristokratickej rodiny. Jeho otec Marcus Antonio Stradella z Piacenzy bol v rokoch 1642 až 1643 vignolským guvernérom. Brat Francesco sa stal členom radu augustiniánov a zrejme bol v priazni rodu d´Este. 
Detaily o skladateľovom hudobnom vzdelaní nie sú známe. Študoval v Bologni aj keď sa nevie, u koho. Podľa niektorých prameňov v roku 1659 vstúpil do služieb kráľovnej Kristíny Švédskej. Prvá zachovaná skladba pri ktorej je doložené autorstvo, pochádza z roku 1672 a je to prológ k predstaveniu Cestiho opery "La Dori at Rome". 
V roku 1667 sa usadil v Ríme, kde skladal opery, oratóriá a chrámovú hudbu a zároveň viedol značne neviazaný život. Pokúsil sa spreneveriť cirkevné peniaze, odhalili ho však, preto bol nútený opustiť Rím. Keď sa po čase vrátil, znepriatelil si mocných mužov mesta početnými milostnými aférami, takže musel na nátlak kardinála Alderana Cibo Rím opustiť natrvalo.
Zamieril do Benátok, kde sa stal učiteľom hudby milenky mocného benátskeho šľachtica Alvisa Contarini Ortensia a čoskoro sa stal jej milencom. Vzťah vyšiel najavo a Stradella aj s milenkou ušli do Turína. Contarini sa domáhal prísneho potrestania, Stradella však bol pod ochranou savojského regenta, grófa Giovanni Battistu de Nemours. Rodina Contariniho najala preto dvoch vrahov, ktorí mali zradného učiteľa nájsť a zabiť. Stradellu vážne zranili, ale podarilo sa mu uniknúť do Janova. 
V Janove slávil veľké úspechy ako skladateľ opier a kantát, no história z Benátok sa opakovala. Alessandra Stradellu ubodali 25. februára 1682 na námestí Piazza Bianchi v Janove traja bratia Lomelliniovci, ktorým zviedol sestru.
Farbistý život a krvavá smrť sa stali vítaným námetom na literárne a hudobné spracovanie. Najznámejším spracovaním je zrejme dodnes hraná opera Friedricha von Flotow „Alessandro Stradella“.
Dielo.
Alessandro Stradella bol vo svojej dobe veľmi úspešný a vplyvný skladateľ. Jeho slávu zatienili až v nasledujúcom storočí skladatelia vrcholného baroka Arcangelo Corelli, Antonio Vivaldi a ďalší.
Napriek početným operám a oratóriám, ktoré boli v čase vzniku veľmi populárne, jeho význam tkvie v inštrumentálnej hudbe. Zachovalo sa cca 27 inštrumentálnych skladieb a bol to práve Stradella, ktorý stál pri zrode tapiuckej barokovej hudobnej formy concerto grosso. Prvou známou skladbou tohto druhu je jeho "Sonate di viole".

</doc>
<doc id="165027" url="https://sk.wikipedia.org/wiki?curid=165027" title="Kšinka">
Kšinka

Kšinka je potok v severovýchodnej časti okresu Bánovce nad Bebravou. Je to pravostranný prítok Radiše, meria 2,5 km a je tokom VI. rádu.
Prameň.
Tečie v Strážovských vrchoch, kde pramení v podcelku Zliechovská hornatina, v časti Kňaží stôl, východne od kóty 555,2 m v oblasti Vozore, v nadmorskej výške približne 440 m n. m. 
Opis toku.
Od prameňa tečie na krátkom úseku najprv na východ, ďalej sa stáča juhovýchodným smerom a vteká do Kšinianskej kotliny, kde preteká lokalitou Podhôrčie. Následne napája malú vodnú nádrž, ktorá bola vybudovaná na sútoku s ľavostranným prítokom z lokality Prchavý a tečie popri areáli poľnohospodárskeho družstva na ľavom brehu. Napokon sa stáča juhojuhovýchodným smerom, tečie v blízkosti intravilánu obce Kšinná na ľavom brehu, sprava ešte priberá krátky prítok z lokality Strakačky a južne od spomenutej obce sa v nadmorskej výške cca 308 m n. m. vlieva do Radiše.

</doc>
<doc id="165029" url="https://sk.wikipedia.org/wiki?curid=165029" title="Sarkofág">
Sarkofág

"Sarkofág je aj živočích živiaci sa mäsom odumretých živočíchov, pozri sarkofág (biológia)"
Sarkofág je uzavretá a obyčajne ozdobená rakva z trvanlivého materiálu (spravidla kameňa alebo kovu), do ktorej sa obyčajne pochovávajú elitné osobnosti.
Slovo je zloženinou gréckeho σαρξ - sarx ("mäso") a φαγειν-fagein ("požierať"), teda doslova "požierač mäsa". V 5. storočí pred Kr. uviedol grécky historik Herodotos v svojom diele, že prvé sarkofágy boli vytesané zo zvláštneho typu kameňa, ktorý požieral telo vo vnútri. Ako "sarkophagos lithos" ("kamene požierajúce mäso") sa označovali obzvlášť schránky vyrábané z vápenca ťaženého v Asse v Troade. Táto vlastnosť bola vztiahnutá najprv na všetky rakvy vyrobené z vápenca a neskôr na vôbec všetky rakvy.
Sarkofágy boli zvyčajne tesané z kameňa a bohato zdobené. Niektoré boli vyrobené tak, aby stáli nad úrovňou zeme ako súčasť hrobovej výzdoby. Iné sa nachádzali pod úrovňou terénu alebo boli umiestnené v kryptách. V starovekom Egypte bol ako sarkofág označovaná vonkajšia ochranná schránka pre kráľovskú múmiu, ktorá mala v sebe poskladaných niekoľko rakiev.
Označenie sarkofág sa zvyčajne používa i pre veľký betónový kryt oddeľujúci zvyšky havarovaného reaktoru černobyľskej atómovej elektrárne od okolitého prostredia.

</doc>
<doc id="165031" url="https://sk.wikipedia.org/wiki?curid=165031" title="Fakulta informatiky a informačných technológií">
Fakulta informatiky a informačných technológií



</doc>
<doc id="165033" url="https://sk.wikipedia.org/wiki?curid=165033" title="Stanislaw Vincenz">
Stanislaw Vincenz



</doc>
<doc id="165036" url="https://sk.wikipedia.org/wiki?curid=165036" title="Univerzita Viedeň">
Univerzita Viedeň



</doc>
<doc id="165038" url="https://sk.wikipedia.org/wiki?curid=165038" title="Omastiná (potok)">
Omastiná (potok)

Omastiná je potok vo východnej časti okresu Bánovce nad Bebravou. Je to ľavostranný prítok Radiše, meria 7,3 km a je tokom VI. rádu.
Prameň.
Tečie v Strážovských vrchoch, pramení v podcelku Nitrické vrchy, v časti Suchý, na juhojuhovýchodnom svahu Malej Homole (908,7 m n. m.) v nadmorskej výške približne 550 m n. m. 
Opis toku.
V pramennej oblasti tečie sprvu juhojuhozápadným smerom, vytvára oblúk smerujúci na západ a zľava priberá prítok pretekajúci Suchou dolinou. Ďalej tečie juhozápadným smerom, sprava priberá prítok prameniaci východne od Štvrtí, zľava prítok prameniaci severne od Zápača a preteká intravilánom obce Omastiná. V obci priberá pravostranný prítok z lokality Štvrte, následne sa stáča na západ, vteká do výbežku Nitrianskej pahorkatiny (jej časti Bánovská pahorkatina), kde tečie popri osade Korintál, pričom sprava najprv priberá prítok z oblasti Brusného, zľava potom Podhradský potok, následne vytvára výrazný meander ohnutý na sever, do ktorého sprava ústi prítok z lokality Roháčová. Ďalej tečie prechodne juhozápadným smerom, napokon sa stáča na západ a preteká okrajom intravilánu Žitnej prevažne na pravom brehu. Tu ešte priberá pravostranný prítok z lokality Roháčová a v blízkosti centra obce ústi v nadmorskej výške cca 261,5 m n. m. do Radiše.

</doc>
<doc id="165041" url="https://sk.wikipedia.org/wiki?curid=165041" title="Podhradský potok (prítok Omastinej)">
Podhradský potok (prítok Omastinej)

Podhradský potok je potok vo východnej časti okresu Bánovce nad Bebravou. Je to ľavostranný prítok Omastinej, má dĺžku 4,4 km a je tokom VII. rádu.
Prameň.
Tečie v Strážovských vrchoch, kde pramení v podcelku Nitrické vrchy, v časti Rokoš, na juhojuhozápadnom svahu vrchu Rokoš (1 009,9 m n. m.) v lokalite Kamenné Zrubiská, v nadmorskej výške približne 600 m n. m. 
Opis toku.
Od prameňa tečie sprvu na krátkom úseku na severozápad, pri samote Zengová sa stáča a pokračuje západným smerom. Na hornom toku sa niekoľkokrát vlní, na strednom toku sa esovito stáča a vytvára výrazný ohyb prehnutý na sever. Ďalej priberá krátky ľavostranný prítok prameniaci severozápadne od hradného brala hradu Uhrovec a stáča sa severozápadným smerom. Na dolnom toku vteká do výbežku Nitrianskej pahorkatiny, do časti Bánovská pahorkatina a preteká intravilánom obce Uhrovské Podhradie. Napokon sa oblúkom stáča na sever a severozápadne od obce, pri osade Karolintál, ústi v nadmorskej výške cca 291 m n. m. do Omastinej.

</doc>
<doc id="165045" url="https://sk.wikipedia.org/wiki?curid=165045" title="Rokoš">
Rokoš

Rokoš môže byť:

</doc>
<doc id="165047" url="https://sk.wikipedia.org/wiki?curid=165047" title="Faktorizácia">
Faktorizácia

Faktorizácia alebo rozklad na činitele je v matematike a jej aplikáciách problém rozloženia čísla na súčin menších čísel, v najbežnejšej podobe je to rozklad celého čísla na súčin prvočísel. Napríklad číslo 15 je možné zapísať ako súčin 3 ⋅ 5. Všeobecnejšie je možné rozkladať aj iné algebrické objekty, napríklad polynóm druhého stupňa x² − 4 je možné vyjadriť ako súčin dvoch polynómov prvého stupňa (x − 2)(x + 2).
Rozklad celého čísla na prvočinetele je považovaný za veľmi ťažkú úlohu a na jej nezvládnutí pre veľké čísla sú založené niektoré kryptografické metódy, napríklad algoritmus RSA na šifrovanie s verejným kľúčom.
Faktorizácia celých čísel.
Podľa základnej vety aritmetiky možno každé celé číslo jednoznačne rozložiť na súčin prvočísel. Pre takúto úlohu s veľkými číslami však nie je známy žiadny efektívny algoritmus a predpokladá sa, že ani neexistuje. V súčasnosti nie je známa presná klasifikácia tejto úlohy do tried zložitosti, je však známe, že rozhodovacia verzia faktorizácie – „má číslo "N" nejaký činiteľ menší než "M"?“ patrí do NP i co-NP (odpovede ÁNO i NIE možno overiť v polynomiálnom čase).
Predpokladá sa, že patrí mimo triedy P, NP-complete a co-NP-complete.
Zaujímavé je, že zdanlivo podobná úloha „je "N" číslo zložené“ (či ekvivalentne: „je "N" prvočíslo“) je zrejme omnoho jednoduchšia: bolo dokázané, že ju možno vyriešiť v polynomiálnom čase.

</doc>
<doc id="165049" url="https://sk.wikipedia.org/wiki?curid=165049" title="Howard Jones (americký spevák)">
Howard Jones (americký spevák)

Howard Jones (* 20. júl 1970, Columbus, Ohio, USA) je americký spevák a producent afroamerického pôvodu. Bývalý vokalista skupiny Killswitch Engage. Predtým ako nastúpil ku Killswitch Engage bol v kapele Blood Has Been Shed. Mikrofón u Killswitch Engage drží odvtedy ako kapelu opustil náhle Jesse David Leach v roku 2003. "The End of the Heartache "je debutom pre tohto afroamerického speváka. Od roku 2012 pôsobí v kapele Devil you Know s ktorou má na konte jeden album. Kapela získala prestížne ocenenie od Metal Hammmer Golden Award v kategórii Najlepšia začínajúca kapela.

</doc>
<doc id="165050" url="https://sk.wikipedia.org/wiki?curid=165050" title="Hexadecimálne číslo">
Hexadecimálne číslo



</doc>
<doc id="165053" url="https://sk.wikipedia.org/wiki?curid=165053" title="Rozklad na činitele">
Rozklad na činitele



</doc>
<doc id="165054" url="https://sk.wikipedia.org/wiki?curid=165054" title="Rímske číslo">
Rímske číslo



</doc>
<doc id="165055" url="https://sk.wikipedia.org/wiki?curid=165055" title="Zoznam čísel">
Zoznam čísel

Toto je zoznam článkov o číslach (nie o čísliciach).
Celé čísla.
Významné celé čísla.
Ďalšie významné celé čísla.
Iné čísla, ktoré sú významné pre svoje matematické vlastnosti alebo kultúrny význam sú:
Prvočísla.
Prvočíslo je kladné celé číslo, ktoré má práve dva celočíselné delitele: jednotku a samo seba. (Číslo 1 nie je prvočíslo, má len jeden deliteľ.)
Prvých 100 prvočísel:
Dokonalé čísla.
Dokonalé číslo je celé číslo, ktoré je súčtom všetkých svojich deliteľov okrem seba samého.&lt;br&gt;
Prvých desať dokonalých čísel:
Reálne čísla.
Reálne číslo je každé, ktoré sa dá zobraziť na reálnej osi čísel.
Racionálne čísla.
Racionálne číslo je také reálne číslo, ktoré sa dá zapísať ako zlomok dvoch celých čísel, napríklad 2/3, 1/1 000 000, -5/100.
Čísla, ako odmocnina z dvoch, Ludolfovo číslo, Eulerovo číslo... nie sú racionálne čísla.
Komplexné čísla.
Komplexné čísla sa zobrazujú v rovine čísel. Majú reálnu a imaginárnu zložku. Ak je imaginárna zložka nulová, číslo je zároveň reálnym číslom.

</doc>
<doc id="165056" url="https://sk.wikipedia.org/wiki?curid=165056" title="Imaginárna jednotka">
Imaginárna jednotka



</doc>
<doc id="165058" url="https://sk.wikipedia.org/wiki?curid=165058" title="Zoznam prvočísel">
Zoznam prvočísel

Tento článok obsahuje zoznam prvých 1 030 prvočísel. V súčasnosti je známych 52 Mersennových prvočísel. Zatiaľ najväčšie známe Mersennovo prvočíslo má viac ako 41 miliónov cifier a bolo objavené v októbri roku 2024. (Prvočísel je nekonečne veľa)

</doc>
<doc id="165059" url="https://sk.wikipedia.org/wiki?curid=165059" title="Číslo šelmy">
Číslo šelmy

Číslo šelmy je názov konceptu spomínaného v knihe Zjavenie svätého Jána Nového Zákona, podľa ktorého je určité konkrétne číslo charakteristickým označením Antikrista.
Väčšina rukopisov uvádza v tejto súvislosti číslo 666, niektoré však aj číslo 616.
Matematicky je 666 súčet po sebe nasledujúcich čísel 1 až 36 (rovnako, ako v rulete)
 1 + 2 + 3 + 4 + 5 + 6 + 7 + 8 + 9 + 10 + 11 + 12 + 13 + 14 + 15 + 16 + 17 + 18 + 19 + 
 20 + 21 + 22 + 23 + 24 + 25 + 26 + 27 + 28 + 29 + 30 + 31 + 32 + 33 + 34 + 35 + 36 = 666
666 vyjadrené v rímskych čísliciach je DCLXVI, nakoľko D = 500, C = 100, L = 50, X = 10, V = 5, I = 1
V dvojkovej sústave je to zas 1010011010
Strach z čísla 666 sa nazýva hexakosioihexekontahexafóbia.

</doc>
<doc id="165060" url="https://sk.wikipedia.org/wiki?curid=165060" title="Bitka pri Sekigahare">
Bitka pri Sekigahare

Bitka pri Sekigahare (jap. šindžitai: 関ヶ原の戦い; kjúdžitai: 關ヶ原の戰ひ;Sekigahara no Tatakai, ľudovo známa ako Rozdelenie ríše (天下分け目の戦い, Tenka Wakeme no Tatakai), bola rozhodujúca bitka, ktorá prebehla 21. októbra 1600 a ktorá vydláždila cestu k šógunátu pre Iejasu Tokugawu. Hoci trvalo ešte ďalšie tri roky, kým Tokugawa získal a upevnil svoju moc nad klanom Tojotomi a daimjómi, Sekigahara je vo všeobecnosti považovaná za neoficiálny začiatok Tokugawského bakufu, poslednému šógunátu, ktorý vládol v Japonsku.
Bitka sa odohrala pri mestečku Sekigahara, ktoré sa nachádza v prefektúre Gifu. Vojská Iejasu Tokugawu bojovali proti vojskám vedeným Micunari Išidom, ktoré boli lojálne Hidejorimu, synovi Hidejošiho Tojotomiho. Obrat v bitke nastal, keď Hideaki Kobajakawa, ktorý bol na strane Išida, počas boja zradil spojencov. Hoci na začiatku boja stál Kobajakawa úplne bokom od bitky, nezúčastnil sa boja, Tokugawa nariadil svojim ašigaru strieľať na oddiely Kobajakawu, načo Kobajakawa začal bojovať na strane Tokugawu. Podľa zdroja bolo nasadenie pechoty vyzbrojenej mušketami signálom pre Hideakiho k útoku na vojská Išida. V skutočnosti to bola zrada Kobajakawu, ktorá viedla k rozhodujúcemu víťazstvu Tokugawu a ukončila boje medzi Radou piatich starších.
Pozadie a zámienka.
Napriek tomu, že Hidejoši Tojotomi zjednotil Japonsko a upevnil svoju moc, jeho nešťastná invázia do Kórei významne oslabila moc klanu Tojotomi, ako aj ostatných verných, ktorí pokračovali v službe a podpore klanu po Hidejošiho smrti. Kórejska invázia tiež zhoršila pokračujúci konflikt medzi veliteľmi armády a úradníkmi Hidejošiho. Prítomnosť Hidejošiho a jeho brata Hidenagu prinútila obe strany obmedziť sa maximálne na hádky ale po ich smrti sa konflikty obnovili a rozvinuli do otvorených nepriateľských akcií. O klane Tojotomi bol známe, že vznikol z roľníkov. V dôsledku to, ani Hidejoši, ani nikto z jeho rodiny nemohol byť uznaný alebo akceptovaný ako šógun. Následná smrť Tošiie Maedu prerušila všetky spojenia a dôvody priateľstva medzi oboma stranami. 
Najmä Kijomasa Kato a Masanori Fukušima verejne kritizovali úradníkov, obzvlášť Micunariho Išidu a Jukinagu Konišiho. Iejasu Tokugawa využil túto situáciu, naverboval a nasmeroval ich nevraživosť proti slabému klanu Tojotomi.
Začiatok.
Smrť Tošiie Maedu, posledného vazala Oda (Tokugawa ostal ako jediný žijúci spojenec a bývalý priateľ Nobunagu) znamenala, že už neostal žiaden ďalší protivník pre Iejasu Tokugawu, ktorý by mal vážnosť, hodnosť, reputáciu a celkový vplyv v rámci klanu Tojotomi. Z tohto dôvodu sa mnohí obávali, že Tokugawa uprie práva Hidejorimu Tojotomimu, ako Hidejoši Tojotomi urobil s právami Nobunaga Oda. Tieto obavy bolo obzvlášť evidentné medzi lojálnymi úradníkmi, ktorí podozrievali Tokugawu z podnecovania nepokojov medzi Tojotomiho bývalými vazalmi.
Nakoniec bolo odhalené údajné sprisahanie za účelom zavraždiť Iejasu Tokugawu, ktorého sa malo zúčastniť množstvo vazalov lojálnych Tojotomimu, medzi ktorými bol aj syn Tošiieho Maedu, Tošinaga. Boli obvinení z účasti na sprisahaní a donútení podriadiť sa Tokugawovej moci.
Kagekacu Uesugi, jeden z Hidejošim vymenovaných regentov, sa postavil proti Iejasuovi, aby si vybudoval svoju armádu. Keď ho Tokugawa oficiálne obvinil a požadoval, aby prišiel do Kjóta obhájiť sa pred cisárom, Uesugiho hlavný radca, Kanecugu Naoe reagoval protiobvinením, ktoré tak zosmiešnilo urážkami a osočovaním Tokugawu, že Tokugawa bol rozzúrený.
Na to Tokugawa povolal na pomoc rôznych prívržencov a viedol vojská na sever do útoku proti Uesugimu, ktorý bol obvinený Tokugawom z velezrady klanu Tojotomi. Micunari Išida sa chytil príležitosti, odpovedal na výzvu a vytvoril alianciu proti Tokugawovým prívržencom. Išida, v spolupráci s Jošicugom Otanim a Ekeiom Ankokudžim, sa zmocnil početných daimjóv a držal ich ako rukojemníkov v osackom hrade a postavil armádu do boja proti Tokugawovi. Táto západná aliancia bola oficiálne vedená Terumotom Mórim, ale Móri sa nezúčastnil boja.
Tokugawa potom nechal časť svojich vojsk, aby držali Uesugiho pod kontrolou a pochodoval na západ postaviť sa západným vojskám. Niekoľko málo daimjóv, najvýznačnejší bol Masajuki Sanada, opustili Tokugawskú alianciu, hoci viac-menej mali odpor voči Išidovi alebo zostali lojálni Tokugawovi.
Klan Tojotomi sa nezúčastnil na tejto bitke a ani sa oficiálne nepridal k žiadnej strane.
Bitka.
Išida, vo svojim sídelnom hrade Sawajama, sa stretol s Jošicugom Otani, Nagamorim Mašita a Ekeim Ankokudžim. Tu vytvorili alianciu a pozvali Terumota Móriho do jej čela.
Išida potom oficiálne vyhlásil vojnu Tokugawovi a 19. júla obliahol hrad Fušimi, ktorý bol obsadený Mototadom Toriim - vazalom Tokugawu. Následne západné vojská dobyli niekoľko Tokugawských základní v regióne Kansai. V priebehu mesiaca sa západné vojská presunuli do provincie Mino, kde sa nachádza Sekigahara.
Počas návratu do Eda, Tokugawa dostal správy o situácií v Kansai a rozhodol sa rozvinúť svoje vojská. Mal za spojencov niekoľko bývalých Tojotomiho daimjóv, ktorí boli v západnej armáde a tak rozdelil svoje oddiely a pochodoval na západ k osackému hradu. Hlavné vojská Iejasu Tokugawu pochodovali po Tókaidó, kým jeho syn Hidetada viedol inú skupinu cez Nakasendó. Hidetadové vojská však uviazli, keď sa pokúsili obliehať hrad Ueda, ktorý patril Masajukiovi Sanadovi. Hoci vojská Tokugawu mali okolo 38 000 mužov a ohromnú výhodu nad 2 000 mužmi Sanadu, neboli schopní obsadiť strategickú dobre bránenú pozíciu. Výsledkom bolo, že Hidetadové sily sa nedostali na bojové pole pri Sekigahare.
Vediac, že Tokugawa vedie svoje vojská na Osaku, Išido sa rozhodol opustiť svoje pozície a pochodoval na Sekigaharu. 15. septembra obe strany začali rozmiestňovať svoje sily. Východné vojská mali 75 000 mužov, kým západné 128 000.
Napriek tomu, že mali západné vojská obrovskú taktickú výhodu, Tokugawa však oslovil mnoho daimjóv na strane Išidu a sľúbil im léna a zhovievavosť po bitke, keď vymenia stranu. Toto viedlo časť západných veliteľov, ktorí držali kľúčové pozície k tomu, že zaváhali, keď boli tlačení, aby poslali posily alebo sa zapojili do bitku, keď už sa vyvinula.
Hidemoto Móri a Hideaki Kobajakawa boli dvaja takýto daimjóvia. Boli v takých pozíciách, že ak by sa rozhodli uzavrieť vojská Tokugawu, západné vojská by reálne obkľúčili Tokugawu z troch strán. Hidemoto Móri, nabudený sľubmi Tokugawu presvedčil aj Hiroie Kikkawu, aby sa nezúčastnil bitky.
Hoči Kobajakawa odpovedal na Tokugawa ponuku, ostal nerozhodný a neutrálny. Ako bitka naberala na intenzite, Iejasu Tokugawa nakoniec nariadil pešiakom strieľať z muškiet smerom na Kobajakawu a prinútiť vojská Kobajakawu pripojiť sa v bitke na strane Tokugawu. Vojaci Kobajakawu napadli pozície Jošicugu Outaniho, ktorý bol napadnutý silami Takatora Tóda. Vidiac tento akt zrady, západní generáli ako Jasuharu Wakisaka, Suketada Ogawa, Naojasu Akaza a Motocuna Kucuki ihneď zmenili stranu a zvrátili smerovanie bitky.
Západné vojská boli roztrieštené a velitelia roztrúsení a na úteku. Niektorí spáchali samovraždu (ako napríklad Outani), niektorí boli zajatí (napr. Išida, Koniši and Ankokudži) a ostatní sa mohli vrátiť do svojich domovských provincií (napr. Jošihiro Šimazu a Terumoto Móri).
Bitka mohla mať dopad aj na Hidejošiho, ak by jeho 15 000 spojeneckých vojakov nebolo naviazaných na pevnosť, v ktorej prečíslili nepriateľov 15 000 ku 500. Pevnosť patrila Fudžitakovi Hosokawovi.
Dôsledky.
Iejasu Tokugawa prerozdelil zeme a léna zúčastnených. Vo všeobecnosti odmenil tých, ktorí mu pomáhali a zbavil pôdy, potrestal a vyhnal do exilu tých, ktorí bojovali proti nemu. Takto Tokugawa získal vládu nad množstvom území, ktoré kedysi patrili Tojotomimu. Micunari Išida, Jukinaga Koniši a Ekei Ankokudži boli verejne popravení. Vplyv a vážnosť klanu Tojotomi a zvyšku jeho lojálnych vazalov bol drasticky znížený, hoci v pohľadu klanu Tojotomi bola bitka technicky iba interný konflikt medzi Tojotomiho vazalmi; predsa len Iejasu Tokugawa sa stal neskoršie šógunom (Japonsky: Seii Taišógun), získal postavenie, ktoré bolo voľnené od pádu Ašikagaského šógunátu. Táto zmena v oficiálnych hodnostiach tiež obrátila podriadenú pozíciu klanu Tokugawa. V každom prípade, Tokugawa nepodnikol žiaden casus belli proti klanu Tojotomi; radšej podnikol politické manévre na zničenie Tojotomiho raz a navždy.
Pozri aj Obliehanie Osaky.
Hoci počas bitky sa ukázala Tokugawa autorita, veľa klanov, najmä zo západu, zanevreli na Tokugawu za zabranie zo svojich území alebo za to čo videli ako zneváženie a potrestanie. Napríklad klan Móri, ktorý bol vytlačený zo svojej domovskej lénnej provincie Čóšú, zostal nahnevaný počas celého Tokugawského šógunátu, pretože klan sa vôbec nezúčastnil bitky.
Klan Šimazu pripisoval porážku slabej špionáži - spravodajskej službe. Hoci neboli vyhnaní zo svojej domovskej provincie Sacuma, neboli úplne lojálni voči Tokugawskému šógunátu. Mali výhodu veľkej vzdialenosti od hlavného mesta a výbornej špionáže a na konci Tokugawského šógunátu, demonštrovali, že sú virtuálne autonómnym kráľovstvom nezávislým od Tokugawského šógunátu.
Tose vládol klan Čosokabe, ktorý bol zbavený titulov, domova a poslaný do exilu. Bývalí služobníci Čosokabe sa nikdy úplne nepodriadili vláde nového klanu Jamauči. V skutočnosti klan Jamanuči robil rozdiely medzi svojimi služobníkmi a bývalými služobníkmi klanu Čosokabe tým, že im dával nižšie postavenie ako ich aj diskriminoval. Tieto triedne rozdiely pretrvávali po generácie od pádu klanu Čosokabe.
Tri z týchto šógunátom nepodchytených skupín počas dvoch storočí spolupracovali na zvrhnutí Tokugawského šógunátu.

</doc>
<doc id="165064" url="https://sk.wikipedia.org/wiki?curid=165064" title="Bitka pri Sekigahara">
Bitka pri Sekigahara



</doc>
<doc id="165068" url="https://sk.wikipedia.org/wiki?curid=165068" title="Robert C. Tucker">
Robert C. Tucker

Robert C. Tucker (* 29. máj 1918, Kansas City, Missouri, USA – † 29. júl 2010, Princeton, New Jersey) bol významný americký expert na dejiny a politiku Sovietskeho zväzu a Ruska. 
V rokoch 1949 - 1953 pracoval ako atašé na americkom veľvyslanectve v Moskve. Medzi jeho najvýznamnejšie diela patria: "Politická kultúra a vodcovstvo v sovietskom Rusku", "Stalin ako revolúcionár: 1879-1929" (1973) a pokračovanie, "Stalin v moci: Revolúcia zhora, 1928-1941" (1992), "Politika ako vodcovstvo" (1995) a "Filozofia a mýtus Karla Marxa" (1961). Jeho biografie Stalina sú považované za najlepšie práce o tomto diktátorovi vôbec. Robert Tucker je tiež zodpovedný za razenie teórie "vojenského komunizmu" o vplyve vojenských funkcionárov na jednotu a pôsobnosť strany. Bol emeritným profesorom politiky a medzinárodných štúdií na univerzite v Princetone.
Bol ženatý s Eugeniou (Jevgenijou) narodenou v Moskve, ktorá s nim v roku 1953 emigrovala do USA, kde neskôr vyučovala ruštinu na Princetonskej univerzite.

</doc>
<doc id="165070" url="https://sk.wikipedia.org/wiki?curid=165070" title="Autódromo José Carlos Pace">
Autódromo José Carlos Pace

Autódromo José Carlos Pace, tiež známy ako Interlagos, je pretekársky okruh nachádzajúci sa na predmestí mesta São Paulo. Jeho pomenovanie vzdáva česť tragicky zosnulému brazílskemu pretekárovi Carlosovi Pacemu. V súčasnosti hostí Veľkú cenu Brazílie šampionátu formuly 1.
Interlagos je okruh v krásnom prostredí medzi dvoma jazerami predtým slúžiacimi ako zásobárne pitnej vody. Vďaka nadmorskej výške 800 metrov tu motory strácajú až osem percent výkonu. Dlhé rovinky a kľukaté zákruty či jazda proti smeru hodinových ručičiek sú pre pilotov tradične výzvou.
Charakteristika trate.
Pre preteky „medzi jazerami“, ako by znel doslovný preklad označenia pre brazílsky Interlagos, musí byť jazdec telesne úplne fit. Energiu mu odoberajú nielen vysoké juhoamerické teploty a značná vzdušná vlhkosť, ale aj nerovnosti asfaltového povrchu, ktoré sa prenášajú monopostom do pretekárovho tela ako veľmi nepríjemné otrasy. Taktiež je tu v porovnaní s väčšinou ostatných Veľkých cien ešte jedna zmena. Na Interlagose sa jazdí proti smeru hodinových ručičiek, takže svalstvo počas celej sezóny zaťažované iným smerom má problém, ako sa vyrovnať s odstredivými silami v prevládajúcich ľavotočivých zákrutách.
Okruh síce patrí medzi tie najkratšie v kalendári, no napriek tomu je veľmi náročný nielen pre pilotov ale aj pre inžinierov, má jednu z najdlhších roviniek, pomalé a rovnako aj rýchle zákruty. Optimálne nastavenie monopostu sa preto nehľadá ľahko. Autódromo José Carlos Pace vyžaduje v nastaveniach veľké kompromisy. Kvôli rýchlemu času v kvalifikácii je potrebné mať auto nastavené na väčšie množstvo prítlaku a aj keď by bolo možné rovnaké nastavenie použiť i v samotných pretekoch, kvôli predbiehaniu, o ktoré na Interlagose nie je núdza potrebujú jazdci monopost schopný dosiahnuť vysoké rýchlosti na rovinkách. Špičkovú rýchlosť na rovných úsekoch však možno dosiahnuť len za predpokladu, že auto bude mať minimálny čelný odpor, teda málo prítlačných plôch a pokiaľ možno ich minimálny sklon.
Jednoduché to nie je ani s mechanickým nastavením a vyvážením monopostu tak, aby sa správal dobre v pomalej a zároveň i v rýchlej časti. Najviac sa dá v Brazílii získať práve v pomalých úsekoch. Na druhej strane rýchle zákruty (ako napríklad č. 11, kde rýchlosť neklesá pod /h) vyžadujú veľmi citlivé a dobre reagujúce auto, čo znemožňuje príliš mäkké nastavenie.
Interlagos je pre pilotov veľmi náročný, v zákrutách 6 a 7 pociťuje jazdec počas štyri a pol sekundy preťaženie 4,5 g. Extrémom je aj hlavná rovinka, na ktorej idú autá na plný plyn až šestnásť sekúnd. Okruh leží v nadmorskej výške približne 800 metrov a motory tak dostanú menej kyslíka, takže nemajú optimálny výkon a taktiež sa znižuje efektivita chladenia. V tejto výške je agregát slabší o približne osem percent. Má to aj pozitívny dopad, pretože do motoru vstupuje menej vzduchu, čo znamená nižší tlak a menšiu záťaž pre piesty, ojnice, kľukový hriadeľ a ďalšie pohyblivé súčiastky. Na druhej strane kvôli redšiemu vzduchu monoposty čelia nižšiemu aerodynamickému odporu, čo pomáha čiastočne kompenzovať úbytok výkonu. Piloti sa však musia kvôli nižšiemu prítlaku vyrovnať s menšou priľnavosťou. Interlagos má viacero pomalých zákrut, v ktorých je potrebné mať motor s dobrými jazdnými vlastnosťami medzi 8 000 a 13 000 otáčkami za minútu. Čistý prenos sily pomáha pri udržaní stabilného balansu a je základom pre dobrý výkon v pomalom prostrednom sektore. Zaujímavý problém môže vzniknúť pri jazde s malým množstvom paliva na cieľovej rovinke. Benzín má tendenciu presunúť sa doprava a dozadu, takže v kvalifikácii, keď je ho minimum, môže dôjsť k problému.
Na okruhu sa pilotom ponúka hneď niekoľko vhodných miest na predbiehanie, najväčšie šance pritom dáva hneď prvé „esíčko“ po štarte. Zákruta nesie meno po tragicky zosnulom národnom hrdinovi Ayrtonovi Sennovi ("Senna-S").
História.
Napriek ekonomickej kríze motoristický šport v Brazílii pred vojnou rozkvital. Najskôr sa pretekalo v Rio de Janeiru a v roku 1936 sa pridalo aj São Paulo. Po nehode francúzskej pretekárky Mariette Hélène Delangle (Hellé Nice) zomreli štyria diváci a ďalších 37 bolo zranených. Pretekárka síce utrpela vážne zranenia, no prežila.
V roku 1938 zakúpili dvaja podnikatelia pôdu v južnej časti mesta. Pôvodne tam plánovali vybudovať obytnú štvrť. Jedna časť týchto pozemkov však na bytovú výstavbu vhodná nebola a tak sa tam rozhodli postaviť pretekársku trať. Pri dizajne okruhu vychádzali z trate Roosevelt Field v New Yorku. O návrh permanentného okruhu sa postaral Louis Romero Sanson, ktorý už v dvadsiatych rokoch projektoval predmestie São Paula Interlagos. Inšpiroval sa najlepšími okruhmi sveta a prácu konzultoval aj s inžiniermi, technikmi a skúsenými jazdcami. Kvôli finančným a organizačným problémom sa 7 960 metrov dlhú trať podarilo otvoriť až 19. novembra 1939. Prvé preteky sa uskutočnili o pol roka neskôr. Vtedy vyhral domáci matador Arthur Nascimento Junior s Alfou Romeo. Roku 1947 tu štartovali dokonca aj vtedajšie Grand Prix automobily, ale na prvú Veľkú cenu formuly 1 si Interlagos musel počkať až do 70. rokov.
Prvá Grand Prix Brazílie bola usporiadaná v roku 1972, vtedy však ešte nešlo o preteky, ktoré by boli súčasťou majstrovstiev sveta. Zvíťazil v nej Carlos Reutemann na Brabhame. Domáci favorit Emerson Fittipaldi síce pre poruchu zavesenia svojho Lotusu odstúpil, ale na stupňoch víťazov ho zastúpil brat Wilson. S druhým Brabhamom skončil tretí. Grand Prix bola hodnotená veľmi pozitívne a o rok neskôr už bola súčasťou majstrovstiev sveta. Tentoraz dokázal na radosť domácich fanúšikov triumfovať Emerson Fittipaldi. O rok neskôr prvenstvo obhájil, ale už za volantom McLarenu. Roku 1975 sa musel skloniť pred krajanom Carlosom Pacem s monopostom Brabham. Prvým Európanom, ktorý dokázal v Brazílii zvíťaziť, sa stal o rok neskôr Niki Lauda s Ferrari. V sezóne 1977 oslavoval víťazstvo opäť Reutemann, tentoraz vo farbách Ferrari. Bodoval aj štvrtý Fittipaldi s rovnomenným autom z tímu svojho brata. Až do sezóny 1978 sa využívala osemkilometrová verzia Interlagosu. Potom sa Veľká cena presťahovala do Rio de Janeira, na okruh Jacarepaguá, dnes tiež známy ako Autódromo Internacional Nelson Piquet. Po ročnej anabáze v Rio de Janeire sa preteky v roku 1979 vrátili na predmestie São Paula a skončili dvojitým prvenstvom francúzskych Ligierov s Jacquesom Laffitom a Patrickom Depaillerom. O rok neskôr sa jazdci na čele s Alanom Jonesom a Jodym Scheckterom sťažovali na nerovnosti, ktoré nevyhovovali monopostom s prítlačným efektom. So situáciou sa najlepšie vyrovnal René Arnoux s Renaultom. Jones skončil napriek výhradám tretí. Organizátori však následne odmietli investovať do nutnej rekonštrukcie a Veľká cena sa premiestnila na okruh Jacarepaguá do Rio de Janeira. Ten bol dejiskom pretekov formuly 1 na ďalších deväť rokov. Kráľovná motoristického športu natrvalo zakotvila v São Paule v roku 1990. Vtedy bola už využívaná kratšia, 4,3 kilometrová verzia Interlagosu. Trať bola medzitým premenovaná podľa Josého Carlosa Paceho, ktorý v roku 1977 zahynul pri leteckom nešťastí a dosiahol tu svoje jediné víťazstvo v F1. Veľká Cena Brazílie sa vrátila do São Paula v roku 1990. Návratu predchádzali rokovania nového starostu Luiza Erundinu s Berniem Ecclestonom. Mesto súhlasilo s prebudovaním okruhu, pričom na tento účel vyčlenilo 15 miliónov dolárov. Na dizajne trate spolupracoval s odborníkmi i domáci hrdina Ayrton Senna. Práce začali koncom roka 1989 a vďaka intenzívnej práci počas celej zimy stihli usporiadatelia pripraviť okruh na pretekanie za neuveriteľných 84 dní. Rekonštrukcia okrem skrátenia trate na výsledných 4 325 metrov zahŕňala i výstavbu nových boxov a štartovej veže. Obnovená premiéra patrila Alainovi Prostovi a Ferrari. Ayrton Senna s McLarenom si pri kolízii s o kolo späť jazdiacim Satorim Nakadžimom poškodil predné krídlo a dokončil na treťom mieste. Všetko si však vynahradil výhrami v rokoch 1991 a 1993. Vtedy tu získal jediný bod v kariére Alex Zanardi. V roku 1994 vyhral Michael Schumacher s Benettonom a začal tak cestu za prvým titulom majstra sveta. Výhru aj titul zopakoval o rok neskôr. Pravidlo, že kto vyhrá v Brazílii, stane sa majstrom sveta, platilo u pilotov Williamsu Damona Hilla a Jacquesa Villeneuva, v prípade oboch triumfov Mika Häkkinena s McLarenom a aj v roku 2000, kedy sa z tretej výhry radoval Schumacher, vtedy už vo farbách Ferrari. V roku 2001 bol Juan Pablo Montoya s Williamsom pri svojom treťom štarte blízko prvému víťazstvu v kariére, no kolidoval s o kolo späť idúcim Josom Verstappenom. Vyhral David Coulthard s McLarenom.
Brazília mala v kalendári dlho svoje miesto skôr na začiatku sezóny. Obrat nastal od roku 2004, kedy sa jej dostalo cti organizovať atraktívnu záverečnú Veľkú cenu sezóny. Od tej doby je Brazília stále posledným či jedným z posledných pretekov v sezóne. To so sebou prináša fakt, že práve na horúcej juhoamerickej pôde sa v posledných rokoch rozhodlo o väčšine titulov. Bolo tomu tak nepretržite od roku 2005. Fanúšikovia dodnes majú v pamäti jeden z najdramatickejších vyvrcholení bojov o titul. Felipe Massa vtedy urobil všetko, čo mohol. Vyhral kvalifikáciu i dažďom zmáčané preteky, lenže práve prietrž mračien rozhodla o tom, že sa majstrom sveta stal Lewis Hamilton. Timo Glock, idúci na suchých pneumatikách, za sebou britského pilota McLarenu neudržal, a ten si došiel pre piate miesto, čo bolo zhodou okolností nevyhnutným minimom pre to, aby titul patril práve jemu. Hamilton si tak vynahradil situáciu z predošlého roka, keď o titul prišiel neuveriteľnou zhodou náhod.
Brazília sa tiež stala svedkom niekoľkých kuriozít. V roku 2002 slávny futbalista Pelé zabudol odmávať prvých dvoch pilotov v cieli – bratov Schumacherových. V roku 2003 boli preteky z bezpečnostných dôvodov predčasne ukončené. Fernando Alonso po havárii Marka Webbera nestačil spomaliť a narazil do jedného z Austrálčanových kolies. Potom narazil do bariéry z pneumatík tak prudko, až sa gumy rozišli po trati. Veľká cena bola okamžite zastavená. Viedol síce Giancarlo Fisichella s monopostom Jordan, ale výsledky boli určené podľa poradia z 53. kola, kedy ešte viedol Kimi Räikkönen s McLarenom. Ten bol vyhlásený za víťaza a prevzal cenu. Neskôr sa ale ukázalo, že Fisichella stihol pred vyvesením červených vlajok začať ďalšie kolo a výsledky sa teda museli zmeniť podľa poradia po 54. kole. To už Talian viedol a pri opakovaní ceremoniálu pred ďalšími pretekmi v Imole prevzal trofej. Ceny si museli vymeniť aj šéfovia tímov. Prvé víťazstvo Taliana a posledná výhra tímu Jordan tak boli naozaj nezabudnuteľné. Ďalšie dva ročníky patrili Montoyovi, ktorý tu slávil s Williamsom i McLarenom. Preteky sa z úvodu sezóny presunuli na jej záver a namiesto marca sa začalo jazdiť v októbri. V roku 2006 sa stal Felipe Massa z tímu Ferrari prvým Brazílčanom od čias Sennu, ktorý vyhral domácu Veľkú cenu. Schumacher skončil pri lúčení s kariérou po stíhacej jazde štvrtý. V roku 2007 tu Kimi Räikkönen s Ferrari vďaka výhre na poslednú chvíľu získal titul majstra sveta na úkor dovtedy suverénneho Lewisa Hamiltona a jeho kolegu Fernanda Alonsa. O rok neskôr to bolo ešte dramatickejšie. Víťaz Massa pár sekúnd veril, že je šampiónom, ale Hamilton dokázal v poslednej zákrute posledného kola predbehnúť Glocka trápiaceho sa na suchých pneumatikách a vybojoval piate miesto, ktoré mu presne stačilo k zisku titulu.

</doc>
<doc id="165071" url="https://sk.wikipedia.org/wiki?curid=165071" title="Laugo">
Laugo

Laugo je slovenský samopal s plastovým telom, pôvodne vyvíjaný trenčianskymi konštruktérom Jánom Lučanským a spolupracovníkmi Ing. Petrom Tvrdým a Františkom Gašparíkom. Názov je odvodený od miesta vzniku zbrane (na území Trenčína sa nachádzala osada Laugarício).
Prvý prototyp bol patentovaný pod názvom Laugo LTG-1, posledný známy prototyp Laugo M6 z roku 2005 bol vyvíjaný vo firme ZVS Holding a bol predstavený aj na veľtrhu obrannej a bezpečnostnej techniky IDET 2005 v Brne. V súčasnosti prebieha príprava na seriovú výrobu vo firme CZUB pod názvom SKORPION EVO III
Variácie.
Prototyp M6 bol vyrobený vo viacerých variáciách na vojenské i civilné použitie.

</doc>
<doc id="165072" url="https://sk.wikipedia.org/wiki?curid=165072" title="Durres">
Durres



</doc>
<doc id="165077" url="https://sk.wikipedia.org/wiki?curid=165077" title="Madona rajons">
Madona rajons

Madona () bol rajón v regiónoch Vidzeme a Latgale. V oblasti sa nachádza najvyšší bod Lotyšska - Gaiziņkalns () a na hraniciach oblasti je najväčšie lotyšské jazero Lubāns.
Rajón zanikol po reforme v 2009.

</doc>
<doc id="165080" url="https://sk.wikipedia.org/wiki?curid=165080" title="Egyptský hieroglyf">
Egyptský hieroglyf



</doc>
<doc id="165081" url="https://sk.wikipedia.org/wiki?curid=165081" title="Oberschleissheim">
Oberschleissheim



</doc>
<doc id="165082" url="https://sk.wikipedia.org/wiki?curid=165082" title="NJ">
NJ



</doc>
<doc id="165085" url="https://sk.wikipedia.org/wiki?curid=165085" title="Amilcare Ponchielli">
Amilcare Ponchielli

Amilcare Ponchielli (* 31. august 1834, Paderno Ponchielli, Taliansko – † 17. január 1886, Miláno) bol taliansky operný skladateľ.
Životopis.
Narodil sa v obci Paderno Fasolaro v blízkosti Cremony, ktorá teraz nesie na jeho počesť názov Paderno Ponchielli. Bol synom vidieckeho učiteľa a organistu. Ako deväťročný získal štipendium k štúdiu hudby na konzervatóriu v Miláne. 
Vo veku desať rokov napísal svoju prvú symfóniu a v čase štúdia na konzervatóriu aj svoju prvú operu „"Il sindaco babbeo"“. V roku 1856 sa v Cremone konalo prvé verejné prevedenie opery „"I promessi sposi"“, ale prebehlo bez väčšieho ohlasu, celkom ignorované tlačou. S veľkým úspechom bola opera uvedená až o mnoho rokov neskôr v Miláne (1872). V Cremone však získal nadšeného priaznivca a sponzora, sedlára Bortola Piatti, ktorý privolil, že bude financovať prevedenie ďalšej Ponchielliho opery "„Bertrando dal Bormio“" v Turíne. Predstavenie sa však nerealizovalo, pretože impresario divadla utiekol aj s peniazmi.
Počiatočné roky jeho umeleckej dráhy boli poznamenané obdobnými sklamaniami. V roku 1865 vyhral konkurz na miesto profesora kompozície na milánskom konzervatóriu, ale vplyvná grófka Maffei na jeho miesto dosadila v tom čase úspešného dirigenta Franca Faccio. Ponchieli sa živil ako dirigent malých orchestrov v Piacenze a v Cremone. Až úspech obnovenej premiéry opery "„I promessi sposi“" mu otvoril dvere k nakladateľovi Ricordimu a s jeho príhovorom aj na milánske konzervatórium a hlavne do divadla Teatro alla Scala. Uviedol tu úspešný balet „"Le due gemelle"“ (1873) a Ricordi u neho objednal operu "„I Lituani“" na libreto Antonia Ghislanzoni.
Ponchielli sa oženil, jeho manželkou sa stala speváčka Teresa Brambilla, vnučka speváčky s tým istým menom, ktorá sa stala známou vo Verdiho operách. Jeho opera „"I promessi sposi"“ pokračovala vo víťaznom ťažení Európou, preložili ju do nemčiny aj do angličtiny. Teatro alla Scala však k jeho operám malo odmietavý postoj. S veľkými obavami očakával, ako sa milánske publikum zachová k jeho prvej opere pripravenej pre túto scénu a obavy sa znásobili, keď sa dirigentom predstavenia stal jeho dlhoročný konkurent Franco Faccio. Opera „"I Lituani"“ však mala jednoznačný úspech a vzhľadom na to, že Verdi sa na niekoľko rokov odmlčal, stal sa Ponchielli vedúcou opernou osobnosťou Talianska.
V tom čase vznikol aj projekt opery Gioconda, ktorá sa stala Ponchielliho najúspešnejším dielom. Ricordi určil, aby sa libretistom stal Arrigo Boito, ktorý práve v Scale utrpel zdrvujúce fiasko s vlastnou operou Mefisto. Boito zvolil drámu Victora Huga "„Angelo, tyran Padovský“", ktorú už raz zhudobnil Saverio Mercadante (Opera „"Il Giuramento"“, 1837). Možno preto, že Boito bol ešte zdrvený neúspechom Mefista, napísal libreto nie pod svojim menom, ale pod ľahko čitateľným pseudonymom "Tobia Gorrio". Ani Ponchielli neveril, že spoločné dielo bude úspešné. Neustále sa sťažoval, že libreto nie je podľa jeho vkusu a navyše Boito ani Ricordi nevenovali jeho sťažnostiam a návrhom pozornosť. Opera však bola veľmi úspešná. Uviedol ju znova dirigent Franco Faccio, pri premiére mala cez dvadsať opôn a čoskoro ju uviedli divadlá po celej Európe.
Ďalšie Ponchielliho opery „"Il figliuol prodigo"“ (1880) a „"Marion Delorme"“ (1885) mali síce pri premiére úspech, ale čoskoro zmizli z repertoáru a dnes sa pripomínajú len veľmi sporadicky. Posledná opera "„I Mori di Valenza“" zostala nedokončená.
V roku 1881 bol Ponchielli vymenovaný "maestrem di cappella" katedrály v Bergame. Okrem toho sa v tom istom roku konečne stal profesorom kompozície na milánskom konzervatóriu. Jeho študentmi boli okrem iného aj Giacomo Puccini a Pietro Mascagni.
Zomrel v Miláne 17. januára 1886a je pochovaný na cintoríne Cimitero Monumentale.
Dielo.
Ponchielli je dnes známy ako operný skladateľ najmä vďaka svojej najslávnejšej opere „"La Gioconda"“. Okrem toho však skomponoval aj operetu, dva balety a mnoho inštrumentálnej a komornej hudby.

</doc>
<doc id="165087" url="https://sk.wikipedia.org/wiki?curid=165087" title="Flatiron Building">
Flatiron Building

Flatiron Building alebo Fuller Building je výšková budova na Manhattane v New Yorku. Bola dokončená v roku 1902 a v tom čase to bola jedna z najvyšších budov v meste. Nachádza sa na Piatej Avenue číslo 175 na trojuholníkovom ostrovčeku na 23. ulici a Broadway oproti Madison Square. Má výšku 87 metrov a 22 poschodí.

</doc>
<doc id="165088" url="https://sk.wikipedia.org/wiki?curid=165088" title="Fuller Building">
Fuller Building



</doc>
<doc id="165089" url="https://sk.wikipedia.org/wiki?curid=165089" title="Faadhippolhu">
Faadhippolhu

Faadhippolhu () je zemepisný názov atola administratívne spadajúceho pod atol Lavijani na Maldivách. Nachádza sa v severnej časti Maldív. Nachádza sa 18 km severovýchodne od Južného Málosmadulu a 60 km severne od Severného Malé. Pozostáva z 5 obývaných (Hinnavaru, Kurendú, Máfiláfusi, Naifaru a Oluvelifusi) jedného ostrova využívaného na priemyselné účely (Felivaru) a 46 neobývaných ostrovov. Atol je dlhý 36 km (severozápad - juhovýchod) a 17 km (severovýchod - juhozápad).

</doc>
<doc id="165090" url="https://sk.wikipedia.org/wiki?curid=165090" title="Zoznam najvyšších budov v New Yorku">
Zoznam najvyšších budov v New Yorku

Toto je zoznam najvyšších budov v New Yorku k februáru 2015. Doplnené 28. apríla 2023.

</doc>
<doc id="165093" url="https://sk.wikipedia.org/wiki?curid=165093" title="New York Times Tower">
New York Times Tower

New York Times Tower alebo New York Times Building je mrakodrap v Midtown Manhattane v New Yorku. Bol dokončený v roku 2007, má výšku 319 metrov, 52 poschodí a spolu s Chrysler Building s rovnakou výškou je to tretia najvyššia budova v New Yorku po mrakodrapoch Empire State Building a One World Trade Center. 
Sídli v ňom hlavne New York Times, jedny z najslávnejších New Yorských časopisov. Autorom budovy je taliansky architekt Renzo Piano.

</doc>
<doc id="165094" url="https://sk.wikipedia.org/wiki?curid=165094" title="New York Times Building">
New York Times Building



</doc>
<doc id="165101" url="https://sk.wikipedia.org/wiki?curid=165101" title="Soči">
Soči

Soči () je prístavné a kúpeľné mesto v Rusku. Nachádza sa medzi pobrežím Čierneho mora a úpätím Kaukazu. Má rozlohu 3508 km² a žije tu 411 524 obyvateľov (stav k roku 2017). Mesto bolo zvolené ako hostiteľ zimných olympijských hier v roku 2014 
Poloha a prírodné pomery.
Soči zaberá úsek Čiernomorského pobrežia medzi riekami Šepsi a Psou, je až 145 km dlhé a má rozlohu 3500 km2. Mesto má ako zvyšok ruského pobrežia Čierneho mora južne od mesta Tuapse subtropické podnebie, čím sa výrazne líši od zvyšku pobrežia od Anapy po Tuapse, kde je podnebie výrazne suchšie.
Zimné olympijské hry 2014.
V júni 2006 prezident Medzinárodného olympijského výboru Jacques Rogge oznámil, že Soči bolo vybrané za finalistu medzi kandidátmi na hosťovanie Zimných olympijských hier v roku 2014. 4. júla 2007 bolo Soči ohlásené ako hostiteľ Zimných olympijských hier v roku 2014 pred konkurenciou miest Salzburg v Rakúsku a Phjongčhang v Južnej Kórei.
Ruská vláda sa zaviazala k investičnému balíku v objeme 12 miliárd USD, v podiele 60:40 medzi štátnym a súkromným sektorom.
Doprava.
Mesto leží na železničnej trati medzi Rostovom nad Donom a gruzínskym mestom Samtredia. Čiernomorská cesta pozdĺž pobrežia ho spája s Novorossijskom a Batumi.
Mestskú dopravu zabezpečujú autobusy a maršrutky. Pripravuje sa výstavba trolejbusových liniek. Blízko mesta sa nachádza medzinárodné letisko Soči.

</doc>
<doc id="165102" url="https://sk.wikipedia.org/wiki?curid=165102" title="Citigroup Center">
Citigroup Center

Citigroup Center (kedysi Citicorp Center) je jeden z najvyšších mrakodrapov v New Yorku. Budova je situovaná na Lexington Avenue medzi 53. a 54. ulicou v Midtown Manhattane. 59-poschodový mrakodrap s výškou 279 metrov navrhol architekt Hugh Stubbins mladší pre banku Citibank. S výstavbou sa začalo v roku 1974 a dokončená bola v roku 1977.

</doc>
<doc id="165103" url="https://sk.wikipedia.org/wiki?curid=165103" title="Green Card">
Green Card

Green Card alebo United States Permanent Resident Card je identifikačná karta legálneho trvalého obyvateľa Spojených štátov, ktorý nemá americké občianstvo. Je to doklad, že držiteľ má povolenie na podmienený pobyt a prácu v Spojených štátoch. Držiteľ môže udržiavať stav rezidenta zdržiavaním sa v Spojených štátoch a môže byť odobratá pri spáchaní určitých trestných činov.
Spôsoby získania.
Vízová lotéria o rozmanitosti.
Lotéria o zelenú kartu je každoročný program organizovaný vládou USA. V tomto programe je vybraných 50 000 ľudí z rôznych krajín z celého sveta, ktorí dostanú zelenú kartu. Hlavným cieľom tohto systému je zvýšiť etnickú a kultúrnu rozmanitosť v Spojených štátoch.
Investície.
Pre podnikateľov je viacero možností, ako získať Zelenú kartu. Vo všetkých prípadoch musíte najskôr získať konkrétny typ prisťahovaleckého víza a potom požiadať o trvalý pobyt po presťahovaní sa do USA.
Zjednotenie rodiny.
Trvalý pobyt v Spojených štátoch alebo občania USA môžu priviesť svojich rodinných príslušníkov do Spojených štátov. Rodinní príslušníci môžu požiadať o zelenú kartu. Patria sem manželia, deti, rodičia a v niektorých prípadoch aj súrodenci.
Zamestnanosť.
Zelená karta môže byť vydaná vysoko kvalifikovaným jednotlivcom v určitých oblastiach na prácu v Spojených štátoch. Tento proces je podporovaný zamestnávateľom a miesto výkonu práce musí byť v USA. Osoba žiadajúca o zelenú kartu musí mať spoločnosť, ktorá danú osobu sponzoruje.
Programy pre utečencov.
Spojené štáty americké vydávajú zelené karty aj žiadateľom o azyl alebo ľuďom so štatútom utečenca. Títo ľudia môžu byť ľudia utekajúci pred prenasledovaním alebo násilím. Takíto ľudia môžu po príchode do USA požiadať o zelenú kartu.

</doc>
<doc id="165104" url="https://sk.wikipedia.org/wiki?curid=165104" title="Greencard">
Greencard



</doc>
<doc id="165105" url="https://sk.wikipedia.org/wiki?curid=165105" title="United States Permanent Resident Card">
United States Permanent Resident Card



</doc>
<doc id="165108" url="https://sk.wikipedia.org/wiki?curid=165108" title="Zbrane">
Zbrane



</doc>
<doc id="165109" url="https://sk.wikipedia.org/wiki?curid=165109" title="Pohjanmaa">
Pohjanmaa

Pohjanmaa (po švédsky: "Österbotten") je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
V roku 2013 sa kraj skladal z 15 obcí (fínsky kunta). Obce boli zoskupené do 4 okresov (tzv. seutukunta). Šesť obcí malo status mesta (napísané tučným písmom).

</doc>
<doc id="165114" url="https://sk.wikipedia.org/wiki?curid=165114" title="Pirkanmaa">
Pirkanmaa

Pirkanmaa (po švédsky: "Birkaland") je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
V roku 2011 sa kraj skladal z 22 obcí (fínsky kunta). Obce boli zoskupené do piatich okresov (tzv. seutukunta). Jedenásť obcí malo status mesta (napísané tučným písmom).

</doc>
<doc id="165116" url="https://sk.wikipedia.org/wiki?curid=165116" title="Ward’s Island">
Ward’s Island

Ward's Island je ostrov v New Yorku v East River. Administratívne patrí pod mestskú časť Manhattan. S mestskou časťou Queens ho spája železničný most Hell Gate Bridge a je prepojený aj s ostrovom Randall's Island na severe. 
Tieto dva ostrovy spolu majú rozlohu a žije tu 1386 obyvateľov (2000).

</doc>
<doc id="165118" url="https://sk.wikipedia.org/wiki?curid=165118" title="Citigroup Center (New York)">
Citigroup Center (New York)



</doc>
<doc id="165119" url="https://sk.wikipedia.org/wiki?curid=165119" title="Citicorp Center">
Citicorp Center



</doc>
<doc id="165121" url="https://sk.wikipedia.org/wiki?curid=165121" title="Satakunta">
Satakunta

Satakunta () je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
V roku 2015 sa kraj skladal z 19 obcí (fínsky kunta). Obce boli zoskupené do troch okresov (tzv. seutukunta). Sedem obcí malo status mesta (napísané tučným písmom).

</doc>
<doc id="165123" url="https://sk.wikipedia.org/wiki?curid=165123" title="Redstone (balistická raketa)">
Redstone (balistická raketa)

Redstone bola prvou americkou balistickou raketou stredného doletu. Jej život ako bojovej rakety bol síce krátky, ale zohrala velkú rolu v americkom vesmírnom programe. Slúžila na vynášanie kozmickej lode Mercury po balistickej dráhe do vesmíru. Vývoj začal v roku 1954.
Dejiny.
Raketa mala byť pôvodne vojenská. Vývoj sa zakladal na skúsenostiach s raketou V-2. Boli postavené rôzne varianty ako boli rakety Jupiter-C a Juno-1. Z nich vchádzal variant Redstone, ktorý sa líšil iba vyššou výkonnosťou. O niečo neskôr rakety odkúpila Austrália na suborbitálne testy. Raketu potom vylepšila na Redstone/Sparta a v jednom prípade použila aj na vynesenie prvej austrálskej družice Wresat.
V roku 1960 sa k rakete pridala kozmická loď Mercury - vznikla raketa Redstone/Mercury. Táto raketa potom 5. mája 1961 vyniesla nad hranicu vesmíru prvého Američana Alana Sheparda, aj keď iba po balistickej dráhe. Jeho let trval 15 minút.

</doc>
<doc id="165124" url="https://sk.wikipedia.org/wiki?curid=165124" title="Sujútí">
Sujútí



</doc>
<doc id="165125" url="https://sk.wikipedia.org/wiki?curid=165125" title="Karel Svoboda (hudobný skladateľ)">
Karel Svoboda (hudobný skladateľ)

Karel Svoboda (* 19. december 1938, Praha – † 28. január 2007, Jevany) bol český skladateľ filmovej, televíznej, populárnej a muzikálovej hudby.
Životopis.
Od detstva sa učil súkromne hre na klavír, po maturite v roku 1957 študoval na lekárskej fakulte v Prahe. Potom prerušil štúdium a nastúpil na profesionálnu dráhu v tanečných orchestroch a neskôr sa živil ako veľmi úspešný hudobný skladateľ. Často spolupracoval so svojim bratom Jiřím Svobodom, taktiež skladateľom najmä hudby k filmom a televíznym inscenáciám. Bol populárny aj v Nemecku.
Tvorba.
V roku 1965 vyšla prvá gramofónová platňa s jeho skladbou "Slunce za oknem", ktorú naspieval Jaromír Mayer. Zo 60. rokov 20. stor. pochádza pieseň "Vzdálený hlas", s ktorou súťažila Helena Vondráčková na festivale v Rio de Janeiro. V roku 1968 začala plodná spolupráca s Karlom Gottom, pre ktorého napísal približne 80 piesní. Interpretmi jeho piesni sú taktiež Hana Zagorová, Eva Pilarová, Milan Drobný, Waldemar Matuška, Lešek Semelka, Jiří Schelinger, Jana Kratochvílová, Michal David, Iveta Bartošová, Petr Sepéši, Marcela Březinová, Marcela Holanová, Petra Janů, Dalibor Janda, Daniel Hůlka a Leona Machálková.
V 90. rokoch 20. stor. napísal svoj prvý muzikál "Dracula".
Okrem populárnej hudby sa venoval aj filmovej hudbe. Stal sa dvorným skladateľom režiséra Václava Vorlíčka. Napísal tiež hudbu k seriálu "Návštěvníci" i znelku k seriálu "Včielka Mája" a "Nils Holgersson". Spolupracoval na mnohých seriáloch s nemeckou televíziou ZDF.

</doc>
<doc id="165126" url="https://sk.wikipedia.org/wiki?curid=165126" title="Stredoveký vojenský tábor v Starej Ľubovni">
Stredoveký vojenský tábor v Starej Ľubovni

Stredoveký vojenský tábor v Starej Ľubovni je múzeum v Starej Ľubovni, ktoré poskytuje detailné zobrazenie života vojakov v stredoveku ako aj podmienok, v akých žili. V tábore sa nachádza veľké množstvo atrakcii, pripomínajúcich autenticky život vojakov v táboroch. Stredoveký vojenský tábor sa nachádza pod Ľubovnianskym hradom na Zámockej ulici.
Vojenský katapult.
Tento katapult je najväčší fungujúci katapult na Slovensku. Vzdialenosť jeho dostrelu je 200 až 300 metrov. Tento katapult je svojim druhov nazývaný aj trebuchet. Ten ľubovnianský dostal názov Elisa Katarina.

</doc>
<doc id="165128" url="https://sk.wikipedia.org/wiki?curid=165128" title="70 Pine Street">
70 Pine Street

American International Building je 66-poschodový, 290 m vysoký mrakodrap v Lower Manhattane v New Yorku. Bol dokončený v roku 1932 počas pretekov newyorských mrakodrapov. Mrakodrap bol najvyššou budovou Lower Manhattanu (Južného Manhattanu) až do sedemdesiatych rokov keď bolo dokončené Svetové obchodné centrum. Po útokoch z 11. septembra 2001 znovu získal titul najvyššej budovy Južného Manhattanu. 
Budova je obyčajne ľudovo nazývaná ako "American International". Mrakodrap kedysi vlastnila spoločnosť Cities Service Company a volal sa "Cities Service Building". Cities Service ho predala American International Group (AIG), keď sa centrála spoločnosti sťahovala do mesto Tulsa v Oklahome. Na 66. poschodí je otvorená terasa s ďalekohľadmi, odkiaľ je pekný výhľad na mesto. Poštovná adresa budovy je 70 Pine Street, New York, NY 10270.

</doc>
<doc id="165129" url="https://sk.wikipedia.org/wiki?curid=165129" title="Keski-Pohjanmaa">
Keski-Pohjanmaa

Keski-Pohjanmaa (doslova "Stredná Pohjanmaa"; ) je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
V roku 2011 sa kraj skladal z 8 obcí (fínsky kunta). Obce boli zoskupené do 2 okresov (tzv. seutukunta). Dve mestá v kraji sú zapísané tučným písmom.

</doc>
<doc id="165132" url="https://sk.wikipedia.org/wiki?curid=165132" title="MFK Stará Ľubovňa">
MFK Stará Ľubovňa

Red Fox Stará Ľubovňa je slovenský futbalový klub mesta Stará Ľubovňa, ktorý momentálne účinkuje v 2.lige (2024/2025
História klubu.
Vznik klubu a prvé roky (1923 – 1945).
Športový klub v Starej Ľubovni bol založený 2. marca 1923. Jeho vznik je spojitý s agitáciou advokáta Dr. Emila Schicka, ktorý sa stal aj prvým predsedom klubu.
Spočiatku klub nemal ihrisko, preto sa hralo na jarmočisku za vodou. Táto plocha mala dĺžku 120 m a šírku 55 m. Futbalový klub zo začiatku nehral v žiadnej súťaži, ale zúčastňoval sa na rôznych priateľských zápasoch.
Povojnové obdobie (1946 – 1992).
Po 2. svetovej vojne hrávalo mužstvo v domácom prostredí v lokalite Vrbinky. V sezóne 1946/1947 sa ŠK Stará Ľubovňa podarilo obsadiť 1. miesto na majstrovstvách II. triedy. Následne, po dvoch kvalifikačných zápasoch s Harichovcami postúpili do I. triedy majstrovstiev. V roku 1948 sa vystaval športový štadión. Práve povojnové obdobie prialo rozvoju futbalu. ŠK v Starej Ľubovni sa v sezóne 1949/1950 prebojoval do krajskej súťaže, v ktorej hralo 6 klubov z Prešovského kraja a 6 z Košického kraja.
Futbalový oddiel už v roku 1953 dosiahol majstrovský titul v krajskej súťaži západnej skupiny a postúpil do majstrovstiev kraja. V roku 1954 došlo ku kríze vo futbalovom oddiele a vypadol z vyššej súťaže. Z klubu odišlo viacero skúsených hráčov a sezónu na jar dohrávali iba mladí hráči. Po vypadnutí zo súťaže bolo mužstvo zaradené do krajskej súťaže skupiny Šariš západ. Východiskom z tejto krízy bolo spojenie Slavoja a Slovana do jedného oddielu.
V roku 1958 futbalový oddiel Slovan hral v 1.B triede Prešovského kraja v skupine Šariš.
Pre rozvoj futbalu v meste bolo potrebné vytvoriť lepšie podmienky. V roku 1962 sa postavil nový štadión. V neskoršom období prevzal patronát nad futbalom v meste ekonomický silný domáci podnik - Skrutkáreň Stará Ľubovňa. Vďaka dobrému zázemiu sa klubu darilo úspešne rozvíjať. Postupne sa prepracoval z 1.B triedy do I.A triedy a v roku 1970 postúpilo až do oblastného majstrovstva.
Ďalšie úspechy klubu prišli v 70. rokoch 20. storočia. V ročníku 1973/1974, hrajúci pod názvom TJ Skrutkáreň, postúpil do divízie (tretia najvyššia súťaž v Československu).
Po roku 1980 bol klub už menej úspešný. Hrával len v krajskom majstrovstve a dokonca klesol aj do medziokresnej súťaže. K veľkej zmene vo fungovaní futbalu v meste došlo v roku 1989, keď sa mužstvo osamostatnilo od podniku Skrutkáreň a začalo jeho samofinancovanie.
Novodobá história (1993 – súčasnosť).
Po vzniku samostatnej Slovenskej republiky došlo v mužstve ku striedaniu generácií, čo pomohlo k postupu do 4. ligy Východoslovenského kraja. V roku 1997 došlo k zvoleniu nového výboru, klub sa zastabilizoval a o sezónu neskôr postúpil do 3. ligy Východ. 
V sezóne 2005/2006 sa mužstvu FK Stará Ľubovňa podarilo postúpiť do 2. ligy, keď si historický postup vybojovali už v 29. kole po výhre nad rezervou Tatrana Prešov. Účinkovanie mužstva v 2. lige bolo veľmi vydarené a najväčší úspech v novodobej histórii klubu prišiel na konci sezóny, keď si mužstvo po výhre nad Vranovom nad Topľou vybojovalo postup do 1. ligy (vtedajšia 2. najvyššia súťaž na Slovensku).
Od sezóny 2007/2008 klub získal nového hlavného sponzora firmu Gas Família a jeho názov sa zmenil na MFK Goral. V prvej lige klub vydržal iba jednu sezónu. Neskôr však strata hlavného sponzora zapríčinila finančné problémy a mužstvo sa začalo postupne prepadávať a v sezóne 2013/2014 sa ocitlo až v 5. lige Východ. 
V nasledujúcich sezónach mužstvo pôsobilo vo 4. a 5. lige. V sezóne 2021/2022 síce MFK ADV Stará Ľubovňa vyhralo 4. ligu Východ, ale kvôli reorganizácii súťaže nepostúpilo do vyššej súťaže. A teraz hrá monacobetligu
Klub MFK ADV Stará Ľubovňa momentálne pôsobí vo II. lige

</doc>
<doc id="165136" url="https://sk.wikipedia.org/wiki?curid=165136" title="Halsua">
Halsua

Halsua je obec vo Fínsku v kraji Keski-Pohjanmaa v provincii Západné Fínsko. Počet obyvateľov je 1 498 a rozloha chotára 430,26 km² z toho 15,21 km² je voda. Hustota obyvateľstva je 3,5 ob./km². Úradný jazyk fínčina.
Externé odkazy.
www.halsua.fi - oficiálna stránka obce 

</doc>
<doc id="165138" url="https://sk.wikipedia.org/wiki?curid=165138" title="CitySpire Center">
CitySpire Center

CitySpire Center je najvyšší multifunkčný mrakodrap v New Yorku, je situovaný na West 56. ulici medzi 6. a 7. Avenue v Midtown Manhattane. Bol dokončený v roku 1987, je 248 metrov vysoký a má 75 poschodí. Budovu vlastní Tishman Speyer Properties.
Navrhol ju Helmut Jahn, spodných 23 poschodí veže slúži na komerčné použitie. Vyššie sú luxusné apartmány, ktoré sa zväčšujú vo veľkosti, čím su vyššie položené.
V čase svojho dokončenia bola CitySpire Center druhá najvyššia betónová budova na svete.

</doc>
<doc id="165141" url="https://sk.wikipedia.org/wiki?curid=165141" title="Metropolitan Tower">
Metropolitan Tower

Metropolitan Tower je 77-poschodový, 218 m vysoký obytný mrakodrap na Manhattane v New Yorku stojaci na West 57. ulici. Budova má 235 apartmánových jednotiek.

</doc>
<doc id="165143" url="https://sk.wikipedia.org/wiki?curid=165143" title="Keski-Suomi">
Keski-Suomi

Keski-Suomi (doslova "Stredné Fínsko"; ) je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
V roku 2011 sa kraj skladal z 23 obcí (fínsky kunta). Obce boli zoskupené do šestich okresov (tzv. seutukunta). Šesť obcí malo status mesta (napísané tučným písmom).

</doc>
<doc id="165150" url="https://sk.wikipedia.org/wiki?curid=165150" title="Autostan">
Autostan

Autostan je stan, ktorý sa prepravuje a používa na streche automobilu. Umožňuje ľuďom spať v bezpečí a pohodlí na streche auta. Autostan bol po prvýkrát uvedený na trh v roku 1958. Vynálezcom autostanu je talianska firma Zifer-Autohome, ktorá v dnešnej dobe vyrába viac ako 30 rôznych druhov a variácií.

</doc>
<doc id="165155" url="https://sk.wikipedia.org/wiki?curid=165155" title="Alajärvi">
Alajärvi

Alajärvi je mesto vo Fínsku v provincii Západné Fínsko v kraji Etelä-Pohjanmaa.
Počet obyvateľov je 9 253 a rozloha chotára z toho je voda. Hustota obyvateľstva je 12,4 ob./km². Úradný jazyk fínčina.

</doc>
<doc id="165158" url="https://sk.wikipedia.org/wiki?curid=165158" title="Varsinais-Suomi">
Varsinais-Suomi

Varsinais-Suomi (doslova "Vlastné Fínsko"; ) je jeden z devätnástich krajov Fínska. Od roku 1997 patrí tento kraj k provincii Západné Fínsko.
Obce.
Varsinais-Suomi bolo v roku 2011 rozdelené do 5 okresov (fínsky seutukunta) a 28 obcí (fínsky kunta). Tučným písmom sú zapísané mesta.

</doc>
<doc id="165164" url="https://sk.wikipedia.org/wiki?curid=165164" title="Kaarina">
Kaarina

Kaarina () je malé mesto vo Fínsku v kraji Varsinais-Suomi v provincii Západné Fínsko.
Počet obyvateľov je 21 568 (31. december 2004) a rozloha 60,59 km² z toho 0,89 km² je voda. Hustota obyvateľstva je 381,3 ob./km². Úradný jazyk fínčina.
Podľa tradície sa tu narodil Fínsky Tom (Tom of Finland).

</doc>
<doc id="165165" url="https://sk.wikipedia.org/wiki?curid=165165" title="Pohjois-Karjala">
Pohjois-Karjala

Pohjois-Karjala (, ) je jeden z devätnástich krajov Fínska. Od roku 1997 patrí tento kraj k provincii Východné Fínsko.
Obce.
V roku 2013 sa kraj rozdelil na 3 okresy (fínsky seutukunta) a 13 obcí (fínsky kunta). V následujúcom zozname sú mestá napísané tučným písmom.

</doc>
<doc id="165167" url="https://sk.wikipedia.org/wiki?curid=165167" title="Radomír Malý">
Radomír Malý

PhDr. Radomír Malý (* 4. jún 1947, Kroměříž) je český historik, politik, novinár a vysokoškolský pedagóg.
Radomír Malý študoval na Filozofickej fakulte Masarykovej univerzity v Brne. Pracoval ako historik v Umelecko-historickom múzeu v Kroměříži, v roku 1972 bol z politických dôvodov prepustený a bol nútený pracovať mimo svojho odboru. Aktívne sa zúčastňoval vydávania katolíckeho samizdatu a stal sa signatárom Charty 77.
Po Nežnej revolúcii bol v Brne zástupcom šéfredaktora denníka Lidová demokracie a medzi rokmi 1993 a 1994 šéfredaktorom kresťanského týždenníka Světlo. Od roku 1996 vyučuje na Teologickej fakulte Juhočeskej univerzity v Českých Budějoviciach. V roku 2004 neúspešne kandidoval do Senátu za Národní sjednocení (NSJ) vo volebnom obvode Brno-venkov.
Radomír Malý je autorom mnohých odborných článkov a publikácií, ktoré sa týkajú predovšetkým cirkevných dejín.

</doc>
<doc id="165168" url="https://sk.wikipedia.org/wiki?curid=165168" title="Window manager">
Window manager



</doc>
<doc id="165169" url="https://sk.wikipedia.org/wiki?curid=165169" title="Pohjois-Savo">
Pohjois-Savo

Pohjois-Savo (doslova "Severné Savo"; ) je jeden z devätnástich krajov Fínska. Od roku 1997 patrí tento kraj k provincii Východné Fínsko.
Obce.
V roku 2017 sa kraj skladal z 18 obcí (fínsky kunta). Obce boli zoskupené do piatich okresov (tzv. seutukunta). 5 obcí mala status mesta (napísané tučným písmom).

</doc>
<doc id="165172" url="https://sk.wikipedia.org/wiki?curid=165172" title="Malá Studená dolina">
Malá Studená dolina

Malá Studená dolina (, ) je terasovitá dolina nachádzajúca sa vo Vysokých Tatrách. Jej dĺžka je približne . Z východnej strany je ohraničená Lomnickým sedlom a zo západu Prostredným hrebeňom, ktorý ju oddeľuje od Veľkej Studenej doliny. V jej závere sa nachádza Kotlina Piatich spišských plies, ktorú ohraničuje masív Ľadového štítu (). Dolinu pretína Malý Studený potok.
Názov.
Patrí celej doline, od sútoku Studených potokov až po hlavný hrebeň Vysokých Tatier. Odvodený je z názvu Studenej doliny s prívlastkom „malá“. Niekedy je nesprávne označovaná ako „Malá Studenovodská dolina“. Je to typicky stupňovitá dolina a jej dolinné prahy majú samostatné mená. Dolný, asi vysoký skalný prah leží tesne pod hranicou lesa, vo výške – Hovorí sa mu "Schodíky". Je to ten prah, ktorým steká Obrovský vodopád. Zákutie v lese, trochu vyššie od Obrovského vodopádu, na východnej strane Malej Studenej doliny bol v starších dobách označovaný ako „Idilická záhrada“ (). Trávnatá lesná poľana povyše Schodíkov, na začiatku vlastnej doliny, tesne na východ od Malého Studeného potoka, ktorá je v poľskom názvosloví označovaná ako ()" - malá lomnická záhrada. Na poľane stojí Zamkovského chata. Spodná časť doliny je prehradená morénovým valom, za ktorým je rozľahlá trávou a kosodrevinou porastená plošina vo výške – , ktorú v poľskom názvosloví označujú ako ()" - veľká lomnická záhrada. Tesne nad touto plošinou sa dvíha výrazná asi vysoká dolinná terasa, Jazerná stena, nad ktorou sú samostatné dolinné časti: Kotlina Piatich spišských plies a jej odvetvie Dolinka pod Sedielkom. Poliaci toto miesto pomenovali ()" - zlatá stráň. V Jazernej stene je Veľký svah a Malý svah. Všeobecne im hovoria "Veľký hang" a "Malý hang". Poliaci túto lokalitu pomenovali ()". Je to široké, vysoké ( – ) úbočie na východ od Jazernej steny a pod Žltou stenou. Vedie tadiaľ značkovaná serpentína. Strmé skalnato-trávnaté úbočie, ktorým vedie chodník popod Žltú stenu nad Jazernú stenu k Téryho chate vo výške asi – je Malý svah, v horolezeckom a turistickom žargóne "Malý hang" a v poľskom ()". Miesto kde sa stretáva Malý s Veľkým hangom Poliaci pomenovali ()" - zlatá kotlinka.
Flóra a fauna.
Na Malú Studenú dolinu sa viaže typická alpínska vegetácia. Z drevín majú najväčšie zastúpenie borovice, či už v podobe kosodreviny alebo borovice limby. Vyskytujú sa aj listnaté dreviny, najčastejšie v podobe krovinných porastov. Pre vyššie polohy sú charakteristické alpínske lúky. Typickým zástupcom fauny je kamzík vrchovský a svišť vrchovský.
Turistika.
Malá Studená dolina patrí medzi najnavštevovanejšie doliny vo Vysokých Tatrách. Lákadlom je okrem pešej turistiky aj horolezectvo (Žltá stena a Žltá veža), ale aj skialpinizmus (Dolinka pod Sedielkom). Ubytovacie a sociálne služby poskytuje Téryho chata. Z prírodných krás najviac priťahuje Päť spišských plies.
Prístup.
Východiskom do Malej Studenej doliny je Zamkovského chata, ku ktorej sa možno dostať z Hriebienka po značke. Od Zamkovského chaty vedie chodník značky miernym stúpaním až po "Veľký hang" pod Prostredným hrotom, kde sa stúpanie zvyšuje a pokračuje až k Téryho chate.
Od Téryho chaty pokračujú dva turistické chodníky:

</doc>
<doc id="165174" url="https://sk.wikipedia.org/wiki?curid=165174" title="Etelä-Savo">
Etelä-Savo

Etelä-Savo (doslova "Južné Savo"; ) je jeden z devätnástich krajov Fínska. Od roku 1997 patrí tento kraj k provincii Východné Fínsko.
Obce.
V roku 2013 sa kraj skladal zo 14 obcí. Tiey boli zoskupené do toch okresov (tzv. seutukunta). Tučným písmom sú označené mestá.

</doc>
<doc id="165175" url="https://sk.wikipedia.org/wiki?curid=165175" title="Malá studená dolina">
Malá studená dolina



</doc>
<doc id="165176" url="https://sk.wikipedia.org/wiki?curid=165176" title="Správca okien">
Správca okien

Správca okien (z ) je počítačový program, ktorý má na starosti umiestnenie a vzhľad okien v rámci grafického používateľského rozhrania.
Správca okien v systémoch GNU/Linux beží zvyčajne nad systémom X Window. Metacity v GNOME, KWin v KDE, Compiz a Fluxbox sú príkladmi správcu okien na platformách GNU. Súčasťou Microsoft Windows je jeho vlastný Windows Explorer, ktorého funkciou je aj správa okien.

</doc>
<doc id="165178" url="https://sk.wikipedia.org/wiki?curid=165178" title="Päť spišských plies">
Päť spišských plies

Päť spišských plies (, , ) je súbor piatich plies rôznej veľkosti nachádzajúcich sa v závere Malej Studenej doliny v blízkosti Téryho chaty. Názov plies je odvodený od ich počtu a určuje ich polohu na území historickej Spišskej župy.

</doc>
<doc id="165180" url="https://sk.wikipedia.org/wiki?curid=165180" title="Pohjois-Pohjanmaa">
Pohjois-Pohjanmaa

Pohjois-Pohjanmaa (doslova "Severná Pohjanmaa"; ) je jeden z devätnástich krajov Fínska. Od roku 1997 patrí tento kraj k provincii Oulu.
Obce.
V roku 2013 sa kraj skladal z 29 obcí. 11 z nich malo štatút mesta (tie sú zvýraznené tučným písmom). Všetky obce boli zoskupené do siedmich okresov (tzv. seutukunta).

</doc>
<doc id="165181" url="https://sk.wikipedia.org/wiki?curid=165181" title="Kainuu">
Kainuu

Kainuu () je jeden z devätnástich krajov Fínska. Od roku 1997 patrí tento kraj k provincii Oulu.
Obce.
V roku 2011 sa kraj skladal z 9 obcí (fínsky kunta). Tie boli zoskupené do dvoch okresov (fínsky seutukunta). V následujúcom zozname sú mestá vyznačené tučným písmom.

</doc>
<doc id="165184" url="https://sk.wikipedia.org/wiki?curid=165184" title="Zamkovského chata">
Zamkovského chata

Zamkovského chata je horská chata, ktorá sa nachádza v ústí Malej Studenej doliny vo Vysokých Tatrách.
História.
Chatu postavil horolezec a horský vodca Štefan Zamkovský (rodák z Levoče), v rokoch 1942 – 1943. Predtým pracoval ako nosič a pomocník na Téryho a Zbojníckej chate. V rokoch 1929 - 1938 patril medzi najlepších slovenských horolezcov. Chatu spravoval spolu so svojou manželkou. Počas Druhej svetovej vojny slúžila chata ako útočisko pre partizánov, Židov a politických väzňov. Chata bola veľmi blízko populárneho Hrebienka, stála na križovatke turistických chodníkov na Téryho chatu a Skalnaté pleso. Veľmi rýchlo si ju obľúbili najmä pohodlnejší turisti. V prvých povojnových rokoch tu pôsobil známy tatranský horský nosič Ján Hudaček z Lendaku. Po znárodnení v roku 1948, musel pán Zamkovský chatu opustiť. Bola zoštátnená. V roku 1951 ju prevzal do správy Slovakotur a bola premenovaná na Chatu kpt. Nálepku. K Vysokým Tatrám tento učiteľ a neskôr vojak slovenskej armády, účastník protifašistického odboja, ktorý padol v Druhej svetovej vojne v roku 1943 v ukrajinskom meste Ovruč, nemal žiaden vzťah. Štefan Zamkovský na chate pôsobil do roku 1952, kedy musel odísť na neďalekú Bilíkovu chatu. Po krátkom čase odišiel s rodinou na Počúvadlo pri Banskej Štiavnici. V roku 1961 ako 53 ročný zomrel v Banskej Štiavnici. V roku 1991, na podnet Júliusa Andrášiho a Ivana Bohuša st., názvoslovná komisia Mestského národného výboru v Starom Smokovci, vrátila chate staré meno - Zamkovského chata. Chatu v tom čase spravovala Tatranská správa účelových zariadení SO ČSZTV. Táto organizácia v roku 1989 dala do prevádzky neďaleko chaty malú vodnú elektráreň, ktorá zásobovala chatu elektrickou energiou. Krátko po "nežnej revolúcii" ju spravovala novovzniknutá organizácia Slovenské Karpaty. V roku 1993 bola Zamkovského chata odovzdaná do majetku dedičom Štefana Zamkovského. Počas nasledujúcich rokov boli na chate urobené viaceré rekonštrukcie. Noví majitelia chaty, po odchode Ladislava Kulangu na Skalnatú chatu, prenajali chatu Mgr. Jane Kalinčíkovej, ktorá sa v roku 2003 stala jej majiteľkou. Chatu potravinami a palivom zásobujú vysokohorskí nosiči.
Súčasnosť.
V súčasnosti Zamkovského chata ponúka ubytovanie a občerstvenie pre turistov. Zásoby sa na ňu dopravujú podobne ako v minulosti, pomocou vysokohorských nosičov, ale pomáha aj vrtuľník. Ako zdroj elektrickej energie slúži malá vodná elektráreň na Malom Studenom potoku.

</doc>
<doc id="165186" url="https://sk.wikipedia.org/wiki?curid=165186" title="One Chase Manhattan Plaza">
One Chase Manhattan Plaza

One Chase Manhattan Plaza je bankový mrakodrap situovaný vo finančnom dištrikte Lower Manhattane v New Yorku.
Budova bola dokončená v roku 1961, má 60 poschodí, 4 podzemné poschodia, so svojou výškou 248 m je 10. najvyššia budova New Yorku (2007). Budova je postavená v medzinárodnom štýle, navrhol ju Gordon Bunshaft zo Skidmore, Owings &amp; Merrill.

</doc>
<doc id="165187" url="https://sk.wikipedia.org/wiki?curid=165187" title="Sedielko">
Sedielko

Sedielko (, , , ) je najvyššie položené turisticky prístupné sedlo vo Vysokých Tatrách. Nachádza sa v hlavnom hrebeni medzi Širokou vežou () a Malým Ľadovým štítom (). Spája Malú Studenú dolinu a Zadnú Javorovú dolinu. Pri výstupe z Malej Studenej doliny ideme cez Téryho chatu, okolo Modrého plesa po prudkých drevenných serpentínach až na sedlo. Trasa cez Zadnú Javorovú dolinu je dlhšia a v závere doliny tesne pod sedlom sa nachádza Žabie Javorové pleso. Ponúka pekný pohľad do Malej Studenej doliny, do Javorovej doliny a na okolité štíty.

</doc>
<doc id="165189" url="https://sk.wikipedia.org/wiki?curid=165189" title="De Havilland Mosquito">
De Havilland Mosquito

de Havilland DH.98 Mosquito bolo britské dvojmotorové viacúčelové lietadlo, ktoré bolo používané najmä počas druhej svetovej vojny ako stíhací bombardér, denný a nočný stíhač, ľahký bombardér, taktický bombardér, hĺbkové útočné lietadlo (intruder), torpédový bombardér, navádzacie lietadlo bombardovacích zväzov (pathfinder), lietadlo pre rádioelektronický boj (najmä ako rušička nemeckých radarov), námorné hliadkové lietadlo (scout) alebo prieskumné lietadlo. Išlo o jeden z najvšestrannejších typov druhej svetovej vojny, ba čo viac, vo väčšine týchto úloh stroj exceloval. Pre nemecké lietadlá bol jedným z najťažších protivníkov, najmä v noci. Až do príchodu He 219 Uhu ho nedokázal v nočnom boji bežne zostreliť žiadny nemecký stíhač. Vďaka svojim kvalitám, ktorými sa vyznačoval aj napriek tomu, že bol z veľkej časti vyrobený z dreva, dostal prezývku „drevený zázrak“. V čase svojho zaradenia do aktívnej služby (1941) bolo Mosquito krátku dobu najrýchlejším sériovo vyrábaným lietadlom sveta.
Vznik a vývoj.
Stroje Mosquito vznikli vo firme de Havilland Aircraft Company v októbri 1938 vlastne tak trochu na vlastnú päsť. Pôvodne boli plánované ako rýchle neozbrojené bombardéry, ktoré by boli schopné uniknúť i moderným stíhačkám. Britské vojenské kruhy, ako aj prax ukázali, že takáto konštrukcia sa zatiaľ nikde neuplatnila, pretože bombardéry zakaždým pokrivkávali za výkonmi stíhačiek, a preto boli ich ľahkou korisťou. Práve preto v Británii s objednávkou takýchto neperspektívnych lietadiel dlho otáľali a objednali iba skúšobnú sériu. Až v roku 1940, kedy bola Británia v stave totálnej vojny a na anglickom nebi prebiehala veľká letecká bitka o Britániu upútali výkony prototypu dotyčné miesta. Pôvodné predpoklady veľmi rýchlych strojov sa splnili. Mosquitá dosahovali rýchlosť viac než 600 km/h, na svoju veľkosť boli dostatočne obratné a dobre ovládateľné. Veľká časť ich úspechu spočívala v úspore hmotnosti, keďže trup aj krídla boli vyrábané z preglejky (balzového sendviča) – lisovanej balzy a smrekového dreva, ktorá bola veľmi ľahká, lacná a s dodávkami, v ktorej neboli v tej dobe žiadne problémy. Posádku stroja tvoril pilot a vzadu vpravo vedľa neho sediaci navigátor, ktorý mohol obsluhovať rádiolokátor. Ľahký a aerodynamicky dobre vyriešený drak navyše poháňali výkonné motory Rolls-Royce Merlin 21. Preto bola okamžite zahájená sériová výroba. 
Prvá stíhacia verzia dostala označenie NF. Mk.II. Bola vyzbrojená štyrmi guľometmi kalibru 7,7 mm, rovnakým počtom kanónov kalibru 20 mm a navyše niesla aj rádiolokátor AI. Mk.IV so špicatou anténou. Celá táto batéria zbraní a eletroniky bola umiestnená v prednej časti trupu. Nové stíhacie stroje prišli k jednotkám začiatkom roku 1942 a rýchlo začali vytláčať nočné stíhacie Bristol Beaufightery. Je zaujímavé, že keď boli pri prevádzke nové stroje pre plnenie nočného stíhania nastriekané matnou čiernou farbou, ich maximálna rýchlosť klesla o 25,5 km/h . Bombardovacia verzia označená B. Mk.I neniesla žiadnu výzbroj podobne ako prieskumná verzia PR. Mk.I. Rovnako ako ich stíhacie varianty aj bombardovacie a prieskumné Mosquitá sa stali veľmi rýchlo úspešné. Od konca roku 1942 operovali nielen z britskej pevniny, ale aj z Malty. Neskôr aj zo severnej Afriky, Sicílie a Talianska. 
Vzniklo niekoľko verzií, najpočetnejšie boli stíhacie-bombardovacie verzie FB. Stroje verzie NF. 30, boli tak rýchle, že ich nedostihlo žiadne vrtuľové lietadlo Luftwaffe, niekoľko ich však bolo zostrelených nočnými stíhacími lietadlami Heinkel He 219 Uhu.
Operačné nasadenie.
Mosquito malo v druhej svetovej vojne široké uplatnenie. Prvá jednotka, ktorú vyzbrojili jeho bombardovacou verziou B. Mk.IV bola 105. bombardovacia peruť RAF 2. bombardovacej skupiny na letisku Marham. 31. mája 1942 táto jednotka podnikla nálet na Kolín nad Rýnom, noc predtým, mesto bombardovalo vyše tisíca spojeneckých strojov a Mosquitá sa mali stretnúť s ťažkými útokmi nepriateľských stíhačov. Po odhodení bômb však nové Mosquitá využili svoju rýchlosť a nepriateľovi unikli. Omnoho známejší však bol útok strojov tejto jednotky na budovu gestapa v Osle. Podobný útok uskutočnila 487. novozélandská peruť RAF, 464. austrálska peruť RAF a 21. peruť RAF pod vedením Ch. Pickarda na väznicu vo francúzskom meste Amiens 18. februára 1944. Útok, pri ktorom sa väčšine nacistami väznených francúzskych vlastencov podarilo z väzenia utiecť sa do histórie zapísal ako operácia Jericho. 11. apríla 1944 zaútočili Mosquitá 613. perute (City of Manchester) na gestapo v Haagu. Podobne účinkovali 25. marca 1945, pri operácii Carthage, keď zaútočili na gestapo v Kodani. 
V roku 1943 slúžilo v RAF viac než 1000 strojov tohto typu. Bombardovacia verzia Mosquita Mk.IV bola schopná doniesť rovnaký náklad bômb nad vzdialený cieľ ako americký štvormotorový Boeing B-17 Flying Fortress. 30. januára 1943 uskutočnili Mosquitá 105. perute nálet na Berlín, kde práve prebiehali nacistické manifestácie na počesť Hitlerovho zvolenia do funkcie kancelára. Nemcov privádzala činnosť ťažko polapiteľných prieskumných a bombardovacích Mosquít do zúfalstva. Na boj proti nim vytvorili špeciálne Jagdgruppen 25 a 50 vyzbrojené strojmi Bf 109G-6, no ich činnosť nebola úspešná. Pri 320 náletoch na Berlín v roku 1943, Spojenci stratili len 12 strojov Mosquito. Strojmi, ktoré boli pre Mosquitá veľkým nebezpečenstvom boli najmä nočné stíhacie Heinkely He 219 alebo Messerschmitty Me 262. Tých však nebol nikdy dostatok. Medzi najznámejších pilotov Mosquít patria Angličania John Cunningham, Bob Braham, Branse Burbridge, Francúz Max Guedj, Austrálčan Sidney Cotton či Poliak Bolesław Orliński.
Mosquitá boli tiež používané pre lety medzi neutrálnym Švédskom a Veľkou Britániou, pri ktorých prúdili do Británie strategické produkty. Lietadlo bolo vyrábané nielen vo Veľkej Británii, ale aj v ďalších krajinách, dokonca aj po skončení vojny. Stroje slúžili jednak mnohým česko-slovenským letcom v RAF (najmä v 68. nočnej stíhacej peruti), vo svojej výzbroji ich mala po vojne aj Česko-slovenská armáda.
Špecifikácie.
Technický popis.
de Haviland DH.98 Mosquito bol dvojmiestny dvojmotorový stredoplošník. Drevená kostra krídel a pevných chvostových plôch pola potiahnutá preglejkou. Kovová kostra výškoviek a pohyblivých chvostových plôch bola potiahnutá plátnom. Trup tvorila drevená škrupina zo sendvičového materiálu, preglejka – balza – preglejka. Kapotované radové motory poháňali trojlistové nastaviteľné vrtule. Podvozok bol zaťahovací, hlavné podvozkové nohy sa zaťahovali smerom do zadu, do motorových gondol, zadné koleso do trupu. Krycie plechy boli duralové.

</doc>
<doc id="165191" url="https://sk.wikipedia.org/wiki?curid=165191" title="Sojuz 21">
Sojuz 21

Sojuz 21 () bol sovietsky pilotovaný kozmický let v rámci programu Sojuz.
Hlavné udalosti.
Pobyt posádky kozmickej stanice Saľut 5 bol zhodný so štartom sibírskeho vojenského cvičenia uskutočneného na Sibíri. Kozmonauti plnili cvičenie oceňujúc vojenské pozorovacie schopnosti stanice. Viedli iba niekoľko vedeckých pokusov. Technické experimenty zahrňovali testy systémov prenosu pohonných hmôt s implikáciami pre budúce operácie nákladnej lodi Progress. 
Pokusy vedené počas misie boli hlavne vojenskej povahy ako časť programu Almaz. Avšak, rozličné, výhradne vedecké úlohy boli tiež uskutočnené, vrátane pozorovaní Slnka a biologických pozorovaní (na obežnú dráhu bolo vynesené akvárium s rybami). Takisto bolo naviazané televízne spojenie stanice školskou mládežou.
Zdá sa, že posádka Sojuzu 21 musela opustiť stanicu nečakane, pred ich plánovaným dátumom odletu.
Bolo to pripisované požiaru, keď zlyhal systém environmentálnej kontroly, a výparom chemikálií použitých pri vyvolávaní filmu z pozorovacích kamier, ktoré spôsobili dýchacie problémy.

</doc>
<doc id="165192" url="https://sk.wikipedia.org/wiki?curid=165192" title="Jasunari Kawabata">
Jasunari Kawabata

Jasunari Kawabata (; * 11. jún 1899, Osaka, Japonsko – † 16. apríl 1972 Kamakura) bol japonský spisovateľ, autor poviedok a noviel, nositeľ Nobelovej ceny v roku 1968. Prvý japonský autor, ktorý obdržal túto cenu. Jeho poviedky a novely boli v danej dobe čítané a populárne aj na západe.
Životopis.
Narodil sa vo váženej rodine lekára. Jasunari čoskoro osirel, keď mal pätnásť, už nemal otca, matku ani staršiu sestru. Býval u matkinej rodiny. Od šestnástich do osemnástich rokov študoval na strednej škole, ktorú riadne ukončil. Odišiel do Tokia, kde bol v roku 1920 prijatý na fakultu. Štúdium ukončil v roku 1924, počas neho pracoval v literárnom magazíne. Po ukončení Tokijskej ríšskej univerzity pracoval ako reportér. Odmietol sa zúčastniť na japonskej militaristickej propagande predchádzajúcej druhú svetovú vojnu. Sám Kawabata zdôraznil, že vojna mala veľký vplyv na jeho tvorbu. V roku 1972 spáchal samovraždu, hoci jeho rodina tvrdí, že to bola nešťastná náhoda.
Umelecká kariéra.
Prvú krátku poviedku "Pohľadnica z Yasukuni festivalu" napísal do vysokoškolského literárneho magazínu Šin-šičó v roku 1921. Diplomovú prácu s názvom "Krátka história japonskej novely" napísal v roku 1924. V tom istom roku s priateľmi založil literárny magazín "Umelecká éra" (Bungei Jiddai). Magazín propagoval nové moderné európske smery toho obdobia: kubizmus, dadaizmus, expresionizmus. Bol reakciou na japonský naturalizmus. v roku 1926 napísal úspešnú poviedku "The dancing girl of Izu", Tanečnica z Izu, v ktorej opisuje vzťah medzi mladým študentom a dievčaťom, s erotickou témou. Nasledovala séria krátkych próz, poviedok a noviel.
Kawabata patril do prúdu "modernizmu", medzi jeho blízkych priateľov patril Akutagawa Rjúnosuke (1883-1927), Yokomicu Ríči (1898-1947). Je považovaný za najjaponskejšieho spisovateľa moderného Japonska. Jeho estetické zdroje siahajú až do starej tradície lyrickej aristokratickej poézie a monogatari (príbehy) obdobia Heian.
V roku 1968 dostal Nobelovu cenu za literatúru za viaceré poviedky, svoju reč pri odovzdávaní nazval "Japan, the Beautifull and Myself. Toto dielo je prekvapujúce vo viacerých smeroch. Rozpráva o zen-budhizme, japonskom špeciálne, ako aj o fenoméne samovraždy. Kawabata uprednostňoval cestu-proces tvorenia pred jeho cieľom, preto nedokončil viaceré diela. Svoj štýl prirovnával k štýlu haiku.
Kawabata bol dlhoročným prezidentom japonského PEN klubu(1948-1965).

</doc>
<doc id="165193" url="https://sk.wikipedia.org/wiki?curid=165193" title="Pavel Florenskij">
Pavel Florenskij



</doc>
<doc id="165199" url="https://sk.wikipedia.org/wiki?curid=165199" title="Arabský jazyk">
Arabský jazyk



</doc>
<doc id="165204" url="https://sk.wikipedia.org/wiki?curid=165204" title="Josh Klinghoffer">
Josh Klinghoffer

Josh Adam Klinghoffer (* 3. október 1979) je multi-inštrumentalista a hudobný producent z Los Angeles, v Kalifornii. Značne spolupracoval s Johnom Frusciantem na jeho sólovej práci v rokoch 2004/05 a je podporným hudobníkom na turné pre veľa iných umelcov. 13. decembra 2009 oficiálne nahradil Johna Fruscianteho v skupine Red Hot Chili Peppers. Po desiatich rokoch sa Frusciante vrátil do RHCP a Josh Adam Klinghoffer kapelu opustil.

</doc>
<doc id="165205" url="https://sk.wikipedia.org/wiki?curid=165205" title="STS-118">
STS-118

STS-118 bola misia amerického raketoplánu Endeavour. Jej cieľom bolo pripojenie priehradovej konštrukcie ITS-S5 k Medzinárodnej vesmírnej stanici a doprava zásob na stanicu. V nákladovom priestore bolo tiež uložené laboratórium Spacehab. Plánované boli tri výstupy do otvoreného priestoru (EVA), uskutočnili sa štyri výstupy.
Posádka.
Barbara Morganová, letový špecialista tejto misie, bola v roku 1986 náhradníčkou za Christu McAuliffeovú, ktorá zahynula na palube raketoplánu Challenger. Po havárii Challengera začala bojovať za to, aby sa aj ona dostala do posádky nejakej misie raketoplánu, pretože podľa jej názoru by bola smrť Christy McAuliffeovej bez skutočného letu úplne zbytočná. V roku 1998 prešla konkurzom na doplnenie oddielov astronautov, a prvýkrát mala letieť v jeseni roku 2003 na palube raketoplánu Columbia. Po tragédii Columbie však musela ďalej čakať a napokon ju zaradili do posádky misie STS-118.
Náklad.
Raketoplán Endeavour niesol vo svojom nákladovom priestore nasledujúce vybavenie:
Prípravy na štart.
2. júla sa raketoplán Endeavour dostal do montážnej haly VAB. Len o deň neskôr pristálo na Floride lietadlo Shuttle Carrier Aircraft prevážajúce jeho sesterský raketoplán Atlantis. V hale VAB bola k orbiteru pripojená vonkajšia palivová nádrž ET s pomocnými motormi SRB. Štart sa plánoval na 7. augusta.
V noci z 10. na 11. júna sa Endeavour prepravil na štartovaciu rampu 39-A. Presun začal o 2:10 SELČ, trval asi šesť hodín, a bol o niekoľko hodín odložený kvôli zlým poveternostným podmienkam.
Prvý termín štartu, ktorý potvrdilo aj zasadanie FRR (Flight Readiness Review), bol určený na 7. augusta 2007 o 23:02 UT. Objavili sa však problémy s hermetickosťou kabíny pre posádku. Príčinou sa stala chybná poistka pretlakového ventilu PPRV B (positive pressure relief valve B), ktorý bolo nutné vymeniť a zopakovať testy hermetickosti. Kvôli tomu bol 3. augusta štart odložený na 8. augusta 2007 o 22:36:36 UT (9. august 00:36:36 SELČ). 18. a 19. júla prebehlo skúšobné odpočítavanie TCDT (Terminal Count Down Test). Odpočítavanie prebiehalo relatívne bez problémov. Viac než hodinu pred štartom sa síce objavil problém so senzorom, ktorý hlásil, že prielez je uzavretý, ale technikom sa podarilo problém odstrániť. Endeavour sa tak vydal do vesmíru po prvýkrát po takmer piatich rokoch (poslednú misiu absolvoval na jeseň roku 2002). Túto veľkú medzeru spôsobilo pozastavenie štartov z dôvodu havárie Columbie.
Štart.
Raketoplán Endeavour úspešne odštartoval z Kennedyho vesmírneho strediska na Floride na prvý pokus. Štart sa uskutočnil zážihom motorov SRB 9. augusta o 0:36:42 SELČ. V čase T +58 sekúnd sledovacie kamery zaznamenali, že z nádrže ET sa oddelil kus izolačnej peny. Úlomok sa odtrhol z objímky pridržiavajúcej kyslíkové potrubie na povrchu nádrže a narazil na jeden z rúrkovitých nosníkov, ktoré tvoria spojenie medzi ET a orbiterom. Po náraze sa roztrieštil a úlomky zasiahli podľa prvých informácií najmenej päť dlaždíc trupu. Najväčšie poškodenie dosiahlo rozmery 88,4×.
Po dvoch minútach od štartu, o 00:39, boli odhodené motory na tuhé palivo. O 0:45:30 boli vypnuté hlavné motory raketoplánu a krátko na to (v čase 00:45:45) došlo k odhodeniu vonkajšej palivovej nádrže ET. O definitívne navedenie na obežnú dráhu sa postaral zážih motorov OMS. 9. augusta o 00:16 UT sa otvorili dvere do nákladového priestoru.
Priebeh letu.
Nasledujúci deň po štarte a po ukončení odpočinku posádky v čase 12:37 UT sa začala ako vždy kontrola tepelného štítu raketoplánu. Diaľkovo riadený manipulátor RMS (Remote Manipulator System) v čase približne 15:25 UT vyzdvihol z lôžka predlžovaciu tyč OBSS (Orbiter Boom Sensor System) vybavenú senzormi. Prieskum trval od 18:15 UT do približne 21:20 UT a nebolo nájdené nijaké výrazné poškodenie. Okrem kontroly tepelného štítu sa posádka venovala aj kontrole a príprave skafandrov na výstup do otvoreného priestoru a príprave a kontrole vybavenia na stretnutie s ISS. Stretávacie zariadenie ODS (Orbiter Docking System) sa vysunulo do pohotovostnej polohy. 10. augusta o 01:54 UT pred začiatkom odpočinku posádky prebehol korekčný manéver.
Po ukončení odpočinku posádky, počas tretieho letového dňa približne o 15:15 UT, sa začali približovacie manévre. O 16:55 UT bola vzdialenosť medzi Endeavourom a stanicou približne 200 metrov a v čase 16:56 UT začali piloti rotačný manéver RPM (Rotation Pitch Maneuver), počas ktorého posádka ISS snímkovala tepelný štít. Takto získané závery potvrdili poškodenie tepelnej ochrany raketoplánu v blízkosti zadného podvozku. O 17:02 UT posádka ISS ukončila snímkovanie a o 17:27 UT vydalo riadiace stredisko MCC (Mission Control Center) v Houstone súhlas so záverečným približovaním. V čase 18:02 UT, o osem minút neskôr oproti plánu, sa spojovacie uzly Endeavouru a uzlu PMA-2 (Pressurized Mating Adapter Two) na ISS zachytili, čím sa raketoplán spojil s Medzinárodnou vesmírnou stanicou. V čase 18:20 UT sa dokončilo pevné spojenie a mohla sa začať kontrola hermetickosti spoja. Ešte pred otvorením prielezov medzi raketoplánom a stanicou (ktoré prebehlo o 20:04 UT) Caldwellová a Mastracchio uchopili priehradovú konštrukciu ITS-S5 manipulátorom RMS. Potom prebehlo otvorenie prielezu, posádky sa stretli, a prebehlo bezpečnostné školenie a inštalácia vetracieho potrubia medzi raketoplánom a komplexom.
Večer dňa 10. augusta bol tiež aktivovaný systém prevodníku napätia SSPTS (Station-to-Shuttle Power Transfer System), ktorý umožňuje raketoplánu čerpať elektrickú energiu zo zdrojov stanice. Vďaka tomu raketoplán môže predĺžiť svoj pobyt na stanici. Keby sa toto zariadenie nepodarilo aktivovať, raketoplán by musel pristávať už 19. augusta. Takto si mohol predĺžiť pobyt vo vesmíre až do 22. augusta, čo bol plánovaný dátum pristátia. Pri stanici mal ostať do 20. augusta a mohli sa teda uskutočniť až štyri výstupy do otvoreného priestoru. Systém fungoval dobre a dodával do raketoplánu elektrický výkon priemerne 6,5 kW. 
EVA-1.
11. augusta okolo 03:05 UT začali Richard Mastracchio a Dafydd Williams dýchanie kyslíka z kyslíkových masiek, čím sa začali pripravovať na výstup do otvoreného priestoru. Približne v tom istom čase bol znížený tlak v prechodovej komore Quest na 703 hPa. O 15:57 UT sa začala dekompresia komory a po kontrole hermetickosti skafandrov o 16:28 UT Mastracchio a Williams prepojením svojich skafandrov na vnútorné zdroje oficiálne začali prvý výstup do tvoreného priestoru. Pomocou staničného manipulátoru Canadarm2 astronauti presunuli nosník ITS-S5 na koniec nosníka S4 a zaistili spojovacími skrutkami. Pripojením nosníku S5 dosiahla hmotnosť stanice . Astronauti tiež zložili radiátor na nosníku ITS-P6, čím bol nosník P6 pripravený na presun na svoju konečnú pozíciu na P5 (presun prebehol pri misii STS-120). Výstup trval 6 hodín a 17 minút. Všetky plánované úlohy boli splnené.
11. augusta večer skontrolovala posádka činnosť systému napájania raketoplánu zo stanice (SPTSS). Zariadenie fungovalo bez problémov, vedenie NASA teda oficiálne potvrdilo predĺženie misie na 15 dní.
12. augusta astronauti podrobne skúmali poškodenie tepelného štítu prostredníctvom OBSS. Technici skonštatovali, že posádke nijaké nebezpečenstvo pri pristávaní nehrozí. V ten deň pokračovalo prekladanie nákladu a príprava náradia na druhý výstup do otvoreného priestoru. 13. augusta okolo 02:00 UT Mastracchio a Williams začali opäť dýchanie kyslíka z masiek. Tlak v module Quest sa znova znížil a po odpočinku a ďalších prípravách o 15:32 UT dvaja astronauti druhýkrát vystúpili do otvoreného priestoru.
EVA-2.
Cieľom výstupu bola výmena pokazeného silového zotrvačníka CMG-3. Nový gyroskop bol vyzdvihnutý z nákladového priestoru raketoplánu a manipulátor ho presunul k nosníku ITS-Z1, kde sa nachádzal chybný zotrvačník. Staničný manipulátor obsluhovali Hobaugh a Anderson, zatiaľ čo Kelly a Morganová sa starali o videozáznam a Caldwellová korigovala priebeh montážnych prác. Astronauti nefunkčný zotrvačník demontovali a umiestnili na montážnu plošinu na boku stanice. Odtiaľ si ho vyzdvihol raketoplán Atlantis pri misii STS-122 a dopravil ho na Zem. Nový gyroskop bol namontovaný, následné testy ukázali jeho správnu činnosť. Výstup sa končil o 22:00 UT a trval 6 hodín a 28 minút.
Nasledujúceho dňa, 14. augusta, došlo na vyzdvihnutie externej plošiny ESP-3 z nákladového priestoru. Plošinu vyzdvihlo manipulačné rameno raketoplánu RMS, ktoré ju odovzdalo staničnému manipulátoru SSRMS. Potom bola plošina nainštalovaná na povrch nosníka ITS-P3. V ten deň astronauti tiež pripravovali náradie na tretí výstup do otvoreného priestoru (EVA-3) a prekladali náklad medzi Endeavourom a stanicou.
15. augusta okolo 01:40 UT sa dvaja astronauti začali dýchaním kyslíka z masiek adaptovať na ďalší výstup. Tentoraz však Dafydda Williamsa nahradil Clayton Anderson, člen posádky ISS.
EVA-3.
15. augusta o 14:37 UT Mastracchio a Anderson začali tretí výstup do otvoreného priestoru. Astronauti preinštalovali anténový systém z nosníku P6 na P1, premiestnili dva mobilné ručne poháňané transportéry ("CETA – Crew and Equipment Translation Aid") z ľavej strany mobilného transportéru stanice ("MT – Mobile Transporter") na pravú. Táto zmena umožní dostatočný pohyb mobilných transportérov pri premiestňovaní nosníku ITS-P6. V priebehu výstupu Hobaugh a Kotov zaisťovali operácie so staničným manipulátorom.
Pri výstupe zistil Mastracchio drobné poškodenie hornej vrstvy svojej ľavej rukavice. Podľa pravidiel, ktoré boli stanovené po lete STS-116 (kedy sa zistilo väčšie poškodenie rukavíc po EVA), musel Mastracchio okamžite ukončiť výstup a vrátiť sa na stanicu. Anderson dokončil rozpracovanú montáž a tiež sa vrátil do prechodovej komory. Výstup trval 5 hodín 28 minút. Po predčasnom ukončení výstupu zostala ešte jedna nesplnená úloha a to vyzdvihnutie dosky so vzorkami materiálov umiestnenej na povrchu stanice v rámci experimentu MISSE (Materials ISS Experiment). Táto úloha bola presunutá na niektorý z budúcich výstupov.
16. augusta sa posádka venovala štúdiu plánov postupu práce počas štvrtého výstupu do kozmu, nácviku, prenášaniu nákladu a prečerpávaniu kyslíka z raketoplánu na stanicu. Štvrtý výstup bol ešte 15. augusta odložený o jeden deň, aby sa získal čas na rozhodnutie, či sa má medzi úlohy výstupu zaradiť aj opravenie poškodenej tepelnej ochrany alebo nie. 17. augusta zasadnutie tímu manažérov MMT (Mission Management Team) rozhodlo poškodené doštičky neopravovať. V tom čase začalo vedenie NASA riešiť tiež problém s postupujúcim hurikánom Dean. Hurikán smeroval cez Mexický záliv a mohol zasiahnuť riadiace stredisko raketoplánov MCC v Johnsnovom kozmickom stredisku v Houstone v Texase. Vedenie nakoniec rozhodlo, že let raketoplánu sa skráti o jeden deň.
17. augusta sa konala tiež spoločná tlačová videokonferencia posádok a spoločné fotografovanie posádok.
EVA-4.
Štvrtý výstup vykonali 18. augusta od 14:17 UTC do 19:19 UTC Anderson a Williams. Predchádzalo mu dýchanie kyslíka z masiek od cca 00:35 UT a vyčerpanie vzduchu z prechodovej komory od 12:49. Najprv obaja astronauti nainštalovali lôžko pre predlžovaciu tyč IBA (Inspection Boom Assembly) s prístrojmi OBSS (Orbiter Boom Sensor System) slúžiacich na inšpekciu tepelnej ochrany raketoplánu. Potom Williams upevnil anténu pre pásmo S, zatiaľ čo Anderson prenášal kontajnery s experimentom MISSE do prechodovej komory. Tieto kontajnery mali byť vyzdvihnuté už pri predchádzajúcom výstupe. Po skončení týchto úloh astronauti pozorovali hurikán Dean a napokon začali montážne práce pri inštalácii antény bezdrôtového meracieho systému EWIS (External Wireless Instrumentation System) na povrchu modulu Destiny. Výstup bol skrátený, aby zostal čas pripraviť odpojenie raketoplánu od stanice kvôli postupujúcemu hurikánu Dean. Skončil sa o 18:19 UT a trval 5 hodín 02 minút.
Len približne o tri hodiny po skončení posledného výstupu sa posádky rozlúčili a prielezy medzi Endeavourom a stanicou boli uzavreté. Okolo 21:35 UT sa začali skúšky hermetickosti vestibulu medzi raketoplánom a komplexom, ktoré pokračovali do 22:30 UT. Potom si posádka raketoplánu odpočinula. Nasledujúceho dňa, 19. augusta, prebehli záverečné prípravy na odpojenie. K odpojeniu dvoch telies došlo o 11:57 UT. Tradičný oblet stanice na rozdiel od predchádzajúcich misií neprebehol. Endeavour prešiel na samostatnú dráhu dvoma separačnými manévrami v čase 12:25:45 UT a 12:49 UT. O 13:32 UT manipulátor RMS vyzdvihol predlžovaciu tyč z lôžka a o 14:22 UT sa začali kontroly tepelného štítu pomocou OBSS.
Medzitým sa riziko evakuácie riadiaceho strediska JSC znížilo, predpovede počasia pre Floridu sa zlepšili, a tak tím manažérov MMT nevyhlásil pohotovosť pre pristátie na White Sands Space Harbor v Novom Mexiku.
20. august bol venovaný prípravám na pristátie. Posádka upratovala kabínu družicového stupňa aj Spacehabu. Prebehli skúšobné zážihy motorov RCS (Reaction Control System) a skúšobné spustenie jedného hydraulického čerpadla APU (Auxilliary Power Unit). Piloti nacvičovali pristávací manéver na simulátore PILOT (Portable In-flight Landing Operations Trainer). O 18:12 UT boli uzavreté prielezy medzi Spacehabom a prednou časťou raketoplánu. Prebehla tiež posledná telekonferencia a videokonferencia.
Pristátie.
21. augusta približne o 11:30 UT sa začali prípravy na pristátie. Na obytnej palube boli nainštalované kreslá, dvere do nákladového priestoru sa uzavreli. O 15:00 UT si veliteľ a pilot začali obliekať skafandre, približne o 15 minút neskôr sa k nim pripojili aj letoví špecialisti. Prebehli skúšky vychyľovania motorov OMS a príprava hydraulických čerpadiel APU. O 16:03 UT vydalo riadiace stredisko súhlas s pristátím. Raketoplán sa otočil do polohy pre brzdiaci manéver. O 15:25:20 UT sa začal samotný manéver – 3-minútový a 33-sekundový zážih motorov OMS, čím sa rýchlosť orbitera znížila zhruba o /s. Tým sa perigeum dráhy dostalo do hustých vrstiev atmosféry. O 16:00:25 UT Endeavour vstúpil do atmosféry vo výške vo vzdialenosti od miesta pristátia. Po bezproblémovom pristávacom manévri sa o 16:32:16 UTC kolesá podvozku dotkli pristávacej dráhy na Kennedyho vesmírnom stredisku na Floride a o 16:33:20 UTC sa raketoplán Endeavour zastavil. Po pristátí sa potvrdilo, že poškodené doštičky tepelnej ochrany raketoplánu nespôsobili žiadny problém a aj po prelete atmosférou zostali prakticky v rovnakom stave, v akom boli na obežnej dráhe.
Okolo 22:00 UT bol Endeavour premiestnený do montážnej haly OPF-2 (Orbiter Processing Facility), kde ho odstrojili a začali pripravovať na jeho ďalšiu misiu, STS-123.

</doc>
<doc id="165207" url="https://sk.wikipedia.org/wiki?curid=165207" title="Charles Manson">
Charles Manson

Charles Milles Maddox (* 12. november 1934 †19 november 2017) bol americký zločinec. V roku 1969 dal členmi svojej sekty "Rodina" zavraždiť 7 ľudí, vrátane herečky Sharon Tateovej, manželky slávneho režiséra poľského pôvodu Romana Polańského.
Prvá väzba.
V 13 rokoch spáchal Manson svoj prvý zločin - ozbrojené lúpežné prepadnutie. O 5 rokov neskôr sa dopustil homosexuálneho násilia a bol políciou registrovaný ako nebezpečný element s násilnickými sklonmi. V roku 1960 bol odsúdený na 10 rokov za podvody a krádeže. Vo väznici sa naučil hrať na gitaru. Po 7 rokoch bol predčasne prepustený na slobodu a hneď zamieril do centra kalifornského hnutia hippies. V atmosfére beatovej hudby, voľnej lásky a drog viedol náboženskú komunitu, ktorú nazval "Rodina". Sám sa pasoval do roly Ježiša.
Komunita "Rodina".
Členovia komunity boli prevažne ženy, ktoré ovládal drogami a svojou charizmatickou osobnosťou. K životnému štýlu "Rodiny" patrilo žobranie, požívanie LSD aj neviazaný sex. Na jeseň 1967 sa rozhodol natočiť hudobný album, ktorý podľa jeho slov mal predstihnúť samotných Beatles. Zaobstaral si autobus a s "Rodinou" podnikol koncertné turné po južných štátoch USA. Po hudobnom neúspechu sa so svojou sektou usadil na Spahnovom filmovom ranči - filmárskej lokalite pre natáčanie westernových filmov, patriacej Georgovi Spahnovi - ležiacemu asi 30 kilometrov od Los Angeles. Tu Manson začal zostavovať tzv. zoznam prasiat. Šlo o ľudí, ktorých z rôznych príčin "odsúdil" k smrti. Bola medzi nimi aj herečka Sharon Tateová.
Vražda Geryho Hinmana.
Prvú vraždu spáchali členovia Mansonovej "Rodiny" 25. júla 1969. Pri krádeži v byte hudobníka Geryho Hinmana v Los Angeles mu Manson svojou mačetou odsekol ucho a po niekoľkých hodinách dal príkaz k jeho usmrteniu. Hinman zomrel následkom vykrvácania po niekoľkých bodných ranách. Vrahovia čakali v jeho byte až do jeho skonania.
Vraždenie vo vile Sharon Tateovej.
V noci na 8. augusta 1969 vnikla "Rodina" do vily manželov Romana Polańského a Sharon Tateovej. Tu našli okrem herečky aj jej priateľa Jay Sebringa, dedičku kávového magnáta Abigail Folgerovú a jej milenca Wojciecha Frykowského. Režisér Roman Polański mal šťastie - bol v tom čase v Anglicku. Sharon Tateovú ubodali 16 ranami nožom. Charles "Tex" Watson do Frykowského vystrieľal celý zásobník revolvera. Ubodaná mnohými ranami nožom bola aj Abigail Folgerová. Obetí však mohlo byť omnoho viac, viacerí pozvaní hostia sa však z párty vo vile na poslednú chvíľu ospravedlnili. Než vrahovia z vily odišli, popísali krvou zavraždených steny domu nápismi. Na dverách domu zanechali nápis "PIG" napísaný krvou Tateovej. Tateová mala vtedy 26 rokov a bola v ôsmom mesiaci tehotenstva. Tento brutálny masaker otriasol verejnosťou nielen v USA.
Vražda Lena la Bianku.
O dva dni neskôr Manson prikázal Texovi Watsonovi (bývalá futbalová hviezda), Patricii Krenwinkelovej a Leslie van Houtenovej, aby vykonali rozsudok smrti nad majiteľom samoobsluhy Lenom la Biankom a jeho ženou Rosemary. Príkaz splnili 53 bodnými ranami. Na stenách miesta činu polícia našla opäť krvou napísané nápisy Smrť prasatám, Povstať a Helter Skelter (Hlava-Nehlava). Heslo Helter Skelter pre vražedné akcie Manson údajne zvolil podľa názvu piesne skupiny Beatles vydanej krátko pred vraždou, pretože veril, že v tejto skladbe sa skrýva tajné posolstvo negatívnej budúcnosti spoločnosti a týmto pojmom označoval vojnu, ktorá mala nastať medzi čiernou a bielou rasou.
Súd a väzenie.
Všetci účastníci vrážd boli 1. decembra 1969 zadržaní a neskôr odsúdení na trest smrti. Podľa žalobcov chcel Manson vraždami rozpútať rasovú vojnu medzi bielymi a čiernymi Američanmi. V priebehu súdneho konania Charles Manson zostal verný svojmu štýlu. Často mal pred sudcom a porotou roztiahnuté ruky, skrížené nohy a zvesenú hlavu, znázorňujúc tak ukrižovaného Krista. Pred súdom dokonca prehlásil: "Pokiaľ je potrebné násilie a strach, aby sa tej dolárovej spoločnosti otvorili oči, zosobnenie tohoto strachu môže byť meno Charles Manson". Vo väzení začal vyznávať nacistickú a rasistickú ideológiu. Na čelo si nechal vytetovať hákový kríž.
V čase, keď prebiehalo odvolacie konanie bol výkon trestu smrti v roku 1972 Najvyšším súdom USA a potom aj Najvyšším súdom štátu Kalifornia zastavený. Z tohoto dôvodu bol trest členom Mansonovej "Rodiny" zmenený na doživotné väzenie. Nikto nebol doposiaľ prepustený. Súd dvanásťkrát zamietol Mansonovu žiadosť o predčasné prepustenie. Spolu s ním boli na doživotie odsúdení štyria jeho stúpenci - tri ženy a jeden muž.
Iná členka "Rodiny" Lynette Frommeová sa síce vrážd priamo nezúčastňovala, ale preslávila sa neskôr pokusom o spáchanie atentátu na Geralda Forda. Za svoj čin bola odsúdená na trest smrti.
Ciele a kult osobnosti.
Manson dúfal, že vyvolá rasovú vojnu, ktorú prežijú len bieli a jeho budú prosiť, aby prevzal moc. To sa samozrejme nestalo, no v USA skončili uvoľnené 60. roky a prakticky aj celé hnutie hippies. Manson jeho ideály zneužil a spojil s brutálnymi vraždami. Z väzenia za záujmu médií budoval kult svojej osobnosti. Podľa jeho slov: Životné prostredie sa ničí, deti sú zneužívané a na planéte vládne chaos: chcelo by to šialenca, aby napravil tento svet. 
Aj napriek zločinom zostal Manson objektom morbídnej fascinácie mnohých ľudí. Do väzenia mu prichádzali tisíce listov, najmä od vyznávačov kultu Satana.
Odraz v kultúre.
Hudobník Marilyn Manson má vo svojom pseudonyme Mansona.
Spevák Axl Rose sa preslávil svojimi tričkami s Mansonovou tvárou. (Po súdnych sporoch zisky z predaja týchto tričiek a tejto piesne putujú pozostalým po W. Frykowskom.) Na album "The Spaghetti Incident?" skupina Guns N 'Roses zaradila pieseň, ktorú Manson napísal.
Manson bol tiež priateľom Dennisa Wilsona z Beach Boys a je autorom textu k ich piesni "Never Learn Not to Love."
Smrť.
Manson zomrel vo väzení v Bakersfield vo veku 83 rokov prirodzenou smrťou.

</doc>
<doc id="165208" url="https://sk.wikipedia.org/wiki?curid=165208" title="Ladislav Bohuslav Bartholomeides">
Ladislav Bohuslav Bartholomeides

Ladislav Bartholomeides (známy aj ako Bartolomeides, Bartholomaeides, * 16. november 1754, Klenovec - † 18. apríl 1825, Ochtiná) bol slovenský vedecký a vlastivedný pracovník, pedagóg, historik, geograf, teológ, evanjelický kňaz, osvietenec, národný buditeľ, učiteľ a prírodovedný bádateľ - zoológ a entomológ. 
Životopis.
Bartholomaeides sám tvrdil, že pochádza z turčianskeho šľachtického rodu Eőrdőgh (v preklade Čert) z Laclovej, no rodinný armáles sa stratil počas nepokojov. Nakoľko mu nový armáles nebol nikdy vystavený, jeho šľachtický pôvod nie je oficiálne potvrdený avšak medzi šľachtickými rodmi Gemera sa nachadza aj rod Bartholomaeides. V rokoch 1768 - 1772 navštevoval školu v Dobšinej a neskôr pokračoval v štúdiu na Kežmarskom lýceu. Od roku 1781 absolvoval tri semestre vysokoškolského štúdia na univerzite vo Wittenbergu. Po skončení štúdií na vysokej škole krátko pôsobil v Rimavskej Bani, Ožďanoch a Ratkovej. V roku 1783 nastúpil ako evanjelický farár do obce Ochtiná v okrese Rožňava, kde pôsobil až do svojej smrti. 
Počas svojho života písal a vydával školské učebnice, naučno-populárne vedecké diela a úvahy s osvietenskou tematikou. Bol aj autorom prvých učebníc zemepisu a prírodovedy. Prvá jeho tlačená práca mala zemepisný charakter. Vyšla v roku 1794 v Bratislave pod názvom: ""Hystorya o Ameryce vkazující, kterak byla skrze Krysstoffa Kolombusa a jeho Nasledowníky wynalezená, jakowé její přirozené Položení a Staw, jakowí Obywatelé a jak ji Ewropčané sobě podmanili"." Ako učiteľ pociťoval Bartholomeides nedostatok slovenských učebníc. Preto roku 1798 vydal učebnicu náboženstva pod názvom: "Jádro Kresťanského Evangelického Náboženstwj", učebnicu zemepisu pod názvom: "Geograffia aneb Wypsánj Okrsslku Zemského s ssesti Mappami wlasnj rukau geho wyrytými". Prírodovedne bol zameraný i jeho spis, ktorý vyšiel v roku 1798 pod názvom: "Kratičká hystorie přirozenj, k pomocy a k dobrému gak učitelu, tak y mládeže sskolské sepsaná, ano y k rozssjřenj lepsy a k Bogu wedaucý známosti tohoto světa wubec na swětlo wydaná" a ktorý obsahoval poznatky z botaniky, zoológie a mineralógie. V zoologickej časti tohto spisu boli uvedené i nektoré údaje o dvojkrídlom hmyze (Diptera), hlavne o strečkoch (Hypodermatidae), a ovadoch (Tabanidae). V roku 1799 Bartholomeides vydal prácu: ""Memorabilia Provinciae Csetnek cum tabulis aétri incisis"." Je to monografia Štítnického okresu, ktorú rozdelil na fyzickú, topografickú, politickú, cirkevnú, literárnu, ekonomickú a diplomatickú časť. Snažil sa tu vysvetliť aj vznik vrchov. V rokoch 1806 až 1808 vyšla v Levoči jeho obsiahlá vlastivedná monografia o Gemerskej stolici, pod názvom: ""Inclyti Supcrioris Ungariae Comitatus Gőmőriensis Notitia Historico-Geographico-Statistica"." Bola to náročná práca, lebo materiálu o Gemeri bolo v tom čase veľmi málo. Prácu musel doplniť vlastným výskumom a rozdelil ju na 3 časti. V prvej podal opis Gemeru, druhú časť venoval miestopisu Gemera, kde opísal každú obec stolice. V tretej opísal administratívnu správu stolice. Knihu doplnil mapou Gemerskej stolice. Táto práca je cenná hlavne tým, že obsahovala zoznam 17 druhov dvojkrídlovcov z okolia Gemera, ktoré autor zistil na tomto území začiatkom 19. storočia. 
Svoje literárne práce písal zväčša latinsky, ale učebnice sa snažil písať rečou ľudu. Na Slovensku však v tom čase neexistoval jednotný spisovný jazyk, a preto Bartholomeides napísal svoje učebnice v slovakizovanej bibličtine, čo bol jazyk Kralickej biblie. Bartholomeides pôsobil aj ako prekladateľ a zaoberal sa i speleológiou. Roku 1801 vypracoval mapu Aggteleckej jaskyne. Ku geografickým prácam možno pridať aj pojednanie o rieke Slanej. Bartholomeides nemal veľké možnosti, a preto väčšinu svojich prác robil z vlastného popudu a z vlastných prostriedkov. Vytvoril aj malý atlas pre školskú mládež. K priekopníckym dielam rátame mapy Gemera,Štítnickej doliny i mapu jaskýň aggtelecko-domickej sústavy.

</doc>
<doc id="165211" url="https://sk.wikipedia.org/wiki?curid=165211" title="Núbia">
Núbia

Núbia je geografická oblasť rozprestierajúca sa pozdĺž rieky Níl, v južnej časti Egyptu a severnom Sudáne. Väčšia časť Núbie sa nachádza v Sudáne. Len jedna štvrtina leží v Egypte. V staroveku jestvovala Núbia ako nezávislé kráľovstvo.
Núbijci rozprávajú minimálne dvoma nárečiami z núbijskej jazykovej skupiny, ktorá patrí spolu s jazykmi Nobiin, Kenuzi-Dongola, Midob a niekoľkými príbuznými nárečiami zo severných častí pohoria Nuba v južnom Kordofane do nílo-saharskej jazykovej rodiny. Ďalšie nárečie, Birgid, bolo používané aspoň do roku 1970 na sever od Njaly v Darfúre, ale v dnešnej dobe je mŕtve. Stará núbijčina bola používaná hlavne v náboženskej literatúre z 8. a 9. storočia po Kr. a je považovaná za predchodcu moderného jazyka Nobiin.
Pravek.
Archeologické nálezy naznačujú, že neolitická populácia údolia Nílu sem pravdepodobne prišla zo Sudánu rovnako ako zo Sahary a počas praveku tvorili všetky tri oblasti okruh s jednotnou kultúrou. Okolo roku 3800 pred Kr. vznikla prvá „núbijská“ kultúra označovaná ako skupina A. Jestvovala súčasne s mestskými štátmi preddynastického Horného Egypta kultúry Nakáda a bola s ňou etnicky i kultúrne podobná. Nálezy z Kustulu dokladajú, že okolo roku 3300 pred Kr. jestvovalo v oblasti jednotné kráľovstvo, ktoré udržiavalo významné obojstranné styky s nakádskou civilizáciou Horného Egypta, a to tak vo výmene kultúrnych poznatkov ako v miešaní obyvateľstva. Je možné, že tento útvar ovplyvnil zjednotenie Egypta a veľmi pravdepodobne prispel do fondu egyptskej ikonografie, trebárs bielou korunou a serechom, odznakmi neskorších faraónov. V čase prechodu k archaickej dobe si Nakáda pri svojej snahe o dobytie a zjednotenie Nílskeho údolia, ako sa zdá, podmanila Ta-Seti (kráľovstvo, v ktorom ležal Kustul) a pripojila ho k vznikajúcemu egyptskému štátu ako prvý egyptský nom. Zdá sa, že v čase prvej dynastie bola oblasť skupiny A celkom vyľudnená, pravdepodobne v dôsledku sťahovania ľudí na územia na západe a juhu. Skupina A začala upadať na začiatku 28. storočia pred Kr.
Následnícka kultúra v Núbii je označovaná ako skupina B. V skorších dobách sa predpokladalo, že ľud skupiny B vpadol do Núbie z inej oblasti, ale dnes väčšina historikov verí, že skupina B bola ochudobnenou skupinou A. Dôvody nie sú objasnené, ale tento vývoj mohol byť spôsobený egyptskou inváziou a plienením počínajúcim od tejto doby.
Verí sa, že Núbia slúžila ako obchodný priestor medzi Egyptom a tropickou Afrikou už pred rokom 3100 pred Kr. Egyptskí remeselníci používali eben a slonovinu z rovníkovej Afriky už pred týmto dátumom.
Starovek.
Núbia sa po prvý raz spomína v záznamoch o obchodnej výprave počas Starej ríše z roku 2300 pred Kr. Egypťania používali obchodnú sieť, ktorá viedla z Asuánu nad prvým nílskym kataraktom, najjužnejšej hranice Egypta v tomto období, cez Núbiu do tropickej Afriky, po ktorej do ich ríše prúdilo zlato, kadidlo, slonovina, ebenové drevo a exotické zvieratá. Tento obchod priniesol do Núbie bohatstvo a stabilitu. V časoch 6. dynastie bola už Núbia rozdelená na viacero malých kráľovstiev. O tom, či skupina C, ktorá prekvitala od roku 2240 do roku 2150 pred Kr., bola výsledkom ďalšieho vnútorného vývoja v Núbii alebo vpádu útočníkov, sa vedú spory. Medzi keramikou skupiny A a C jestvuje jednoznačná podobnosť, čo by mohlo poukazovať na obnovenie moci vyhnanej skupiny A alebo návrat k predošlým formám umenia. V tomto čase tiež došlo k vysychaniu Sahary, čo mohlo spôsobiť náhle nájazdy saharských kočovníkov. Keramika skupiny C je charakteristická vtláčaním čiar s bielou výplňou a napodobňovaním povrchu košov.
Počas Strednej ríše začal Egypt expandovať do Núbie, aby získal kontrolu nad obchodnou sieťou v severnej Núbii a priamy prístup k obchodu s južnou Núbiou. Egypťania vystavali sieť pevností siahajúcu až pod druhý nílsky katarakt. Zdá sa, že medzi posádkami pevností a miestnym obyvateľstvom bolo udržiavané mierumilovné spolužitie, ale ovplyvňovali sa len v minimálnej miere.
Súčasne so skupinou C jestvovala v Núbii aj kultúra panvicových hrobov nazvaná podľa plytkých hrobov. Príslušníci tejto kultúry sú spájaní s východným brehom Nílu, ale obe kultúry uršite udržiavali vzájomný styk. Keramika panvicových hrobov je charakterizovaná vtláčanými čiarami, ale v menšej miere ako pri skupine C, pričom medzi geometrickou výzdobou mala ponechaný voľný priestor.
Z kultúry skupiny C pochádza prvé kráľovstvo, ktorému sa podarilo zjednotiť veľkú časť oblasti, kráľovstvo Kerma nazvané podľa jeho predpokladaného hlavného mesta Kerma, jedného z najrannejších mestských osídlení v tropickej Afrike. V roku 1750 pred Kr. už boli králi Kermy dostatočne mocní, aby dokázali riadiť výstavbu rozsiahlych stavebných prác z nepálených tehál a vlastnili hroby s bohatou výbavou a ľudskými obeťami. Remeselníci boli zruční v práci s kovom a ich keramika predstihla aj egyptskú. Za Novej ríše obnovili Egypťania svoje výboje a podarilo sa im zničiť kráľovstvo Kerma a dosiahnuť až štvrtý nílsky katarakt. V dobách Thutmosa I., okolo roku 1520 pred Kr., bola podmanená celá severná Núbia. Egypťania vybudovali nové správne stredisko v Napate a využívali Núbiu ako zdroj zlata, ktoré robilo Egypt jednotkou v produkcii zlata na Blízkom východe.
Kuš.
Po svojom odchode zanechali Egypťania v Núbii trvalé dedičstvo, ktoré sa premiešalo s pôvodnými zvykmi a vytvoril základ kráľovstva Kuš. Kušiti prijali mnohé egyptské zvyklosti ako napríklad egyptské náboženstvo a stavbu pyramíd. Kráľovstvo Kuš pretrvalo dlhšie ako Egypt a v 8. storočí pred Kr. dokonca jeho vládcovia získal nadvládu nad Egyptom (tzv. Kušitská dynastia). Z kráľovstva sa nikdy nestala rímska provincia, Rimania s ním však obchodovali a najímali si Kušitov ako žoldnierov.
V tomto období došlo k rozpadu Núbie na menšie územia ovládané silnými jednotlivcami alebo generálmi, ktorí sa opierali o malé armády žoldnierov. Tieto skupiny viedli boj o nadvládu nad Núbiou, čo viedlo k oslabeniu celej zeme.
V istej dobe bol Kuš dobytý príslušníkmi skupiny Noba, od mena ktorých je možno odvodený názov Núbia (iným variantom je egyptské slovo "nub" označujúce zlato). Od tohto okamihu nazývali Rimania krajinu Nobatea. Dnešné výskumy v oblasti populačnej genetiky ukazujú, že v povodí Nílu existoval pohyb genetického materiálu v smere juh-sever. Podobne lingvistické doklady naznačujú, že Núbijci prišli plvodne z juhu alebo juhozápadu. Výskum na poli historickej lingvistiky naznačuje, že núbijská jazyková skupina nílo-núbijských jazykov sa musela oddeliť od núbijských jazykov, ktorými sa dosiaľ hovorí v pohorí Nuba v sudánskom Kordofane, pred aspoň 2500 rokmi.
Kresťanská Núbia.
Okolo roku 350 po Kr. na Núbiu zaútočilo etiópske kráľovstvo Aksúm a Kuš sa rozpadol. Na jeho mieste vznikli po istom čase tri menšie kráľovstvá: Nobatia s hlavným mestom Pachoras (dnes Faras) na severe, medzi prvým a druhým nílskym kataraktom, Makúria s hlavným mestom Stará Dongola v strede a Alódia s hlavným mestom Soba (neďaleko Chartúmu) na juhu. Nobatský kráľ Silko porazil okolo roku 500 po Kr. kočovný kmeň Blemmijov a zaznamenal svoje víťazstvo v gréckom nápise vytesanom na stenách chrámu v Talamis (dnes Kalabša).
Biskup Atanázius Alexandríjsky vysvätil istého Marka ako biskupa Fíl krátko pred svojou smrťou roku 373, čo dosvedčuje, že v 4. storočí kresťanstvo preniklo do Núbie. Ján Efezský zaznamenáva, že monofyzitský kňaz menom Julián obrátil kráľa Nobatie a jeho dvor okolo roku 545. Ján tiež poznamenáva, že kráľovstvo Alódia bolo obrátené okolo roku 569. Ján z Biscloria však zaznamenáva, že kráľovstvo Makúria bolo obrátené toho istého roku na rímskokatolícke kresťanstvo, čo by mohlo naznačovať, že Ján Efezský sa mýli. Pochybnosti o Jánovom svedectve zvyšuje záznam v kronike alexandríjskeho patriarchu gréckej ortodoxnej cirkvi Eutycha, ktorý uvádza, že roku 719 cirkev v Núbii prestúpila z gréckej ortodoxnej cirkvi k etiópskej ortodoxnej cirkvi.
V 7. storočí Makúria vzrástla natoľko, že sa stala dominantnou mocnosťou v núbijskej oblasti. Kráľovstvo bolo dostatočne silné, aby zastavilo rozširovanie islamu Arabmi, ktorí sa zmocnili Egypta. Po niekoľkých neúspešných útokoch vládcovia Egypta a Makúrie uzavreli dohodu o mierovom spolunažívaní a obchode. Táto zmluva vydržala šesť storočí. V priebehu storočí však príliv arabských obchodníkov priniesol do Núbie islam a ten postupne nahradil kresťanstvo. Okolo roku 1350 bol „kráľovský“ kostol v Dongole premenený na mešitu.
Moderná Núbia.
V 14. storočí sa vláda v Dongole rozpadla a Núbia sa ocitla v rukách Egypta. V nasledujúcich storočiach došlo k viacerým útokom na Núbiu a vzniku mnohých malých kráľovstiev. Severná Núbia bola podriadená priamo Egyptu, zatiaľ čo juh pripadol v 16. storočí sultanátu Sennar v dnešnom Sudáne. Na začiatku 19. storočia, počas vlády Mehmeta Aliho, sa dostala celá Núbia pod nadvládu Egypta a neskôr sa stala súčasťou Anglicko-egyptského kondomínia.
Po rozpade koloniálneho panstva v severnej Afrike bola Núbia rozdelená medzi Egypt a Sudán.
Mnohí egyptskí Núbijci boli prinútení vysťahovať sa kvôli vybudovaniu Asuánskej priehrady a vzniknutému Násirovmu jazeru. Dnes možno núbijské dediny nájsť na sever od Asuánu, na západnom brehu Nílu a na ostrove Elefantína. Mnohí žijú tiež v Káhire a ďalších veľkých mestách Egypta. Egyptskí Núbijci zvyknú byť omnoho viac socio-ekonomicky znevýhodnení v rámci Egypta ako sudánski Núbijci v rámci Sudánu.

</doc>
<doc id="165212" url="https://sk.wikipedia.org/wiki?curid=165212" title="Železničná trať Štrbské Pleso – Štrba">
Železničná trať Štrbské Pleso – Štrba

Ozubnicová železnica (OŽ) Štrba – Štrbské Pleso je jednou z dvoch ozubnicových železníc nachádzajúcich sa na Slovensku. Spája obec Štrbské Pleso s Tatranskou Štrbou. Trať obsahuje jedinú medziľahlú zastávku Tatranský Lieskovec. V sieti ŽSR nesie označenie ako železničná trať č. 182. Prevádzkovateľom dráhy sú Železnice Slovenskej republiky a prevádzkovateľom dopravy na dráhe je Železničná spoločnosť Slovensko, a. s.
Bývalá zubačka.
Na konci 19. storočia vzrastal záujem turistov o Vysoké Tatry. V tejto súvislosti vznikali požiadavky na pohodlnú dopravu turistov až do horských osád. Existencia Košicko-bohumínskej železnice, ktorá viedla v podhorí, a teda v neveľkej vzdialenosti od prosperujúcich tatranských osád, oživovala myšlienku železničného prepojenia. Obrovský záujem turistov bol obzvlášť o osadu Štrbské Pleso, ktorá mala okrem mnohých hotelov aj štatút liečivých kúpeľov (od roku 1885).
Na základe aj týchto podnetov bola v lete roku 1895 započatá výstavba vlastnej trate s dĺžkou . Stavbu viedli stavitelia zo Spišskej Novej Vsi, Adolf Niedenthal a Žigmund Kornhäuser. Prevádzka na dráhe začala necelý rok po začatí výstavby, 27. júla 1896.
Ozubnicová železnica mala rozchod a bola na nej použitá ozubnicová sústava Riggenbach. Železnica zo svojej údolnej stanice v Štrbe prekonávala do vrcholovej stanice na Štrbskom Plese prevýšenie s maximálnym stúpaním 127 ‰. Pozdĺž trate viedla paralelne cesta, s ktorou sa trať križovala celkovo 12 krát (bez priecestných zabezpečovacích zariadení). Jazdnú súpravu tvoril parný rušeň, ktorý tlačil pred sebou najviac 2 vozne.
Park vozidiel tvorili 2 parné rušne (výrobca Floridsdorf), 4 dvojosové osobné vozne a 2 dvojosové nákladné vozne vyrobené v roku 1896 budapeštianskou firmou Ganz. Prevádzka bola ukončená počnúc sezónou 1933, kedy bola pre nerentabilnosť nahradená autobusovou dopravou.
1970 – 2020.
V roku 1970 sa mali konať na Štrbskom Plese majstrovstvá sveta v klasickom lyžovaní. Okrem potrieb ubytovania a vybudovania športovísk vznikla požiadavka zabezpečenia kapacitnej dopravy. Táto skutočnosť oživila myšlienku znovuvybudovania ozubnicovej železnice. Idea bola schválená 7. mája 1968, kedy sa rozhodlo o vybudovaní elektrickej ozubnicovej železnice, ktorá mala okrem iného aj prebrať prúd turistov smerujúcich do Západných Tatier.
Nová zubačka bola vybudovaná na opustenom telese pôvodnej trate, odstránené boli úrovňové priecestia. Na rozdiel od pôvodnej zubačky využíva zrekonštruovaná trať ozubnicovú sústavu systému Strub. Jej dĺžka je 4,78 km, maximálne stúpanie 150 ‰, napájanie jednosmerným napätím 1 500 V. Vybudované boli nové staničné budovy v Štrbe aj vo vrcholovej stanici Štrbské Pleso, ktorá slúži aj pre potreby TEŽ. Vrcholová stanica pôvodnej ozubnicovej trate stála totiž na brehu jazera Štrbské pleso. V údolnej stanici Štrba bola ďalej vybudovaná nová krytá oceľová hala pre potreby zubačky a meniareň zabezpečujúca napájanie železnice elektrickou energiou. Väčšina zariadení pre stavbu železnice pochádzala z domácej produkcie, vybrané špeciálne zariadenia železničného zvršku dodala švajčiarska firma von-Roll.
Obnovenú železnicu odovzdali do prevádzky 20. februára 1970. Nová stanica na Štrbskom Plese je dodnes najvyššie položenou železničnou stanicou na Slovensku.
Súčasný park vozidiel tvoria tri dvojvozňové osobné jednotky 405.95 vyrobené švajčiarskou firmou SLM Wintherthur. Ďalej bola pre zabezpečenie prevádzky na obnovenej trati dodaná koľajová technika od švajčiarskeho výrobcu Brown-Boveri&amp;C. Išlo o prívesnú jednonápravovú snehovú frézu (ešte pred spustením prevádzky bola prebudovaná na dvojnápravovú), samopojazdnú adhézno-ozubnicovú motorovú drezinu MU 20.0001 (zničená pri nehode 1. februára 1991) a tri vozíky na prepravu batožiny.
V októbri 2018 Železničná spoločnosť Slovensko uzavrela kontrakt na dodávku nových vozidiel pre ozubnicovú trať Štrba – Štrbské Pleso.
2020 a 2021.
V júli 2020 bola premávka na trati zastavená a začala sa kompletná výmena pôvodnej trate a jej napojenie na trať TEŽ Poprad-Tatry – Štrbské Pleso. Úpravy súvisia s výmenou vozidiel, ktoré budú schopné pokračovať v jazde aj po štandardnej železničnej trati.
Podľa informácie z januára 2021 rekonštrukcia v hodnote 22 miliónov eur robená konzorciom Strabag a Swietelsky Slovakia mešká. Pôvodne mala rekonštrukcia trvať od 6. júla 2020 do 6. februára 2021 (náhradná autobusová doprava 7 mesiacov, práce maximálne 10), odovzdanie trate prebehlo v septembri 2021. 
Tender na nové súpravy bol vypísaný v júni 2018, v auguste 2018 bola podpísaná zmluva. Nové súpravy budú mať kapacitu len 90 miest oproti súčasným 124, budú však mať miesta pre invalidné vozíky, kočíky a bicykle. „Vozidlá sú vybavené WiFi systémom pre cestujúcich, klimatizované, majú moderný informačný systém a videosystém, ako aj zariadenie na počítanie cestujúcich. Vďaka nízkopodlahovému vyhotoveniu umožňujú pohodlný nástup a výstup cestujúcich,“ uviedol ich výrobca, švajčiarska firma Stadler. Súčasťou objednávky je aj rušeň na duálny elektrický a dieselový pohon, ktorý bude môcť byť diaľkovo ovládaný, čo je novinka na slovenských železniciach. 15. januára 2021 ZSSK priviezli prvú z týchto súprav, ktorá by mala premávať na zubačke a zároveň na trasách Poprad-Tatry – Starý Smokovec – Štrbské Pleso a Starý Smokovec – Tatranská Lomnica. Súprav bude 5 a nasadené by mali byť po dokončení skúšobných jázd na jeseň 2021. Zákazka stála takmer 39 miliónov eur.

</doc>
<doc id="165223" url="https://sk.wikipedia.org/wiki?curid=165223" title="Majstrovstvá sveta v ľadovom hokeji 1999">
Majstrovstvá sveta v ľadovom hokeji 1999

Majstrovstvá sveta v ľadovom hokeji 1999 A skupiny sa konali od 1. mája do 16. mája 1999 v Nórsku (v Lillehammeri, Hamare a Osle). Boli to v poradí 63. majstrovstvá sveta, organizovala ich Medzinárodná hokejová federácia IIHF. Ich víťazom sa stala reprezentácia Česka, ktorá zdolala vo finále v dvoch zápasoch Fínsko 3:1,a v druhom prehrali 1:4. V následnom predĺžení však vyhrali 1:0. Slovensko skončilo na siedmom mieste.

</doc>
<doc id="165227" url="https://sk.wikipedia.org/wiki?curid=165227" title="Hans Aßmann Freiherr von Abschatz">
Hans Aßmann Freiherr von Abschatz

Hans Aßmann Freiherr von Abschatz, tiež Johann Erasmus Freiherr von Abschatz (* 4. február 1646, Würbitz, Sliezsko; † 22. apríl 1699, Liegnitz) bol nemecký barokový lyrický básnik a prekladateľ.

</doc>
<doc id="165228" url="https://sk.wikipedia.org/wiki?curid=165228" title="Hans Erasmus Aßmann">
Hans Erasmus Aßmann



</doc>
<doc id="165229" url="https://sk.wikipedia.org/wiki?curid=165229" title="Opera seria">
Opera seria

Opera seria je operný žáner, ktorý vznikol na prelome 17. a 18. storočia ako reakcia na zmätené operné libretá barokovej opery 17. storočia. Dej týchto opier bol, mierne povedané, chaotický, často veľmi nepravdepodobný a obsahoval v sebe prvky komické i tragické, heroické výšiny aj lacnú pouličnú grotesku. Z tejto žánrovej "všehochuti" sa vyvinula opera buffo s výhradne komickými prvkami a opera seria s vážnymi a nadčasovými motívmi.
Autori opery seria sa snažili dosiahnuť kvalít antickej, respektíve francúzskej klasicistickej tragédie. Snažili sa aj o formálny návrat k antickému divadlu. Zachovávali preto jednotu miesta, deja i času a odstránili komické postavy. Téma bola tiež prevzatá z antických dejín a mýtov. Dej sa sústreďoval najmä na vznešené ideály, konflikt osobných záujmov a božských úmyslov s vysoko morálnym poslaním.
Klasická opera seria bola zaľudnená najmenej dvomi mileneckými pármi, ktoré cez početné protivenstvá došli k naplneniu svojich túžob a najmenej jedným podliakom, ktorý bol po zásluhe potrestaný, aby mu bolo v záverečnej scéne opery slávnostne odpustené. Diela boli potom korunované sobášom alebo sobášmi. Divák mal byť po zhliadnutí opery dojatý, morálne uspokojený a povznesený.
Táto dejová schéma dávala veľké možnosti skladateľovi aj interpretovi. Každá postava mala ihneď po príchode na javisko svoju samostatnú a aj zväčša recitatívom formálne oddelenú áriu. Nosnú dramatickou kostru deja tvorili práve árie, ktoré popri speváckych kvalitách umožňovali uplatniť aj herecké umenie interpreta. Práve opera seria vytvorila kult speváckych hviezd a zlatý vek kastrátov (Farinelli).
Je nepochybné, že tento štýl kládol vysoké požiadavky najmä na kvalitu libreta. Prvé diela tohto nového typu vznikali už koncom 17. storočia v prostredí literárnej akadémie "Arkádia" a jej prvým významným predstaviteľom sa stal spisovateľ, libretista a učenec Apostolo Zeno. K dokonalosti tento žáner priviedol Pietro Metastasio, spisovateľ a básnik, ktorého meno sa stalo symbolom celej jednej opernej epochy a ktorého dielo inšpirovalo skladateľov dobrých sto rokov. Jeho operné libretá pretrvali až do Mozartových čias a hrali sa dokonca ako činohry. Naopak, vyslovene činoherný spisovateľ Carlo Goldoni bol rovnako autorom mnohých vydarených operných libriet.
Medzi najvýznamejších hudobných skladateľov opera seria patrili Luigi Cherubini, Gaspare Spontini, Georg Friedrich Händel, Christoph Willibald Gluck a konečne aj v niekoľkých svojich operách (Idomeneo, La Clemenza di Tito) aj Wolfgang Amadeus Mozart.

</doc>
<doc id="165230" url="https://sk.wikipedia.org/wiki?curid=165230" title="Arkádia (rozlišovacia stránka)">
Arkádia (rozlišovacia stránka)



</doc>
<doc id="165235" url="https://sk.wikipedia.org/wiki?curid=165235" title="Farinelli">
Farinelli

Farinelli, vlastným menom "Carlo Broschi" (* 24. január 1705, Andria, Taliansko – † 15. júl 1782, Bologna) bol jeden z najslávnejších kastrátov-sopránov v histórii hudby 18. storočia.
Životopis.
Detstvo.
Narodil sa v Andrii v blízkosti Bari v provincii Apúlia v roku 1705. Jeho otec Salvatore bol v rokoch 1706 až 1709 starostom obce Cisternino. Starší brat Riccardo sa stal neskôr významným operným skladateľom a diplomatom. Od detských rokov bol žiakom chýrneho skladateľa a pedagóga Nicola Porporu. Vo veku šiestich až siedmich rokov podstúpil kastráciu. 
Pretože v tej dobe bolo zakázané účinkovanie žien na javisku, už v útlom veku chlapcov s krásnym hlasom kastrovali, aby sa zastavil ich hlasový vývoj, nedostavila sa mutácia a zostal zachovaný mimoriadny hlasový rozsah. Potom sa intenzívne počas desiatich rokov vzdelávali v hudobnej histórii, kompozícii, hre na čembalo a pochopiteľne sa školili v speváckej technike. Táto prax pretrvávala až do roku 1870, kedy po zjednotení Talianska bola kastrácia zakázaná.
V Neapole žila rodina Farini, ktorá svojimi stykmi a aj finančne podporovala týchto chlapcov, takže sa im všeobecne hovorilo „bratia Farinovci“. Z vďačnosti k svojim protektorom prijal Carlo Boschi umelecké meno Farinelli, ktoré sa stalo legendou. 
Pod vedením Nicola Porporu získal Farinelli hlas podmanivej krásy. Už ako chlapec sa stal známy po celom južnom Taliansku a dostal prezývku „il ragazzo“ (chlapec).
Vrcholné roky.
Na divadelnej scéne debutoval v roku 1720 v Porporovej opere „Angelica e Medoro“, v Ríme sa uviedol v ďalšej Porporovej opere „Eumene“. V nasledujúcich niekoľkých rokoch spieval na všetkých hlavných európskych dvoroch. Za jeho pozoruhodnú farbu hlasu, výraz, techniku spevu, hlasový rozsah, ktorý vraj činil tri a pol oktávy, aj príťažlivý zjav, ho nazývali Kráľom spevákov. Na jedno nadýchnutie vraj dokázal vyspievať 150 tónov a bol schopný držať tón dlhšie ako jednu minútu. Na radu cisára Karola VI. modifikoval svoj spevácky štýl, od púhej bravúry, vlastnej jeho učiteľovi Nicolo Porporovi, prešiel k väčšej jednoduchosti a dramatickosti.
V roku 1734 navštívil Londýn, aby podporil opernú spoločnosť, ktorú tam Porpora založil a ktorá mala konkurovať neotrasiteľnej pozícii G. F. Händla. Ani Farinellimu sa nepodarilo priniesť novej spoločnosti úspech, zato dosiahol mimoriadny osobný úspech. Princ z Walesu a kráľovský dvor ho zahrnul slávou a darmi, takže Farinelli zotrval v Londýne tri roky.
Po zastávke vo Francúzsku, kde spieval na dvore Ľudovíta XV., odišiel do Španielska, kde plánoval stráviť niekoľko mesiacov, ale nakoniec tu zostal 25 rokov. Kráľovnou bol angažovaný, aby svojim spevom liečil kráľa Filipa V. z melanchólie. Desať rokov spieval denne kráľovi stále rovnaké piesne. Za odmenu bol menovaný prvým ministrom, ale bez akýchkoľvek právomocí.
Krátko po nástupe kráľa Ferdinanda VI. (1746) bol vymenovaný za riaditeľa divadiel v Madride a Aranjuez. Dostal rytiersky titul a dekorovali ho radom Calavatorovho kríža. Svoj vplyv využil na založenie talianskej opery v Madride. Bol blízkym priateľom Domenica Scarlattiho, ďalšieho neapolského skladateľa trvalo žijúceho v Španielsku.
Po nástupe Karola III. na španielsky trón (1759) sa vrátil do Talianska a zvyšok života prežil v Bologni so svojim priateľom Pietrom Metastasiom. Zomrel niekoľko mesiacov po Metastasiovej smrti 15. júla 1782.
Farinelli nielen spieval, ale aj hral na čembalo a violu d´amore. Skomponoval niekoľko príležitostných piesní, árií a čembalových sonát.
Znovuzrodenie.
O Farinelliho živote a sláve nakrútil režisér Gerard Corbiau úspešný film s hudbou jeho brata Riccardo Broschi, Nicolu Porporu, Johanna Adolfa Hasseho, Georga Friederich Händla a Giovanni Battistu Pergolesiho. Farinelliho party, ktoré žiadny zo súčasných spevákov nie je schopný zaspievať, boli v tomto filme rozdelené medzi kontratenora D. L. Ragina a sopránistku Ewu Mallas-Godlewskú, zostrihané a potom počítačovo spracované, aby sa dosiahla jednotná farba hlasu. Úspech filmu vyvolal renesanciu záujmu nielen o Farinelliho, ale aj o barokovú operu vôbec.
Film nie je však prvým umeleckým stvárnením Farinelliho života. Daniel Auber (17821871) skomponoval na túto tému operu na text Euge`ne Scriba.

</doc>
<doc id="165237" url="https://sk.wikipedia.org/wiki?curid=165237" title="Carlo Broschi">
Carlo Broschi



</doc>
<doc id="165239" url="https://sk.wikipedia.org/wiki?curid=165239" title="MetLife Building">
MetLife Building

MetLife Building, pôvodne Pan Am Building, je mrakodrap ležiaci v Midtown Manhattane v New Yorku na 200 Park Avenue. Pan Am Building bola najväčšia obchodná budova na svete v čase svojho otvorenia 7. marca 1963. Je významná časť siluety Manhattanu a jedna z päťdesiatich najvyšších budov v USA.
Architektúra.
Budovu navrhol Emery Roth so synmi s pomocou Gropiusa a Belluschiho. Stala sa ukážkou brutalistického medzinárodného štýlu mrakodrapov. Je čisto komerčná s rozsiahlymi poschodiami, jednoduchou výzdobou a absenciou akýchkoľvek luxusných detailov v exteriéri aj v interiéri. Budova má výhodnú polohu, predovšetkým vďaka blízkej polohe ku Grand Central Terminal.
Napriek tomu sa stala táto budova najviac nenávideným mrakodrapom v meste. V roku 1987 lifestylový magazín New York uverejnil prieskum podľa ktorého by si demoláciu MetLife (resp PanAm) prialo najviac obyvateľov mesta. Prispieva k tomu fakt, že budova svojím pôdorysom vybočuje z mriežky newyorských ulíc, čím vyčnieva a značne kontrahuje s okolitými budovami, hlavne s Hemsley Building. Dnes je budova jednou z najrozpoznateľnejších budov mesta aj keď väčšina obyvateľov jej nevie prísť na meno.
Mnoho najvplyvnejších svetových architektov budovu schvaľuje. Svojím tvarom je veľmi podobná Pirelli Tower v Miláne. Budova MetLife je presne prepracovaná do tvaru kosoštvorca, vďaka čomu nadobúda monumentálny charakter. Na rozdiel od ostatných stavieb postavených v tejto dobe je fasáda MetLife je silno prefabrikovaná, čím sa odkazuje na historický dizajn predchádzajúcich stavieb.
Budova bola tiež známa svojím heliportom z ktorého bolo možné dostať sa za sedem minútletu na medzinárodné letisko Johna F. Kennedyho. Táto služba fungovala len medzi 21. januárom 1965 a 18. februárom 1968 a počas niekoľkých mesiacov v roku 1977. Jeho prevádzka bola ukončená po katastrofe pri ktorej zahynulo päť ľudí. Pri pristávacom manévri 16. mája došlo k nehode, keď sa helikoptéra Sikorsky S-61L potom čo dosadla na plochu, prevrátila sa na bok a jej stále spustené rotory zabili 4 ľudí, ktorí čakali vonku na nástup.
Nájomnici.
Aerolinky Pan American World Airways boli dlhú dobu vlastníkom budovy. Ich logo bolo vyobrazené na severnej a južnej fasáde, ich symbol pripomínajúci zemeguľu bol zobrazený na zvyšných dvoch fasádach. V roku 1981 budovu odkúpila poisťovacia spoločnosť Metropolitan Life. Keď Pan Am ukončil činnosť v roku 1991, MetLife nahradil pôvodné loga Pan Amu na severnej a južnej strane a budovu bola premenovaná na MetLife Building. Neformálne MetLife Tower.
V roku 2005 MetLife budovu predal za 1,72 miliardy USD , čo bola v tej dobe najvyššia suma vyplatená za administratívnu v dejinách Spojených štátov. Kupcom boli realitná spoločnosť "Tishman Speyer Properties, New York City Employees Retirement System" („dôchodkový systém newyorských zamestnancov“) a "New York City Teachers Retirement Systém" („dôchodkový systém newyorských učiteľov“).
Okrem MetLife, v budove sídli mnoho ďalších firiem, medzi nimi sú napríklad Dreyfus Corporation, najväčšia kancelária Greenberg Traurig, newyorské kancelárie Barclays Bank, CB Richard Ellis, Gibson, Dun nand Crutcher, Hunton and Williams alebo Winston and Strawn.

</doc>
<doc id="165240" url="https://sk.wikipedia.org/wiki?curid=165240" title="Skidmore, Owings &amp; Merrill">
Skidmore, Owings &amp; Merrill



</doc>
<doc id="165244" url="https://sk.wikipedia.org/wiki?curid=165244" title="Vadžet">
Vadžet

Vadžet alebo Vadžit alebo Vedžet (), grécky Udžo, Uto, Edžo alebo Buto bola pôvodne miestna bohyňa mesta nesúceho rovnaké meno, Per-Vadžet (Buto). V tejto funkcii ochranného božstva bola spojená so zemou, a preto jej bola prisudzovaná podoba hada, zvyčajne kobry, ktorá sa hojne vyskytovala v okolí mesta. Jej meno znamená „Vo farbe papyrusu“, čo odkazuje na farbu kobrej kože.
Časom sa Vadžet vyvinula v ochrannú bohyňu celého Dolného Egypta. Pretože bola spájaná so zemou, bola považovaná za manželku Hapihi, boha Nílu, ktorý zemou pretekal. Spolu s Nechbet, ochrannou bohyňou Horného Egypta, bola známa ako "Dve pani (faraóna)".
Vadžet bola zobrazovaná ako kobra, čo viedlo k tomu, že bola zamieňaná za inú bohyňu, Renenutet, a nakoniec s ňou splynula. Objavuje sa často na hlave boha Ré ako ureus, teda had ovinutý okolo slnečného kotúča, v ďalšej úlohe ochrankyne, tentoraz slnečného boha. Egyptské slovo vedžet označuje modrú farbu, ktorá je používaná aj pre ľudské oko, preto začala byť Vadžet spájaná s Okom Horovým. V neskoršej dobe bola zobrazovaná ako žena s hlavou hada alebo ako žena korunovaná ureom.
Po tom, ako sa Vadžet stala Réovou ochrankyňou, začala byť spájaná aj s ohňom a teplom, pretože údajne dokázala zoslať oheň na tých, ktorí by chceli na slnečného boha zaútočiť. V dôsledku toho bola neskôr stotožnená s bohyňou Bastet, ktorá rovnako symbolizovala Dolný Egypt, ako Vadžet-Bast. Pod týmto menom bola Vadžet zobrazovaná s hlavou leva, čo bola pôvodná podoba Bast. Po nástupe silného kultu boha Amona a nastolení jeho manželky, ochrannej bohyne Mut, Vadžet splynula s touto bohyňou ako Mut-Vadžet-Bast.

</doc>
<doc id="165245" url="https://sk.wikipedia.org/wiki?curid=165245" title="Pervadžet">
Pervadžet

Pervadžet (aj Per-Vadžet, ) ← Džebu (), pôvodne dvojsídlo Pe-Dep (), v helenistickom období Buto (alt. Bouto, Boutos, Butos, Boutosos, Butosos, , , ), bolo staroegyptské hlavné mesto 5. dolnoegyptského nomu, ležiace 95 km východne od Alexandrie, v nílskej delte. Grécky názov je odvodený od mena bohyne Mut, ktorá v neskorších dobách splynula s miestnou bohyňou Vadžet, a od tej je zas odvodené egyptské pomenovanie mesta vo význame „Príbytok Vadžet“. Pervadžet bol postavený ma nílskom Sebenytskom ramene, neďaleko od jeho ústia a na južnom brehu Butského jazera. Dnes sa na tomto mieste nachádza "Kem Kasír".
Pervadžet pôvodne pozostával z dvoch miest – Pe a Dep, ktoré sa spojili do jedného urbanistického celku. Bohyňa Vadžet bola pôvodne miestne božstvo a ochrankyňa tunajšej veštiarne. V dobe Ptolemaiovcov bol Pervadžet hlavným mestom nílskej delty, či podľa Herodiána hlavnou osadou. Herodotos ho označuje ako hlavné mesto Chemmitského nomu, Klaudios Ptolemaios Ftenotitského nomu a Plínius Starší jednoducho oblasti Fteneta.
Pervadžet mal veľký význam už v preddynastickom období starovekého Egypta. Archeologické nálezy dokladajú, že po zjednotení Egypta nahradila kultúra Horného Egypta miestnu kultúru, čo umožňuje presnejšie sledovať samotný proces zjednotenia.
Mesto bolo v staroveku preslávené svojim chrámom a veštiarňou zasvätenou bohyni Vadžet, ktorú Gréci stotožňovali so svojou bohyňou Léto alebo Ladónou. Na počesť bohyne sa v Pervadžete konali každoročné slávnosti. Okrem tohoto chrámu sa v meste nachádzala aj menšia svätyňa boha Hora a bohyne Bastet.

</doc>
<doc id="165246" url="https://sk.wikipedia.org/wiki?curid=165246" title="Vrbovský potok">
Vrbovský potok

Vrbovský potok môže byť:

</doc>
<doc id="165248" url="https://sk.wikipedia.org/wiki?curid=165248" title="Vrbovský potok (prítok Inovca)">
Vrbovský potok (prítok Inovca)

Vrbovský potok je potok v severnom výbežku Podunajskej nížiny, na hranici okresov Trenčín a Bánovce nad Bebravou. Je to pravostranný prítok Inovca, meria 1,8 km a je tokom VI. rádu.
Prameň.
Pramení na podhorí Považského Inovca, na okraji Nitrianskej pahorkatiny, v časti Bánovská pahorkatina, na juhovýchodnom svahu vrchu Rovniny (424,0 m n. m.) v nadmorskej výške približne 322 m n. m. 
Opis toku.
Od prameňa tečie východojuhovýchodným smerom cez lokalitu Vrbovce, následne tečie prechodne na východ a napokon sa stáča k ústiu na severovýchod. Nepriberá žiadne významné prítoky. Do Inovca sa vlieva juhojuhovýchodne od obce Dubodiel v nadmorskej výške 265,8 m n. m.

</doc>
<doc id="165249" url="https://sk.wikipedia.org/wiki?curid=165249" title="Perusir">
Perusir

Perusir (aj Per-Usir, ) alebo Džedu (), pôvodne Andžu, v helenistickom období Busiris (, ), bolo staroegyptské mesto v Dolnom Egypte, na mieste dnešného mesta "Abú Sír Bana". V staroveku bolo hlavným mestom 9. dolnoegyptského nomu. Nachádzalo sa na západ od Saidy, neďaleko fatnického ústia na západnom brehu damietského ramena Nílu.
Perusir („Usireho príbytok“), ako to napovedá jeho meno, bol považovaný za jedno z rodísk boha Usira ( → Busiris). Slávnosť bohyne Eset v Perusire sa považovala v dôležitosti a nádhere za druhú v poradí hneď po sviatku bohyne Bastet v Perbastete (Bubastis, D18). Z mesta sa do dnešných čias zachovali pomerne veľké pozostatky.
Chrám bohyne Eset (Isis) s malou vieskou, ktorá okolo neho vznikla, stál pravdepodobne neďaleko od mestských múrov, keďže Plínius spomína "Isidis oppidium" v susedstve mesta. Zrúcanina chrámu je dodnes viditeľná niečo na sever od Abú Síru ako dedinka "Bahhejt".

</doc>
<doc id="165251" url="https://sk.wikipedia.org/wiki?curid=165251" title="Bratinovský potok">
Bratinovský potok

Bratinovský potok je potok v južnej časti okresu Trenčín. Je to pravostranný prítok Inovca, má dĺžku 4,6 km a je tokom VI. rádu.
Prameň.
Pramení v Považskom Inovci, v podcelku Vysoký Inovec, na juhovýchodnom svahu Močiarov (826,5 m n. m.) v nadmorskej výške približne 620 m n. m. 
Opis toku.
Od prameňa tečie juhovýchodným smerom popri samote Jedľová na pravom brehu, vytvára oblúk prehnutý na juh a sprava ďalej priberá krátky prítok z lokality Močiar. Potom vstupuje do Nitrianskej pahorkatiny, do časti Bánovská pahorkatina, kde sa najprv esovito stáča, pričom vytvára oblúk prehnutý na juh a sprava priberá prítok zo severoseverozápadného svahu Rovnín (424,0 m n. m.). Následne priberá ľavostranný prítok (304,8 m n. m.) z lokality Bratinovec a ďalej pokračuje juhovýchodným smerom. Na dolnom toku ešte priberá krátky pravostranný prítok z lokality Hrabovka a juhojuhovýchodne od obce Dubodiel ústi v nadmorskej výške cca 276 m n. m. do Inovca.

</doc>
<doc id="165252" url="https://sk.wikipedia.org/wiki?curid=165252" title="Three World Financial Center">
Three World Financial Center

Three World Financial Center je jeden z tridsiatich najvyšších mrakodrapov v New Yorku. Patrí do komplexu Svetového finančného centra a stojí na West Street medzi Liberty Street a Vesey Street v Lower Manhattane. S výškou 225 m je budova najvyššia zo štyroch budov v komplexe Svetového finančného centra. Má podobný dizajn ako budova Two World Financial Center až na strechu, ktorá je v 3WFC pyramída a vo 2WFC kopula.
Budova je okrem iných spoločností hlavné sídlo spoločnosti American Express. Budova je ukážkou postmodernej architektúry, navrhli ju César Pelli &amp; Associates a Haines Lundberg Waehler, výstavba stála $800 000 000 a prebiehala v rokoch 1985 až 1986. Budova disponuje 195 000 m² využiteľného kancelárskeho priestoru a má 51 poschodí.
Budova Three World Financial Center bola kriticky poškodená padajúcimi troskami z veží Svetového obchodného centra 11. septembra 2001. Juhovýchodný roh budovy bol ťažko štrukturálne poškodený, hoci dôsledky neboli dostatočné pre ohrozenie kolapsu budovy. Budova bola uzavretá pre opravu až do mája 2002.

</doc>
<doc id="165253" url="https://sk.wikipedia.org/wiki?curid=165253" title="Cebnucer">
Cebnucer

Cebnucer () alebo Sebennytos ( / ) alebo , dnes Samanúd (), bolo staroveké mesto v Dolnom Egypte. Ležalo na Damietskom (sabenytskom) ramene Nílu v jeho delte. Bol hlavným mestom 12. dolnoegyptského nomu.
Cebnucer sa nachádzal takmer presne východným smerom od ďalšieho antického mesta Saj. V staroveku bol významným komerčným centrom, v ktorom sa stretával Dolný Egypt s Mennoferom. Mesto stálo na polostrove medzi Nílom a Sebennytským jazerom (dnes "Burlos"), avšak zanedbanie starostlivosti o kanále v jeho okolí a nánosy bahna mesto takmer pochovali. V jeho lokalite stál chrám zasvätený miestnemu bohovi Inheret-Šu. Dnes z neho zostali iba ruiny. 
Cebnucer je známy ešte z dvoch dôvodov. Údajne sa v ňom zastavila počas svojho pobytu v Egypte Svätá rodina a bol rodiskom egyptského historika Manehta.

</doc>
<doc id="165254" url="https://sk.wikipedia.org/wiki?curid=165254" title="Slamený potok">
Slamený potok

Slamený potok je krátky potok v severom výbežku Podunajskej nížiny, v centrálnej časti okresu Bánovce nad Bebravou. Je to pravostranný prítok Bebravy, meria 2 km a je tokom V. rádu.
Prameň.
Tečie v Nitrianskej pahorkatine, v časti Bánovská pahorkatina, východojuhovýchodne od kóty 282 m v oblasti Žužlatín, v nadmorskej výške približne 230 m n. m. 
Opis toku.
Od prameňa tečie najprv juhovýchodným smerom, následne sa stáča a pokračuje juhojuhovýchodným smerom. Tečie územím západne od Malých Chlievan, podteká cestu III. triedy z Bánoviec nad Bebravou do Dvorca a západne od mesta Bánovce nad Bebravou sa v nadmorskej výške cca 193,5 m n. m. vlieva do Bebravy. Na hornom toku preteká územím rozbrázdeným viacerými výmoľami na ľavom brehu.

</doc>
<doc id="165255" url="https://sk.wikipedia.org/wiki?curid=165255" title="Hor-Aha">
Hor-Aha

Aha alebo Hor-Aha je v súčasnosti považovaný za 2.vládcu 1. dynastie starovekého Egypta (za prvého je považovaný Narmer). Jeho totožnosť, život a dokonca i poradie v zozname vládcov je sporné, pretože pre toto obdobie egyptských dejín nám chýbajú hodnoverné záznamy.
Ak máme veriť staroegyptským zdrojom, jeho otcom bol kráľ Narmer, zjednotiteľ Egypta. Meno Hor-Aha (Hor bojujúci) je trónne meno, rodné meno tohoto vládcu bolo Itej. Aha sa stal kráľom približne v 33. La roku a vládol do 62 rokov. Podľa povesti ho odniesol hroch, zviera boha Sutecha. Podľa iného podania zahynul Hor-Aha pri love hrocha, ak by bol legendárnym kráľom Menim.
Podľa niektorých egyptológov bol Hor-Aha v skutočnosti Meni, a teda on prvý zjednotil Egypt.

</doc>
<doc id="165257" url="https://sk.wikipedia.org/wiki?curid=165257" title="Kochnáčsky potok">
Kochnáčsky potok

Kochnáčsky potok je potok v severnom výbežku Podunajskej pahorkatiny, v západnej časti okresu Bánovce nad Bebravou. Je to pravostranný prítok Hradnianskeho potoka, meria 3,1 km a je tokom VII. rádu.
Prameň.
Tečie v Nitrianskej pahorkatine, v geomorfologickej časti Bánovská pahorkatina, na severoseverovýchodnom svahu Podhlinia (332,6 m n. m.) v nadmorskej výške približne 280 m n. m. 
Opis toku.
Od prameňa tečie sprvu juhovýchodným smerom lesnatým prostredím, následne sa stáča na východ a z ľavej strany priberá prítok z oblasti Kopanice, prameniaci južne od kóty 319,2 m. Potom sa esovito stáča a k ústiu pokračuje juhovýchodným smerom. Na území obce Malá Hradná, juhovýchodne od miestnej časti Kochnáč, sa v nadmorskej výške cca 224,5 m n. m. vlieva do Hradnianskeho potoka.

</doc>
<doc id="165258" url="https://sk.wikipedia.org/wiki?curid=165258" title="Jitka Asterová">
Jitka Asterová

Jitka Asterová (* 7. december 1959, Praha) je česká herečka. Pôsobila 9 rokov ako moderátorka v rádiu Frekvence 1.. S podnikateľom Tomášom Linhartom má 2 deti, dcéru Annu (* 1994) a o 6 rokov mladšieho syna Adama.
Po absolvovaní DAMU (1985) hosťovala v pražských divadlách Činoherní klub, Hudební divadlo a Ungelt. Predstavuje typ dynamickej, všestrannej herečky s výrazným komediálnym talentom. Z divadelných úloh: Brook Ashtonová (M. Frayn Bez roucha), Jenny (V. Havel Žebrácká opera), Líza (B. Hrabal Obsluhoval jsem anglického krále), Izabela Pellegrino (A. Guelma Jean a já). 

</doc>
<doc id="165263" url="https://sk.wikipedia.org/wiki?curid=165263" title="Jakub IV. (Škótsko)">
Jakub IV. (Škótsko)

Jakub IV. (* 17. marec 1473, Stirling, Škótsko – † 9. september 1513, Flodden) bol škótsky kráľ, ktorý vládol v rokoch 1488 – 1513; syn Jakuba III. a Margaréty Dánskej, manžel anglickej princeznej Margaréty Tudorovej, otec Jakuba V., starý otec škótskej kráľovnej Márie I., švagor anglického kráľa Henricha VIII.
Začiatok vlády.
Keď jeho otca zabili v bitke pri Sauchieburne 11. júna 1488, pätnásťročný Jakub získal trón a 24. júna 1488 bol korunovaný v Scone za škótskeho kráľa. Rebeli, ktorí sa zhromaždili pri Sauchieburne, zachádzali s Jakubom pravdepodobne ako s bábkou. Jakub rýchlo dokázal, že odkáže byť úspešným vládcom. Porazil povstanie v roku 1489, začal sa priamo zaujímať o vykonávanie spravodlivosti a v roku 1493 konečne získal pod kontrolu aj Johna McDonalda II., lorda Ostrovov. 
Jakub mal veľmi dobré vzdelanie a tvrdilo sa, že plynulo hovoril škótsky, anglicky, škótskou gaelčinou, latinsky, francúzsky, nemecky, taliansky, flámsky, španielsky a dánsky; bol tiež patrónom škótskeho básnika Williama Dunbara. Bol skutočným renesančným princom so záujmom o praktické a vedecké záležitosti. V roku 1506 udelil kráľovskú listinu "Kráľovskej univerzite praktického lekárstva" v Edinburghu, zmenil hrad Edinburgh na jedno z popredných britských vojenských zlievarní, a v roku 1505 privítal založenie prvej škótskej tlačiarne. Jakub tiež miloval lode a videl, ako je pre Škótsko dôležité mať veľké loďstvo. Získal 38 lodí pre "Škótske kráľovské loďstvo" a založil dve nové lodenice. Jeho najlepšou loďou, ktorú spustili na vodu v roku 1511, bola loď "Michael", ktorá vážila 1000 ton, bola 240 stôp dlhá a bola najväčšou loďou v Európe. 
Manželstvo a potomkovia.
Po určitú dobu podporoval uchádzača o anglický trón Perkina Warbecka, no napokon konečne uznal, že mier medzi Škótskom a Anglickom bol v záujme oboch krajín, a tak v roku 1502 podpísal dohodu o trvalom miery a 8. augusta 1503 sa v Holyroodskom opátstve v Edinburghu oženil s anglickou princeznou – dcérou Henricha VII. – Margarétou Tudorovou. S ňou mal 5 detí: tri deti zomreli ešte v detstve, a prežili až syn Jakub, budúci následník trónu, a po ňom to bol ešte Alexander, ktorý sa narodil až po smrti Jakuba IV., a žil len necelé dva roky. 
Okrem legitímnych potomkov mal Jakub IV. aj sedem nemanželských detí so štyrmi rôznymi milenkami. S Janet Kennedyovou mal syna Jamesa Stewarta, 1. grófa z Moray, a dve ďalšie deti, ktoré zomreli v detstve. S Marion Boydovou mal syna Alexandra Stewarta, arcibiskupa zo St. Andrews a dcéru Katarínu Stewartovú, ktorá sa vydala za Jamesa Douglasa, 3. grófa z Mortonu. S Margarétou Drummondovou mal dcéru Margarétu a s Isabel Buchananovou, dcérou Jamesa Stewarta, 1. grófa z Buchananu, mal lady Janet Stewartovú.
Nezhody s Anglickom.
Keď vypukla vojna medzi Anglickom a Francúzskom ako výsledok tzv. "talianskych vojen" (1494 – 1559), Jakub sa ocitol vo veľmi ťažkej pozícii, pretože jeho záväzky k „Starej koalícii“ (a teda aj k Francúzsku) sa dostali do konfliktu so záväzkami z roku 1502, ktoré mal k Anglicku. Nový anglický kráľ Henrich VIII. sa v roku 1513 pokúsil o inváziu do Francúzska, a Jakub zareagoval vyhlásením vojny Anglicku. Keď viedol invázne vojsko na juh, dúfal, že neprítomnosť Henricha VIII. bude pre neho výhodou, no miesto toho ho spolu s mnohými jeho urodzenými i jednoduchými vojakmi čakala len smrť. Ničivou bitkou na Floddenskom poli, ktorá sa odohrala septembra 1513, sa skončilo zapojenie Škótska do vojny.
Smrť.
Telo, ktoré považovali za Jakubove, bolo premiestnené z bojového poľa a prevezené do Londýna, kde bolo pochované. Pretože bol exkomunikovaný, zakonzervované telo položili nepochované na mnoho rokov do kláštora v Sheene, v Surrey, a odtiaľ sa počas reformácie stratilo. Jakubov plášť postriekaný krvou bol poslaný Henrichovi VIII. do Anglicka (a potom do Francúzska k jeho výprave).
Dedičstvo.
Jakubove rozhodnutie napadnúť Anglicko je často považované za neuvážené. Nepochybne jeho smrť viedla k dlhotrvajúcej nestabilite v Škótsku. Povesti však tvrdia, že Jakub prežil a odišiel do exilu, ale nie je to doložené nijakými dôkazmi.
Jakub IV. je tiež dôležitým v škótskej histórii aj tým, že je posledným škótskym kráľom, ktorý hovoril škótskou gaelčinou.

</doc>
<doc id="165264" url="https://sk.wikipedia.org/wiki?curid=165264" title="Cípec">
Cípec

Cípec je potok v juhovýchodnej časti okresu Trenčín. Je to ľavostranný prítok Svinice, má dĺžku 5,2 km a je tokom VI. rádu.
Prameň.
Pramení v juhozápadnom výbežku Strážovských vrchov, v podcelku Trenčianska vrchovina, v časti Ostrý, na juhovýchodnom svahu Ostrého vrchu (767,5 m n. m.) v nadmorskej výške približne 400 m n. m.
Opis toku.
Od prameňa tečie juhojuhovýchodným smerom, vstupuje do Nitrianskej pahorkatiny, do časti Bánovská pahorkatina a preteká intravilánom obce Neporadza. Pod obcou sa stáča, vytvára výrazný oblúk prehnutý na západ a sprava priberá najprv prítok prameniaci na okraji intravilánu Rožňovej Neporadze a potom občasný prítok prameniaci západne od nej. Na dolnom toku už tečie znovu juhojuhovýchodným smerom okrajom lokality Matejove Lazy, preteká okrajom intravilánu obce Svinná a podteká štátnu cestu číslo 9. Severozápadne od centra spomenutej obce sa v nadmorskej výške cca 239,5 m n. m. vlieva do Svinice.

</doc>
<doc id="165265" url="https://sk.wikipedia.org/wiki?curid=165265" title="Web mining">
Web mining

Web mining je využitie techník data miningu na automatické objavovanie a extrahovanie informácií z webových dokumentov a služieb. Zahŕňa celý proces objavovania potencionálne užitočnej alebo predtým neznámej informácie alebo poznatku z prostredia webu.
Použitie.
Venuje sa riešeniu úloh:

</doc>
<doc id="165267" url="https://sk.wikipedia.org/wiki?curid=165267" title="Sviniansky potok">
Sviniansky potok

Sviniansky potok je potok v južnej časti okresu Trenčín. Je to ľavostranný prítok Svinice, má dĺžku 8,5 km a je tokom VI. rádu.
Prameň.
Pramení v severnej časti Považského Inovca na juhovýchodnom svahu Javoria (729,1 m n. m.) v nadmorskej výške približne 670 m n. m. 
Smer toku.
Od prameňa tečie sprvu severoseverovýchodným smerom cez Krásnu dolinu, v strednej časti doliny pokračuje východoseverovýchodným smerom, v jej dolnej časti potom východným smerom. Po vstupe do Nitrianskej pahorkatiny tečie najprv juhovýchodným smerom, následne tečie na východ popri obci Trenčianske Jastrabie a pod obcou sa stáča opäť na juhovýchod. Medzi sútokom s Mitickým potokom a ústím do Svinice tečie východojuhovýchodným smerom.
Ústie.
Do Svinice sa vlieva na území obce Svinná, západoseverozápadne od jej centra, pri osade Ihličie, v nadmorskej výške cca 244 m n. m. 
Obce.
Preteká katastrálnymi územiami troch obcí:

</doc>
<doc id="165271" url="https://sk.wikipedia.org/wiki?curid=165271" title="Max Frisch">
Max Frisch

Max Frisch (* 15. máj 1911, Zürich, Švajčiarsko – † 4. apríl 1991, Zürich) bol švajčiarsky spisovateľ, dramatik a architekt.
Život.
Pochádzal z rodiny architekta. Študoval najprv germanistiku na univerzite v Zürichu, no po smrti otca pre nedostatok financií musel štúdiá prerušiť. Pracoval ako novinár v redakcii novín "„Neue Züricher Zeitung“". V rokoch 19331935 cestoval po východnej a južnej Európe, a tiež po prvýkrát navštívil Nemecko. V rokoch 19361941 študoval v Zürichu architektúru. Po úspešnom ukončení štúdií začal pracovať ako architekt a otvoril si vlastnú kanceláriu. V roku 1947 spoznal v Zürichu Bertolta Brechta, a v roku 1951 odišiel na Rockefellerovo štipendium do USA.
Max Frisch sa zúčastnil v roku 1948 na Mierovom Kongrese vo Vroclave. V roku 1955 definitívne zatvoril svoju kanceláriu architekta a od tej doby sa venoval výlučne literárnej tvorbe. Počas svojej kariéry bol mnohokrát za svoju prácu vyznamenaný rôznymi literárnymi cenami (napr. cenou Georga Büchnera, cenou Friedricha Schillera a cenou Hermanna Hessa).
V svojej tvorbe Max Frisch odsudzuje fašizmus a iné prejavy totalitarizmu. Vykresľuje situácie súčasného človeka s jeho ťažkosťami a spoločenskými obmedzeniami a tiež vplyv technokratickej civilizácie na jeho život.

</doc>
<doc id="165272" url="https://sk.wikipedia.org/wiki?curid=165272" title="Medal of Honor (séria)">
Medal of Honor (séria)

Medal of Honor je séria videohier žánru FPS. Prvá hra bola vyvinutá spoločnosťou DreamWorks Interactive (teraz známa ako DICE Los Angeles, predtým Danger Close Games) a vydaná spoločnosťou Electronic Arts pre PlayStation v roku 1999. Nasledovala séria hier, ktoré zahŕňali viaceré rozšírenia, rôzne konzolové platformy a osobné počítače.
Prvých 12 hier sa odohráva v období druhej svetovej vojny. Hlavnými postavami sú zvyčajne elitní členovia Úradu strategických služieb (OSS). Novšie hry sa zameriavajú na modernú vojnu.
Príbeh prvých troch hier vytvoril filmový režisér a producent Steven Spielberg.
Hudbu v tejto sérii tvorili Michael Giacchino, Christopher Lennertz a Ramin Djawadi.

</doc>
<doc id="165274" url="https://sk.wikipedia.org/wiki?curid=165274" title="Rudolf Schenker">
Rudolf Schenker

Rudolf Schenker (* 31. august 1948, Hildesheim, britská okupačná zóna Nemecka) je sprievodný gitarista a zakladateľ nemeckej hard rockovej skupiny Scorpions.
Rudolf Schenker bol ako malý veľmi ovplyvnený hudbou a gitarami, ako vtedy takmer každé dieťa narodené v povojnovom období. Keď mal 17. rokov, založil skupinu Scorpions. Okrem toho, že hral na gitaru, tiež spieval. Od roku 1970 je ale iba gitaristom, keďže Scorpions našli profesionálneho sólového speváka. Práve so spevákom Klausom Meinom je Rudy Schenker považovaný za "tvoriteľské" jadro skupiny, keďže väčšinu skladieb zložili práve oni dvaja.
Aj keď je sólovým gitaristom skupiny Matthias Jabs, niektoré sóla ale hráva Rudolf. Jeho sóla môžete počuť napríklad v piesňach "Wind Of Change", "Still Loving You", "Big City Nights", "Coast to Coast", "Living For Tomorrow", "Under the same sun", "Send Me A Angel", Believe in Love", "Through My Eyes" či "As Soon As The Good Times Roll".
Rudolf Schenker je známy tiež používaním iba gitár v tvare véčka (V-Flying), najmä značiek Gibson, Dommenget a Dean. Na DVD Acoustica je možné dokonca vidieť Rudyho hrať na akustickej gitare v tvare "véčka". Túto gitaru mu špeciálne vyrobila firma Dommenget, ktorej používateľom je aj sólový gitarista Scorpionsákov Matthias Jabs.
Rudolf používa najmä gitary:

</doc>
<doc id="165276" url="https://sk.wikipedia.org/wiki?curid=165276" title="Aljašský malamut">
Aljašský malamut

Aljašský malamut je psie plemeno pochádzajúce z USA uznané v FCI v sekcii 5 pod číslom 243. Patrí medzi najstaršie plemená saňových psov, ku ktorým patria aj napr. sibírsky husky alebo samojed.
Pôvod.
Malamuti majú svoj domov v severozápadnej Aljaške, kde až do konca 19. storočia boli jediným chovaným plemenom. Kočovné kmene žijúce v drsných podmienkach severu museli svoj majetok voziť stále so sebou. K tomu využívali psy s veľkou ťažnou silou. Okrem toho našli malamuti využitie tiež pri love medveďov či tuleňov a inej zveri. 
Svoje meno dostali malamuti od kmeňa inuitov, ktorí sa volali Mahlemuti či Mahlemiuti. Tento kmeň bol na svojich psích pomocníkov hrdý, vychovávali ich k spolupráci a rozvíjali ich inteligenciu. Vďaka tomu sa u malamutov rozvinula charakteristická priateľská povaha. 
Počas zlatej horúčky zaplavili Aljašku zlatokopovia, ktorí čoskoro začali tiež využívať malamutov na vozenie potravín, pošty či náradia, pracovali dokonca pre Kráľovskú kanadskú jazdnú políciu. 
V tomto období sa začali organizovať preteky psích záprahov, vďaka čomu síce vytrvalí, ale ťažší a pomalší malamuti takmer vymreli kvôli kríženiu plemena so sibírskym huskym či rôznymi plemenami dovezenými z Európy. Našťastie však psy museli byť použiteľní aj pre prácu, inak by malamut, ako ho dnes poznáme, vymizol.
Vzhľad a povaha.
Malamut má mať harmonickú stavbu tela a pôsobiť dojmom sily, elegancie a dôstojnosti. Srsť malamuta môže byť čiernej farby alebo od zlatej cez rôzne odtiene červenej po hnedočervenú vždy s bielymi znakmi. Jediné prípustné jednofarebné sfarbenie srsti je biele. 
Má byť odvážny, zdravo zvedavý, v žiadnom prípade bojazlivý či agresívny. Dobre socializovaný malamut je veselý spoločník, miluje deti a iné psy. Napriek tomu, že je priateľský a prítulný, zachováva si určitú dávku nezávislosti a samostatnosti. Je to pracovné plemeno vhodné najmä pre aktívnych ľudí. Má silný svorkový pud a preto nie je psom jedného človeka. Nie je vhodný na stráženie, takmer nešteká, vyjadruje sa skôr paletou rozličných zvukov pripomínajúcich vytie.

</doc>
<doc id="165277" url="https://sk.wikipedia.org/wiki?curid=165277" title="Woolworth Building">
Woolworth Building

Woolworth Building je jeden z najstarších a najslávnejších mrakodrapov v New Yorku. Viac než 90 rokov po jeho skonštruovaní je ešte stále jeden z 50 najvyšších v USA a tiež jeden z 20 najvyšších v New Yorku. V roku 1966 ju pridali k Národným historickým pamiatkám.
57-poschodovú budovu postavili v rokoch 1910 – 1913 v neogotickom štýle. Navrhol ju architekt Cass Gilbert na príkaz Franka Woolwortha ako nové sídlo spoločnosti. Náklady na výstavbu predstavovali vtedajších 13 500 000 USD. S výškou 241 m (pôvodne sa plánovalo 190,5 m) bola najvyššou budovou sveta až do roku 1930, kedy postavili 40 Wall Street.
V kultúre.
Budova sa objavila vo filmoch Kramerová verzus Kramer, Začarovaní, Cloverfield, ale najmä Fantastické zvery a ich výskyt (film), v ktorom sa stala sídlom Čarodejníckeho kongresu USA (tzv. MACUSA, z orig. "Magical Congress of USA").

</doc>
<doc id="165280" url="https://sk.wikipedia.org/wiki?curid=165280" title="Mitický potok">
Mitický potok

Mitický potok je potok v juhovýchodnej časti okresu Trenčín. Je to ľavostranný prítok Svinianskeho potoka, meria 4,6 km a je tokom VII. rádu.
Prameň.
Pramení v juhozápadnom výbežku Strážovských vrchov, v podcelku Trenčianska vrchovina, v časti Ostrý, na juhovýchodnom svahu Čiernachova (694,8 m n. m.) v nadmorskej výške približne 400 m n. m. 
Opis toku.
Od prameňa tečie sprvu severojužným smerom okrajom lokality Dúbrava na pravom brehu a sprava priberá prítok (361,8 m n. m.) prameniaci severovýchodne od kóty 592,3 m. Následne vteká do Nitrianskej pahorkatiny, do časti Bánovská pahorkatina a juhovýchodným smerom tečie intravilánom obce Trenčianske Mitice, pričom oddeľuje miestne časti Zemianske Mitice na pravom a Kostolné Mitice na ľavom brehu. Pod obcou pokračuje juhojuhovýchodným smerom a z pravej strany priberá prítok z lokality Diely. Tesne pred ústím sa napokon stáča smerom na juhojuhozápad, podteká štátnu cestu I/9 a pri osade Jeleňákov mlyn, východojuhovýchodne od obce Trenčianske Jastrabie, ústi v nadmorskej výške cca 259 m n. m. do Svinianskeho potoka.

</doc>
<doc id="165281" url="https://sk.wikipedia.org/wiki?curid=165281" title="Pohoda">
Pohoda

Pohoda môže byť:

</doc>
<doc id="165282" url="https://sk.wikipedia.org/wiki?curid=165282" title="Jastrabský potok (prítok Svinianskeho potoka)">
Jastrabský potok (prítok Svinianskeho potoka)

Jastrabský potok je potok v juhovýchodnej časti okresu Trenčín. Je to pravostranný prítok Svinianskeho potoka, má dĺžku 4,1 km a je tokom VII. rádu.
Prameň.
Pramení v severnej časti Považského Inovca, v podcelku Vysoký Inovec, na severovýchodnom svahu Jarabského vrchu (794,8 m n. m.) v nadmorskej výške približne 595 m n. m. 
Opis toku.
Na hornom toku tečie východným smerom, v pramennej oblasti priberá krátky pravostranný prítok. Následne vstupuje do Nitrianskej pahorkatiny, do časti Bánovská pahorkatina, pričom sa najprv stáča juhovýchodným smerom, potom tečie na krátkom úseku na východ a ďalej na severovýchod. Napokon preteká intravilánom obce Trenčianske Jastrabie, kde zľava priberá prítok z oblasti Jarabiny a na okraji obce, severovýchodne od jej centra, ústi v nadmorskej výške cca 284,5 m n. m. do Svinianskeho potoka.

</doc>
<doc id="165283" url="https://sk.wikipedia.org/wiki?curid=165283" title="Mikojan-Gurevič MiG-21">
Mikojan-Gurevič MiG-21

Mikojan-Gurevič MiG-21 (; v kóde NATO: „Fishbed“) je nadzvuková viacúčelová stíhačka vyvinutá v Sovietskom zväze v 50. rokoch 20. storočia. Bola a ešte aj dnes je používaná letectvami viac než 30 krajín, kde úspešne slúži už takmer 50 rokov, keďže v mnohých parametroch (najmä v rýchlosti prevyšujúcej Mach 2) predstihla aj omnoho neskôr skonštruované lietadlá. Bolo vyrobených viac než 10 000 kusov lietadiel MIG-21, čo z neho robí najvyrábanejšie nadzvukové lietadlo na svete. Bolo nasadené vo viacerých ozbrojených konfliktoch, okrem iného vo viacerých arabsko-izraelských vojnách či vo vietnamskej vojne.
Ako posledná európska krajina vyradilo MiG-21 v roku 2024 Chorvátsko. V roku 2025 vyradila MiG-21 India, ktorá bola poslednou krajinou sveta, kde tvoril chrbticu stíhacieho letectva.
Vznik a vývoj.
Prvá generácia.
MiG-21 nadväzuje na konštrukcie experimentálnych strojov Je-2, Je-4, Je-2A a Je-5 odvodených od stroja MiG-19, ktorý v tej dobe ZSSR úspešne používal. Prvý let prototypu Je-4 s pilotom Grigorijom Sedovom sa uskutočnil 16. júna 1955. Konštruktéri počas vývoja stroja aplikovali trojuholníkové delta krídlo, ktoré zapadalo do koncepcie a bolo výhodné pri stúpaní. So skúseným pilotom a vhodnou výzbrojou mohol byť MiG-21 nebezpečný pre ktorúkoľvek vtedajšiu stíhačku. Pri vývoji budúceho MiGu-21 bol vytvorený aj prototyp Je-6, tento stroj bol síce v priebehu skúšok zničený pri havárii, pri ktorej zahynul aj skúšobný pilot Vladimir Nefedov, ale položil základy pre vznik nového Je-66, na ktorom bolo dosiahnutých viacero rekordov potvrdených medzinárodnou organizáciou FAI. Sériová výroba lietadiel, ktoré boli v priebehu výroby upravované a modernizované pre aktuálne potreby sa začala v roku 1959. MiGy-21 sa v ZSSR vyrábali v Moskve, Gorkom (dnes Nižný Novgorod) a v Tbilisi.
Nový sovietsky stíhací stroj, porovnateľný s americkým strojom F-104 Starfighter či francúzskym Dassault Mirage III, bol prvou sovietskou konštrukciou, ktorá skĺbila vlastnosti klasického stíhača so záchytným. Prvé verzie MiGu-21 mohli niesť riadené strely K-13, ktoré boli kópiou ukoristených amerických AIM-9 Sidewinder. Celkovo však nové MiGy spočiatku neboli príliš úspešné.
Rakety K-13 sa ukázali byť ľahko vymanévrovateľné v boji, čo sa ukázalo najmä počas bojov na Blízkom východe a vo Vietname. Navyše prvá sériová verzia MiG-21F-13 nemala zabudovaný radar, čo mu umožňovalo pôsobenie len počas dňa a za dobrého počasia. Konštruktéri preto MiG-21 postupne modernizovali. Podobne ako iné lietadlá konštruované ako záchytné stíhačky aj MiG-21 mal krátky dolet. Stroj mal navyše spočiatku vstavanú konštrukčnú chybu, ktorá spôsobovala, že po vyčerpaní 2/3 paliva sa ťažisko lietadla posunulo dozadu, čo znižovalo jeho ovládateľnosť a malo aj negatívny vplyv na výdrž vo vzduchu, ktorá nepresiahla za dobrých podmienok 45 minút. Delta krídlo, ktoré síce zlepšovalo stúpavosť, malo za následok horšie manévrovacie schopnosti, až neskôr bol tento problém odstránený použitím SPS ("sduva pograničnovo sloja"), čo je vlastne ofukovanie klapiek pre zvýšenie vztlaku krídla v čase, keď pomalý pohyb stroja vpred nevytvára dostatočný vztlak. To má za následok dobrú ovládateľnosť stroja aj pri nižších rýchlostiach.
Druhá generácia.
V rámci snahy vyrobiť MiG-21 druhej generácie, špeciálne určený na vybojovanie vzdušnej nadvlády za dobrého počasia, boli skonštruované dva nové prototypy Je-7/1 a Je-7/2, ktoré sa po prvýkrát vzniesli 10. augusta 1958 a 18. januára 1960 respektíve. Boli priamymi pokračovateľmi stroja Je-6T a taktiež ich poháňal motor Tumanskij R-11F-300, pričom sa odlišovali väčším chrbtovým hrebeňom a dlhším, o širším trupom, kde bol inštalovaný nový radar TsD-30T (RP-21M Zafír). Pitotova trubica sa presunula zo spodnej na vrchnú časť trupu. Aby mohla stíhačka vzlietať aj z trávnatých plôch, bola vybavená väčšími kolesami a upevňovacími bodmi pre pomocné raketové motory, ktoré uľahčovali vzlet a po štarte boli odhadzované. Tieto stroje nemali inštalované žiadne palubné zbrane, pričom Je-7 mohol niesť 2 rakety R-3 (AA-2 Atoll) a osadený optický zameriavač umožňoval použitie neriadených rakiet. Po sérii skúšok, ktoré boli ukončené v máji 1960, bolo rozhodnuté začať sériovú výrobu tejto verzie pod názvom MiG-21P ("Fishbed-D"). MiG-21P bol vyrábaný v továrni v Gorkom a stal sa prvým predstaviteľom MiGu-21 druhej generácie.
MiG-21PF ("Fishbed-D") sa do výroby dostal v roku 1962. Zahŕňal zlepšenia v oblasti kapacity palivovej nádrže, mohol niesť širšiu paletu zbraní a vylepšenú avioniku. MiG-21PF bol vyrábaný vo veľkých množstvách v rokoch 1962 – 1968 v továrniach v Gorkom a Moskve. Rôzne vylepšenia sa premietli do výroby verzie MiG-21PFM ("Fishbed-F"). Smerové kormidlo bolo pri tomto modele zväčšené v snahe zvýšiť pozdĺžnu stabilitu lietadla. Bolo prepracované umiestnenie brzdiaceho padáku, ktoré bolo následne umiestnené v koreni smerového kormidla. Najvýraznejšou úpravou bolo pridanie systému SPS ("sduva pograničnovo sloja"). Pohonná jednotka bola rovnaká ako u MiGu-21PF. Prepracovaný bol aj prekryt kabíny, ktorý bol teraz dvojdielny a otváral sa do pravej strany. Táto zmena bol vykonaná v dôsledku inštalácie nového vystreľovacieho sedadla KM-1. Okrem zvyčajnej výzbroje pozostávajúcej z dvojice rakiet, mohol byť na podtrupový závesník upevnený kontajner s kanónom GŠ-23, kalibru , so zásobou 200 nábojov. MiGy-21PFM sa vyrábali v Gorkom a v Moskve v rokoch 1964 – 1968. Produkcia bola smerovaná pre vzdušné sily ZSSR ale aj na export. V Česko-Slovensku sa táto verzia vyrábala v licencii. MiG-21FL bola verzia vyrábaná v licencii indickou spoločnosťou HAL v rokoch 1966 – 1974. Prakticky išlo o MiG-21PFM s menej výkonným radarom R-2L. Tieto stroje mohli používať aj rakety západnej výroby ako napr. francúzsku "Matra". Ďalšie zlepšenia vyústili do modelu MiG-21PFMA ("Fishbed-J"), ktorého hlavným zlepšením bol nový radar RP-22 a vystreľovacia sedačka KM-1 s charakteristikami 0 – 150 (možnosť opustiť lietadlo v nulovej výške pri rýchlosti 150 km/h).
Zásoba neseného paliva bola menšia, ale mohla niesť prídavné nádrže, pitotova trubica sa presunula mierne doprava. Výzbroj pozostávala z rakiet R-3 a na podtrupový závesník mohol byť inštalovaný kanón namiesto prídavnej nádrže. Prieskumná verzia MiG-21R ("Fishbed-H") vychádzala z MiGu-21PF a svoje prieskumné vybavenie niesla v kontajneri umiestnenom pod trupom lietadla. Pre vlastnú obranu mohol MiG-21R niesť pár rakiet a mal inštalovanú zväčšené palivové nádrže, celkový objem paliva 2700 l. Pod krídla mohli byť namiesto vonkajších závesníkov namontované 2 pylóny, kde mohli byť umiestnené prídavné palivové nádrže, každá po 490 l paliva. Používali sa dva druhy prieskumných kontajnerov F s fotografickou výbavou a R s vybavením na rádiotechnický prieskum. Typ prieskumného kontajnera závisel od konkrétnej misie, na ktorú bol MiG-21R nasadený. MiG-21R bol vyrábaný vo veľkých množstvách v továrni v Gorkom v rokoch 1965 – 1971. V Československom letectve boli zaradené u 47. PzLP v počte dvoch letiek.
Tretia generácia.
Tretia generácia, vyrábaná od roku 1968 sa začala produkciou verzie MiG-21S. Modely tretej generácie, počnúc od verzie MiG-21S, prebrali väčšinu zlepšení, ktoré boli zavedené na predošlých verziách. Išlo o inštaláciu palivovej nádrže za kabínou (s kapacitou 340 l), prekryt kabíny otvárajúci sa do strany, štyri pylóny pod krídlami, určenými na inštaláciu dvoch 490 l odhadzovateľných nádrží a dvoch protilietadlových rakiet. Bola inštalovaná nová pohonná jednotka – motor R-11F2S so systémom SPS a autopilot AP-155. Navyše bol inštalovaný nový radar RP-22S Zafír, spolu s optickým zameriavačom ASP-PF, ktorý nahradil starší PKI-1. Nasledoval MiG-21SM (M - modernizovaný), ktorý bol poháňaný motorom Tumanskij R-13-300 a vybavený palubným kanónom GŠ-23L, ktorý bol uložený v trupe, na rozdiel od predošlých verzií, ktoré ho mali uložené vo kontajneri pod trupom. Táto verzia vznikla predovšetkým na základe skúseností získaných počas bojov na Strednom Východe, kde sa MiGy-21 vybavené iba raketovými strelami neosvedčili.
Bol inštalovaný nový zameriavač ASP-PDF, so zrkadlom zabudovaným do krytu kabíny. Výzbroj mohla pozostávať z rakiet R-3T alebo R-3R, bômb a neriadených rakiet. Ale zásoba paliva bola znížená na 2 500 l. MiG-21SM bol vyrábaný pre sovietske vzdušné sily v továrni v Gorkom, od roku 1968 do 1974 a vo veľkých množstvách. MiG-21M v našom letectve označovaný ako MIG-21MA, bol verziou odvodenou od MiGu-21SM, ale so slabším radarom RP-21MA, zameriavačom ASP-PF menej výkonnými motormi R-11F2S-300. Kanón bol rovnako zabudovaný do trupu a tak mohla byť pod trupom nesená prídavná nádrž o objeme 490 alebo 800 l. Niektoré kusy boli upravené na nesenie kontajnera SPS-141 (rušička). MiG-21M bol vyrábaný len v závode "Znamja Truda" v rokoch 1968 – 1971. V roku 1971 získala India licenciu na výrobu, pričom prvý sériový stroj dodali indickým vzdušným silám v roku 1973. Výroba vo firme HAL trvala do roku 1981. Model MiG-21MF ("Fishbed-J"), bola v podstate verzia MiG-21M s novým motorom Tumanskij R-13-300 a radarom R-22 Zafír 21, zameriavačom ASP-PDF a vystreľovacou sedačkou KM-1M . Množstvo neseného paliva bolo 2500 l, ale mohol niesť prídavné nádrže o celkovom objeme až 1700 l, ktoré predĺžili dolet. Výzbroj pozostávala z integrovaného kanónu GŠ-23L a rôznych typov bômb, neriadených a riadených rakiet a raketových blokov, ktoré boli nesené na štyroch podkrídelných pylónoch. MiG-21MF sa vyrábal v rokoch 1970 – 1974 hlavne na export v závode v Moskve a v roku 1975 závode v Gorkom. Verzia MiG-21MF slúžila vo veľkých počtoch aj v Česko-Slovensku a bola sériovo vyrábaná v Indii firmou HAL. MiG-21MT bol upravenou verziou MiGu-21M, od ktorej sa odlišoval väčšou zásobou neseného paliva v nádrži za pilotnou kabínou. V moskovskom závode bolo v roku 1971 spolu vyrobených len 15 MiGov-21MT. Bol považovaný za prechodnú verziu.
Až neskôr sa typ nahradzoval novšími strojmi typu MiG-23 a MiG-27, ktoré boli univerzálnejšie. Ale až príchod typu MiG-29 znamenal skutočne kvalitnú náhradu manévrovateľnej stíhačky za MiG-21, ktorá sa mohla porovnávať s americkými strojmi.
Štvrtá generácia.
MiG-21SMT ("Fishbed-K") bol prvou verziou tejto generácie. V skutočnosti išlo o kríženca modelov MiG-21M a MiG-21MT. Z MiGu-21M bol použitý trup a výzbroj, z MiGu-21MT motor R-13F-300 a identická kapacita palivových nádrží. Keďže rozmerná palivová nádrž za kabínou spôsobovala nestabilitu, bol jej objem zmenšený na 300 l, čím sa znížil aj dolet. Táto verzia bola ľahšia, vďaka použitým titánovým súčastiam, ale bola považovaná za prechodnú verziu, pokiaľ nebude dostupný motor Tumanskij R-25-300. Vyrábal sa v závode v Gorkom v rokoch 1971 – 1972. Po ukončení bojov na Strednom Východe bolo jasné, že všetky vzdušné boje sa odohrali v malých výškach. Bola teda potrebná silná, obratná a dobre vyzbrojená stíhačka, s veľkou zásobou neseného paliva. Tieto požiadavky vyústili do novej verzie MiGu-21, určenej na boje v malých výškach vo veľkej rýchlosti. MiG-21"bis" ("Fishbed-L") bol vybavený novým motorom R-25-300. Zmeny sa dotkli aj avioniky, pričom bol inštalovaný nový radar, čím lietadlo získalo schopnosť pôsobenia aj za nepriaznivého počasia. Výzbroj pozostávala z kanónu GŠ-23L, rakiet R-55 (AA-1 Alkali) a R-60M (AA-8 Aphid), ktorá mala dvojnásobný dolet v porovnaní s predtým používanou R-3S. MiG-21bis sa vyrábal v závode Gorkij v počte 2 030 ks a do služby začal byť zaraďovaný v roku 1972. V roku 1974 sa začala jeho sériová výroba v Indii firmou HAL a trvala až do roku 1987, pričom bolo vyrobených 200 ks. Existovala aj upravená verzia MiGu-21bis s označením "Fishbed-N", ktorá mala zabudovaný motor R-25 s nižšou spotrebou a vylepšenou avionikou. Novým bol aj palubný systém pristávania podľa prístrojov (ILS) "Poljot".
Dvojmiestne modely.
MiG-21 sa radikálne odlišoval od všetkých predošlých dovtedy používaných strojov v ZSSR. Preto vznikla silná potreba vyvinúť dvojsedadlovú verziu pre výcvik nových pilotov. V novembri 1959 bol jeden zo sériových MiGov-21F-13 upravený pridaním druhého sedadla. Kokpit nového lietadla bol chránený celistvým prekrytom kabíny, ktorý sa otváral do pravej strany. Táto prvá dvojsedadlová verzia, označovaná ako MiG-21U ("Mongol-A"), bola poháňaná motorom R-11F-300, ale nemala žiaden radar ani pevnú výzbroj. Ale existovala možnosť umiestniť pod trup závesník s guľometom kalibru .
Prototyp tejto verzie po prvýkrát vzlietol 17. októbra 1960 a následne sa vyrábal vo veľkých množstvách v závode v Tbilisi v rokoch 1962 – 1966. Stroje pre export boli vyrábané v závode v Moskve v rokoch 1964 – 1968. Rovnako ako v prípade jednosedadlových MiGov-21 bol aj dvojsedadlový MiG-21 postupne upravovaný, aby si piloti zvykli na rastúce výkony lietadla. Tak sa zrodila druhá generácia dvojmiestnych MiGov-21, ktorá sa líšila v dvoch zásadných ohľadoch: bolo zväčšené smerové kormidlo, čo znamenalo presunutie brzdiaceho padáku do koreňa smerového kormidla a bol inštalovaný nový motor R-112S-300, ktorý mal inštalovaný systém SPS. Rovnako ako predtým nebol inštalovaný žiaden radar.
Tento model bol označený ako MiG-21US ("Mongol-B") a oproti svojmu predchodcovi taktiež niesol väčšiu zásobu paliva a mal nové vystreľovacie sedačky KM-1. Na vrchu kabíny bol sklopný periskop, umožňujúci učiteľovi kontrolovať činnosť žiaka. MiG-21US sa vyrábal pre ZSSR ale aj na export v závode v Tbilisi v rokoch 1966 – 1970. Posledným modelom dvojmiestnych strojov bol MiG-21UM, ktorý bol zvonku v podstate totožný so svojimi predchodcami. Zmeny sa dotkli vybavenia a avioniky (nový autopilot a palebný systém). Pod krídla boli inštalované 4 závesníky. Vyrábal sa v Tbilisi od roku 1971, kde vo výrobe nahradil predošlú dvojmiestnu verziu.
Modernizačné programy.
MiGy-21 sú aj napriek svojmu veku stále všestrannými lietadlami, obmedzenie ich použitia v modernom leteckom boji je spôsobené najmä zastaraním ich palubnej elektroniky. Dodnes sa používa okolo 3 300 kusov týchto lietadiel, ktoré existujú v asi 30 variantoch. Viaceré krajiny, ktoré ich vlastnia, sa preto pokúšajú o ich modernizáciu. 
Operačné nasadenie.
Výrobcom a hlavným používateľom MiGov-21 bol Sovietsky zväz a jeho nástupnícke krajiny. ZSSR nasadil MiGy-21 do boja iba počas intervencie v Afganistane.
Vojna vo Vietname.
Vojna vo Vietname znamenala pre ZSSR prvú možnosť skutočného otestovania MiGu-21 v boji, aj keď tento fakt je doteraz zahmlievaný a z dôvodu utajenia sovietski piloti lietali na strojoch s vietnamskými výsostnými znakmi. Nad územím Vietnamu bola vedená najintenzívnejšia letecká vojna od druhej svetovej vojny. Vietnamcami pilotované MiGy tu síce proti americkej presile a technickej nadradenosti mali iba obmedzené možnosti nasadenia, ale zaznamenali mnohé úspechy, proti zväzom amerických ťažkých bombardérov B-52 Stratofortress, ako aj proti stíhacím bombardérom F-105 Thunderchief, ktoré Američania často nechávali lietať bez krytia, navyše plne zaťažené bombami. Vietnamský letec Nguyen Van Coc zaznamenal na "MiGu-21PF" 9 zostrelov (z čoho 3 boli nové stíhacie lietadlá typu F-4D Phantom II). Okrem zlepšovania avioniky či doletu sa Sovieti rozhodli lietadlo vyzbrojiť a neskôr dvojhlavňovým kanónom GŠ-23. Američania neskôr v dôsledku stretu s vietnamským letectvom, ktorému do veľkej miery pomáhali Sovieti, zriadili leteckú školu vzdušného boja známu ako „Top Gun“.
Šesťdňová vojna.
Po začiatku šesťdňovej vojny 6. júna 1967 mal Egypt k dispozícii 230 ks stíhačiek MiG-21. Počas bojov bolo zničených vyše 100 ks týchto stíhačiek, pričom väčšinou na zemi.
Opotrebovávacia vojna.
Dňa 8. februára 1970 sa nad nílskou deltou rozpútal letecký súboj egyptských MiGov-21 proti izraelským F-4 Phantom II, počas ktorého boli zostrelené 2 stíhačky MiG-21 a jeden F-4 Phantom II. Na ďalší deň zostrelil MiG-21 stíhačku Mirage III. Boje pokračovali aj počas ďalších dní, pričom boli zaznamenané straty MiGov-21.
Jomkipurská vojna.
Keď 6. októbra 1973 vypukla Jomkipurská vojna, MiGy-21 boli vyslané ako ochrana stíhacích bombardérov pred izraelskými útokmi. Po úvodných arabských útokoch bolo MiGom-21 nariadené chrániť egyptské letiská v očakávaní protiútoku. Na konci prvého dňa prišiel Egypt o 5 ks MiG-21. Na ďalší deň zachytila formácia 60 stíhačiek MiG-21 izraelskú formáciu pozostávajúcu z niekoľko sto lietadiel nad nílskou deltou a 5 z nich zostrelili, pričom prišli o 7 strojov MiG-21. Keď bola 26. októbra 1973 podpísaná mierová zmluva, stratil Egypt 73 stíhačiek MiG-21 a zničil 27 izraelských stíhačiek vo vzdušných súbojoch.
Iné konflikty.
Použitie MiGov-21 v ostatných konfliktoch už nebolo také úspešné, za čo môže najmä nedostatočný výcvik ich pilotov. MiGy-21 boli použité jednak v bojoch arabských krajín a Izraela, kde však nedokázali čeliť vynikajúcim izraelským letcom, a od 80. rokov ani novej nadradenej technike – strojom F-15 a F-16. Napriek tomu však izraelskí piloti v 70. rokoch 20. storočia označili MiG-21 za najlepšiu nepriateľskú stíhačku, s akou sa mali možnosť stretnúť v boji. Trochu úspešnejšie bolo použitie egyptských MiGov-21 proti líbyjským MiGom-23. V indicko-pakistanskej vojne v roku 1971 znamenala účasť indických MiGov porážku pakistanského letectva. Stroje sa uplatnili aj v neskorších konfliktoch.
Počas vojny v Juhoslávii boli miestne MiGy použité jednak k útokom na pozemné ciele, s nepriateľom vo vzduchu sa stretli iba počas intervencie NATO, kedy bolo 24 chorvátskych a bosnianskych strojov zničených.
Počas studenej vojny boli MiGy-21 predávané aj do afrických krajín. Zúčastnili sa Angolskej občianskej vojny jednak v rámci angolského ako aj kubánskeho letectva.
Najkurióznejšie nasadenie zaznamenali americké úrady, ktoré objavili, že niektoré zločinecké organizácie pašujúce narkotiká do USA, použili upravené MiGy-21 na jednorazový prevoz veľkého množstva drôg cez hranice. Použité MiGy boli zakúpené v rôznych oblastiach sveta, vrátane strednej Európy. Boli z nich demontované všetky zbrane a zbytočná elektronika, lietadlá následne naplnili drogami a letom vo vysokej rýchlosti tesne nad hladinou mora sa vyhli spozorovaniu pohraničnou strážou.
Používatelia.
Súčasní používatelia.
Tento zoznam neobsahuje prevádzkovateľov čínskych kópií MiGov-21 – licenčne vyrábanej verzie známej pod názvom Čcheng-tu J-7. Informácie sa týkajú len používateľov stíhačiek MiG-21.
Etiópske vzdušné sily v roku 1977 získali 48 ks jednomiestnych MiG-21MF a niekoľko dvojmiestnych MiG-21UM. Na ďalší rok boli etiópske vzdušné sily vybavené dvomi eskadrami MiGov-21MF, ale stroje a piloti jednej z týchto eskadier boli vyslaní z Kuby. Tieto stíhačky boli nasadené v roku 1977 v konflikte so Somálskom, kedy obe bojujúce strany použili svoje MiGy-21. Ďalšie dodávky sa uskutočnili v rokoch 1982 – 1983, kedy bolo dodaných vyše 100 ks MiG-21MF, MiG-21R a MiG-21UM. Posledné dodávky prebehli v rokoch 1986 – 1988, kedy bolo dodaných 30 ks MiG-21bis. V roku 1997 bolo 10 ks MiG-21 poslaných do Izraela, kde sa mali podrobiť modernizácii na verziu MiG-21 LanceR, ale nedostatok financií to nakoniec neumožnil. V roku 2007 mala Etiópia k dispozícii 2 pluky vybavené 18 ks jednomiestnych MiG-21 a 6 ks dvojmiestnych MiG-21UM.
Jemenské vzdušné sily vznikli zjednotením Severného a Južného Jemenu v roku 1990. Tak sa do výzbroje dostali aj MiG-21, ktorý slúžil v letectvách oboch štátov. Celkovo bolo po zjednotení zavedených do výzbroje nového letectva 47 ks MiGu-21MF a 8 ks dvojmiestnych MiGov-21UM. V roku 2001 boli dodané stroje F-7M z niektorej z arabských krajín. V súčasnosti je počet letuschopných MiGov-21 neznámy. 
Kráľovské kambodžské vzdušné sily získali 19 ks používaných MiG-21bis a 3 ks dvojmiestnych MiG-21UM v roku 1982. Kvôli nedostatočnej údržbe a nedostatku náhradných dielov tieto stroje často nelietali a v júni 1992 boli vyradené zo služby ako súčasť plánu OSN na odzbrojenie po páde režimu Červených Khmérov. V roku 1996 podpísala vláda Kambodže s Izraelom dohodu o modernizácii 12 ks MiG-21bis a 2 ks MiG-21UM na verziu MiG-21-2000. Tento program sa nakoniec neuskutočnil kvôli insolventnosti Kambodže. 
Letectvo Kórejskej ľudovej armády malo v roku 1963 k dispozícii 14 ks MiGu-21F-13, pričom v rozmedzí rokov 1966 – 1967 bolo dodaných ďalších 80 ks MiGu-21F-13. V októbri 1969 disponovalo letectvo 96 ks MiGu-21 z ktorých 46 ks bolo vo verzii MiG-21PF a MiG-21PFM. Sovietsky zväz prestal s dodávkami v roku 1974, ale od roku 1983 v nich pokračoval, takže do roku 1985 bolo dodaných 150 ks MiGov-21MF a MiG-21PFM. Z Číny bolo v rokoch 1989 – 1991 dodaných 30 ks modelu F-7B. Posledné dodávky sa uskutočnili v roku 1999 z Kazachstanu, kedy bolo obstaraných 38 ks. Zlá ekonomická situácia sa však podpísala na ich letuschopnosti a sú prevádzkované v obmedzenom režime. 
Kubánske revolučné vzdušné sily a protivzdušná obrana si po skončení kubánskej krízy ponechali 46 ks MiG-21F-13 a 2 dvojmiestne MiG-21U. V rokoch 1964 získala Kuba niekoľko modelov MiG-21PF, nasledovaných 30 ks MiG-21PFM v rokoch 1966 – 7. Tieto boli nahradené v roku 1968 modelom MiG-21MF. V tom istom roku dorazilo 12 ks prieskumných MiG-21R. Celkovo bolo medzi rokmi 1972 – 1974 doručených 60 ks MiG-21MF. V roku 1975 vyslala Kuba 2 eskadry vybavené strojmi MiG-21MF do Angoly, kde sa zúčastnili občianskej vojny. V roku 1981 boli dodané prvé MiGy-21bis. Z celkovo 270 ks MiG-21 ktoré slúžili vo vzdušných silách sú dnes v prevádzke 2 ks MiG-21UM a 12 ks MiG-21bis. 
Líbyjské vzdušné sily
Vzdušné sily Mali v roku 1974 získali 12 ks MiGu-21bis zo ZSSR a v roku 2005 ďalšie 2 ks MiGu-21MF a 1 ks MiGu-21UM z Česka. Všetky MiGy-21 vzdušných síl Mali sa nachádzajú na základni Bamako od roku 2007.
Sýrske arabské vzdušné sily získali v roku 1961 36 ks MiGu-21F-13, nasledované ďalšími 45 ks v roku 1965 a 15 ks MiGu-21FL. Prvé dvojmiestne MiGy-21U boli dodané v roku 1966 v počte 6 ks. Veľká časť z týchto strojov bola zničená počas šesťdňovej vojny v roku 1967. V roku 1968 dodal ZSSR 24 ks MiGov-21, ktoré mali nahradiť utrpené straty. V tom istom roku boli dodané MiGy-21PFM v počte 40 ks a neskôr 60 ks. V roku 1970 získala Sýria 6 ks MiGu-21R, ktoré slúžili až do roku 2000. V roku 1971 boli dodané MiGy-21MF v počte 21 ks, nasledované ďalšími 40 ks v roku 1973. V roku 1973 boli dodané aj dvojmiestne MiGy-21UM v počte 20 ks. V období medzi šesťdňovou vojnou a Jomkipurskou vojnou v roku 1973 stratila Sýria veľký počet MiGov-21, čo viedlo ZSSR k dodaniu 75 ks MiGu-21MF v roku 1973, ktoré mali nahradiť straty. Počas Jomkipurskej vojny odkúpila Sýria od NDR 12 ks MiGu-21M, ktoré boli podobné verzii MF. Okrem ZSSR a NDR do Sýrie dodávali MiGy-21 aj iné krajiny východného bloku, ako napr. Maďarsko, ČSSR a Poľsko. V roku 1982 bol veľký počet MiGov-21 zničený izraelskými vzdušnými silami nad Libanonom. V 80. rokoch 20. storočia ZSSR opäť predal Sýrii 198 ks MiGu-21bis, pričom starších 61 ks MiGu-21 malo byť uložených. V priebehu rokov bol MiG-21 nahrádzaný stíhačkami MiG-29 a Su-27 a tak sa počet letuschopných MiGov-21 znížil v roku 2005 na 100 ks, z ktorých väčšina bola uspôsobená na fotografický prieskum. 
Ugandské vzdušné sily získali zo ZSSR 18 ks MiGov-21MF a 2 ks dvojmiestnych MiG-21U. V noci z 3. na 4. júla 1976 bolo počas zásahu izraelského komanda v Entebbe zničených 7 MiGov-21. V roku 1999 obstarala Uganda prostredníctvom Izraelu z Poľska 6 ks MiGu-21bis a jeden MiG-21UM. Dnes je v prevádzke už len niekoľko strojov. 
Vzdušné sily Zambie obstarali v roku 1976 14 ks MiGu-21bis a 2 ks MiGu-21UM. Všetky stroje okrem jedného dvojmiestneho MiGu-21UM boli v rokoch 1997 – 1998 modernizované v Izraeli. Presný stav MiGov-21 vo výzbroji vzdušných síl Zambie nie je známy.
Afganské vzdušné sily dostali v roku 1973 od ZSSR a krajín Varšavskej zmluvy vyše 40 ks MiG-21. Po začiatku sovietskej intervencie v roku 1979 boli Afganské vzdušné sily posilnené 70 ks MiG-21MF, 50 ks MiG-21bis a 6 cvičnými MiG-21UM. Po ukončení konfliktu v roku 1989 nastal boj medzi mudžahedínmi a vládnymi silami, ktorý sa skončil v roku 1995 víťazstvom islamských radikálov. V tom čase bolo však už len málo MiGov-21 schopných prevádzky. Väčšina letuschopných bola zničená počas americkej invázie v roku 2001 a po skončení bojov vyradená.
Albánske vzdušné sily
Alžírske vzdušné sily získali v roku 1965 prvých 6 ks MiG-21F-13, po ktorých ďalšia nasledovala dodávka vyše 40 ks. Počas šesťdňovej vojny vyslalo Alžírsko 31 strojov MiG-21 do Egypta, pričom 6 z nich omylom pristálo na egyptskej leteckej základni na Sinaji, ktorú práve dobyli Izraelčania. Štyri z týchto lietadiel v letuschopnom stave bolo odoslaných do USA na analýzu. V rokoch 1966 – 7 dostalo Alžírsko ďalších 30 ks MiG-21PF, nasledovaných onedlho dodávkou 40 ks MiG-21PFM. V druhej polovici 70. rokov 20. storočia bolo zakúpených niekoľko stíhačiek MiG-21MF, MiG-21bis a MiG-21UM. Po ukončení sovietskej pomoci boli stíhačky MiG-21 postupne vyraďované a nahrádzané modernejšími MiG-29 a Su-24. Spolu v alžírskych vzdušných silách slúžilo okolo 120 stíhačiek MiG-21, pričom posledný let tohto typu sa uskutočnil v roku 2003. 
Angolské národné vzdušné sily získali prvé MiGy-21MF v roku 1976 z Kuby. O niekoľko mesiacov dodal ZSSR 8 ks MiG-21F-13 a 2 cvičné MiG-21US. V roku 1980 bolo dodaných 12 ks MiG-21MF a 2 ks MiG-21US. Ďalšia dodávka z roku 1983 zahŕňala 15 ks MiG-21bis a MiG-21US, nasledovaná 30 ks MiG-21bis v rokoch 1985 – 6. Prvých bojov sa angolské MiGy-21 zúčastnili v roku 1976 proti rebelom z UNITA. Počas bojov s juhoafrickými stíhačkami Mirage F1 bolo zničených najmenej 5 MiGov-21. Dnes sa vo výzbroji už nenachádzajú. 
Azerbajdžanské vzdušné sily prevádzkovali päť MiGov-21. V rokoch 2023 – 24 boli vyradené.
Bangladéšske vzdušné sily používali od roku 1973 6 ks MiG-21MF a 2 ks MiG-21UM. Boli vyradené v roku 1990. 
Bieloruské vzdušné sily
Vzdušné sily Burkiny Faso dostali zo ZSSR 8 ks MiG-21bis a 2 ks MiG-21UM. V roku 1985 ich nasadila v pohraničnom konflikte s Mali. V roku 1993 už neboli schopné prevádzky a boli uložené na základni Ouagadougou.
Bulharské vzdušné sily dostali prvé MiGy-21F-13 v lete 1963 a nahradili staršie MiGy-19. V roku 1974 boli všetky stroje MiG-21F-13 preradené k prieskumnej jednotke a vybavené kamerami a fotoaparátmi. Tieto stroje boli v službe do roku 1988. V roku 1965 bolo dodaných 12 ks MiG-21PF a tiež prvé stroje MiG-21PFM. V roku 1969 boli prieskumnej eskadre 1/26 priradené prvé MiGy-21R, ktoré boli vyradené až v roku 1995. V roku 1969 boli dodané aj 12 ks MiG-21M, ktoré na základni Graf Ignatievo nahradili zastarané MiG-19. Onedlho ich nasledovali ďalšie stroje tejto verzie, ktorá bola zo všetkých slúžiacich používaná v bulharskom letectve najkratšie, pričom ju vyradili v roku 1990. Na začiatku 70. rokov 20. storočia boli obstarané prvé dvojmiestne MiG-21US, ktoré medzi rokmi 1974 – 1982 doplnili vylepšené MiG-21UM. Medzi rokmi 1983 – 1985 začal byť zavádzaný MiG-21bis. Potom, čo ZSSR dodal ďalších 36 ks MiG-21UM, malo celkovo Bulharsko vo výzbroji vyše 200 ks MiG-21, z ktorých v polovici 80. rokov bolo 150 ks v prevádzke. Po páde komunistického režimu, rozpustení krajín Varšavskej zmluvy a obmedzeniach zbraní boli vyradené verzie MiG-21PF, MiG-21PFM a MiG-21M. Na základe zmluvy regulujúcej konvenčné vojsko v Európe boli MiGy-21bis zbavené možnosti niesť nukleárne zbrane a iné MiGy-21 boli odzbrojené a označené ako MiG-21-UM-2. Keďže Bulharsko nemalo financie na obstaranie nových stíhačiek, boli modely MiG-21bis ponechané v službe a v roku 2007 časť z nich modernizovaná inštaláciou GPS príjmačov, transpondérmi a záznamníkmi letových údajov; ke konci roku 2015 boli MiGy-21 vyradené zo služby.
Čadské vzdušné sily
Vzdušné sily Čínskej ľudovej oslobodzovacej armády získali MiG-21 do svojej výzbroje prostredníctvom licenčnej výroby. Jednomiestne MiGy-21 sa vyrábali v továrni Čcheng-tu pod označením J-7 a dvojmiestne MiGy-21 vyrábala továreň Guizhou pod označením JJ-7. Prvé stroje J-7L sa do výzbroje dostali v roku 1965. V roku 2007 vlastnila Čína 1 575 ks stíhačiek J-7 rôznych modelov, z ktorých bolo 920 ks operačne nasaditeľných. Dodnes je J-7 početne najvýznamnejším strojom v čínskom letectve.
Česko-slovenské vojenské letectvo prevádzkovalo MiGy-21 z dvoch zdrojov. Prvým bola licenčná výroba typu MiG-21F-13, ktorý bol vyrábaný vo firme Aero Vodochody medzi rokmi 1963 – 1973, pričom bolo vyrobených 194 ks. Spočiatku boli tieto stroje označované ako S-106, ale neskôr prešli na pôvodný názov MiG-21. Druhým zdrojom boli dodávky zo ZSSR. V roku 1964 boli dodané MiGy-21PF, pričom vyradené boli v roku 1990. V rokoch 1965 – 1966 boli dodané dvojmiestne MiGy-21U, nasledované MiGmi-21US v rokoch 1968 – 1970 a nakoniec MiGmi-21UM medzi rokmi 1971 – 1978. Od roku 1966 do 1969 prebiehali dodávky MiGu-21PFM, z ktorých posledné kusy boli vyradené v roku 1991. V roku 1969 a 1973 dodala ČSSR niekoľko MiGov-21 do Sýrie a Egypta, kde mali nahradiť vojnové straty. Medzi rokmi 1969 – 1972 bol dodaný prieskumný MiG-21R, ktorý bol v službe do rozdelenia federácie v roku 1993 a následne slúžil v letectvách Slovenska a Česka. V roku 1969 začali aj prvé dodávky MiGu-21M (MiG-21MA), ktoré rovnako slúžili až do rozpadu ČSSR a následne v nástupníckych krajinách. Medzi rokmi 1971 – 1975 získalo Česko-Slovensko MiGy-21MF, ktoré potom tvorili chrbticu stíhacích jednotiek československého letectva.
Vzdušné sily Armády Českej republiky vyradili posledné MiGy-21 v roku 2005.
Egyptské vzdušné sily získali v roku 1962 niekoľko stíhačiek MiG-21F-13, nasledované 40 ks MiG-21U a rovnakým množstvom MiGov-21PF v roku 1964. Na začiatku šesťdňovej vojny disponoval Egypt 230 ks MiGov-21, pričom 75 z nich bolo vo verzii MiG-21PFM. V roku 1972 skončila vojenská pomoc ZSSR Egyptu, bolo dokúpených 80 ks čínskych kópii MiGu-21 – stíhačiek F-7B. V roku 2007 mal Egypt k dispozícii 3 eskadry MiGov-21 a 2 eskadry F-7B. 
Eritrejské vzdušné sily
Fínske vzdušné sily začiatkom 60. rokov 20. storočia nahradili zastarané stroje De Havilland Vampire a Folland Gnat sovietskymi MiGmi-21. Fínsko bolo prvou nekomunistickou krajinou v Európe, ktorá MiG-21 dostala. Prvých 10 ks MiG-21F-13 bolo dodaných v apríli 1963, nasledované ďalšou dodávkou 11 ks v novembri tohto istého roku. Po ukončení dodávok Fíni zistili, že objednaný počet je nadbytočný a preto niekoľko MiGov-21 uložili na základni Rovaniemi, až do príchodu novších strojov Saab 35BS Draken v roku 1972. Prvé dvojsedadlové MiGy-21U dorazili v apríli 1965, nasledované modernizovanými dvojmiestnymi MiG-21UM v roku 1974. Medzi rokmi 1971 – 1973 bolo 9 ks MiG-21F-13 prekonštruovaných na prieskumnú verziu, pričom posledný let MiGu-21F-13 vo fínskych službách sa uskutočnil v januári 1986. Jednotka HävLLv 31 začala nahradzovať svoje MiGy-21F-13 verziou MiG-21bis na konci roka 1978, pričom dodávky tohto typu pokračovali až do roku 1986. Celkovo Fínsko získalo 26 ks modelu MiG-21bis. Šesť z týchto strojov bolo neskôr upravených na prieskumnú verziu MiG-21bisT. V roku 1981 bol dodaný aj jeden MiG-21UM. Všetky fínske MiGy-21bis boli upravené inštaláciou západnej avioniky, navigačného systému a vybavenia. Koniec kariéry MiGu-21 vo fínskych službách prišiel v roku 1992, kedy bolo rozhodnuté o nákupe stíhačiek F/A-18. Dňa 7. marca 1998 bola na základni Kuopio-Rissala usporiadaná veľká rozlúčková oslava na počesť MiGu-21, po ktorej bol vyradený zo služby a až na niekoľko exemplárov pre múzeá zošrotovaný. 
Gruzínske vzdušné sily
Guinejské vzdušné sily v roku 1986 získali 8 ks MiGov-21MF a 1 dvojmiestny MiG-21U. V roku 2000 bolo 5 strojov MiG-21 uvedených do letuschopného stavu ruskými technikmi. Dňa 16. apríla 2007 sa guinejský MiG-21U zrútil na budovu televíznej stanice. 
Vzdušné sily Guiney-Bissau získali MiGy-21MF náhradou za staršie MiGy-17. V 80. rokoch 20. storočia bol dodaný jeden dvojmiestny MiG-21UM. 
Chorvátske vojenské letectvo a protivzdušná obrana po získaní samostatnosti v roku 1991 vlastnilo niekoľko jednomiestnych MiG-21bis a dvojmiestnych MiG-21UM. V roku 1995 bolo Chorvátsku umožnené zakúpiť vyše 40 ks MiG-21bis a MiG-21UM na Ukrajine. Medzi nimi bolo 16 ks MiG-21bis a 4 ks MiG-21UM, ktoré boli navrátené do letuschopného stavu a zvyšok strojov bol uložený. Po roku 2003 bolo 8 ks Mig-21bis a 4 ks dvojmiestnych MiG-21UM modernizovaných v Rumunsku a boli zakúpené ďalšie 4 ks MiG-21UM. Slúžili zo základní na letiskách Pula a Záhreb. V roku 2023 bolo v prevádzke 11 lietadiel, ktoré zostali v službe až do augusta 2024, keď boli nahradené 12 strojmi Dassault Rafale F3R.
Indické vzdušné sily boli v 60. a 70. rokoch 20. storočia najväčšími zahraničnými používateľmi MiGu-21 všetkých verzií. Prvých 10 ks MiGu-21F-13 dorazilo v roku 1963, nasledované ďalšími 4 ks v polovici roku 1964. Zúčastnili sa prvej Indicko-Pakistanskej vojny v roku 1965. Ale pilotný výcvik nebol dostatočný na to, aby piloti na MiGu-21 mohli vykonávať bojové misie, kvôli čomu nehrali v tomto konflikte veľkú rolu. Koncom roka 1964 boli dodané 2 ks MiGu-21PF, ale 6. septembra 1965 boli zničené na zemi pakistanskými F-86. V roku 1965 bolo dodaných 40 ks dvojmiestnych MiG-21U. Pôvodne sa uvažovalo o sériovej výrobe druhej generácie MiGu-21 v Indii, ale značné oneskorenie tohto programu znamenalo, že veľké množstvo modelu MiG-21FL muselo byť od roku 1965 dovezených zo ZSSR, pričom MiGy-21FL domácej produkcie boli dodávané od roku 1967. Bolo dodaných 205 ks MiGu-21FL, pričom vyradený zo služby bol v roku 2005. V decembri 1971 počas tretej Indicko-Pakistanskej vojny už boli indickí piloti kvalitne vycvičení a zapojili sa do bojov proti pakistanským a jordánskym F-104, pričom zničili najmenej 3 tieto stroje. Indická výroba modelu MiG-21M sa rovnako oneskorila a tak bolo opäť nutné dodávať potrebný počet zo ZSSR. V roku 1973 takto India obstarala niekoľko MiGov-21MF, ktorými boli vyzbrojené 2 eskadry. Následne dodával ďalšie MiGy-21MF už indický priemysel a to až do roku 1981. Zo ZSSR bolo taktiež dodaných niekoľko MiGov-21bis, pričom domáci priemysel vyrábal tieto stroje medzi rokmi 1977 – 1984. V 90. rokoch 20. storočia bolo zakúpených 70 ks dvojmiestnych MiG-21UM, pričom ďalších 21 ks bolo dodaných rôznymi krajinami východného bloku. V roku 1996 sa začal program modernizácie vyše stovky MiGov-21bis ruskými a západnými firmami, ktorý mal zabezpečiť ich prevádzku až do roku 2017. Prvý prototyp modernizovaného MiGu-21bis po prvýkrát vzlietol 6. októbra 1998 a prvé sériové stroje boli dodané v auguste 2001. Do januára 2006 modernizoval indický letecký priemysel 94 ks. Tieto stroje boli označené spočiatku ako MiG-21UPG a neskôr MiG-21 Bison. V roku 2023 bolo v službe 54 lietadiel. Verzia MiG-21FL bola vyradená v decembri 2013, MiG-21PF (MiG-21FL či Typ 77) bol vyradený v januári 2014. Modernizovaný MiG-21bis bol vyradený v rokoch 2021 – 2022. Dňa 26. septembra 2025 boli zo služby vyradené všetky zostávajúce varianty.
Indonézske vzdušné sily sa po získaní nezávislosti obrátili na ZSSR s požiadavkou na dodávky zbraní. Tak bolo v roku 1962 dodaných 20 ks MiGu-21F-13. Tieto stroje boli nasadené v rôznych konfliktoch v ktorých Indonézia bojovala, najmä vo vojne s Malajziou. Keď sa o niekoľko rokov začala Indonézia orientovať na Západ, bola malá flotila MiGov-21 veľmi rýchlo vyradená z prevádzky kvôli nedostatku náhradných dielov a v roku 1970 boli všetky MiGy-21 vyradené. 
Vzdušné sily Iránskej islamskej republiky
Iracké vzdušné sily získali prvú dodávku 35 ks MiG-21F-13 v roku 1963. Dňa 16. augusta 1966 s jedným z týchto strojov dezertoval kpt.Munir Redfa do Izraela. V roku 1966 bolo dodaných vyše 30 ks MiGov-21PF, nasledované ďalšími v roku 1967. Celkovo mal Irak k dispozícii 90 ks MiGu-21PF. V roku 1970 zakúpil Irak 55 ks stíhačky MiG-21PFM, ale veľké množstvo z nich bolo odovzdané Egyptu a Sýrii, kde nahradili straty utrpené počas šesťdňovej vojny. Počas Jomkipurskej vojny v roku 1973 bolo 18 ks MiGov-21PFM odoslaných na základňu Al-Mezzah v Sýrii. V roku 1973 bolo doručených 40 ks modelu MiG-21MF a prvé kusy boli odovzdané Sýrii a Egyptu ako náhrada utrpených strát. V roku 1979 bolo zakúpených 15 ks prieskumných MiGov-21R, ktoré sa spolu s MiGom-21PFM zúčastnili vojny s Iránom a vojny v Zálive. V roku 1983 dostal Irak 61 ks MiGov-21bis, ktoré sa taktiež zúčastnili iránsko-irackej vojny. Po irackej invázii do Kuvajtu v roku 1990 a následnej operácii Púštna búrka bolo uvalené na Irak zbraňové embargo, ktoré mu bránilo v nákupe ďalších strojov. V tom čase mali iracké vzdušné sily k dispozícii okolo 100 ks MiGov-21 a čínskych F-7. Stroje ktoré prežili túto vojnu boli zničené počas americkej invázie do Iraku v roku 2003.
Vzdušné sily Južného Jemenu získali svoje prvé MiGy-21F-13 zo ZSSR a iných východných krajín v roku 1971. Ďalšie stroje boli dodané v priebehu nasledujúcich rokov. Tri štvrtiny z celkového počtu dodaných strojov boli zničené počas občianskej vojny medzi Severným a Južným Jemenom. 
Juhoslovanské vojenské letectvo získalo svoje prvé MiGy-21F-13 v roku 1962. Po ich vyradení v roku 1980 boli všetky zvyšné MiGy-21 začlenené do výzbroje federálnej republiky Juhoslávia po tom, čo sa v roku 1992 odtrhli Slovinsko, Chorvátsko, Bosna a Hercegovina a Macedónsko. Prvé dvojmiestne MiGy-21U boli dodané v roku 1965, nasledované modernejšími MiGmi-21UM v roku 1977. Vyradenie MiGov-21U prebehlo v roku 1991. V roku 1968 bol do služby zaradený MiG-21PFM spolu s prieskumným MiGom-21R, ktorý slúžil do roku 2003. V roku 1971 bol zavedený MiG-21M, pričom vyradený bol v roku 1996. MiG-21MF bol do výzbroje zavedený v roku 1975 a model MiG-21bis v roku 1977. Celkovo Juhoslávia obstarala vyše 260 ks rôznych verzií MiGu-21. V roku 2002 bol názov Juhoslávia zmenený na spoločenstvo štátov Srbsko a Čierna Hora. Po získaní nezávislosti Čiernej Hory v roku 2006 sa zmenil názov štátu na Srbsko, ktoré si zároveň ponechalo zvyšné MiGy-21. 
Kirgizské vzdušné sily a protivzdušná obrana
Vzdušné sily Konžskej republiky získali v 60. rokoch zo ZSSR niekoľko MiGov-21, nasledovaných v roku 1986 dvoma dvojmiestnymi MiG-21UM a jedným MiG-21bis v roku 1988. Spolu mali vzdušné sily tejto krajiny k dispozícii 16 jednomiestnych a 2 dvojmiestne MiGy-21. Do roku 1996 však už neboli letuschopné a boli uložené na základni Pointe Noire. 
Vzdušné sily Konžskej demokratickej republiky
Vzdušné sily Laoskej ľudovej oslobodzovacej armády získali v 70. a 80. rokoch 20. storočia niekoľko MiGov-21, ale po ukončení pomoci zo strany ZSSR a Vietnamu v 90. rokoch začala letuschopnosť týchto strojov rýchlo klesať. Viacero modernizačných programov indickej firmy HAL zlyhalo na celkovej olietanosti týchto strojov. 
Líbyjské vzdušné sily nakúpili v 70. a 80. rokoch 20. storočia veľké množstvá sovietskej a francúzskej techniky, okrem iného aj MiGy-21. V roku 1975 dodal ZSSR niekoľko MiGov-21UM a neskôr okolo 50 ks MiGu-21MF. Pre nahradenie strát, ktoré Sýria utrpela počas vojny s Izraelom, odovzdala Líbya 30 ks MiGu-21MF sýrskemu letectvu. Počas pohraničného konfliktu s Egyptom v roku 1977 boli oboma stranami nasadené MiGy-21MF. Pred vypuknutím povstania v roku 2011 mali vzdušné sily v prevádzke jednu eskadru MiGov-21bis a MiG-21UM. 
Vzdušné sily Madagaskaru získali v roku 1971 zo Severnej Kórei 8 ks MiGu-21PFM a 1 ks MiGu-21U. Neskôr ZSSR dodal 12 ks MiGu-21bis a 2 ks MiGu-21UM. V roku 2000 boli madagaskarské MiGy-21 uložené na základni Ivato, neďaleko hlavného mesta Antananarivo. 
Maďarské vzdušné sily boli prvými spomedzi krajín Varšavskej zmluvy, ktoré v roku 1961 získali 12 ks modelu MiG-21F-13. Neskôr bolo dodaných ďalších 68 ks toho istého modelu, ktoré slúžili až do roku 1980. Prvé dvojmiestne MiG-21U dorazili v roku 1963 a dodávky vrátane vylepšených MiG-21UM pokračovali až do roku 1986, pričom všetky boli vyradené v roku 2001. V roku 1964 bolo dodaných 24 ks MiGu-21PF, pričom posledný z týchto modelov bol vyradený 21. decembra 1988. V roku 1975 sa objavili prvé stroje MiG-21bis, ktoré sa napokon stali najpočetnejšou verziou MiGu-21 v maďarských službách. Boli dislokované na základniach Taszar a Pápa od roku 1977. S príchodom novších stíhačiek MiG-21MF a MiG-21bis boli staršie modely uložené na základni Kecskemét. Po páde komunistického režimu Maďarsko stále disponovalo veľkou flotilou MiGov-21, ale onedlho začalo čeliť vážnym finančným problémom a tak boli počty stíhačiek drasticky redukované. Bolo rozhodnuté zošrotovať niekoľko MiGov-21 a zvyšok presunúť na základňu Pápa, kde boli aj MiGy-29. Všetky MiGy-21 boli vyradené 24. augusta 2000, pričom v tom čase bolo letuschopných ešte 12 ks MiG-21bis a 10 ks dvojmiestnych MiG-21U. 
Mongolské vzdušné sily získali koncom 70. rokov 20. storočia približne 12 ks jednomiestnych MiG-21PFM a niekoľko dvojmiestnych MiG-21U. Po ukončení podpory zo strany ZSSR v roku 1990 boli všetky MiGy-21 uzemnené a uskladnené. Niektoré zdroje uvádzajú, že Mongolsko v Rusku zakúpilo v roku 2001 isté množstvo náhradných dielov, čo by mohlo znamenať, že mongolské MiGy-21 sú čiastočne letuschopné. 
Mozambické vzdušné sily získali v roku 1982 z Kuby 48 ks MiGu-21bis, spolu s kubánskymi pilotmi a personálom. V roku 1990 sa tento počet scvrkol na 18 strojov a aj tie boli bez primeranej údržby postupne vyraďované.
Namíbijské vzdušné sily vznikli v roku 2005 ale prvé 2 ks MiGu-21bis a 1 ks MiGu-21UM boli doručené už v roku 2002, po dôkladnej oprave izraelskou firmou IAI. V roku 2006 bolo navyše obstaraných 12 ks F-7NM a 2 ks FT-7NG z Číny. 
Vzdušné sily Národnej ľudovej armády získali prvé MIGy-21F-13 v apríli 1962, ktoré boli zaradené k Jagdgeschwader 8 "Hermann Matern", pričom spolu bolo zo ZSSR dodaných 76 ks tohto modelu. Posledné z nich boli vyradené v roku 1985. Na jar 1964 bola dodaná zásielka 54 ks MiGu-21PF, nasledovaná MiGmi-21PFM v rokoch 1964 – 1965. Tieto stroje boli zaradené k Jagdgeschwader 1 a 8, pričom niekoľko z nich sa dostalo aj k Jagdgeschwader 2 a 9. Model MiG-21PF bol vyradený v roku 1988, nasledovaný MiGom-21PFM v roku 1990.V apríli 1965 boli dodané prvé dvojmiestne MiG-21U na základňu Rothenburg-Oberlausitz a dodávky pokračovali do júla 1967, kedy dosiahli počet 45 ks. Modernejšie dvojmiestne MiGy-21UM boli dodané medzi rokmi 1970 – 1971, pričom v roku 1978 boli doobjednané 3 ks tohto modelu.Takmer všetky dvojmiestne MiGy-21U/UM boli vyradené v októbri 1990. V novembri 1968 sa začali dodávky MiGu-21M, ktoré trvali do decembra 1970, kedy bolo dodaných 87 ks tejto verzie. V roku 1973 bolo 12 ks MiG-21M odpredaných Sýrii. Vo februári 1972 bolo dodaných 50 ks MiG-21 nasledované ďalšími 12 ks v roku 1975. V roku 1975 sa začali dodavky MiGu-21bis, kedy bolo dodaných 14 ks. Posledných 23 ks MiGu-21bis bolo dodaných v máji 1978. Dňa 3. októbra 1990 bolo vyše 250 ks MiGu-21 rôznych verzií prevedených do zjednotenej Bundesluftwaffe. 
Luftwaffe ešte pred zjednotením Nemecka vyhlásila, že nebude používať žiadne MiGy-21 z výzbroje letectva NDR. Ich šrotovanie začalo v septembri 1992 a tie, ktoré boli zachované, boli odpredané súkromným osobám v Nemecku a zahraničí alebo do múzeí. 
Nigérijské vzdušné sily v roku 1975 zakúpili 25 ks MiGov-21MF a 6 ks MiGu-21UM. V roku 1990 boli zverejnené plány modernizácie týchto strojov, ale nakoniec sa nič podobné neudialo. Stroje boli preto uložené. V roku 2005 zakúpili nigérijské vzdušné sily 12 ks F-7NI a 3 ks FT-7NI z Číny. 
Poľské vzdušné sily získali svoje prvé MiGy-21F-13 v roku 1961, ale trvalo ďalší rok, kým boli vytvorené prvé jednotky. V roku 1965 boli všetky MiGy-21F-13 dislokované na jedinú základňu, kde boli až do svojho vyradenia v roku 1973. Posledných 12 ks tohto modelu bolo v roku 1973 predaných do Sýrie, kde nahradili straty utrpené počas vojny s Izraelom. V roku 1964 sa začali dodávky modelu MiG-21PF, ktoré trvali do roku 1965 a posledné kusy tejto verzie boli vyradené v roku 1989. V tom istom čase bolo dodaných 11 ks dvojmiestnych MiG-21U, pričom vyradené boli v roku 1990. V rokoch 1966 – 1968 bolo dodaných 162 ks modelu MiG-21PFM, pričom prvé z týchto strojov začali byť vyraďované v roku 1989 a posledný bol vyradený v roku 1998. Od septembra 1968 do roku 1972 bolo dodaných 12 ks prieskumných MiGov-21R, ktoré boli v službe až do roku 2002. Prvé MiGy-21M boli dodané v roku 1969 spolu s dvojmiestnymi cvičnými MiG-21US, pričom cvičné stroje boli vyradené začiatkom 90. rokov 20. storočia a MiG-21M slúžil do roku 2002. Najmodernejší cvičný MiG-21UM bol dodávaný v rokoch 1971 – 1981 a spolu získalo poľské letectvo 54 ks tohto modelu. Vyradené boli v roku 2004. V rokoch 1972 – 1975 boli dodané MiGy-21MF, ktoré nahradili MiGy-19. Po roku 1990 bolo Poľsko nútené zredukovať svoje letectvo a zavrieť niekoľko základní. V roku 1999 bolo niekoľko MiGov-21bis a MiG-21UM predaných do Ugandy a taktiež súkromným zberateľom. MiG-21bis dosiahol koniec svojej kariéry v roku 2003 a bol nahradený americkou F-16.
Poľské námorné letectvo
Vojenské vzdušné sily Ruskej federácie vyradili svoje MiGy-21 v roku 1998. Veľké množstvo z týchto lietadiel bolo prestavaných na cvičné terče a následne zničené. 
Rumunské vzdušné sily medzi rokmi 1962 – 1963 dostali 24 ks MiGov-21F-13, ktoré slúžili až do roku 1976. V roku 1965 bolo dodaných ďalších 38 ks MiGu-21PF, ktoré slúžili až do začiatku 90. rokov 20. storočia. Prvé dvojmiestne MiGy-21U sa do Rumunska dostali v roku 1965 v počte 4 ks. V roku 1966 bolo obstaraných 29 ks MiGu-21PFM so schopnosťou niesť nukleárne zbrane. Vyradené boli v roku 1990 na základe zmluvy o počtoch konvenčných zbraní v Európe. V rokoch 1968 – 1969 bolo dodaných 11 ks MiGu-21R a 60 ks MiGu-21M, ktoré boli vyradené v roku 1998.V roku 1969 boli tiež dodané ďalšie MiGy-21U a MiGy-21US v počte 3 ks a 14 ks respektíve. Medzi rokmi 1972 – 1980 bolo dodaných 31 ks dvojmiestnych MiGov-21UM, z ktorých 14 ks bolo v roku 1996 modernizovaných na verziu MiG-21 LanceR B. V 90. rokoch 20. storočia bolo rozhodnuté, že letecká technika bude modernizovaná tak, aby bola kompatibilná s technikou NATO, keďže sa Rumunsko usilovalo o členstvo v tejto organizácii, ale na nové stroje neboli financie. Rozhodnutie podrobiť sa modernizácii padlo na MiGy-21M a MiGy-21MF. V spolupráci s izraelskou firmou Elbit upravila spoločnosť Aerostar vyše 100 ks MiGov-21 osadením západnej avioniky. Prvé dodávky týchto lietadiel sa uskutočnili v roku 1997. MiGy-21M boli preznačené na MiG-21 LanceR A, pričom boli uspôsobené na úlohu stíhacieho bombardéra;z MiGu-21MF sa stali MiGy-21 LanceR C, uspôsobené na stíhanie. 15. mája 2023 bol MiG-21 oficiálne vyradený.
Srbské vzdušné sily a protivzdušná obrana získali po skončení občianskej vojny v roku 1992 väčšinu techniky z výzbroje bývalej Juhoslávie. Veľká časť MiGov-21 skorých verzií bola vyradená a v službe zostali len MiGy-21R, MiGy-21bis a MiGy-21UM. V bojoch nad západným Slovinskom a nad Srbskou Krajinou bolo zostrelených viacero strojov, ale keď v roku 1999 zasiahlo do konfliktu NATO, stále bolo vo výzbroji dostatočné množstvo MiGov-21. Po konfliktě v roku 1999 malo Srbsko k dispozícii približne 30 ks jednomiestnych a dvojmiestnych MiGov-21. V roku 2021 boli stroje MiG-21 vyradené zo služby a ich úlohu prevzali MiGy-29SM+. 
Vzdušné sily Severného Jemenu získali prvé MiGy-21PF zo ZSSR v roku 1968. Nasledujúci rok vypukol ozbrojený konflikt so susedným Južným Jemenom. ZSSR v tom čase vyzbrojoval obe krajiny a do Severného Jemenu dodal spolu 45 ks MiGov-21MF a MiGov-21UM v rokoch 1979 – 1980.
Vzdušné sily Slovenskej republiky po rozpade ČSSR získali 70 ks rôznych verzií MiGov-21. V roku 1995 bolo 21 ks vyradených v súlade s Európskymi dohodami o počte zbraní. Odvtedy stav MiGov-21 upadal a v roku 2001 bolo letuschopných len 8 strojov MiG-21MF a 3 cvičné MiG-21US. V januári 2003 bol MiG-21 oficiálne vyradený z výzbroje. 
Somálske vzdušné sily získali v roku 1974 po podpísaní zmluvy o priateľstve so ZSSR 10 ks MiGu-21MF a 4 ks MiGu-21UM. Hlavného nasadenia sa tieto stroje dočkali v roku 1977 počas vojny s Etiópiou o Ogaden. Táto vojna sa pre Somálsko v roku 1978 skončila úplnou katastrofou. Väčšina MiGov-21 bola opustená a ponechaná na bojisku. Občianska vojna z roku 1991 zničila infraštruktúru celej krajiny a rovnako aj letectvo. Somálske MiGy-21 sú v súčasnosti už len vraky roztrúsené na medzinárodnom letisku Mogadišo. 
 Vojenské vzdušné sily ZSSR získali prvé sériové MiGy-21F v roku 1959. MiG-21 v rôznych verziách zostal vo výzbroji letectva ZSSR až do jeho rozpadu v roku 1991, aj keď bol postupné nahradzovaný MiGmi-23. Počas preletu špionážneho lietadla U-2 s Garrym Powersom na palube v roku 1960 boli v pohotovosti MiGy-21F s neriadenými raketami, ale nakoniec nevzlietli. V októbri 1962 vyslal ZSSR na Kubu regiment vybavený modelom MiG-21F-13, ktorý mal Kube zabezpečiť vzdušnú ochranu. Od začiatku 60. do polovice 80. rokov 20. storočia boli sovietske MiGy-21 rozmiestnené v NDR, Poľsku, Maďarsku a Česko-Slovensku, pričom posledné z nich boli stiahnuté v roku 1986. Invázie do Česko-Slovenska v auguste 1968 sa zúčastnilo viacero verzií MiGu-21. Koncom 60. a začiatkom 70. rokov 20. storočia boli sovietski piloti vyslaní do Egypta, kde po boku egyptských pilotov bojovali proti izraelským stíhačkám. Dňa 22. júna 1970 bol sovietskym MiGom-21 zostrelený izraelský A-4 Skyhawk nad Ismá'ílíjou. V roku 1979 mal ZSSR viac MiGov-21 než celé NATO všetkých stíhačiek dohromady. Posledným veľkým nasadením MiGu-21 v službách letectva ZSSR bola invázia do Afganistanu, kde boli od roku 1980 nasadené MiGy-21R a MiGy-21bis. Sovietske MiGy-21 boli vyraďované začiatkom 90. rokov 20. storočia.
Vojsko protivzdušnej obrany ZSSR
Sovietske námorné letectvo
Sudánske vzdušné sily získali v roku 1971 zo ZSSR 18 ks MiGu-21M a 4 ks dvojmiestnych MiG-21UM. V roku 1992 bolo vo výzbroji už len 7 ks MiGu-21M a 2 ks MiGu-21UM, pričom letuschopná bola len polovica z nich. Po skončení podpory zo strany ZSSR zakúpil Sudán s podporou Iránu 15 ks čínskych kópií Čengdu F-7B v roku 1987; a ďalších 6 ks F-7B a 2 ks FT-7 v roku 1995. V roku 2004 začali byť tieto stroje nahrádzané stíhačkami MiG-29, takže v roku 2007 bolo v službe už len 28 ks F-7. Ale medzičasom bolo doručených 12 ks MiGu-21 z Ukrajiny, ktorej nájomní piloti uprednostňovali stroje sovietskeho pôvodu. 
Tanzánijské vzdušné sily získali v roku 1974 zo ZSSR 14 ks MiGu-21MF a 2 ks MiGu-21U. Počas konfliktu s Ugandou bolo v roku 1979 ukoristených 7 ks ugandských stíhačiek MiG-21MF a jeden MiG-21U. Tieto stroje boli zahrnuté do vzdušných síl Tanzánie a slúžili na základni Mwanza. V roku 1980 bolo objednaných 10 ks F-7B a 2 ks FT-7 z Číny. V roku 1998 boli z Ukrajiny obstarané 4 ks MiGu-21MF, ale všetky stroje MiG-21 boli vyradené v roku 2002. Dnes sú vo výzbroji už len stíhačky F-7A. 
Turkménske vzdušné sily
Vzdušné sily Spojených štátov prevádzkovali 4 ks MiGu-21F-13, ktoré boli dodané z Izraela v roku 1967. Boli skúšané zložkou Air Force Systems Command. Bola na nich vypracovávaná taktika použitia amerických stíhačiek proti MiGom-21. Jeden z týchto strojov je v súčasnosti v múzeu vo Washingtone. 
Vzdušné sily Ozbrojených síl Ukrajiny získali po rozpade ZSSR značné množstvo leteckej techniky. Medzi nimi bol aj veľký počet MiGov-21, ktoré však nikdy neboli zaradené do operačnej služby, ale ponúkané na predaj alebo modernizáciu. Takto Ukrajina predala MiGy-21 do Vietnamu, Indie a Angoly. Taktiež existovali rôzne modernizačné programy, ktoré mali upraviť MiG-21 na súčasné štandardy.
Letectvo Vietnamskej ľudovej armády získalo svoje prvé MiGy-21F-13 na konci roku 1965. Prvé boje s americkými stíhačkami vybojoval MiG-21 vo vietnamských službách vo februári 1966. Prvými obeťami vietnamských MiGov-21 sa stali bezpilotné aparáty Ryan Firebee a to 4. a 5. marca 1966. Dňa 6. júna 1966 padli MiGom-21 za obeť prvé 2 stíhačky F-4 Phantom II. Počas roku 1966 bolo do služby zaradených vyše 30 ks MiGu-21PF, spolu s vyše 100 ks MiGu-21PFM. V roku 1970 získali vietnamské vzdušné sily 60 ks MiGu-21MF. Všetky tieto verzie MiGu-21 zostali vo výzbroji aj po ukončení vojny vo Vietname. Počas vojny bolo MiGmi-21 vietnamského letectva zostrelených 47 amerických stíhačiek, zatiaľ čo USAF a námorné letectvo USA zostrelili 67 ks a 18 ks MiGu-21 respektíve. Trinásť pilotov vietnamského letectva získali titul "eso" medzi rokmi 1967 a 1972. V roku 1979 boli dodané MiGy-21bis, nasledované ďalšími dodávkami z Poľska v roku 2005. V roku 2009 malo MiG-21 vo výzbroji 7 plukov vietnamského letectva, v novembri 2015 bol MiG-21 vyradený zo služby.
MiG-21 v Česko-Slovensku.
Stíhačka MiG-21 sa do výzbroje česko-slovenského letectva dostala na základe plánu vývoja vzdušných síl do roku 1960. Na konci 50. rokov 20. storočia bol tento typ vybraný ako protiváha stíhačky F-104 Starfighter, ktorú nemecká Luftwaffe začiatkom 60. rokov 20. storočia plánovala zaviesť do služby. Po obojstrannej dohode so Sovietskym zväzom sa začala sériová výroba verzie MiG-21F-13 v továrni Aero Vodochody. V rámci dohody boli zo ZSSR dodané 4 kusy MiG-21F-13 v rozobratom stave a jeden vzorový kus v celku. Tieto stroje mali slúžiť na získanie potrebných skúseností spojených s výrobnými postupmi a údržbou. Prvý česko-slovenský vyrobený sériový kus mal výrobné číslo 360101 a bol vyrobený v roku 1963. Lietadlo bolo pridelené na letisko Mladá pri Miloviciach v jeseni 1963. Výroba vo Vodochodoch bola ukončená 17. júna 1972, kedy bol zalietaný posledný stroj s výrobným číslom 261114. Za dobu sériovej výroby podnik vyrobil 195 lietadiel.
Verzie.
Celkovo existujú viac ako dve desiatky verzií, často predurčené pre konkrétnu krajinu.
MiG-21R – Špeciálna verzia určená na taktický prieskum. Mohla niesť výzbroj, vrátane riadených rakiet pre vlastnú obranu. 
Špecifikácie (MiG-21).
Opis konštrukcie.
MiG-21 je jednomiestny jednomotorový samonosný stredoplošník. Kovová kostra krídel, pevných aj pohyblivých chvostových plôch je potiahnutá plechmi s hliníkových zliatin. Trup je kovová pološkrupina. Krycie plechy sú duralové. Motor je uložený v trupe. Hlavné podvozkové nohy sa zaťahujú do krídla, čiastočne do trupu. Predná podvozková noha do trupu smerom dopredu.

</doc>
<doc id="165284" url="https://sk.wikipedia.org/wiki?curid=165284" title="Bradliansky potok">
Bradliansky potok

Bradliansky potok môže byť:

</doc>
<doc id="165285" url="https://sk.wikipedia.org/wiki?curid=165285" title="Lincoln Building">
Lincoln Building

Lincoln Building je kancelárska budova situovaná na 60 East 42nd Street v New Yorku oproti Grand Central Terminal. Bola dokončená v roku 1930. Architekt bol James Edwin Ruthvin Carpenter. Je 205,1 m vysoká s 53 poschodiami, 108 395 m² kancelárskeho priestoru, neogotický sloh.
Aj keď je zakrpatená v oblasti inými budovami, najmä budovami Chrysler Building a MetLife Building, Lincoln má množstvo typických prvkov vrátane gotických okien na vrchu.

</doc>
<doc id="165286" url="https://sk.wikipedia.org/wiki?curid=165286" title="Bradliansky potok (prítok Dubničky)">
Bradliansky potok (prítok Dubničky)

Bradliansky potok je potok v centrálnej časti okresu Bánovce nad Bebravou. Je to pravostranný prítok Dubničky, meria 2,4 km a je tokom VI. rádu.
Prameň.
Pramení v Strážovských vrchoch, v podcelku Zliechovská hornatina, v časti Kňaží stôl, na juhovýchodnom svahu Bradla (561,2 m n. m.) v nadmorskej výške približne 297 m n. m. 
Opis toku.
Potok tečie od prameňa na krátkom úseku juhojuhovýchodným smerom, potom už na celom toku prevažne severojužným smerom. Na dolnom toku vstupuje do Nitrianskej pahorkatiny, do časti Bánovská pahorkatina a z pravej strany priberá prítok prameniaci východne od kóty 334,0 m. Napokon tečie intravilánom obce Dubnička a priamo v obci sa v nadmorskej výške cca 253 m n. m. vlieva do potoka Dubnička.

</doc>
<doc id="165287" url="https://sk.wikipedia.org/wiki?curid=165287" title="Trump Tower (New York)">
Trump Tower (New York)

Trump Tower je 58-poschodový mrakodrap v New Yorku stojaci na Piatej Avenue č. 725, na rohu 56. ulice. Multifunkčná budova bola navrhnutá architektom Derom Scuttom.
V roku 2006 bola magazínom Forbes ohodnotená na 318 000 000 dolárov.

</doc>
<doc id="165288" url="https://sk.wikipedia.org/wiki?curid=165288" title="The Neverhood">
The Neverhood

The Neverhood (1996) je počítačová plastelínová (Claymation) videohra vytvorená animátorom Doug TenNapelom a vydaná spoločnosťou Dreamworks Studios spadajúca do žánru adventúr. Každá modelínová animácia je precízne zaznamenaná obrázok za obrázkom, pričom na 1 sekundu pripadá až 15 obrázkov.
Vďaka svojím podivným a dalo by sa povedať až šialeným animáciám, naivným postavám a neobvyklým soundtrackom (Imaginarium Terry Scott Taylor) vyhrala táto hra veľa cien a má dodnes veľký počet svojich fanúšikov, a to aj napriek tomu, že už sa niekoľko rokov nepredáva.
Prijatie.
The Neverhood dostal dobré recenzie, ale nestal sa komerčným hitom. Okolo 1995 začala adventúram pomaly klesať popularita. Niektoré ďalšie adventúry vytvorené v tomto období (napríklad "Grim Fandango") tiež kritici ohodnotili veľmi dobre, ale nepredávali sa. "The Neverhood" je v Microsoftom vytvorenom rebríčku piatich najnedocenenejších hier sveta.
Pokračovanie.
Ako pokračovanie "The Neverhood" bola v rokoch 1997 - 1998 vydaná pre PlayStation konzolová videohra nazývaná "Skullmonkeys". Tá sa už neradí medzi adventúry.
Filmové spracovanie.
Bolo zverejnené, že sa pripravuje film na základe "The Neverhood" v spolupráci s Frederator Films a Doug TenNapelovou réžiou. Jeho uvedenie bolo plánované na rok 2011, no tento projekt bol zrušený.
The Neverhood Hall of Records.
The Neverhood Hall of Records (Neverhoodska Sieň záznamov) je 38 obrazoviek dlhá hala, ktorá sa dá nájsť v hre, zaplnená The Neverhood Chronicles (Letopisy Neverhoodu), biblickou náukou vesmíru, v ktorej Neverhood existuje. The Hall of Records je vytvorená zo samozapisujúcej sa modelíny, zapisujúcej históriu na stenu. Táto stena prináleží Quaterovi, ktorého stvoril Otec. Quater, na Otcov prikaz, zaznamenáva históriu. Existuje sedem takýchto stien, patriacich siedmim Quaterovym synom, menovite Ogdilla, Bertbert, Numeron, Ottoborg, Homen, Hoborg a Arven. Jedna z nich je v Neverhoode, v the Hall of Records. Stena prestala zapisovať, keď sa Klogg zmocnil vlády nad svetom.
V neoficiálom ruskom preklade hry boli tieto texty zamenené za humorné príbehy.
The Neverhood Chronicles (napísané Douglasom TenNapelom a Markom Lorenzenom) hovorí príbeh stvorenia vesmíru, v ktorom Neverhood existuje. To predstavuje 8 samostatných kníh na 38 obrazovkách. Kým čítanie textu nie je nevyhnutné na dokončenie hry, prejdenie celej chodby tam a späť nevyhnutné je.
Niektoré charaktery a príbehy nájdené v The Neverhood Chronicles sú nápadne podobné s tými v Biblii. Niektoré veľké časti The Neverhood Chronicles sú napísane v Biblickom štýle.

</doc>
<doc id="165291" url="https://sk.wikipedia.org/wiki?curid=165291" title="Himanka">
Himanka

Himanka () je obec vo Fínsku.
Nachádza sa v kraji Keski-Pohjanmaa v provincii Západné Fínsko na pobreží Botnického zálivu asi 40 km severovýchodne od mesta Kokkola. Obec leží v blízkosti rieky Lestijoki. Počet obyvateľov je 3 143 a rozloha chotára 255,27 km² z toho 1,63 km² je voda. Hustota obyvateľstva je 12,3 ob./km². Úradný jazyk fínčina.
Hlavnými produktmi výroby v oblasti sú hlavne poľnohospodárske produkty, líščie a norkové kožušiny a taktiež rybárstvo. 
Najstaršou časťou obce Himanka je centrum nazývané "Raumankari". 
K obci Himanka patria ďalej dedinky a osady Ainali, Hillilä, Himankakylä, Lahdensuu, Pahkala, Pernu, Pöntiö, Rautila, Saarenpää, Tomujoki, Torvenkylä a Kannuskylä.

</doc>
<doc id="165294" url="https://sk.wikipedia.org/wiki?curid=165294" title="Taremu">
Taremu

Taremu, v helenistickom období Leontón polis ( a ), alebo a , bolo mesto starovekého Egypta dnes známe ako Tell el Mukdám. Leží približne v strednej časti delty Nílu. V staroveku bolo hlavným mestom 11. nomu Dolného Egypta. Prvý, kto spomína mesto alebo tento nom, je Strabón, čo naznačuje, že na význame získalo až v neskorších dobách.
Grécke pomenovanie „Mesto levov“ dostalo Taremu podľa chrámu boha Maahesa zobrazovaného v podobe leva. Boli tu uctievané tiež ďalšie dve levie bohyne – Bastet a Sechmet.
Dejiny.
Počas vlády Ptolemaia VI. Filométora (180–145 pred Kr.) bol v Taremu vybudovaný židovským kňazom Oniášom IV. chrám podľa vzoru Jeruzalemského chrámu. Židovskú komunitu, ktorú vyhnal z Palestíny stupňujúci sa útlak Seleukovcov, prilákal nový chrám a počas viac ako tristo rokov tu prekvitala. Po vypuknutí Židovskej vojny bol chrám roku 67 po Kr. uzavretý v rámci protižidovských opatrení.
Poloha.
Historici sa dlho nevedeli zhodnúť na polohe ruín Taremu. Podľa d’Anvilla ležal pod pahorkom "Tell-Essabè" – „Levím kopcom“. Jomard naopak zastával názor, že Leontopolis je jedným z pahorkov neďaleko dediny "El-Mengaleh" v delte. Táto teória zodpovedá bližšie popisu mesta, ako ho zanechal Xenofón Efezský. Smith umiestňuje mesto na 30°6' SZŠ, čo je omnoho južnejšie ako v skutočnosti. Dnes sa väčšina odborníkov zhodne, že Taremu sa nachádza na mieste "Tell el Mukdám" na 30°45' SZŠ.

</doc>
<doc id="165298" url="https://sk.wikipedia.org/wiki?curid=165298" title="Kes">
Kes

Kes alebo Kis (), Kúzy alebo Kousai (), Kós () a , bolo staroegyptské mesto a administratívne centrum14. nomu v Hornom Egypte. Dnes je miesto známe ako El-Kusíja (, ) a leží na západnom brehu Nílu v guvernoráte Asjút.
Mesto označovalo južnú hranicu územia ovládaného Hyksósmi.
Kes slúžil ako kultové stredisko bohyne Hathor a počas Strednej ríše ako nekropola pre miestnu šľachtu.
V 5. storočí bolo mesto táborom Légie II Flavia Constantia.

</doc>
<doc id="165300" url="https://sk.wikipedia.org/wiki?curid=165300" title="Kannus">
Kannus

Kannus je mesto vo Fínsku.
Nachádza sa v kraji Keski-Pohjanmaa v provincii Západné Fínsko. Počet obyvateľov je 5 890 a rozloha chotára 470,65 km² z toho 2,39 km² je voda. Hustota obyvateľstva je 12,6 ob./km². Úradný jazyk fínčina.
V oblasti mesta Kannus ležia dediny Eskola, Hanhineva, Korpela, Kungas, Jokisalo, Mutkalampi, Märsylä, Roikola, Välikannus, Ylikannus, Yliviirre. Touto oblasťou taktiež preteká rieka Lestijoki.
Ďalšou pozoruhodnosťou mesta je drevený kostol z roku 1817.

</doc>
<doc id="165301" url="https://sk.wikipedia.org/wiki?curid=165301" title="Horovo oko">
Horovo oko

Horovo oko (podľa niektorých prameňov pôvodne Rého oko, a "vedžat", alt. transkr.: "vedžet", "udžat", , "utchat") je staroegyptský ochranný symbol a odznak kráľovskej moci.
Hor bol egyptský boh nebies v podobe sokola. Stvárnenie Horovho oka pochádzalo zo vzoru sokolieho oka, vrátane fliačikov, ktoré sa niekedy objavujú ním. Je niekoľko vysvetlení. Za Horove oči sa niekedy označovalo slnko aj mesiac. Ak sa spolu s Horovým okom spomínalo aj známejšie Reho oko, potom Horovo zastupovalo len mesiac a Reho len slnko. Alebo sa oči konkrétne spájali s astronomickými telesami a božstvami: pravé oko symbolizovalo slnko, ľavé oko mesiac; pravé sa spájalo s bohom Ré, ľavé s bohom Thovtom.
Starovekí Egypťania verili, že tento symbol nezničiteľnosti pomôže ich znovuzrodeniu. Toto presvedčenie vychádzalo z legendy o boji bohov Hora so Sutechom, pri ktorom Hor stratil oko (alebo obidve oči). Neskôr bol schopný opäť vidieť vďaka bohyni Hathor (alebo bohovi Thovtovi) a tým sa "„miznúci a obnovujúci sa zrak“" Horovho oka stal symbolom "„života a vzkriesenia“". Motív Horovho oka sa často objavoval na staroegyptských výtvarných dielach a tak isto často sa používal aj pri tvorbe čarovných predmetov, napr. pri talizmanoch, ktoré patrili do pohrebného výbavenia mŕtveho. Našiel sa napr. na siedmich šperkoch (náramky a náprsník), ktoré boli vložené medzi obväzy Tutanchamónovej múmie.

</doc>
<doc id="165302" url="https://sk.wikipedia.org/wiki?curid=165302" title="Magické oko">
Magické oko

Magické oko môže byť:

</doc>
<doc id="165303" url="https://sk.wikipedia.org/wiki?curid=165303" title="Ringo Starr">
Ringo Starr

Sir Ringo Starr (* 7. júl 1940, Liverpool, Spojené kráľovstvo) vlastným menom Richard Starkey je britský bubeník, spevák a herec známy predovšetkým ako bývalý člen skupiny The Beatles, v ktorej nahradil bubeníka Petea Besta.
Životopis.
Detstvo.
Ringo Starr pochádza z robotníckeho prostredia. Rodičia sa rozviedli keď mal Richard tri roky. V detstve prekonal radu ochorení s dlhodobou hospitalizáciou. Z tohto dôvodu mal časté výpadky v školskej dochádzke. Strednú školu nedokončil. 
Hudobné začiatky.
Od malička bol manuálne zručný, hudobnú kariéru začal v roku 1957, kedy si zohnal biciu súpravu a so svojim kamarátom Eddiem Milesom založil skupinu "The Eddie Clayton Skiffle Group". V roku 1959 začal hrať s vtedajšou najúspešnejšou amatérskou rock’n’rollovou kapelou "Rory Storm and the Hurricanes". Jeho vlastné meno sa pre hudobníka príliš nehodilo a tak si priezvisko skrátil na Starr a jeho spoluhráči mu, vďaka láske k prsteňom začali hovoriť Ringo (ring znamená prsteň). 
The Beatles.
V auguste 1962 nahrádza Ringo Starr bubeníka Peta Besta v skupine The Beatles ktorej členom zostáva až do oficiálneho rozpadu skupiny v apríli 1970. S Beatles nahráva ich prvý singel s názvom "Love Me Do" (na druhej strane pieseň "P.S. I Love You"), ktorý sa dostal na 17. miesto najpredávanejších dosiek.
V skupine Beatles zastával vždy pozíciu bubeníka, ako spevák sa príliš neuplatnil (na každom LP má 1-2 naspievané piesne). Najvýraznejšie zažiaril v piesniach "Honey Don't" na albume "Beatles for Sale", slávnej "Yellow Submarine" alebo "With a Little Help From My Friends". Po rozpade Beatles sa Ringo Starr vrhol na vydávanie sólových dosiek, ktoré však neboli príliš úspešné. Ako vynikajúceho bubeníka ho ale i v ďalších rokoch vyhľadávali osobnosti rockového sveta vrátane jeho bývalých spoluhráčov. Jeho bubnovanie zostáva vrcholnou školou jednoduchej brilantnosti, ako spevák je iba priemerný.
Sólová tvorba.
V roku 1970 vydal album "Sentimental Journey" plné swingových evergreenov. Album "Beaucoups Of Blues" (1970) je pre zmenu v štýle country. V 1. pol. 70. rokov nahral niekoľko hitov, napr. "It Don´t Come Easy" (1971), "Back Off Boogaloo" (1972) a "Photograph" (1973'). Album "Ringo" (1973) bol dokonca veľmi úspešným a podieľali sa na ňom všetci bývalí členovia Beatles. Dva single z tohto albumu sa umiestnili na 1. mieste v americkej hitparáde (skladby "Photograph" a "You're Sixteen"). 
20. marca 2018 bol princom Williamom povýšený do šľachtického stavu. 
Herecké pokusy.
V oblasti pop music jeho popularita od polovice 70. rokov poklesla, o to viac sa začal presadzovať ako herec. V roku 1969 sa Ringo Starr objavuje vo filme "Candy", v roku 1970 vo filme "The Magic Christian", v 1975 film "Lizstomania" a v roku 1981 získal hlavnú úlohu v snímke "Caveman". V ďalších rokoch natáča veľa filmov a TV seriálov. Ako jediný ex-Beatle sa tiež objavil v reklame, keď propagoval v USA značkovú vodku. V roku 1976 sa presťahoval do Monte Carla.
Hudobný "comeback".
Po prekonaní drogovej a alkoholickej závislosti sa v roku 1989 Ringo Starr objavuje na turné so svojou sprevádzajúcou skupinou "All-Starrs Band". 
Anthology.
V roku 1995 sa s ním spojili bývalí členovia The Beatles Paul McCartney a George Harrison pri práci na projekte nazvanom "Anthology". V roku 1994 boli zverejnené demo nahrávky Lennonových piesní, ku ktorým zostávajúci členovia skupiny nahrali sprievod a vznikli tak posledné piesne "Real Love" a "Free As A Bird" vydané na albumoch "Anthology 1" (Apple Records,1995), "Anthology 2" (Apple Records, 1996), "Anthology 3" (Apple Records, 1996)).
V roku 1998 vydal album "Vertical Man" na nahrávaní ktorého sa podieľali niektorí pozoruhodní hostia, ako napríklad Ozzy Osbourne, Steven Tyler, Alanis Morissettová.

</doc>
<doc id="165305" url="https://sk.wikipedia.org/wiki?curid=165305" title="Brainwashing">
Brainwashing

Brainwashing (doslova „vymývanie mozgu"; iné názvy: vymývanie mozgu, vymývanie mozgov) je v psychológii metóda násilnej indoktrinácie sledujúca rozrušenie prijatých systémov hodnôt a názorovej orientácie jedinca za účelom dosiahnutia zmeny týchto hodnôt, až protichodného osobného presvedčenia. 
Brainwashing je násilné ovplyvňovanie postojov, vôle a spôsobov myslenia psychickým nátlakom, systematickou demagógiou a narúšaním kritického myslenia podľa toho, ako to vyhovuje manipulátorovi. Podmienkou úspešného brainwashingu je, aby bol objekt udržiavaný v permanentnom strese, pretože vtedy je potenciálne najlepšie prístupný manipulácii. K vyvolávaniu stresu sa využíva nepriame psychické a zriedkavejšie aj priame fyzické násilie. Najčastejšie dôvody brainwashingu sú finančné, náboženské a politické. Je základnou formou pôsobenia na osobnosť človeka v náboženských sektách. V jemnejšej forme sa brainwashing využíva v reklame a obyčajne ho obsahuje aj politická či iná propaganda.
Hranica medzi brainwashingom a ostatnými snahami o ovplyvňovanie ľudskej osobnosti nie je jednoznačná. Existuje však niekoľko rozlišujúcich kritérií:
Metódy brainwashingu sú pomerne pestré. Pri ovplyvňovaní ľudí sú často používané metódy ako spánková deprivácia, zvukové a filmové úseky púšťané stále dokola (napríklad povinné počúvanie rozhlasu alebo omieľanie stále tých istých hitov), drogy, týranie hladom alebo prestimulácia prílišným množstvom jedla (napríklad predvolebný guláš), vystavenie smädu a emóciam, ktoré vyvolávajú bezmocnosť či potláčajú reálne vnímanie skutočnosti. Škála prejavov brainwashingu môže byť existovať od úplne nenápadného správania sa či perfektného napodobňovania normálneho správania sa, až po veľmi bizarné a čudné prejavy. 
Techniky brainwashingu sú v niektorých krajinách, či inštitúciách používané aj s oficiálnym súhlasom autorít. Používajú sa napríklad pri policajnom a súdnom vyšetrovaní, psychiatrickej liečbe, výchovnom pôsobení hlavne na deti alebo na odsúdených. Náchylné k používaniu brainwashingu bývajú okrem vyššie uvedeného aj médiá, vzdelávacie organizácie a armáda. Brainwashing sa niekedy neobmedzuje len na jednotlivé spolky, či aktivity jedincov, ale prerastá do celej spoločnosti a stáva sa všeobecnou súčasťou jej kultúry a myslenia. 

</doc>
<doc id="165306" url="https://sk.wikipedia.org/wiki?curid=165306" title="Veľtucet">
Veľtucet

Veľtucet je synonymný výraz pre "sto štyridsať štyri". Na rozdiel od anglofónnych krajín sa v dnešnej slovenčine používa tento výraz iba zriedka.
Slovo "veľtucet" je odvodené z výrazu tucet, značiaceho počet dvanásť. "Veľtucet" je teda „tucet tuctov“ alebo matematicky 122 = 144.
Zaujímavosti.
V knihe J.R.R. Tolkiena Pán prsteňov, dvanásť tuctov je číslo taktiež hobitmi nazývané ako jeden veľtucet, avšak toto slovo nebolo považované na označenie počtu ľudí". Hobit Bilbo Bublík začne urážať hostí na jeho narodeninovej oslave, keď o nich hovorí ako o "jednom veľtucte".

</doc>
<doc id="165307" url="https://sk.wikipedia.org/wiki?curid=165307" title="Vodopád Bystrého potoka">
Vodopád Bystrého potoka

Vodopád Bystrého potoka (hovorovo aj vodopád Bystré alebo vodopád Bystrô) je národná prírodná pamiatka a chránený krajinný výtvor nachádzajúci sa v katastrálnom území mesta Hriňová.
Nachádza sa na území Slovenského stredohoria na území Poľany v hornej časti Bystrého potoka južne až juhovýchodne od Poľany (), pod sedlom Priehybina vo výške (vrchol - miesto prepadu vody - vodopádu). Výška steny prepadu vody je (výška vodopádu). Vodopád je prepadom potoka Bystrá, ktorý je pravostranným prítokom Slatiny, prameniacim pod Poľanou.

</doc>
<doc id="165309" url="https://sk.wikipedia.org/wiki?curid=165309" title="Jelešnica">
Jelešnica

Jelešnica je potok v centrálnej časti okresu Bánovce nad Bebravou. Je to ľavostranný prítok Bebravy, má dĺžku 8 km a je tokom V. rádu.
Prameň.
Pramení na okraji Strážovských vrchov, v podcelku Zliechovská hornatina, v časti Kňaží stôl, na juhojuhovýchodnom svahu Bradla (561,2 m n. m.) v nadmorskej výške približne 300 m n. m. 
Opis toku.
Od prameňa tečie sprvu na krátkom úseku na juh, vytvára oblúk prehnutý na východ a pokračuje juhozápadným smerom, pričom vstupuje do Nitrianskej pahorkatiny, do časti Bánovská pahorkatina. Tu preteká intravilánom obce Ľutov, sprava priberá prítok (1,5 km) z Bradlovej doliny, obcou ďalej preteká severojužným smerom a zľava priberá prítok z oblasti Stráne. Pod obcou sa najprv stáča na západ, potom na juhozápad a z pravej strany priberá Jelšie. Potom pokračuje severojužným smerom intravilánom obce Prusy a následne popri osade Bažantnica na ľavom brehu. Na dolnom toku sa ešte esovito stáča, vteká do geomorfologickej časti Bebravská niva, kde tečie juhojuhozápadným smerom a v lokalite Dolné lúky sa napokon stáča k ústiu na juhozápad. Na území mesta Bánovce nad Bebravou, v blízkosti sídliska Dubnička, sa v nadmorskej výške cca 199 m n. m. vlieva do Bebravy.

</doc>
<doc id="165311" url="https://sk.wikipedia.org/wiki?curid=165311" title="1 000 (číslo)">
1 000 (číslo)

Tisíc (1000) je prirodzené číslo nasledujúce číslo 1001 a predchádzajúce číslo 999.

</doc>
<doc id="165312" url="https://sk.wikipedia.org/wiki?curid=165312" title="Jelšie">
Jelšie

Jelšie môže byť:

</doc>
<doc id="165315" url="https://sk.wikipedia.org/wiki?curid=165315" title="Jelšie (prítok Jelešnice)">
Jelšie (prítok Jelešnice)

Jelšie je krátky potok v severnom výbežku Podunajskej nížiny, v centrálnej časti okresu Bánovce nad Bebravou. Je to pravostranný prítok Jelešnice, meria 1,5 km a je tokom VI. rádu.
Prameň.
Tečie v Nitrianskej pahorkatine, v časti Bánovská pahorkatina, kde pramení na juhojuhozápadnom úpätí Maďarovej (335,1 m n. m.) v lokalite Kostrieň, v nadmorskej výške približne 250 m n. m. 
Opis toku.
Od prameňa tečie najprv juhovýchodným smerom, potom sa prechodne stáča na juh a ďalej na juhojuhovýchod, pričom preteká lokalitou Dechtárina. Na severnom okraji intravilánu obce Prusy sa v nadmorskej výške cca 219,5 m n. m. vlieva do Jelešnice. Nepriberá žiadne významné prítoky a na hornom toku niekedy vysychá.

</doc>
<doc id="165316" url="https://sk.wikipedia.org/wiki?curid=165316" title="Tisíc">
Tisíc



</doc>
<doc id="165318" url="https://sk.wikipedia.org/wiki?curid=165318" title="Kilo">
Kilo

Kilo (symbol: k) je predpona v SI a iných jednotkových systémoch označujúca 103 alebo 1 000. Napríklad:
Táto predpona bola oficiálne pribratá v roku 1795 (avšak používala sa i predtým), pochádza z gréckeho χίλιοι ("khilioi"), označujúc "tisíc".
Použitie v informatike.
V informatike sa používajú aj predpony založené na symboloch SI, ktoré však nie sú štandardizované a môžu viesť k rozličným výkladom a nedorozumeniam. Rozšírili sa najmä v minulosti, keď neexistovali štandardizované prefixy IEC.
Kilo v informatike sa používa buď na označenie 103 (1 000), alebo 210 (1 024). Štandardizovaná predpona "kibi-", ktorá je definovaná ako 210 (1 024), nahrádza toto používanie.

</doc>
<doc id="165320" url="https://sk.wikipedia.org/wiki?curid=165320" title="Trenčianka">
Trenčianka

Trenčianka je potok vo východnej časti okresu Trenčín. Je to pravostranný prítok Machnáča, meria 3,6 km a je tokom VI. rádu.
Prameň.
Tečie v juhozápadnej časti Strážovských vrchov, v podcelku Trenčianska vrchovina, v časti Ostrý, pramení na východojuhovýchodnom svahu Svitavy (700,3 m n. m.) v nadmorskej výške približne 490 m n. m. 
Opis toku.
Od prameňa tečie najprv juhovýchodným smerom, potom sa prechodne stáča na juh a opäť na juhovýchod, pričom sprava priberá prítok z juhovýchodného svahu Svitavy. Následne preteká intravilánom osady Peťovka. Na dolnom toku tečie popri dvoch rybníkoch na ľavom brehu, podteká cestu II. triedy č. 516 a severne od obce Motešice sa v nadmorskej výške cca 276 m n. m. vlieva do Machnáča.

</doc>
<doc id="165321" url="https://sk.wikipedia.org/wiki?curid=165321" title="Petrovka">
Petrovka

Petrovka môže byť:

</doc>
<doc id="165322" url="https://sk.wikipedia.org/wiki?curid=165322" title="Petrovka (potok)">
Petrovka (potok)

Petrovka je potok vo východnej časti okresu Trenčín. Je to pravostranný prítok Machnáča, má dĺžku 4 km a je tokom VI. rádu.
Prameň.
Tečie v juhozápadnej časti Strážovských vrchov, v podcelku Trenčianska vrchovina, v časti Ostrý, pramení na juhovýchodnom svahu Trubárky (670,7 m n. m.) v nadmorskej výške približne 585 m n. m. 
Opis toku.
Od prameňa vytvára oblúk prehnutý na sever, ďalej tečie na krátkych úsekoch východojuhovýchodným, potom juhovýchodným smerom a sprava priberá prítok z juhovýchodného svahu Trubárky. Následne sa stáča na východ, preteká intravilánom obce Petrova Lehota, pričom v obci vytvára oblúk, ktorým sa postupne stáča a pod obcou už tečie severojužným smerom. Z pravej strany ešte priberá prítok prameniaci severne od Panského hája (498,1 m n. m.) a stáča sa k ústiu juhojuhovýchodným smerom. Napokon podteká cestu II. triedy č. 516 a severne od obce Motešice sa v nadmorskej výške cca 287 m n. m. vlieva do Machnáča.

</doc>
<doc id="165324" url="https://sk.wikipedia.org/wiki?curid=165324" title="Sergej Alexandrovič Jesenin">
Sergej Alexandrovič Jesenin

Sergej Alexandrovič Jesenin (; * 21. septemberjul./3. októbergreg. 1895, Konstantinovo, Ruské impérium – † 28. december 1925, Leningrad, Sovietsky zväz) bol ruský lyrický básnik.
Život.
Od roku 1912 pracoval ako predavač, neskôr ako korektor v tlačiarni, a až v roku 1915 sa v Petrohrade začal živiť písaním. V roku 1916 vyšla jeho prvá básnická zbierka "Dúha" [rusky: Radunica]. 
Sergej Jesenin bol celkovo štyrikrát ženatý. V roku 1913 sa civilne zosobášil s Annou Izriadnovovou, s ktorou mal syna Jurija. V roku 1917 sa oženil so Zinaidou Rajchovou (rozvod v októbri 1921), s ktorou mal dcéru Tatianu a syna Konstantina. V roku 1922 sa zosobášil s americkou tanečnicou Isadorou Duncanovou (rozvod v roku 1923) a v septembri 1925 so Sofijou Tolstou (vnučka Leva Tolstého).
Jesenin bol hlavným predstaviteľom ruského imagizmu. Bol prírodný a milostný lyrik, mal sympatie pre staré patriarchálne Rusko a ruskú prírodu, ktorú v básňach idealizoval. Ako citlivý človek sa nedokázal vyrovnať s prvou svetovou vojnou a boľševickou revolúciou, ktorá v ňom vzbudila mnoho rozporov. 
Po revolúcii viedol bohémsky život, upadal do depresií a psychické problémy riešil alkoholom. Na istý čas bol hospitalizovaný v psychiatrickej liečebni. Na konci roka 1925 spáchal v hoteli Internacional v Leningrade samovraždu obesením. Existuje teória, že bol fyzicky odstránený sovietskym režimom. Deň pred samovraždou dal svojmu priateľovi Volfovi Erlichovi lístoček, ktorý si mal prečítať až neskôr, bolo na ňom napísané krvou:
Reakcia Majakovského na jeho smrť: „"V živote tomto umrieť ťažké nie je, je omnoho ťažšie život vytvárať."“

</doc>
<doc id="165325" url="https://sk.wikipedia.org/wiki?curid=165325" title="Havránkovský potok">
Havránkovský potok

Havránkovský potok je potok vo východnej časti okresu Trenčín. Je to pravostranný prítok Machnáča, meria 4 km a je tokom VI. rádu.
Prameň.
Tečie v juhozápadnej časti Strážovských vrchov, pramení v podcelku Zliechovská hornatina, v časti Basky, na východoseverovýchodnom svahu Bukoviny (604,0 m n. m.) v nadmorskej výške približne 490 m n. m. 
Opis toku.
Od prameňa najprv tečie na sever, potom sa stáča na severozápad a preteká Havránkovou dolinou. V strednej časti doliny tečie západným smerom, následne vytvára oblúk ohnutý na sever, na krátkom úseku sa rozvetvuje na dve ramená a v dolnej časti doliny už tečie juhojuhozápadným smerom. Napokon sa východoseverovýchodne od obce Petrova Lehota vlieva v nadmorskej výške cca 333 m n. m. do Machnáča.
Chránené územie.
Úsek toku začínajúci pod prameňom a končiaci nad rozvetvujúcim sa korytom je chráneným územím - Prírodná pamiatka Potok v Havránkovej doline. Chránia sa zachované brehové porasty spoločne s biocenózami potočného dna. Tento úsek je zároveň súčasťou katastrálneho územia obce Omšenie, kým dolný tok je hranicou medzi katastrálnymi územiami Petrova Lehota na pravom a Motešice na ľavom brehu.

</doc>
<doc id="165326" url="https://sk.wikipedia.org/wiki?curid=165326" title="Zlobina">
Zlobina

Zlobina je krátky potok v centrálnej časti okresu Bánovce nad Bebravou. Je to ľavostranný prítok Bebravy, má dĺžku 1,5 km a je tokom V. rádu.
Prameň.
Pramení na okraji Strážovských vrchov, v podcelku Zliechovská hornatina, v časti Kňaží stôl, na juhojuhozápadnom svahu Drieňovca (497,4 m n. m.) v nadmorskej výške približne 257 m n. m., pri osade Zlobiny. 
Opis toku.
Od prameňa tečie západojuhozápadným smerom a vteká do Nitrianskej pahorkatiny, do časti Bánovská pahorkatina. Napokon sa stáča západným smerom a podteká cestu III. triedy Podlužany - Timoradza. Do Bebravy ústi severne od obce Podlužany v nadmorskej výške 221,9 m n. m. Nepriberá žiadne prítoky.

</doc>
<doc id="165327" url="https://sk.wikipedia.org/wiki?curid=165327" title="Timoradzský potok">
Timoradzský potok

Timoradzský potok je potok v severnom výbežku Podunajskej nížiny, v severnej časti okresu Bánovce nad Bebravou. Je to pravostranný prítok Bebravy, meria 3 km a je tokom V. rádu.
Prameň.
Pramení v Nitrianskej pahorkatine, v časti Bánovská pahorkatina, západne od obce Krásna Ves, na juhovýchodnom úpätí Domkovej (418 m n. m.) v nadmorskej výške približne 277 m n. m. 
Opis toku.
Od prameňa tečie sprvu juhojuhovýchodným smerom, vytvára oblúk smerujúci na východ a pokračuje severojužným smerom. Následne vytvára výrazný oblúk, preteká lokalitou Horné bory a ďalej tečie východným smerom. Napokon preteká intravilánom obce Timoradza, kde sa na severnom okraji obce vlieva v nadmorskej výške cca 237 m n. m. do Bebravy. Nepriberá žiadne významné prítoky.

</doc>
<doc id="165328" url="https://sk.wikipedia.org/wiki?curid=165328" title="Chons">
Chons

Chons (iné mená: Chensu, Chonsu, Chonšu) je egyptský boh mesiaca z čias, kedy ešte nebol presne definovaný egyptský panteón. Jeho meno značí „pútnik“ a vzťahuje sa priamo na pohyb mesiaca (ktorý Egypťania označovali Jah) po oblohe. Ďalšie mená boha sú Objímač, Hľadač cesty a Obranca, keďže sa verilo, že chráni tých, ktorí putujú v noci. Ako boh nočného svetla bol Chons vzývaný ako ochranca pred divou zverou, ten, ktorý prináša mužom potenciu a pomocník pri liečení. Egypťania verili, že keď Chonsu spôsobuje, že mesiac dorastá, ženy počnú, dobytok sa stáva plodným a nos i hrdlo je naplnené čerstvým vzduchom.
V staršom období bol považovaný Chons za faraónovho vyživovateľa, ktorý zabíja kráľových nepriateľov a ich útroby používa pre faraóna, teda je akousi faraónovou placentou. Na Chonsa v tomto krvilačnom aspekte sa obracajú Texty pyramíd nazývajúc ho tým, ktorý žije zo sŕdc. Kvôli tejto asociácii bol Chons spájaný aj so skutočnou placentou, bol považovaný za zbožštenú placentu kráľa a boha pôrodu.
Mesačný boh postupne nahradil boha vojny Menthua ako syna Mut v tébskej oblasti, pravdepodobne preto, že posvätná nádrž v chráme bohyne mala tvar polmesiaca. Chonsa sa ujal boh Amon, ktorý s vzostupom Téb získal na dôležitosti medzi bohmi a získal za manželku Mut. Pretože obe božstvá boli považované za mierumilovné, stratil Menthu svoj agresívny aspekt.
V umení bol Chons zobrazovaný ako dieťa s hlavou jastraba korunované kosákom mesiaca, ktorý prekrýva plný disk mesiaca. Jeho hlava bola vyholená, s výnimkou vrkoča, ktorý zvykli nosiť deti v Egypte, čo podčiarkovalo jeho úlohu božského dieťaťa. Zriedkavo bol mesačný boh zobrazovaný ako mladík držiaci kráľovský mlat s náhrdelníkom menat. Chons bol niekedy spodobovaný na chrbte husi, barana alebo dvoch krokodílov. Jeho posvätným zvieraťom však bol pavián, ktorého Egypťania považovali za tvora spojeného s mesiacom.
Chons v modernej kultúre.
Chons figuruje aj v modernej literatúre. V svojej najznámejšej roli je ochranným božstvom superhrdinu Mesačného rytiera zo série komiksov Marvel.

</doc>
<doc id="165329" url="https://sk.wikipedia.org/wiki?curid=165329" title="Spínaný zdroj">
Spínaný zdroj

Spínaný zdroj je elektronický napájací zdroj, ktorý vstupné napätie (po prípadnom usmernení a vyhladení) prevedie na impulzy pomerne vysokej frekvencie, transformuje ich na požadované napätie a následne usmerní a vyhladí, čím sa získa výstupné napätie.
Spínané zdroje majú vyššiu účinnosť ako tzv. lineárne zdroje, ktoré sú založené na transformácii bežného sieťového napätia s frekvenciou 50 Hz.

</doc>
<doc id="165330" url="https://sk.wikipedia.org/wiki?curid=165330" title="Kopanička">
Kopanička

Kopanička je potok v severnej časti okresu Bánovce nad Bebravou. Je to pravostranný prítok Bebravy, meria 3,1 km a je tokom V. rádu.
Prameň.
Pramení na južnom okraji Strážovských vrchov, v podcelku Zliechovská hornatina, v časti Basky, západne od obce Slatinka nad Bebravou v nadmorskej výške približne 280 m n. m. 
Opis toku.
Od prameňa tečie najprv smerom na juh, potom prechodne na juhovýchod a vstupuje do Nitrianskej pahorkatiny, do časti Bánovská pahorkatina. Tu tečie severojužným smerom cez intravilán obce Krásna Ves súbežne s korytom Bebravy na ľavom brehu. Pod obcou tečie rovinatým územím v lokalite Laziny, napokon sa stáča na východ a severne od obce Timoradza sa v nadmorskej výške cca 240 m n. m. vlieva do Bebravy. Nepriberá žiadne významné prítoky.

</doc>
<doc id="165331" url="https://sk.wikipedia.org/wiki?curid=165331" title="Napájací zdroj">
Napájací zdroj

Napájací zdroj, (v praxi aj menej presný pojem napájanie), je elektronický obvod, ktorý zabezpečuje elektrickú energiu požadovaných parametrov (obvykle s konštantným napätím) pre napájaný elektronický obvod; obvykle premenou elektrickej energie z iného zdroja.
Lineárne zdroje.
Stabilizácia napätia u základného druhu lineárnych zdrojov sa dosahuje tak, že k obvodu napájanému z nestabilizovaného zdroja vyššieho napätia cez vhodný rezistor je paralelne zapojený prvok, ktorého voltampérová charakteristika vykazuje prudký nárast prúdu pri požadovanom napätí.
Takýmto prvkom je Zenerova dióda, ktorá sa vyrába v širokom rozsahu prahových napätí. Podobnú vlastnosť má aj bežná usmerňovacia dióda, tá však má prahové napätie dané použitým základným materiálom (u kremíka cca 0,7 V).
Nedostatkom zdroja so Zenerovou diódou je pomerne zlá stabilita výstupného napätia, pomerne malý prúdový rozsah, a najmä malá účinnosť, keďže sa elektrická energia mení na teplo v sériovom rezistore aj v samotnej Zenerovej dióde.
Moderné lineárne zdroje (obvykle vo forme integrovaného obvodu) používajú namiesto sériového rezistora prvok s premenlivou impedanciou (tranzistor v lineárnom režime), ktorý je regulovaný spätnou väzbou na základe rozdielu výstupného napätia a konštantného napätia z vnútornej referencie (založenej na obvode s diódou, ale s malým konštantným odberom).
Typickým predstaviteľom lineárnych zdrojov sú integrované obvody typu 78xx (napr. 7805 je zdroj napätia 5V) a ich odvodeniny.
Nevýhodou lineárnych zdrojov je ich nízka účinnosť (a keďže stratový výkon sa mení v integrovanom obvode na teplo, aj potreba chladenia), najmä v prípade keď je veľký rozdiel vstupného a výstupného napätia a ide o veľké prúdy.
Nevýhodou je niekedy aj to, že výstupné napätie je vždy nižšie ako vstupné.
Výhodou je ich nízka cena, malé rozmery, ľahká použiteľnosť, a bezproblémovosť z hľadiska rušenia navonok aj do napájaného obvodu.
Spínané zdroje.
Spínané zdroje využívajú spínací prvok (tranzistor), ktorý pomerne vysokou frekvenciou (desiatky kHz a viac) periodicky zopína a rozpína vstupné napätie do obvodu pozostávajúceho z kombinácie cievky, kondenzátora a diódy. 
Vhodnou kombináciou týchto prvkov je možné dosiahnuť zníženie napätia (tzv. "step-down", alebo "buck regulator") aj zvýšenie napätia (tzv. "step-up", "boost regulator"). 
Iným druhom spínaných zdrojov je zdroj s transformátorom a následným diódovým usmerňovačom, kde sa využívajú výhodné vlastnosti (menšie rozmery transformátora pri veľkých prúdoch, menšie magnetické straty) moderných magnetických materiálov (ferity) pri vysokých frekvenciách.
Zmenou frekvencie a striedy spínania je možné v týchto zapojeniach dosiahnuť zmenu výstupného napätia. 
Súčasťou zdroja je preto obvod (obvykle v podobe integrovaného obvodu), ktorý zabezpečuje zmenu frekvencie alebo striedy (príp. oboch) na základe spätnej väzby z výstupného napätia tak, aby sa zabezpečilo stabilné výstupné napätie pri rozličnom zaťažení.
Keďže spínané zdroje pracujú s pravouhlými priebehmi napätí a prúdov, majú tendenciu vyžarovať elektromagnetické vlny v širokom spektre frekvencií. Pri ich konštrukcii a použití je preto potrebné zachovávať zásady elektromagnetickej kompatibility (EMC).
Sieťové zdroje.
Sieťové zdroje čerpajú energiu z bežnej elektrickej distribučnej siete. Vstupom je preto striedavé napätie frekvencie 50 – 60 Hz v rozsahu 110 – 240 V. Je preto potrebné pri ich konštrukcii aj výrobe dodržiavať príslušné elektrotechnické a bezpečnostné normy.
Sieťové zdroje sa konštruujú buď s bežným transformátorom a následným usmerňovačom a lineárnym stabilizátorom, alebo ako spínané zdroje s transformátorom.
Menšie sieťové zdroje sa často nazývajú "adaptér".

</doc>
<doc id="165332" url="https://sk.wikipedia.org/wiki?curid=165332" title="Melimoyu">
Melimoyu

Melimoyu je v súčasnosti neaktívny stratovulkán, nachádzajúci sa v južnej časti Čile, asi 40 km severozápadne od mesta Puerto Puyuhuapi. Sopka je tvorená prevažne andezitmi a bazaltami, dominantnou vulkanickou formou je 8 km široká kaldera, v súčasnosti trvalo zaľadnená. Posledná aktivita sa odhaduje na 2. storočie nášho letopočtu ± 75 rokov, čo dokladá datovanie najmladších vrstiev tefry.

</doc>
<doc id="165333" url="https://sk.wikipedia.org/wiki?curid=165333" title="Puyuhuapi">
Puyuhuapi

Puyuhuapi je skupina asi ôsmich, prevažne bazaltových troskových kužeľov, nachádzajúcich sa v južnej časti Čile, na oboch stranách konca fjordu rovnakého mena. Na západnej strane fjordu sa nachádzajú štyri väčšie, východná skupina kužeľov je menšia. Obe su zoradené pozdĺž paralených zlomových línií v smere severovýchod - juhozápad.

</doc>
<doc id="165334" url="https://sk.wikipedia.org/wiki?curid=165334" title="Mentolat">
Mentolat

Mentolat je v súčasnosti neaktívny stratovulkán, nachádzajúci sa na ostrove Magdalena patriacom Čile. Prevažnú časť stavby vulkánu tvorí trvalo zaľadnená kaldera s priemerom 6 km. Na západnej strane vulkánu sa nachádzajú nezvetrané andezitové lávové prúdy, pochádzajúce pravdepodobne z jedinej zaznamenanej erupcie zo začiatku 18. storočia.

</doc>
<doc id="165336" url="https://sk.wikipedia.org/wiki?curid=165336" title="Cay (sopka)">
Cay (sopka)

Cay je neaktívny stratovulkán, nachádzajúci sa v južnej časti Čile, severozápande od mesta Puerto Aisén. Sopka je tvorená prevažne bazaltami a dacitmi. V okolí sa nachádza asi 15 troskových kužeľov, parazitických a explozívnych kráterov. Približne jedna tretina z nich sleduje juhozápadnú zlomovú líniu, zvyšok je zoradený pozdĺž juhovýchodného zlomového systému. O veku poslednej erupcie nie sú známe žiadne blžšie údaje.

</doc>
<doc id="165338" url="https://sk.wikipedia.org/wiki?curid=165338" title="Maca">
Maca

Maca môže byť:
MACA môže byť:

</doc>
<doc id="165339" url="https://sk.wikipedia.org/wiki?curid=165339" title="Macá">
Macá

Macá alebo Cerro Macá je neaktívny stratovulkán, nachádzajúci sa v južnej časti Čile, severozápadne od mesta Porta Aisén. Je to jedna z vyšších sopiek (2 960 m) čilského juhu. Macá leží na zlomovom systéme "Liquiñe-Ofqui". Túto líniu sledujú aj viaceré lávové dómy a troskové kužele. Vrchol sopky je trvalo zaľadnený, a sopečný masív sa skladá prevažne z bazaltov a dacitov.

</doc>
<doc id="165340" url="https://sk.wikipedia.org/wiki?curid=165340" title="Automatizácia testov">
Automatizácia testov

Automatizáciou testov rozumieme použitie softvérových nástrojov pri vykonávaní testov softvéru.

</doc>
<doc id="165341" url="https://sk.wikipedia.org/wiki?curid=165341" title="Cerro Hudson">
Cerro Hudson

Cerro Hudson je stratovulkán nachádzajúci sa v južnej časti juhoamerických čilských Ánd. Vulkán bol až do roku 1971 prakticky neznámy, aj keď bola zaznamenaná menšia erupcia na konci 19. storočia.
Erupcie.
V minulosti geologického vývoja sopky sa odohralo niekoľko veľkých explozívnych erupcií - prvá približne pred 6 700 rokmi (s objemom vyvrhnutej tefry viac ako 2.1010 m3, čo bola jedna z najväčších holocénnych erupcií v Južnej Amerike), ďalšia približne pred cca 3 600 rokmi a posledná v roku 1991. Menšie erupcie sa odohrali (aspoň doložené) v rokoch 1891 a 1971.
Erupcia z roku 1991 bola jedna z najväčších v 20. storočí v Čile. Sopka vyvrhla viac ako 7.109 m3 tefry, popolový spád bol zaznamenaný až na Falklandoch. Početné laháry, zbiehajúce po svahoch sopky a živené roztápajúcim sa ľadovcom, našťastie nikoho neusmrtili vďaka riedkemu osídleniu v oblasti, ako včasnej evakuácii.
V roku 1991 eruptovala aj sopka Pinatubo, zvýšený obsah oxidu siričitého a popolových častíc v atmosfére viedol ku globálnemu ochladeniu v nasledujúcich rokoch.

</doc>
