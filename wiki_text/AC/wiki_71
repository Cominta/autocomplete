<doc id="628029" url="https://sk.wikipedia.org/wiki?curid=628029" title="Irén Sárközy">
Irén Sárközy

Ing. JUDr. Irén Sárközy (* 2. marec 1970) je politička, bývalá poslankyňa Národnej rady Slovenskej republiky za stranu MOST – HÍD.
Politička.
V parlamentných voľbách v roku 2016 kandidovala na 15. mieste kandidátky MOST - HÍD. So ziskom 2 116 hlasov získala 16. miesto a stala sa náhradníčkou.
Parlamentné pôsobenie.
Do parlamentu vstúpila 24. marca 2016 rozhodnutím predsedu NR SR č. 11 ako náhradníčka po tom ako sa László Sólymos stal členom vlády. V Národnej rade pôsobila ako vedúca Stálej delegácie NR SR v Stredoeurópskej iniciatíve a jej parlamentnej dimenzii, členka Ústavnoprávneho výboru NR SR a Stálej delegácie NR SR v Parlamentnom zhromaždení OBSE ako aj overovateľka Výboru NR SR pre európske záležitosti.
V januári 2019 Peter Kresák, stranícky kolega Sárközy, kandidoval na funkciu sudcu Ústavného súdu. Kresák výbor opustil, lebo nechcel rozhodovať o spolukandidátoch. Sárközy prijala Kresákovo miesto v Ústavnoprávnom výbore a Kresák zasadol na jej doterajšie miesto vo Výbore pre financie a rozpočet. 
Tesne pred voľbou kandidátov na ústavných sudcov Sárközy jednoznačne nepovedala či Robert Fico spĺňa podmienky na funkciu alebo nie a či svojim hlasovaním vo výbore prelomí patovú situáciu. Povedala však, že v pléne za Fica hlasovať nebude.

</doc>
<doc id="628031" url="https://sk.wikipedia.org/wiki?curid=628031" title="Bănderické jazerá">
Bănderické jazerá

Bănderické jazerá () je skupina 16 vysokohorských ľadovcových jazier v pohorí Pirin v južnom Bulharsku.
Geografia a opis.
Bănderické jazerá je skupina 16 vysokohorských ľadovcových jazier v centrálnej severnej časti pohoria Pirin. Medzi najnižšie (v nadmorskej výške ) a najvyššie (v nadmorskej výške ) položeným jazerom je denivelácia viac než 250 výškových metrov. Celkovo zaberajú plochu približne 12,7 hektára. Nachádzajú sa v oblasti s veľkým množstvom turistických trás. Z celkového počtu 16 jazier je ich pomenovaných päť. Sú to: jazero Okoto, Muratovo ezero, Ribnoto ezero, Žabeško ezero a Dălgo ezero. Vodu im dodáva rieka Bănderica. 
Najdôležitejšie Bănderické jazerá.
Okoto () - hovorí sa mu ešte Ravnaškoto ezero (, doslova "Ravnacké jazero"). Nachádza sa približne 600 metrov južne od horskej chaty Vichren. Je to malé jazero kruhovitého tvaru o dĺžke 64 a šírke 57 metrov a hĺbke 5,5 metra. Nachádza sa v nadmorskej výške Vzhľadom k blízkosti chaty Vichren ide o jedno z najnavštevovanejších jazier Národného parku Pirin.
Muratovo ezero (, doslova "Muratovo jazero") - známe je aj pod bulharskými názvami Obinato ezero () a Chvojnato ezero (). Nachádza sa na úpätí vrchu Muratov () a sú od neho krásne výhľady na vrchy Todorka () a Malka Todorka (). Okolo jazera vedie turistická trasa, ktorá spája horskú chatu Vichren s horskou chatou Sinanica. Jazero leží v nadmorskej výške a v najhlbšom mieste dosahuje hĺbky 3,2 metra.
Ribnoto ezero (, doslova "Rybné jazero") - hovorí sa mu ešte Goľamo Bănderiško ezero (, doslova "Veľké Bănderické jazero"). Je najväčším a najhlbším jazerom z celej skupiny Bănderických jazier. V jeho juhozápadnej časti sa nachádza oddelené len niekoľkými metrami súše ďalšie bezmenné malé jazierko. V blízkosti jazera vedie turistická trasa z horskej chaty Vichren do útulne Tevno ezero. Ribnoto ezero leží v nadmorskej výške a v najhlbšom mieste je hlboké 12,2 metra.
Žabeško ezero (, doslova "Žabie jazero") - je najvyššie položeným z celej skupiny Bănderických jazier. Odkrýva sa tu nádherný výhľad na severozápad k vrchu Muratov (). V dôsledku len malého odtoku je najteplejším z Bănderických jazier. Pri jazere sa rozdeľuje turistická trasa, ktorá sem vedie z vysokohorskej chaty Vichren. Jednou odbočkou je možné pokračovať k útulni Tevno ezero, druhá vedie k vysokohorskej chate Demjanica. Jazero sa nachádza v nadmorskej výške a v najhlbšom mieste dosahuje hĺbky 1,9 metra.
Dălgo ezero (, doslova "Dlhé jazero") - je známe tiež ako Gorno Bănderiško ezero (, doslova "Horné Bănderické jazero"). Zo všetkých Bănderických jazier leží najďalej od chaty Vichren. V blízkosti jazera vedie turistická trasa z horskej chaty Vichren do útulne Tevno ezero. Leží v nadmorskej výške a v najhlbšom mieste dosahuje hĺbky 10 metrov. Je dlhé až 459 metrov a široké 150 metrov. Leží približne kilometer severne od vrchu Bănderiški čukar ().

</doc>
<doc id="628032" url="https://sk.wikipedia.org/wiki?curid=628032" title="Eduardo Martínez Somalo">
Eduardo Martínez Somalo

Eduardo Martínez Somalo (* 31. marec 1927, Baños de Río Tobía – † 10. august 2021, Rím) bol španielsky kardinál, emeritný kardinál camerlengo a emeritný prefekt Kongregácie pre inštitúty zasväteného života a spoločnosti apoštolského života.
Životopis.
Študoval teológiu najprv v seminári svojej diecézy Calahorra y La Calzada-Logroño. Neskôr študoval na Pápežskom španielskom kolégiu a na Pápežskej gregoriánskej univerzite v Ríme. Za kňaza pre diecézu Calahorra y La Calzada-Logroño bol vysvätený 19. marca 1950. Po vysviacke pracoval ako pastoračný kňaz. Vrátil sa do Ríma, kde v roku 1956 získal doktorát z kanonického práva. Následne začal pracovať ako sekretár vo vatikánskom Štátnom sekretariáte, v jeho španielskom oddelení. V roku 1968 sprevádzal pápeža Pavla VI. na 39. svetovom eucharistickom kongrese v Bogote. Učil tiež na Pápežskej diplomatickej akadémii. V roku 1963 bol menovaný za čestného pápežského komorníka a v roku 1970 za pápežského preláta. V tom istom roku sa stal asesorom Štátneho sekretariátu. Okrem kuriálnych povinností sa venoval aj pastorácii chorých.
Arcibiskup a kardinál.
V roku 1975 ho pápež Pavol VI. vymenoval za titulárneho arcibiskupa Thagory a apoštolského nuncia v Kolumbii. Za biskupa ho vysvätil 13. decembra 1975 vatikánsky štátny sekretár, kardinál Jean-Marie Villot. Spolusvätiteľmi boli substitút Štátneho sekretariátu arcibiskup Giovanni Benelli a biskup Tarazony Francisco Álvarez Martínez, obaja neskorší kardináli. V roku 1979 bol menovaný za substitúta Štátneho sekretariátu Svätej stolice.
Pápež Ján Pavol II. ho menoval za kardinála s titulárnym kostolom Santissimo Nome di Gesù 28. júna 1988.
Od 1. júla 1988 až do 21. januára 1992 bol prefektom Kongregácie pre Boží kult a disciplínu sviatostí. Od roku 1992 pôsobil ako prefekt Kongregácie pre inštitúty zasväteného života a spoločnosti apoštolského života. Počas pôsobenia v tomto úrade ho pápež Ján Pavol II. menoval 5. apríla 1993 camerlengom Svätej rímskej cirkvi. Od 29. januára 1996 až do 9. januára 1999 bol kardinálom protodiakonom, čiže služobne najstarším kardinálom diakonom z kardinálskeho kolégia. V roku 2002 požiadal o uvoľnenie z úradu, čomu však pápež vyhovel až 11. februára 2004.
Po úmrtí pápeža Jána Pavla II. bol ako camerlengo hlavou Vatikánu až do zvolenia jeho nástupcu. V úlohe voliča sa zúčastnil konkláve, ktoré vybralo Benedikta XVI.. Po dosiahnutí veku 80 rokov sa 4. apríla 2007 vzdal funkcie kardinála camerlenga, ktorú po ňom prebral kardinál Tarcisio Bertone.
Kardinál Somalo zomrel 10. augusta 2021 vo svojom dome v Ríme.

</doc>
<doc id="628037" url="https://sk.wikipedia.org/wiki?curid=628037" title="Citrónovník pravý">
Citrónovník pravý

"Citrónovník pravý alebo citrónovník môže byť aj zastaraný názov druhu citrónovník citronátový (Citrus medica), pozri citrónovník citronátový."
Citrónovník pravý (iné názvy: citrónovník [resp. zastarano: "citron(n)ík"], citrón; staršie: citrónovník limonový [alebo limónový], citrónovník kyslý, citrónovník médsky limónový; zriedkavo: limón; lat. "Citrus limon"; staršie: "Citrus limonia", "Citrus limonum", "Citrus medica" var. "limon") je druh z rodu citrónovník z čeľade rutovité. Jeho presný rozsah je sporný (napríklad často zahŕňa aj sladké limetky) - porov. systematiku v článku citrónovník (rod).
Je to malý subtropický vždyzelený strom. Jeho plod sa nazýva citrón (alebo zriedkavo limón), obyčajne je žltý. 
Citrónovník pravý má jednoduché vajcovité listy (dlhé 8 až 14 cm), ktoré obsahujú aromatické oleje. Kvitne od apríla do mája. Malé, obojpohlavné biele kvety sú vo zväzkoch a sú veľmi voňavé. Plod je bobuľa s kožovitou šupkou (hesperídium). Dorastá do výšky 3 až 6 m a má ostré tŕne.
Pôvodom je pravdepodobne zo severozápadnej Indie, rastie v Stredomorí, Juhozápadnej Ázii a na juhu Severnej Ameriky. Ide o kríženca medzi druhmi "Citrus aurantium" a "Citrus medica". Bol introdukovaný do Talianska v 2. storočí pred Kr. a v Iraku a Egypte sa pestoval v 7. storočí pred Kr. 
O plode pozri článok citrón. 

</doc>
<doc id="628038" url="https://sk.wikipedia.org/wiki?curid=628038" title="Citrónovník limonový">
Citrónovník limonový



</doc>
<doc id="628039" url="https://sk.wikipedia.org/wiki?curid=628039" title="Citrus limon">
Citrus limon



</doc>
<doc id="628043" url="https://sk.wikipedia.org/wiki?curid=628043" title="Okoto">
Okoto

Okoto () môže byť:

</doc>
<doc id="628045" url="https://sk.wikipedia.org/wiki?curid=628045" title="Ribnoto ezero">
Ribnoto ezero

Ribnoto ezero (, doslova "Rybné jazero") môže byť:

</doc>
<doc id="628059" url="https://sk.wikipedia.org/wiki?curid=628059" title="Ján Ilavský">
Ján Ilavský

Ján Ilavský môže byť:

</doc>
<doc id="628062" url="https://sk.wikipedia.org/wiki?curid=628062" title="Železničná stanica Poriadie">
Železničná stanica Poriadie

Železničná stanica Poriadie je železničná stanica v obci Poriadie.
Železničná stanica Poriadie bola uvedená do prevádzky 1. septembra 1929. Nachádza sa v kilometri 30,130 na železničnej trati Nové Mesto nad Váhom – Vrbovce, medzi výhybňou Papraď a železničnou stanicou Myjava.
V súčasnej dobe je stanica neobsadená. Napriek tomu sa používajú dve dopravné koľaje a jedna manipulačná. Stanica je vybavená samovratnými výhybkami, ktoré natrvalo určujú smer vjazdu do stanice. Vlaky prichádzajúce od Vrboviec vchádzajú do stanice odbočkou na 3. koľaj, vlaky od Starej Turej priamo na 1. koľaj. Traťová rýchlosť je v stanici obmedzená na 40 km/h.
Dopravné koľaje sú vybavené odchodovými trojznakovými návestidlami. Odchodové návestidlo do Vrboviec je umiestnené vpravo od 1. koľaje, odchodové návestidlo do Starej Turej vpravo od 3. koľaje. Vchod do stanice z oboch smerov je krytý vchodovými návestidlami. Návestidlá sú ovládané diaľkovo z Nového Mesta nad Váhom, odkiaľ je riadená celá doprava na trati č. 121.

</doc>
<doc id="628063" url="https://sk.wikipedia.org/wiki?curid=628063" title="Llyn Celyn">
Llyn Celyn

Llyn Celyn (doslova "jazero Celyn") je priehrada postavená v doline rieky Tryweryn v Gwynedde v severnom Walese.
Geografia a opis.
Llyn Celyn leží na území severného Walesu v grófstve Gwynedd v doline rieky Tryweryn (ktorej tok začina jej vyústením z jazera Tryweryn, ležiacom na území národného parku Snowdonia a po 19 km toku sa v jazere Bala spája s riekou Dee a stáva sa tak jedným z jej hlavných prítokov), ktorá bola za účelom výstavby priehrady čiastočne zatopená. Dolina bola intenzívne využívaná na poľnohospodárstvo a tak výstavbe priehrady nepadla za obeť len dolina samotná, ale aj v nej ležiaca dedina Capel Celyn, ktorá pozostávala z 12 farmárskych usadlostí, školy, pošty a kaplnky s cintorínom.
Výstavba a súvislosti.
O začatí výstavby sa začalo uvažovať už v roku 1955, keď spoločnosť Liverpool Corporation hľadala dodatočné zdroje vody, ktorá bola potrebná pre stále rastúci výrobný proces v meste Liverpool a dolina rieky Tryweryn bola zvolená ako vhodná lokalita. Výber lokality prebehol bez akejkoľvek vedomosti miestnej komunity, ktorá sa o nadchádzajúcich plánoch pre výstavbu dozvedela z novín. Toto všetko spôsobilo v dedine Capel Celyn (ktorá bola etnicky waleská a bola známa zachovávaním waleských, predovšetkým hudobných tradícií) veľkú vlnu odporu a nasledovalo niekoľko rokov protestných akcií do ktorých sa zapojili aj waleské polovojenské oddiely usilujúce o nezávislosť na Spojenom kráľovstve. Za týmto účelom bola dokonca vytvorená v roku 1956 organizácia po názvom Trywerynský obranný výbor (angl. Tryweryn Defence Committee) s pobočkami na mnohých miestach Walesu. Akcie však v konečnom dôsledku neboli úspešné a požiadavky výboru neboli vypočuté. O rozhodnutí o začatí o výstavbe hlasovala Dolná snemovňa Spojeného kráľovstva 3. júla 1957 a napriek dlhej a náročnej debate bola nakoniec výstavba schválená pri prvom čítaní a následne začiatkom augusta toho istého roku prešlo rozhodnutie aj čítaním druhým. Výstavba sa začala v roku 1960 a po piatich rokoch bola priehrada oficiálne otvorená dňa 28. októbra 1965. Protesty však neutíchli a objavovali sa (vrátane násilných akcií) nielen počas výstavby, ale aj po nej a až do dnešných dní je pamiatka bývalej obce Capel Celyn miestnymi komunitami rôzne pripomínaná. V októbri roku 2005 sa Liverpoolska radnica oficiálne ospravedlnila za spôsob s akým sa vtedy k výstavbe priehrady pristúpilo. 
Využitie.
Okrem výroby elektrickej energie a fungovania ako zásobáreň vody pod správou spoločnosti Dŵr Cymru Cyf sa priehrada využíva aj na rybolov, pričom sa lovia najmä pstruhy, ktoré sú do nádrže pravidelne nasadzované.

</doc>
<doc id="628067" url="https://sk.wikipedia.org/wiki?curid=628067" title="Železničná zastávka Báhoň">
Železničná zastávka Báhoň

Železničná zastávka Báhoň je železničná zastávka v obci Báhoň.
Železničná zastávka Báhoň leží na železničnej trati Bratislava – Žilina, v medzistaničnom úseku Pezinok – Cífer. V súvislosti s modernizáciou V. železničného koridoru prešla v roku 2006 celkovou rekonštrukciou. Poloha zastávky je orientovaná tak, že sa vystupuje sprava a v smere jazdy.

</doc>
<doc id="628069" url="https://sk.wikipedia.org/wiki?curid=628069" title="Alexandre José Maria dos Santos">
Alexandre José Maria dos Santos

Alexandre José Maria dos Santos OFM (* 18. marec 1924, Zavala, Mozambik – † 29. september 2021, Maputo, Mozambik) bol mozambický kardinál, emeritný arcibiskup Maputa.
Životopis.
Študoval teológiu a filozofiu najprv v Mozambiku a neskôr v Portugalsku. Mozambik bol totiž až do roku 1975 portugalskou kolóniou. Vstúpil do rádu františkánov, večné sľuby zložil v roku 1951. Kňazskú vysviacku mu udelil 25. júna 1953 v Lisabone vtedajší lisabonský patriarcha, kardinál Manuel Gonçalves Cerejeira. Po vysviacke pastoračne pôsobil vo františkánskej misii v Mozambiku a tiež pri výchove budúcich kňazov ako rektor kňazského seminára.
V roku 1974 ho pápež Pavol VI. vymenoval za maputského arcibiskupa. Svätenie mu udelil dňa 9. marca 1975 prefekt Kongregácie pre evanjelizáciu národov kardinál Angelo Rossi. Spolusvätiteľmi boli arcibiskup Dar es Salaamu kardinál Laurean Rugambwa a biskup z Malanje Eduardo André Muaca. Pápež Ján Pavol II. ho menoval za kardinála s titulárnym kostolom San Frumenzio ai Prati Fiscali 28. júna 1988. Stal sa tak prvým kardinálom mozambického pôvodu. V roku 1999 požiadal o uvoľnenie z úradu, čomu však pápež vyhovel až 22. februára 2003.

</doc>
<doc id="628070" url="https://sk.wikipedia.org/wiki?curid=628070" title="Železničná stanica Myjava">
Železničná stanica Myjava

Železničná stanica Myjava je železničná stanica v Myjave.
Železničná stanica Myjava leží na neelektrifikovanej, jednokoľajnej železničnej trati Nové Mesto nad Váhom – Vrbovce. V súčasnosti je v rekonštrukcii.

</doc>
<doc id="628079" url="https://sk.wikipedia.org/wiki?curid=628079" title="Železničná stanica Trenčianske Bohuslavice">
Železničná stanica Trenčianske Bohuslavice

Železničná stanica Trenčianske Bohuslavice je železničná stanica v obci Trenčianske Bohuslavice.
Železničná stanica Trenčianske Bohuslavice leží na hlavnej elektrifikovanej železničnej trati Bratislava – Žilina medzi železničnou stanicou Nové Mesto nad Váhom a železničnou stanicou Trenčín. Výpravná budova s dopravnou kanceláriou sa nachádza na pravej strane v smere na Melčice. V roku 2007 prešla rekonštrukciou.

</doc>
<doc id="628083" url="https://sk.wikipedia.org/wiki?curid=628083" title="Arturo Vidal">
Arturo Vidal

Arturo Erasmo Vidal Pardo (* 22. máj 1987, Santiago, Čile) je čilský futbalista hrajúci za taliansky klub Inter Miláno ako záložník. Na drese nosí číslo 22.
Klubová kariéra.
Colo-Colo.
Vidalov profesionálny debut prišiel v roku 2006 v zápase Apertura Tournament proti Universidad de Chile. Vidal prišiel ako striedajúci hráč. Colo-Colo vyhralo a vyhralo tak celý turnaj. V danej sezóne sa Vidal postupne vypracoval na kľúčového hráča tímu a pomohol mu k ďalším úspechom. Následne po ňom začali pokukovať viaceré európske kluby.
Bayer Leverkusen.
V roku 2007 Vidal prestúpil do nemeckého klubu Bayer Leverkusen. Bayer ho okrem iného kúpil hlavne za výkony na majstrovstvách sveta hráčov do 20 rokov. Cena prestupu sa mala pohybovať okolo 11 miliónov dolárov. Vidal zmeškal prvý zápas sezóny pre zranenie. V ďalších zápasoch už v zostave figuroval. Jeho prvý zápas bol hosťujúca prehra s Hamburgom. Jeho poslednou sezónou v Bayeri bola sezóna 2010/2011. S klubom sa dostal do osemfinále Európskej ligy a v Bundeslige zaznamenal 11 asistencií.
Juventus.
V Juventuse Vidal debutoval v zápase proti Parme kde ako striedajúci hráč dokonca vstrelil aj gól a pomohol Juventusu pri výhre . V jeho poslednej sezóne v Juve pod trénerom Massimilianom Allegrim dal prvý gól a aj druhý gól v zápase prote Cesene pri výhre . Vidal sa dostal do finále Ligy majstrov proti FC Barcelone. Juventus prehral . Vidal sa po sezóne dostal do zoznamu desiatich najlepších hráčov Európy v roku 2015. Umiestnil sa na ôsmom mieste. V Juventuse získal 4 talianske ligové tituly.
Bayern.
Vidal sa v roku 2015 opäť vrátil do nemeckej Bundesligy, tentokrát za 40 miliónov eur prestúpil do Bayernu Mníchov. Debutoval v nemeckom superpohári proti Wolfsburgu. Bayern prehral po penaltovom rozstrele, v ktorom Vidal skóroval. Prvý gól za Bayern dal taktiež z penalty. Odniesol si to FC Nöttingen. Prvý ligový gól dal pri hosťujúcej výhre nad SV Darmstadt 98. V novembri bol nominovaný na najlepšieho hráča roku 2015. S Bayernom vyhral titul. Titul získal aj v nasledujúcich dvoch sezónach.
Barcelona.
V lete 2018 Vidal prestúpil z Bayernu do Barcelony. Prestupová čiastka sa mala pohybovať okolo 20 miliónov eur. 12. augusta 2018 Vidal debutoval za Barcelonu v zápase španielskeho superpoháru. Barcelona porazila Sevillu . 28. októbra dal Vidal svoj prvý gól za Barcelonu. V El Clásicu, teda zápase proti Realu Madrid prišiel na ihrisko v 84. minúte. 3 minúty neskôr skóroval a uzavrel skóre na konečných . Druhý gól za Barcu si pripísal pri domácej prehre s Betisom .
Reprezentačná kariéra.
Vidal po pôsobení v repre do 20 rokov začal hrávať za áčko. Debutoval v priateľskom zápase s Venezuelou. Hral aj na majstrovstvách sveta 2010, 2014 a 2018.

</doc>
<doc id="628085" url="https://sk.wikipedia.org/wiki?curid=628085" title="Železničná zastávka Višňové">
Železničná zastávka Višňové

Železničná zastávka Višňové je železničná zastávka v obci Višňové.
Železničná zastávka Višňové leží na železničnej trati Nové Mesto nad Váhom – Vrbovce. Zastávka nie je elektrifikovaná.

</doc>
<doc id="628086" url="https://sk.wikipedia.org/wiki?curid=628086" title="Proteín akútnej fázy">
Proteín akútnej fázy

Proteíny akútnej fázy (PAF; – APPs) sú triedou proteínov, ktorých koncentrácia v plazme sa zvyšuje (pozitívne proteíny akútnej fázy) alebo sa znižuje (negatívne proteíny akútnej fázy) v odpovedi na zápal. Táto odpoveď sa nazýva reakcia akútnej fázy (odpoveď akútnej fázy). Reakcia akútnej fázy je charakteristická horúčkou, zvýšeným počtom periférnych leukocytov, cirkulujúcich neutrofilov a ich prekurzorov. Proteíny akútnej fázy a reaktanty akútnej fázy sa často používajú ako synonymá aj keď niektoré reaktanty akútnej fázy sú (prísne povedané) skôr polypeptidy než proteíny.
V reakcii na poranenie, miestne zápalové bunky (neutrofilné granulocyty, makrofágy) vylučujú do krvného obehu niekoľko cytokínov, z ktorých najvýznamnejšie sú interleukíny IL-1, IL-6 a TNF-α. Pečen reaguje produkciou veľkého množstva reaktantov akútnej fázy. Súčasne sa znižuje produkcia ďalších proteínov, ktoré sú označované ako negatívne reaktanty akútnej fázy. Zvýšené množstvo proteínov akútnej fázy z pečene môže viesť k sepse.
Regulácia syntézy.
TNF-α, IL-1β a IFN-γ sú dôležité pre expresiu mediátorov zápalu ako napríklad prostaglandíny a leukotrieny a tiež spôsobujú produkciu faktoru aktivujúceho krvné doštičky a IL-6. Po stimulácii prezápalovými cytokínmi Kupfferové bunky produkujú IL-6 v pečeni a prezentujú ho hepatocytom. IL-6 je hlavný mediátor hepatocytárnej sekrécie PAF. Syntéza PAF môže byť tiež nepriamo regulovaná kortizolom. Kortizol môže zvýšiť expresiu receptorov IL-6 na pečeňových bunkách a indukovať produkciu PAF sprostredkovanú IL-6.
Pozitívne.
Pozitívne PAF majú (ako súčasť vrodeného imunitného systému) rôzne fyziologické funkcie. Niektoré spôsobujú zničenie alebo inhibíciu rastu mikróbov napríklad C-reaktívny proteín, proteín viažúci manózu, komplementové faktory, feritín, ceruloplasmín, sérový amyloid A a haptoglobín. Ostatné majú negatívnu spätnú väzbu na zápalovú odpoveď, napríklad serpíny. Alfa 2-makroglobulín a koagulačné faktory ovplyvňujú koaguláciu, hlavne ju stimulujú. Tento prokoagulačný účinok môže obmedziť infekcia zachytením patogénov v miestnych krvných zrazeninách. Niektoré produkty koagulačného systému môžu tiež podporiť vrodený imunitný systém svojou schopnosťou zvýšiť vaskulárnu priepustnosť alebo pôsobením ako chemoatraktantové činidlo pre fagocyty.
Negatívne.
Plazmatická koncentrácia negatívnych proteínov akútnej fázy sa pri zápale znižuje. Patrí sem albumín, transferín, transtyretín, proteín viažúci retinol, antitrombín, transkortín, Zníženie plazmatickej koncentrácie týchto proteínov môže slúžiť ako márker zápalu. Fyziologickou úlohou zníženia syntézy týchto proteínov je uchránenie aminokyselín pre efektívnejšiu produkciu pozitívnych PAF. Transferín môže byť teoreticky dodatočne znížený upreguláciou transferínových receptorov a tie by sa nemali meniť pôsobením zápalu.
Klinický význam.
Meranie PAF, obzvlášť C-reaktívneho proteínu, je užitočným márkerom zápalu jak v zdravotníckej, tak vo veterinárnej klinickej patológii. To koreluje s mierou sedimentácie erytrocytov (ESR), avšak nie vždy priamo. To je spôsobené tým, že miera sedimentácie erytrocytov je do značnej miery závislá na zvýšení fibrinogénu, ktorý je reaktant akútnej fázy s polčasom rozpadu približne jeden týždeň. Tento proteín preto zostáva zvýšený dlhšiu dobu aj po odstránení zápalových stimulov. Oproti tomu C-reaktívny proteín (s polčasom rozpadu 6-8 hodín) rýchlo stúpa a môže sa vrátiť do normálneho rozmedzia po zavedení liečby. Napríklad u aktívneho systémového lupusu erythematodu môže byť zvýšená miera sedimentácie erytrocytov, ale normálny C-reaktívny proteín. 
PAF môžu spôsbiť aj zlyhanie pečene.

</doc>
<doc id="628089" url="https://sk.wikipedia.org/wiki?curid=628089" title="Informačné stredisko">
Informačné stredisko

Informačné stredisko môže byť:

</doc>
<doc id="628090" url="https://sk.wikipedia.org/wiki?curid=628090" title="Clément Lenglet">
Clément Lenglet

Clément Lenglet (* 17. jún 1995, Beauvais, Francúzsko) je profesionálny francúzsky futbalista hrajúci za španielsky klub FC Barcelona ako obranca. Na drese nosí číslo 15.
Klubová kariéra.
Nancy.
Lenglet sa narodil vo francúzskom meste Beauvais. Do Nancy sa dostal cez mládežnícku akadémiu. Predtým pôsobil v juniorke AMS Montchevreuil a US Chantilly. Svoj prvý zápas za Nancy odohral Lenglet 27. septembra 2013 v zápase Ligue 2 proti AC Aries-Avignon, keď prišiel na ihrisko v 32. minúte. Duel skončil bez gólov. V sezóne 2015/16 bol Lenglet súčasťou pevnej obrany Nancy. Odohral 34 zápasov a zabezpečil tímu zisk druholigového titulu a postup do Ligue 1. Prvý gól za Nancy dal 29. januára 2016 v zápase proti Clermontu pri domácej výhre . V prvej polovici sezóny 2016/17 odohral Lenglet v Ligue 1 18 zápasov.
Sevilla.
4. januára 2017 sa Lenglet presunul do Španielska. So Sevillou podpísal kontrakt do roku 2021. Prestupová čiastka bola 5 miliónov eur. Prišiel ako náhrada za Timothéea Kolodziejczaka, ktorý odišiel do Borussie Mönchengladbach. Lenglet debutoval za Sevillu v zápase osemfinále španielskeho pohára proti Realu Madrid pri domácej remíze . Sevilla vypadla po celkovom skóre v prospech Realu. 15. januára 2017 Lenglet debutoval v La Lige. Sevilla opäť čelila madridskému Realu. Tentokrát z toho ale bola domáca výhra , ktorou Sevilla prerušila sériu 40 zápasov Realu Madrid bez prehry vo všetkých súťažiach. V danej sezóne Lenglet odohral 17 zápasov. Prvý gól za Sevillu dal francúzsky obranca 19. augusta 2017 pri domácej remíze s Espanyolom. So Sevillou sa dostal do štvrťfinále Ligy majstrov, keď v osemfinále dokázali vyradiť slávny Manchester United. ESPN zaradilo Lengleta do ich najlepšej zostavy Ligy majstrov za danú sezónu.
Barcelona.
12. júla 2018 prestúpil Lenglet do konkurenčnej Barcelony. Barca zaplatila výkupnú klauzulu vo výške 35 miliónov eur. Francúz debutoval proti svojmu bývalému tímu. Sevillu Barcelona zdolala vo finále španielskeho superpoháru . Prvý gól za Barcelonu dal 31. októbra 2018 v zápase šestnásťfinále španielskeho poháru proti Leonese. Lenglet rozhodol o vonkajšej výhre . Barca postúpila ďalej v celkovom skóre .
Reprezentačná kariéra.
Lenglet doposiaľ nenastúpil za reprezentačné áčko. Francúzov zatiaľ reprezentoval len v mládežníckych kategóriách.

</doc>
<doc id="628091" url="https://sk.wikipedia.org/wiki?curid=628091" title="Zjednotená maďarská strana">
Zjednotená maďarská strana

Zjednotená krajinská kresťansko-socialistická národná strana ("Országos Keresztény Szocialista Párt") skrátene Zjednotená maďarská strana ("Egyesült Magyar Párt)" bola politická strana maďarskej národnostnej menšiny v medzivojnovom Československu v rokoch 19361938. Vznikla spojením Maďarskej národnej strany (Magyar Nemzeti Párt) a Krajinskej kresťansko-socialistickej strany (Országos Keresztény Szocialista Párt).
Vznik.
Zlučovací zjazd sa konal 21. júna 1936 v Nových Zámkoch. Inšpiráciou k spojeniu strán maďarskej národnostnej menšiny na Slovensku bola Sudetonemecká strana v Česku, ktorá dokonca v parlamentných voľbách v roku 1935 získala najviac hlasov voličov na celoštátnej úrovni. I keď strany spolupracovali už dávno pred zjednotením (spoločné kandidovali v parlamentných voľbách v roku 1929 i 1935), rozdiely v ideologickom pohľade na spoločensko-politický vývoj, ako aj konfesionálne rozdiely, užšiu spoluprácu strán znemožňovali. Preto sa zvýšil tlak z Budapešti a na jar 1936 sa u intenzívnejšie začalo hovoriť o zjednocujúcom procese. Mala vzniknúť strana, ktorá by reprezentovala maďarskú menšinu ako jeden celok.
Pôsobenie strany.
Z programového a ideologického hľadiska išlo o spojenie kresťanského socializmu a nacionalizmu. Vo svojich tézach sa strana hlásila k utvoreniu cirkevnej samosprávy, poskytnutie autonómii Slovenskej krajine a Podkarpatskej Rusi a v rámci takejto autonómie vytvorenie národnostnej samosprávy pre maďarskú menšinu. Počas svojej existencie presadzovala revizionistické predstavy susedného Maďarska. Do vedenia strany boli zvolení predsedovia oboch bývalých strán, Ján Esterházy z Krajinskej kresťansko-socialistickej strany (KK-SS) a predseda Maďarskej národnej strany (MNS) Andor Jaross. Novovzniknutá strana sa zúčastnila volieb iba raz, v máji a júni 1938, kedy sa konali voľby do obecných zastupiteľstiev (posledné voľby, ktoré sa konali v medzivojnovom Československu). Podľa dostupných údajov v nich strana získala 17,5 % (o 3,3 % viac, ako pri parlamentných voľbách z pred troch rokov). V československom parlamente ju reprezentovalo 9 poslancov a 5 senátori, ktorí boli zvolení v roku 1935 ešte v rámci trojkoalície Krajinskej kresťansko-socialistickej strany, Maďarskej národnej strany a Spišskej nemeckej strany (Zpischer Deutsche Partei, ZDP). 
Politici.
Poslanecký klub v rokoch 19351938
V zátvorke sú skratky pôvodných strán, z ktorých poslanci pochádzali: 
János Esterházy (KK-SS), János Holota (MNS), Andor Jaross (MNS), Endré Korláth (MNS), Andor Nitsch (ZDP), Augustín Petrášek (KK-SS), Géza Porubszký (KK-SS), József Szentiványi (MNS) a Géza Szüllő (KK-SS).
Klub senátorov v rokoch 19351938
V zátvorke sú skratky pôvodných strán, z ktorých senátori pochádzali:
Kálmán Füssy (MNS), Károly Hokky (KK-SS), Miklós Pajor (KK-SS), József Törköly (MNS) a Imré Turchányi (KK-SS). 
Zánik.
V súvislosti s Viedenskou arbitrážou a stratou podstatnej časti územia Slovenska a Podkarpatskej Rusi, kde žila väčšina maďarského obyvateľstva v Československu, prišla o mandát aj väčšina poslancov a senátorov tejto strany. Väčšina členov sa dostala do Maďarska a strana v roku 1938 zmenila názov na Maďarská strana na Hornej zemi ("Felvidéki Magyar Párt"). Táto sa neskôr zlúčila do Zjednotenej strany ("Nemzeti Egység Pártja"), ktorá sa v roku 1939 stala Stranou maďarského životného života ("Magyar Élet Pártja)" a zanikla v roku 1940.
Pokračovanie pôsobenia Esterházyho.
Po vyhlásení autonómie 22. novembra 1938 došlo na Slovensku k rýchlemu kolapsu demokratického zriadenia. Maďarská zjednotená strana aj s inými bola rozpustená. HSĽS počítala s maďarskou a nemeckou menšinovou stranou ako so súčasťami nového politického režimu a Esterházymu ponúkla atraktívne 17. miesto na jednotnej kandidátke Hlinkovej slovenskej ľudovej strany – Strana slovenskej národnej jednoty (HSĽS). V decembrových voľbách do autonómneho snemu v roku 1938 bol Esterházy zvolený za poslanca snemu, ktorý ako jediný zastupoval maďarskú menšinu, ktorá aj po Viedenskej arbitráži zostala na Slovensku.

</doc>
<doc id="628098" url="https://sk.wikipedia.org/wiki?curid=628098" title="Zoznam veľvyslanectiev Slovenska">
Zoznam veľvyslanectiev Slovenska



</doc>
<doc id="628099" url="https://sk.wikipedia.org/wiki?curid=628099" title="Repka olejná">
Repka olejná



</doc>
<doc id="628100" url="https://sk.wikipedia.org/wiki?curid=628100" title="Hektoridas">
Hektoridas

Hektoridas ("Hektoridas") bol grécky sochár v 4. storočí pred Kr. 
Hektoridas, grécky sochár neznámeho pôvodu, bol činný v 1. polovici 4. storočia pred Kr. Podieľal sa na výzdobe východného štítu Asklépiovho chrámu v Epidaure (námet mu zrejme spracoval Timotheos). Tento chrám, ktorého výstavba prebiehala zrejme v rokoch 375 až 370 pred Kr., bol najvýznamnejšou liečebnou svätyňou v starovekom Grécku (pútnici tu očakávali zázračný skutok boha Asklépia.).
Svedectvom Hektoridovej práce je jeho signatúra, ktorú našli medzi fragmentami sôch na východnej strane chrámu. Z týchto fragmentov je zrejmé, že v štíte bola znázornená scéna zničenia Tróje (Ἰλίου πέρσις - Iliou persis), potom ako si Trójania dotiahli za mestské hradby dreveného koňa Achájcov. Našla sa tu hlava (zrejme Priamova), ženská postava v skrčenej polohe, ktorú identifikovali ako Andromachu, časť sochy Palladionu (Palladion - posvätná socha bohyne Pallas Atény, uctievanej v jej chráme v Tróji) a ďalšie fragmenty týkajúce sa tejto mýtickej scény. Socha Andromachy je na rozdiel od postáv zo západného štítu majstrovským dielom. Je pôvabne a jemne spracovaná, podčiarknuť by sa tu mohol efekt priliehavosti chitónu na jej pekné nahé telo. Z účtov (nápis účtov bol objavený neďaleko chrámu) výstavby chrámu je známe, že Hektoridas za práce na východnom štíte dostal 1610 drachiem:
Dostal tiež 54 (formula_1formula_2formula_3) drachiem za neidentifikovanú prácu, 16 (formula_2formula_5) drachiem za model pre enkaustickú maľbu hlavy leva (výzdoba oboch štítov bola bohato polychrómovaná a postavy mali i kovové doplnky) a ďalších 1400 (ΧΗΗΗΗ) drachiem za práce na inej strane chrámu (západný štít chrámu bol zrejme pridelený inému neznámemu sochárovi). 

</doc>
<doc id="628101" url="https://sk.wikipedia.org/wiki?curid=628101" title="Repka olejnatá">
Repka olejnatá



</doc>
<doc id="628102" url="https://sk.wikipedia.org/wiki?curid=628102" title="Kapusta repka olejka">
Kapusta repka olejka



</doc>
<doc id="628103" url="https://sk.wikipedia.org/wiki?curid=628103" title="Repka olejka ozimná">
Repka olejka ozimná



</doc>
<doc id="628104" url="https://sk.wikipedia.org/wiki?curid=628104" title="Repka olejka jarná">
Repka olejka jarná



</doc>
<doc id="628105" url="https://sk.wikipedia.org/wiki?curid=628105" title="Repka">
Repka

Repka môže byť:

</doc>
<doc id="628106" url="https://sk.wikipedia.org/wiki?curid=628106" title="Železničná stanica Vaďovce">
Železničná stanica Vaďovce

Železničná stanica Vaďovce je železničná stanica v obci Vaďovce.
Železničná stanica Vaďovce leží na železničnej trati Nové Mesto nad Váhom – Vrbovce. Stanica nie je elektrifikovaná.

</doc>
<doc id="628110" url="https://sk.wikipedia.org/wiki?curid=628110" title="Železničná stanica Trenčín-Zlatovce">
Železničná stanica Trenčín-Zlatovce

Železničná stanica Trenčín-Zlatovce je železničná stanica v mestskej časti Zlatovce mesta Trenčín. 
Nachádza sa asi 2 kilometre juhozápadne od centra Trenčína, smerom na Bratislavu. Železničná stanica leží na elektrifikovanej železničnej trati Bratislava – Žilina. Od Bratislavy je vlakom obec vzdialená 121 km a od Žiliny 82 km.

</doc>
<doc id="628114" url="https://sk.wikipedia.org/wiki?curid=628114" title="Be-rešit (kozmická sonda)">
Be-rešit (kozmická sonda)

Be-rešit (, ) bola kozmická sonda izraelskej spoločnosti SpaceIL, ktorej cieľom bolo pristátie na Mesiaci. Pristátie kvôli poruche v pristávacej sekvencii sa nepodarilo.
História.
Spoločnosť SpaceIL vznikla ako účastník súťaže Google Lunar X Prize o 30 miliónov dolárov, inšpirujúca vývoj robotického prieskumu vesmíru. SpaceIL plánovala splniť požiadavku prejsť 500 metrov na mesačnom povrchu skokom pomocou raketového pohonu z miesta pristátia k inému, vzdialenému 500 metrov.
V októbri 2015 spoločnosť SpaceIL podpísala zmluvu na vypustenie mesačného landeru z Cape Canaveral (Florida) na rakete Falcon 9 prostredníctvom Spaceflight Industries. Štart sa uskutočnil 22. februára 2019, lander bol sekundárne užitočné zaťaženie, primárny náklad bol telekomunikačný satelit PSN-6.
585 kilogramový pristávací modul - lander, predtým známy ako "Sparrow", bol oficiálne pomenovaný "Be-rešit" („Na počiatku“) v decembri 2018. Po dosiahnutí obežnej dráhy Zeme sa od Falconu 9 Be-rešit oddelil a po niekoľkých obehoch Zeme zvyšoval obežnú dráhu, tak dosiahol oblasť vplyvu Mesiaca, kde vykonal manéver na zachytenie a týždeň ho obiehal. Na správnej obežnej dráhe okolo miesta pristátia spomalil a 11. apríla 2019 kvôli poruche v pristávacej sekvencii tvrdo dopadol na povrch Mesiaca.
Misia bola čiastočne úspešná, išlo o prvé zachytenie sa na obežnej dráhe Mesiaca vykonané súkromnou spoločnosťou.
Plánované miesto pristátia.
Plánované miesto pristátia bolo na severe Mare Serenitatis, približne 32°N 18°E, pristávacia zóna Posidonius 1 mala polomer okolo 15 km.
Štart.
22. februára 2019 1:45 UTC sonda Be-rešit odštartovala na rakete Falcon 9 a o 2:19 úspešne prebehla separácia od horného stupňa Falconu.
Neúspešné pristátie.
Dňa 11. apríla 2019 sa lander neúspešne pokúsil o pristátie na povrchu Mesiaca. Gyroskop inerciálnej meracej jednotky (IMU2) zlyhal počas brzdenia pri priblížení na miesto pristátia. Pozemná kontrola nebola schopná resetovať jednotlivé komponenty v dôsledku náhleho výpadku komunikácie s riadiacou sieťou. V čase, keď bola komunikácia obnovená, hlavný motor sondy bol už dlhšiu dobu neaktívny. Po resete v celom systéme sa motor vrátil do režimu online; sonda však už stratila príliš veľa výšky, zostávajúca nestačila na to aby dostatočne spomalila zostup. Konečné telemetrické čítanie ukázalo, že v nadmorskej výške 150 metrov sonda stále letela rýchlosťou 1 000 metrov za sekundu, čo malo za následok celkovú stratu sondy pri dopade na povrch Mesiaca. Miesto dopadu je 32.5956°N, 19.3496°E. Pred dopadom sonda bola schopná odfotiť dve posledné fotografie: pohľad na Mesiac a bližší záber povrchu Mesiaca.
Zlyhanie IMU2 samo o sebe by nespôsobilo, že Be-rešit havaruje, pretože sonda ich mala viac.
Zhodnotenie.
Izrael sa stal 7 krajinou ktorej sonda sa zachytila na lunárnej orbite a niekoľko krát Mesiac obehla. Krajina a rok zachytenia na obežnej dráhe okolo Mesiaca: ZSSR (Rusko) 1966, USA 1966, Japonsko 1992, EU 2004, Čína 2007, India 2008 a Izrael 2019.
Pristátie 11. apríla 2019 bolo neúspešné a sonda nevykonala 22. mäkké pristátie na Mesiaci. Nestala sa tak 4. krajinou, po ZSSR (31. január 1966), USA (17. apríl 1967) a Číne (1. december 2013), ktorá to zvládla.

</doc>
<doc id="628119" url="https://sk.wikipedia.org/wiki?curid=628119" title="Jasper Cillessen">
Jasper Cillessen

Jacobus Antonius Peter Cillessen známy ako Jasper Cillessen (* 22. apríl 1989, Nijmegen) je profesionálny holandský futbalista hrajúci za španielsky klub Valencia CF ako brankár.
Klubová kariéra.
NEC.
Cillessen sa narodil v holandskom meste Nijmegen. Začal hrávať za miestny tím De Treffers. Následne sa vďaka skautom NEC dostal do ich akadémie. V roku 2008 podpísal s NEC profesionálny kontrakt a začal hrať za rezervný tím. V roku 2010 predĺžil zmluvu do roku 2012. Po zranení gólmana Gábora Babosa debutoval za áčko NECU 28. augusta 2010 pri domácej remíze s SC Heerenveen. Po skončení zápasu bol vyhlásený za najlepšieho hráča zápasu. Po Babosovom návrate zo zranenia si Cillessen udržal pozíciu jednotky a podpísal zmluvu do roku 2014.
Ajax.
27. augusta 2011 bol oficiálne oznámený prestup Cillessena z NEC do Ajaxu Amsterdam. Prestupová čiastka sa mala pohybovať okolo 3 miliónov eur. Cillessen podpísal zmluvu na 5 rokov, teda do roku 2016. Jeho debut za Ajax prišiel v septembri 2011 v zápase 2. kola holandského poháru proti VV Noordwijk. Ajax vyhral . Prvý ligový štart prišiel v októbri v zápase s Feyenoordom. Cillessenov štart bol vynútený, keď v 66. minúte dostal Kenneth Vermeer červenú kartu a Cillessen musel prísť na ihrisko namiesto Gregoryho van der Wiela. Zápas sa skončil remízou, keď Ajax zmazal jednogólové manko tesne pred koncom. V roku 2013 sa definitívne stal jednotkou Ajaxu.
Barcelona.
25. augusta 2016 podpísal Cillessen 5-ročný kontrakt s FC Barcelonou. Prestup stál Barcu 13 miliónov eur. Debut Cillessena za Barcelonu v La Lige prišiel v domácom zápase s Deportivom Alavés. Barcelona prehrala . Následne už v La Lige nastúpil len na jeden zápas. Zohral ale niekoľko duelov v Lige majstrov a bol kľúčovým hráčom Barcelony pre zisk španielskeho pohára v rokoch 2017 a 2018. V sezóne 2018/19 zohral kľúčovú rolu v dvojzápase štvrťfinále Copa del Rey proti Seville. Po vonkajšej prehre vychytal doma penaltu a Barcelona po domácej výhre postúpila ďalej v celkovom skóre .
Valencia.
25. júna 2019 Cillessen prestúpil z Barcelony do Valencie, kde podpísal 4-ročný kontrakt.
Reprezentačná kariéra.
Cillessen odohral s Holandskom celý turnaj majstrovstiev sveta 2014. Obsadil 3. miesto.

</doc>
<doc id="628121" url="https://sk.wikipedia.org/wiki?curid=628121" title="HK Topoľčany">
HK Topoľčany



</doc>
<doc id="628122" url="https://sk.wikipedia.org/wiki?curid=628122" title="Olejka">
Olejka

Olejka môže byť:

</doc>
<doc id="628124" url="https://sk.wikipedia.org/wiki?curid=628124" title="Jan Červinka">
Jan Červinka

Jan Červinka (* 27. jún 1930, Opava – † 19. apríl 2025) bol popredný český horolezec, v 50., 60 a 70. rokoch patril medzi česko-slovenskú expedičnú horolezeckú špičku. Jeho častým spolulezcom bol Vlastimil Šmída.
Horolezecká činnosť.
V rokoch 19501961 bol členom prvého Československého reprezentačného družstva. Zúčastnil sa na viacerých celoštátnych a národných expedíciách. V roku 1961 bol ocenený titulom "Majster športu" a v roku 1965 sa stal "Zaslúžilým majstrom športu". V roku 1973 založil vo Vrchlabí horolezecký oddiel, od roku 1989 bol predsedom vrchlabské Telovýchovné jednoty SVS Krkonoše. V roku 2004 sa stal čestným členom Českého horolezeckého svazu.
Spolu s Vlastimilom Šmídom sa po vstupe vojsk Varšavskej zmluvy do Česko-Slovenska 21. augusta 1968 zriekli sovietskych vyznamenaní na protest proti okupácii Československa.

</doc>
<doc id="628125" url="https://sk.wikipedia.org/wiki?curid=628125" title="Camelus">
Camelus



</doc>
<doc id="628126" url="https://sk.wikipedia.org/wiki?curid=628126" title="Betty Whiteová">
Betty Whiteová

Betty White (vl. menom Betty Marion White Ludden * 17. január 1922, Oak Park, Illinois, USA – † 31. december 2021, Los Angeles, Kalifornia, USA) bola americká herečka, komediantka a moderátorka, ktorej kariéra trvala až 82 rokov.
Detstvo a mladosť.
Vyrastala ako jedináčik, jej otec mal dánsky a grécky pôvod a zo strany jej matky a starej matky mala kanadské korene. S rodinou sa už počas detstva presťahovala do Alhambry v Kalifornií kde boli do časov Veľkej hospodárskej krízy, následne sa presťahovali do Los Angeles.
Navštevovala "Horace Mann School" v Beverly Hills, ktorá bola niekoľko krát použitá v niektorých filmoch ako napríklad "Clueless" (1995). Postupom času prejavila záujem o písanie. Napísala a hrala v niekoľkých školských hrách, čo v nej vzbudilo záujem o herectvo a vystupovanie v divadlách. Bola inšpirovaná idolmi ako Jeanette MacDonald a Nelson Eddy. 
Kariéra.
Betty začala svoju kariéru v roku 1939, tri mesiace po absolvovaní strednej školy keď spoločne so svojim spolužiakom spievali piesne od Merry Widow na jednom televíznom kanále. Uplatnila sa v "Bliss Hayden Little Theatre". Počas druhej svetovej vojny, upustila od svojej hereckej kariéry a podieľala sa na udalostiach vojakov predtým, ako boli nasadení do zahraničia. 
Po skončení vojny začala hľadať prácu, ale bola vždy odmietnutá. Neskôr sa uplatnila v rozhlasových miestach a jej prvé úlohy sa začínali čítaním rôznych reklám a hrala niekedy aj zvuk davu. 
V roku 1949 sa začala objavovať ako spolumajiteľka s Al Jarvisom na svojej každodennej živote televíznej show Hollywood v televízii, ktorá sa pôvodne nazývala Al-Jarvis "Make-Believe Ballroom v rádiu KFWB a na KLAC-TV v Los Angeles. 
V roku 1952 sa začala objavovať v Hollywoode, kde sa zúčastňovala na Bandy Productions spolu so spisovateľom Georgeom Tibblesom a producentom Donom Feddersonom. Toto trio pracovalo na vytvorení nových relácií s použitím existujúcich postáv zo skíc zobrazených v Hollywoode v televízii. Betty, Fedderson a Tibbles vytvorili televíznu komédiu "Life with Elizabeth", pričom Betty stvárnila hlavnú postavu.
"Life with Elizabeth" bol celonárodne syndikovaný od roku 1952 do roku 1955, čo umožnilo Betty sa presadiť v televízií. Sitcom bol nezvyčajný v tom, že v päťdesiatych rokoch minulého storočia, bola Betty, ktorá stvárnila hlavnú postavu dvadsaťosemročnou ženou, ktorá ešte stále žila so svojimi rodičmi. Betty uviedla, že sa v týchto dňoch netrápia o relevantnosti a že incidenty zobrazené vo filme boli zvyčajne založené na skutočných situáciách, ktoré sa skutočne udiali.
Po skončení seriálu "Life with Elizabeth", sa objavila ako Vicki Angel v sitcome "Date with the Angels" v rokoch 1957 až 1958. Počas roku sa objavila v niekoľkých televíznych reláciách a seriáloch. V roku 1985 získala jednu z hlavných úloh v seriály "The Golden Girls". Seriál hovoril príbeh o štyroch životoch žien, v ich "zlatých rokoch", ktoré bývali v spoločnom dome v Miami. V seriály si hlavné postavy zahrali Beatrice Arthur, Estelle Getty a Rue McClanahan. Seriál bol nesmierne úspešný a natáčalo sa od roku 1985 až do roku 1992, kým sa nerozhodla Beatrice Arthur opustiť seriál. Betty vyhrala jednu cenu Emmy za vynikajúcu herečku v komediálnom seriáli pre prvú sezónu "The Golden Girls" a bola nominovaná každoročne v tejto kategórii.
V roku 1992 bola obsadená do seriálu "The Golden Palace", ktorý mal iba jednu sériu. 
V decembri 2006 sa Betty pripojila k seriálu "The Bold and the Beautiful" v úlohe Ann Douglasovej, dlho stratenej matky umelkyne Stephanie Forrester, ktorú hrá Susan Flannery. Niekoľkokrát sa objavila v relácií The Tonight Show s Jay Leno a The Late Late Show s Craigom Ferguson, začiatkom roka 2007 bola Betty uvedená v televíznych reklamách pre PetMeds, zdôrazňujúc jej záujem o práva a dobré životné podmienky zvierat. 
V roku 2011 si zahrala jednu z hlavných postáv v seriály "Hot in Cleveland", tiež prepožičala svoj hlas seriálu Griffinovci a Simpsonovci. 
Dňa 18. augusta 2018 oslávila v dokumente "PBS Betty Whiteovej: Prvá dáma televízie, výročie jej kariéry". Dokumentárny film bol natočený po dobu desiatich rokov a obsahoval archívne zábery a rozhovory s jej kolegami a priateľmi.
Súkromný život.
Dňa 14. júna 1963 sa stala manželkou Allana Luddena a pri tejto príležitosti si zmenila meno na Betty White Ludden. Jej manžel zomrel v roku 1981 na rakovinu žalúdku. 
V roku 1995 bola uvedená do siene slávy v kategórií televízia a má hviezdu na Hollywoodskom chodníku slávy vedľa hviezdy jej zosnulého manžela Allena Luddena.
Tiež mala veľmi rada domáce zvieratá a bola silnou aktivistkou a obhajkyňou zdravia zvierat, spolupracovala so zvieracími organizáciami vrátane "Los Angeles Zoo Commission", "Morris Animal Foundation", "African Wildlife Foundation" a "Actors &amp; Others for Animals". Jej záujem o práva a dobré životné podmienky zvierat sa začal na začiatku sedemdesiatych rokov minulého storočia, kým produkovala a hosťovala syndikovanú sériu The PetSet, ktorá pozorovala celebrity a ich domácich miláčikov. 
V roku 2012 získala cenu Grammy a stala sa tak najstaršou držiteľkou tejto ceny. Tiež je jediným človekom, ktorý bol nominovaný na cenu Emmy vo všetkých kategóriách.
Úmrtie.
Dňa 31. decembra 2021 zomrela v jej dome v Los Angeles, iba 18 dní pred jej 100. narodeninami. Tri dni pred svojou smrťou napísala na Twitter: "Moje 100. narodeniny… Neverím že sa to už blíži, a People Magazine oslavuje so mnou!" Americký prezident Joe Biden vydal po jej smrti vyhlásenie, v ktorom ju opísal ako „krásnu dámu“ a „kultúrnu ikonu, ktorá nám bude veľmi chýbať“. Poctu vzdalo aj mnoho celebrít, vrátane Sandry Bullock, Ellen DeGeneres, Setha Meyersa, Conana O'Briena a Kathy Griffin. 

</doc>
<doc id="628127" url="https://sk.wikipedia.org/wiki?curid=628127" title="Nil Sorskij">
Nil Sorskij

Nil Sorskij (vlastné meno: Nikolaj Majkov alebo Nil(?) Fedorovič(?) Majkov; * asi 1433† 7. máj 1508) bol ruský mních a hesychasta, editor a autor asketických spisov. Predstaviteľ nesťažateľov.
Životopis.
Presné okolnosti Nilovho živote nie sú známe. Nie je isté, či o ňom bola napísaná legenda. Podľa povestí zhorela počas tatárskeho vpádu do pustovní v roku 1538.
K pôvodu, ktorý siaha až k Nilovi sa hlásil ruský šľachtický rod Majkovových, ale táto skutočnosť nie je istá. Nil sám pochádzal z moskovskej šľachtickej rodiny. Pravdepodobne pôsobil v Moskve ako opisovač kníh. Mníchom sa stal v ranom veku v monastieri svätého Cyrila pri Belojom ozere, kde bol pod vedením starca Paisija Jaroslava.
V rokoch 1465-1468 podnikol cestu na Athos a iných stredísk pravoslávia (Svätá zem, konštantínopolské kláštory), ktorá v tých časoch nebola vzácnosťou a zoznámil sa tam s učením a praxou hesychazmu. Čerpal z hesychastických otcov ako: Ján Kassián, Ján Klimak, Izák Sýrsky, Gregor Sinaita, Symeón Nový Teológ či Nil Sinajský a Bazil Veľký.
Po návrate založil skit neďaleko (15 verst) monastiera svätého Cyrila pri rieka Sora. Nil sa hlásil k nesťažateľstvu. V rou 1490 a 1503 sa zúčastnil na snemoch ruskej cirkvi, ktoré sa zaoberali herézou židovstvujúcich a vlastníctvom majetku kláštorov. V prípade heretikov zastával umiernené postoje a hlásal rehoľnú chudobu, v sporoch o vplyv nad cirkvou bol proti zasahovaniu cára do cirkevných záležitostí.
Vplyv.
Spolu so Sergejom Radonežským formoval spiritualitu smerom k hesychazmu, jeho texty „predstavujú prekvapujúci príklad absolútnej vernosti byzantskej hesychastickej tradícii a zároveń pozoruhodnej duchovnej jednoduchosti“.
Georgij Vasilievič Florovskij: „Sv. Nil bol predovšetkým mlčanlivý, nemal potrebu hovoriť a učiť. Nebol ani mysliteľom, ani spisovateľom, ani teológom. Do dejín vstupuje hlavne ako "starec" alebo učiteľ, učiteľ mlčanlivosti, učiteľ a vodca v "konaní rozumu", v duchovnom živote. U Nila nenájdeme nič nové - v porovnaní so všeobecnou kontempelatívnou tradíciou Grécka a Byzancie, v porovnaní s "Filokaliou". Nie je vždy jednoduché rozpoznať a určiť jeho vlastné myšlienky v nepretržitom prúde citátov a odkazov.“ … „Nila Sorského môžeme úplne a celkom pochopiť jedine z pohľadu asketicko-kontempelatívnej starobylej tradície byzantskej cirkvi“.
Sprvu bol uctievaný ako miestny svätec, do oficiálneho kalendára svätcov bol pridaný až v moderných časoch (1903). V Rusku bolo jeho dielo cenené starcami z Optimskej pustovne v 19. storočí a za ich účasti (starec Makarij) bolo aj vydávané.

</doc>
<doc id="628128" url="https://sk.wikipedia.org/wiki?curid=628128" title="Topoľ čierny v Topoľníkoch">
Topoľ čierny v Topoľníkoch

Topoľ čierny v Topoľníkoch je stopäťdesiatročný topoľ čierny ("Populus nigra"), ktorý sa nachádza v katastri obce Topoľníky. Je chránený podľa "Všeobecne záväznej vyhlášky KÚ v Trnave, 1/1996, 12.12.1996" z hľadiska ekologického a krajinárskeho.

</doc>
<doc id="628131" url="https://sk.wikipedia.org/wiki?curid=628131" title="Nélson Semedo">
Nélson Semedo

Nélson Cabral Semedo (* 16. november 1993, Lisabon, Portugalsko) je profesionálny portugalský futbalista hrajúci za anglický klub Wolverhampton Wanderers FC ako obranca. Na drese nosí číslo 22.
Klubová kariéra.
Benfica.
Semedo sa narodil v Lisabone. Svoju kariéru začal v mládežníckych kategóriách klubu Sintrense. Za A-tím debutoval, keď mal 17 rokov. 12. januára 2012 podpísal 5-ročný kontrakt s Benficou Lisabon. Počas pôsobenia v Benfice hosťoval v treťoligovom klube Fátima, a to v rokoch 2012 a 2013. Po odchode Maxiho Pereiru z A-tímu Benficy sa Semedo prepracoval z B-tímu do A-tímu. Následne predĺžil zmluvu do roku 2021. Za áčko Benficy debutoval v Supertaça Cândido de Oliveira, kde Benfica prehrala so Sportingom . Týždeň na to dal prvý ligový gól, odniesol si to Estoril a Benfica doma vyhrala . Po tom, ako sa Semedo stal členom základnej zostavy sa v októbri 2015 zranil a jeho pozíciu zaujal André Almeida. V sezóne 2016/17 sa Semedo vrátil naspäť do základu a získal štvrtý ligový titul v rade.
Barcelona.
13. júla 2017 Semedo prestúpil z Benficy do španielskeho celku FC Barcelona. Prestupová čiastka bola 30,5 milióna eur a ďalších 5 miliónov eur za každých ďalších 50 zápasov odohraných v novom klube. Semedo debutoval v zápase španielskeho superpohára proti Realu Madrid pri hosťujúcej prehre . V Lige majstrov debutoval 13. septembra 2017 v domácom zápase proti Juventusu. Barcelona vyhrala . Prvý gól za Barcelonu vstrelil až v ďalšej sezóne, 27. januára 2019 sa presadil v zápase 21. kola španielskej La Ligy, keď pri vonkajšej výhre vstrelil víťazný gól.
Reprezentačná kariéra.
Semedo odohral za portugalskú reprezentáciu doposiaľ len 8 zápasov, zúčastnil sa Pohára konfederácií 2017 a obsadil tretie miesto.

</doc>
<doc id="628132" url="https://sk.wikipedia.org/wiki?curid=628132" title="Jeison Murillo">
Jeison Murillo

Jeison Fabián Murillo Cerón (* 27. máj 1992, Cali, Kolumbia) je profesionálny kolumbijský futbalista hrajúci za španielsky klub FC Barcelona ako obranca, kde je na hosťovaní zo španielskeho klubu Valencia CF. Na drese nosí číslo 17.

</doc>
<doc id="628133" url="https://sk.wikipedia.org/wiki?curid=628133" title="Pezinčan">
Pezinčan

Pezinčan môže byť:

</doc>
<doc id="628137" url="https://sk.wikipedia.org/wiki?curid=628137" title="Pezinčan (noviny)">
Pezinčan (noviny)

Pezinčan sú mestské noviny mesta Pezinok, ktoré vydáva Mestský úrad v Pezinku s mesačnou periodicitou v náklade 10 200 kusov, v rozsahu 12 až 16 strán, čo je vo formáte tabloit. Súčasťou novín je inzercia.
Noviny obsahujú príspevky o dôležitých udalostiach, aktivitách orgánov miestnej územnej samosprávy a iných inštitúcií v meste, programy kultúrnych, športových, spoločenských a iných zariadení v meste, názory a podnety obyvateľov mesta.
História.
Prvé číslo bolo publikované v roku 1966, neskôr sa vydávanie prerušilo. V roku 1971 začalo periodikum znovu vychádzať, významne sa o to zaslúžil Miroslav Stojkovič. Od roku 1972 vychádzalo viacfarebne a od roku 1979 vychádzal vo formáte A4. Dovtedy ho vydávali formáte A5. V roku 1984 periodikum predstavilo novú hlavičku, ktorej autorkou bola výtvarníčka Svetluša Noskovičová, vychádzalo s jednou doplnkovou farbou a v auguste 1989 vyšlo jeho posledné číslo. Vtedy ho tlačili Západoslovenské tlačiarne v Bratislave a Piešťanoch. V roku 1991 bola obnovená jeho tlač, vydavateľom sa stal Mestský úrad v Pezinku, ktorý ho do apríla 1992 vydával prostredníctvom Praktik-Vako. Odvtedy ho vydával len mestský úrad.
V januári 2022 boli noviny zmodernizované a logo z roku 1984 nahradil názov v bezpätkovom písme.

</doc>
<doc id="628138" url="https://sk.wikipedia.org/wiki?curid=628138" title="Podvesný mostový žeriav">
Podvesný mostový žeriav



</doc>
<doc id="628139" url="https://sk.wikipedia.org/wiki?curid=628139" title="Stohovací žeriav">
Stohovací žeriav



</doc>
<doc id="628141" url="https://sk.wikipedia.org/wiki?curid=628141" title="Menekrates">
Menekrates

Menekrates ("Menekratés") môže byť:

</doc>
<doc id="628144" url="https://sk.wikipedia.org/wiki?curid=628144" title="Igor Hianik">
Igor Hianik

Ing. arch. Igor Hianik (* 17. júl 1984, Bratislava) je slovenský architekt a urbanista, v rokoch 20182022 primátor mesta Pezinok.
Igor Hianik študoval na Gymnáziu v Pezinku a pokračoval v štúdiu architektúry a urbanistiky na
Fakulte architektúry Slovenskej technickej univerzity v Bratislave a architektúry na Florentskej univerzite.
Spolu so svojou priateľkou vyvinuli technológiu Interactive Tool for Urban Design (ITUD), spájajúcu do rozšírenej reality fyzický model, virtuálny model, ručnú skicu a odborné analýzy, pričom podobnú technológiu využíva v súčasnosti (2018) len niekoľko miest na svete.
Ako kandidát koalície politických strán OĽANO, PS, SaS a SPOLU v komunálnych voľbách 2018 zvíťazil s počtom 5 268 (53,98 %) platných hlasov.
Po komunálnych voľbách 2022 nastúpil na pozíciu prednostu miestneho úradu Bratislava-Nové Mesto, ktorú zastával do 17. februára 2023.
V roku 2023 vyhral výberové konanie na funkciu riaditeľa Fondu na podporu vzdelávania. 

</doc>
<doc id="628145" url="https://sk.wikipedia.org/wiki?curid=628145" title="Mačiko Kjó">
Mačiko Kjó

Jamo Motoko (; * 25. marec 1924, Osaka, Japonsko† 12. máj 2019, Tokio), známa pod umeleckým menom Mačiko Kjó () alebo Mačiko Kyo, bola japonská divadelná, filmová a televízna herečka, ktorá bola vo filmovom herectve aktívna najmä v 50. a 60. rokoch. Ako herečka vynikala v náročných dramatických úlohách. Patrí medzi najvýznamnejšie charakterové herečky japonskej kinematografie. Vďaka účinkovaniu vo filme "Rašómon" (1950) sa stala známou aj medzinárodne.
Život.
Navštevovala základnú školu "Azuma šougakkó". V divadle debutovala v roku 1936, kedy začala pôsobiť ako tanečníčka v dievčenskej divadelnej skupine "Osaka šočiku kageki-dan". Vo filme debutovala ešte v roku 1944, v snímku "Tengu-daoši" režiséra Kintara Inoueho. V roku 1949 začala pôsobiť vo filmovom štúdiu "Daiei eiga kabušiki gaiša". Kjó bola zrejme prvou japonskou herečkou, ktorú prezentovali ako sexsymbol, podobne ako to bolo u herečiek v západných kinematografiách, na čom mal podiel jej producent Masaiči Nagata. Ako uvádzajú filmoví teoretici Joseph L. Anderson a Donald Richie:

</doc>
<doc id="628151" url="https://sk.wikipedia.org/wiki?curid=628151" title="Mačiko Kyo">
Mačiko Kyo



</doc>
<doc id="628152" url="https://sk.wikipedia.org/wiki?curid=628152" title="Jamo Motoko">
Jamo Motoko



</doc>
<doc id="628153" url="https://sk.wikipedia.org/wiki?curid=628153" title="Asópodoros">
Asópodoros



</doc>
<doc id="628155" url="https://sk.wikipedia.org/wiki?curid=628155" title="Pezinské vinobranie">
Pezinské vinobranie

Pezinské vinobranie alebo Vinobranie Pezinok je každoročný festival mesta Pezinok, ktorý sa koná v uliciach centra mesta a vždy v tretí septembrový predĺžený víkend, čiže od piatku do nedele.
História.
Prvé správy o pezinských slávnostiach oberačiek pochádzajú z 13. storočia. Počas hospodárskej recesie na prelome 19. a 20. storočia sa začiatky oberačiek slávili iba vo viechach. V roku 1934 mestská rada rozhodla o obnovení pezinských vinobraní. Tesne pred 2. svetovou vojnou sa táto tradícia prerušila a až v roku 1958 sa začali organizovať nové malokarpatské vinobrania.
Do roku 2004 sa v ich zabezpečovaní striedali mesto Pezinok s mestom Modra. Od uvedeného roku sa usporadúvajú v Pezinku každoročne.

</doc>
<doc id="628156" url="https://sk.wikipedia.org/wiki?curid=628156" title="Kinematografia (rozlišovacia stránka)">
Kinematografia (rozlišovacia stránka)

Kinematografia môže byť:

</doc>
<doc id="628165" url="https://sk.wikipedia.org/wiki?curid=628165" title="Grumpynators">
Grumpynators

Grumpynators je dánska hudobná skupina, ktorá hrá hard rock inšpirovaný heavy metalom a rockabilly. Zmes metalu a staromódnych žánrov vytvára špeciálny zvuk a vystúpenia, pretože využívajú akustický kontrabas namiesto tradičnejšej elektrickej basgitary, ktorá sa používa v hard rockových žánroch.
História.
Skupina Grumpynators bola založená vo februári 2011 Christianom Nørgaardom (gitara) a Emilom Øelundom (gitara, hlavné vokály). Čoskoro na to sa pridali Jakob Øelund (kontrabas) a Kasper Jensen (bicie). Christian prvýkrát spoznal Emila, Jakoba a Kaspera, keď bol na turné so skupinou Volbeat ako akustický gitarista a Emil, Kasper a Jakob podporovali skupinu Volbeat s neo rockabilly skupinou Taggy Tones. V novembri 2012 ukončil Kasper Jensen svoje pôsobenie ako bubeník skupiny Grumpynators a Per Fisker, ktorý bol bývalým bubeníkom heavy metalovej skupiny Jackal, sa pridal do skupiny.
Vystúpenia.
Prvé vystúpenie odohrali na Barnyard Rumble Festivale (Dánsko) v auguste 2011. Toto vystúpenie bolo nasledované malými klubovými vystúpeniami v Kodani. V marci 2012 podporovali slávnu dánsku rockovú skupinu Magtens Korridorer na prvej časti jej jarného turné. Oznámili to v najväčšom dánskom hudobnom časopise "Gaffa" a webstránke spoločnosti Universal Music v Dánsku. V auguste 2012 hrala skupina Grumpynators po druhýkrát na Barnyard Rumble Festivale.
Skupinu Grumpynators vybrali ako podpornú skupinu na turné skupiny Volbeat s názvom "The First 5" v Dánsku počas 19. až 24. februára 2013. Skupina Volbeat to oznámila na svojej stránke na sociálnej sieti Facebook.

</doc>
<doc id="628166" url="https://sk.wikipedia.org/wiki?curid=628166" title="Urbár">
Urbár

Urbár môže byť:

</doc>
<doc id="628169" url="https://sk.wikipedia.org/wiki?curid=628169" title="Chrám svätej Trojice (Bansko)">
Chrám svätej Trojice (Bansko)

Chrám svätej Trojice () je pravoslávny chrám z obdobia bulharského národného obrodenia nachádzajúci sa v starej časti mesta Bansko v Blagoevgradskej oblasti v južnom Bulharsku. Pred postavením chrámu Svätého Alexandra Nevského v Sofii sa jednalo o najväčší pravoslávny chrám na území Bulharska.
Charakteristika a dejiny.
Chrám svätej Trojice sa nachádza v centrálnej historickej časti mesta Bansko a patrí k jedným z jeho symbolov. Je jednou z najnavštevovanejších pamiatok v meste a pred postavením chrámu Svätého Alexandra Nevského v Sofii sa jednalo o najväčší pravoslávny chrám na území Bulharska. Chrámový komplex pozostáva zo samotnej budovy chrámu, oddelenej hodinovej veže so zvonicou a kamenného múru, ktorý je postavený okolo chrámového komplexu. Má priznaný štatút kultúrnej pamiatky. Budova je postavená ako trojloďová bez kupole s dĺžkou 44, šírkou 22 a výškou 12 metrov. Steny sú hrubé viac než 1 meter.
So stavbou sa začalo v roku 1833 na iniciatívu miestneho kupca Lazara Germana a chrám je postavený svojpomocne miestnymi obyvateľmi. Celkovo na výstavbu chrámu prispelo 270 rodín a 1081 jednotlivcov. Budova bola dokončená v roku 1835 a chrám bol vysvätený o dva roky neskôr v roku 1837. Zvonica bola ku chrámu pristavaná o niečo neskôr a to v roku 1850 pod vedením majstra Gligora Dujova. Je vysoká okolo 30 metrov a je typickým symbolom mesta Bansko. V roku 1866 boli na vežu pridané hodiny zhotovené miestnym majstrom Todorom Chadžiradonovom. Vo zvonici sa nachádzajú štyri zvony. Celý chrámový komplex je jedným z najukážkovejších príkladov bulharskej obrodeneckej architektúry.

</doc>
<doc id="628171" url="https://sk.wikipedia.org/wiki?curid=628171" title="Carles Aleñá">
Carles Aleñá

Carles Aleñá Castillo (* 5. január 1998, Mataró, Španielsko) je profesionálny španielsky futbalista hrajúci za španielsky klub FC Barcelona (momentálne hosťovanie v Getafe CF) ako záložník. Na drese nosí číslo 19.
Klubová kariéra.
Barcelona.
Aleñá sa narodil v Mataré, v mestskej časti Barcelony. Futbal začal hrávať ako 7-ročný, a to v mládežníckych kategóriách FC Barcelona. Po tom, ako postupne prešiel mládežou, začal hrať za FC Barcelonu B. Debutoval 29. augusta 2015 v zápase proti CF Pobla de Mafumet. Zápas sa skončil . Do konca roka 2015 dal Aleñá gól v UEFA Youth League, teda mládežníckej Lige majstrov. V decembri dal svoj prvý gól za Barcelonu B. Skóroval pri vonkajšej prehre s CD Eldense. Debut za A-tím Barcelony prišiel 30. novembra 2016, a to v zápase Copa del Rey proti Hércules CF. V La Lige Aleñá debutoval 2. apríla 2017 ako náhradník za Ivana Rakitića pri vonkajšej výhre nad Granadou. 28. júna 2017 podpísal profesionálny kontrakt s Barcelonou, ktorý zahŕňal výstupnú klauzulu 75 miliónov eur. V júli 2018 bol nominovaný na prestížnu cenu Golden Boy. 4. decembra 2018 bol oficiálne predstavený ako hráč A-tímu. 3 dni predtým dal svoj prvý gól v La Lige, a to proti Villarrealu. Barcelona doma vyhrala . V sezóne 2020/21 ho barcelonský veľkoklub poslal na hosťovanie do španielskeho klubu Getafe CF.

</doc>
<doc id="628174" url="https://sk.wikipedia.org/wiki?curid=628174" title="GTK+">
GTK+



</doc>
<doc id="628175" url="https://sk.wikipedia.org/wiki?curid=628175" title="Historické múzeum (Batak)">
Historické múzeum (Batak)

Historické múzeum v Bataku () je budova múzea venujúcemu sa dejinám Bataku a okolia v centrálnej časti mesta Batak v Pazardžickej oblasti v južnom Bulharsku. Nachádza sa na námestí, kde stoja aj dva najvýznamnejšie z batackých chrámov a to chrám-kostnica svätej Nedele a chrám Zosnutia Bohorodičky.
Charakteristika.
Múzeum otvorené v roku 1956 sa venuje histórii Bataku od staroveku, cez stredovek, epochu Bulharského národného obrodenia a udalosti Aprílového povstania v roku 1876 až po najnovšie bulharské dejiny. Expozičné priestory zaberajú 900m². Múzeum venuje najviac pozornosti najmä udalostiam Aprílového povstania, rozsiahle sú však všetky expozície a múzeum disponuje veľkým množstvom výstavného materiálu. Najvzácnejšími exponátmi múzea sú predovšetkým autentické predmety z obdobia Aprílového povstania a Rusko-tureckej vojny (1877 - 1878) ako aj rôzne archeologické nálezy.
Dôležitou súčasťou múzea sú dve veľké pamätné dosky, jedna s menami obetí Batackého masakru, ktorý nasledoval po potlačení Aprílového povstania v roku 1876 a druhá s menami obyvateľov Bataku, ktorí zahynuli počas vojen v prvej polovici 20. storočia. V múzeu sa nachádza aj podzemná krypta, ktorá je pamätným miestom venovaným Batačanom, ktorí zahynuli v partizánskych protifašistických bojoch v rokoch 1941 - 1944.
Pod správu múzea patria aj Balinovov dom (), ktorý slúži ako etnografické múzeum, Šarovov dom () slúžiaci ako umelecká galéria a historický chrám-kostnica svätej Nedele.

</doc>
<doc id="628176" url="https://sk.wikipedia.org/wiki?curid=628176" title="Holubyho ulica (Pezinok)">
Holubyho ulica (Pezinok)

Holubyho ulica (staršie názvy pozri nižšie) je ulica v historickom centre mesta Pezinok. Je pomenovaná podľa botanika a etnografa Jozefa Ľudovíta Holubyho. Vznikla spojením troch ulíc, ktoré sa na jej mieste nachádzali v 1. polovici 20. storočia.
Na čísle 1 sa v minulosti nachádzala konská železničná stanica, ale neskôr bola nahradená novou a dnes tu sídli tlačiareň Gomini.
Na čísle 2 sa nachádza budova železničnej stanice.
Na čísle 5 sa nachádza Malokarpatská knižnica.
Na čísle 12 sa nachádza reštaurácia a penzión Slimáčka.
Na čísle 14 sa do roku 2007 nachádzala základná škola, ale dnes tu sídli depozitár Slovenského národného múzea.
Na čísle 25 sa nachádza Hotel Jeleň.
Na čísle 47 sa nachádza dom, v ktorom pôsobil Dr. Jozef Ľudovít Holuby.
Na čísle 28 sa nachádza Obchodné centrum Plus.
Na čísle 42 sa nachádza Pezinské kultúrne centrum.
Na čísle 71 sa nachádza Malá pasáž.
Na čísle 91 sa nachádza Kostol Najsvätejšej Trojice a Kláštor kapucínov.
Doložené historické názvy.
Celá ulica: "Prešporská ulica" (, , 1601), "Uhorská ulica" (, 1785)
Časť ulice od Kostola Najsvätejšej Trojice po námestie: "Uhorská ulica" (1437), "Ulica grófa Szechényiho" (1904), "Kláštorská ulica" (1919)
Stredná časť ulice: "Ulica Ľudovíta Holubyho" (1. pol. 20. storočia)
Časť ulice od námestia po železničnú stanicu: "Garbiarska ulica" (1425, 1437), "Ulica L. Kossutha" (1904), "Ulica Komenského" (1919), "Ulica A. Hitlera" (1939)

</doc>
<doc id="628178" url="https://sk.wikipedia.org/wiki?curid=628178" title="Historické múzeum">
Historické múzeum

Historické múzeum môže byť:
v Bulharsku:

</doc>
<doc id="628179" url="https://sk.wikipedia.org/wiki?curid=628179" title="Malá encyklopédia filmu">
Malá encyklopédia filmu

Malá encyklopédia filmu : zahraničná tvorba je jednozväzková špecializovaná encyklopédia zaoberajúca sa svetovou kinematografiou (okrem českej a slovenskej kinematografie), ktorá bola vytvorená kolektívom autorov pod vedením Richarda Blecha a publikovaná Vydavateľstvom Obzor v roku 1974 ako súčasť populárnonáučnej edície "Malé encyklopédie". S výnimkou "Malého filmového slovníka" (1948) od Františka Gürtlera ide o prvú česko-slovenskú encyklopédiu o filmovom umení.
Encyklopédiu autorsky pripravili Richard Blech, Jaroslav Brož, Myrtil Frida, Ivo Hepner, Marián Jurík, Zdeněk Šmejkal a Štefan Vraštiak, recenzovali ju Ladislav Lajcha, Peter Mihálik a Ernest Štric. Vzhľadom na to, že vznikala v období komunistického režimu a najmä počas normalizácie, autori kládli "„dôraz predovšetkým na históriu socialistických kinematografií“" a texty sa nezaobišli bez niektorých interpretácií cez prizmu ideologizovaného marxizmu-leninizmu. Cenzúra režimu sa prejavila aj počas procesu vydávania knihy, keď "„bolo už počas tlače násilne vyňatých vyše 100 strán textu o českej a slovenskej kinematografii,“" čo bolo v predslove maskované argumentom, že "„ešte chýba dôkladný výskum histórie českej a slovenskej kinematografie, jej parciálne i súhrnné spracovanie“".
Encyklopédia obsahuje heslá osobností (režisérov, scenáristov, hercov, kameramanov, skladateľov, tvorcov animovaných filmov, vynálezcov filmovej techniky), jednotlivých kinematografií (napr. americký film, arabský film, sovietsky film) so stručným historickým prehľadom od vzniku po rok 1972, najdôležitejších pojmov z oblasti teórie filmu a tiež heslá 200 vybraných filmových diel, ktoré reprezentujú rôzne filmové žánre a smery svetovej kinematografie. Heslár je doplnený čiernobielymi fotografiami. Prílohu tvorí prehľad významných medzinárodných filmových festivalov (Benátky, Cannes, Karlove Vary, Locarno, Moskva, San Sebastian) s uvedením víťazných filmov, zoznam držiteľov Cien Akadémie (Oscarov) za vybrané kategórie (osobitná cena, najlepší cudzojazyčný film, mužské a ženské herecké výkony, najlepší anglo-americký film, epizódne úlohy, réžia), vybraných filmových adaptácií literárnych diel a zoznam filmových škôl. Na konci publikácie sa nachádza register filmových diel.

</doc>
<doc id="628182" url="https://sk.wikipedia.org/wiki?curid=628182" title="Chrám-pamätník svätých Cyrila a Metoda a svätého Alexandra Nevského">
Chrám-pamätník svätých Cyrila a Metoda a svätého Alexandra Nevského

Chrám-pamätník svätých Cyrila a Metoda a svätého Alexandra Nevského () je pravoslávny chrám z konca 19. storočia nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Chrám je známy aj ako Chrám svätých Cyrila a Metoda a svätého Alexandra Nevského (), Chrám svätých Cyrila a Metoda (), alebo Chrám svätého Alexandra Nevského ().
Lokalita.
Chrám leží v centrálnej časti mesta Plovdiv na križovatke ulíc „Chan Kubrat“ () a „Četvrti januari“ () oproti budove bývalého Plovdivského mužského gymnázia.
Dejiny a súčasnosť.
Po skončení Rusko-tureckej osloboditeľskej vojny sa pomerne veľká časť plovdivských Turkov odsťahovala na územie dnešného Turecka. Na mieste ich dvoch bývalých štvrtí, ktorých názvy boli „Tabak chisar“ a „Kaja medžid“ sa tak presťahovalo množstvo Bulharov, predovšetkým z miest Koprivštica, Klisura, Kalofer a Panagiurište, kde tak vyrástla nová bulharská štvrť nazvaná „Koprivštkata“. Práve títo noví obyvatelia Plovdivu stoja za výstavbou chrámu svätých Cyrila a Metoda, ale napríklad aj susednej rovnomennej školy, ktorá bola otvorená dva roky po ukončení výstavby chrámu.
Spočiatku kresťanskí obyvatelia novej štvrti Koprivštkata navštevovali Katedrálu Zosnutia Bohorodičky, ktorá sa nachádza v úpätí neďalekého pahorku Taksim tepe, tá však nepostačovala počtu veriacich, ktorí ju navštevovali a pri liturgiách bol chrám často preplnený. Obyvatelia štvrte tak prišli v roku 1881 s víziou výstavby vlastného chrámu. 
11. mája 1881 v deň svätých apoštolov Cyrila a Metoda sa stretli prominentní obyvatelia štvrte Ivan a Velička Ličevovi, Duško Kesjakov, Simeon Gruev a Dočo Čipev pôvodne z Koprivštice, ako aj Minko Toskov a Părvan Stoev pôvodne z Kaloferu a ustanovili výkonnú komisiu pre výstavbu nového chrámu. Bolo zároveň rozhodnuté, že chrám bude zasvätený patrónom Bulharska Cyrilovi a Metodovi, ako aj ruskému veľkoniežaťu, svätému Alexandrovi Nevskému, ktorý bol patrónom ruského cára Alexandra II., osloboditeľa Bulharska. Vzápätí sa začalo aj so zbierkou finančných prostriedkov na výstavbu. Tento plán sa stretol s nadšením nielen zo strany obyvateľov štvrte, ale celého Plovdivu, ako aj niekoľkých blízkych sídiel a z tohoto dôvodu bolo nakoniec rozhodnuté, že namiesto výstavby malého farského chrámu pre potreby lokálnych obyvateľov štvrte, bude postavený veľký chrám dedikovaný pamiatke oslobodenia Bulharska.
Základný kameň bol položený presne rok od založenia komisie na výstavbu, teda 11. mája 1882. Pri tejto príležitosti plovdivský metropolita Panaret odslúžil slávnostnú svätú liturgiu a celej ceremónie sa zúčastnil aj generálny guvernér Východnej Rumélie Aleksandăr Bogoridi. V ten istý rok sa začalo aj so samotnou výstavbou pod vedením architekta Josefa Schnittera, ktorá bola nakoniec ukončená v lete roku 1884. Chrám bol následne vysvätený 25. augusta 1884 v deň letného cirkevného sviatku Alexandra Nevského.
Budova bola čiastočne poškodená v dôsledku Čirpanského zemetrasenia v roku 1928. Bola následne reštaurovaná, ale navždy prišla o niektoré ornamentálne prvky výzdoby na vonkajšej fasáde.
Charakteristika.
Chrám je memoriálnym chrámom venovaným Oslobodeniu Bulharska a ruskému cárovi Alexandrovi II. Je prvým pamätníkom postaveným na území Bulharska, ktorý je venovaný Oslobodeniu Bulharska. 
Autorom projektu chrámu je architekt českého pôvodu Josef Schnitter, ktorý bol v tom čase hlavným architektom mesta Plovdiv.
Budova je postavená v štýle ruského neoklasicizmu. Pri návrhu veže chrámu sa Josef Schnitter inšpiroval vežou Chrámu svätého Izáka v Petrohrade.
Fasáda budovy je zdobená početnými arkiermi a pilastrami, ktoré sú doplnené piliermi s hlavicami zhotovenými v iónsko-korintskom štýle. 
Chrám má celkovo tri vchody, ktoré sa nachádzajú v centrálnej časti severnej, južnej a západnej fasády budovy. Pred každým z vchodov sa nachádza masívny portikus podopieraný mohutnými stĺpmi a zakončený trojuholníkovým frontónom. Severný portikus aj vchod ostali v pôvodnom vzhľade, ale portiky pred južným a západným vchodom do chrámu boli neskôr prestavané na predsiene.
Usporiadaním je chrám s charakteristikami typickými pre chrámy východnej ortodoxnej cirkvi postavený ako trojloďová bazilika s centrálne umiestnenou kupolou a jednou apsidou na východnej strane. Okrem hlavnej centrálnej kupoly sa na chráme nachádzajú ešte dve menšie kupoly. Bočné lode chrámu sú od hlavnej lode oddelené ôsmimi korintskými stĺpmi. Apsida v oltárnej časti chrámu je vysoká a siaha až po strechu budovy.
Interiér chrámu je zdobený freskami a ornamentami, ktoré sú dielom umelca Dečka Mandova.
Ikonostas a ikony.
Ikonostas je zhotovený rovnako ako aj chrám v klasicistickom slohu.
Veľkú hodnotu majú predovšetkým ikony v hlavnom rade na ikonostase, ktoré sú dielom významného bulharského umelca, maliara ikon a revolucionára Georgiho Dančova, ktorý sa prisťahoval do Plovdivu po oslobodení Bulharska v roku 1878. Ide o ikony predstavujúce Ježiša Krista, svätú Bohorodičku, svätých Cyrila a Metoda a svätého Alexandra Nevského zhotovené v rokoch 18841885. Ďalšou hodnotnou ikonou je ikona zobrazujúca Dobrého pastiera, z roku 1893, ktorej autorom je brat Georgiho Dančova, Nikola Dančov.
Významné sú aj ikony vyrobené v rokoch 18531857 a v roku 1867, ktoré zobrazujú rôzne biblické výjavy (narodenie Krista, útek do Egypta, klaňanie sa mudrcov a iné) a ktoré sú s najväčšou pravdepodobnosťou dielom významného ikonopiscu Nikolu Odrinčanina.
Patrocínium.
Chrám je zasvätený svätým Cyrilovi a Metodovi ako aj svätému Alexandrovi Nevskému.

</doc>
<doc id="628187" url="https://sk.wikipedia.org/wiki?curid=628187" title="Martin Grečo">
Martin Grečo

JUDr. Martin Grečo (* 10. apríl 1906, Sliač-Hájniky† 21. máj 1975, Bratislava) bol slovenský právnik. Pôsobil ako advokát a známym sa stal predovšetkým vďaka obhajobe bývalého prezidenta Slovenskej republiky Jozefa Tisa počas súdneho procesu pred Národným súdom v Bratislave.
Životopis.
Známy bratislavský advokát JUDr. Martin Grečo spolu s JUDr. Ernestom Žabkayom obhajoval bývalého prezidenta Slovenského štátu Jozefa Tisa. Tlak na obhajobu bol až taký silný, že štátom určený obhajca Barnabáš Lojek sa vzdal funkcie obhajcu. Vystriedal ho Martin Grečo, ktorý mal byť ako evanjelik dôkazom, že evanjelici nielen súdia, ale aj obhajujú Tisa. Predseda senátu sudca Igor Daxner ako evanjelik, totiž verejne prejavoval zaujatosť. Grečo mal mať pôvodne na starosti časti C a D obžaloby, teda marenie SNP, zločiny proti ľudskosti, protirasové opatrenia, deportácia Židov, zriaďovanie koncentračných táborov pre politických odporcov. Nakoniec sa však Grečo po dohovore so Žabkayom, venoval iba účasti Tisa na boji za autonómiu Slovenska. Obhajoba vychádzala z právnej argumentácie, že Jozef Tiso nemohol konať ináč, ako konal, lebo by boli ohrozené iné hodnoty.

</doc>
<doc id="628190" url="https://sk.wikipedia.org/wiki?curid=628190" title="Portálový žeriav">
Portálový žeriav

Portálový žeriav je typ žeriava, ktorého charakteristickou črtou je jeho portálová konštrukcia. Portál žeriava je tvorený tuhým priečnikom (alebo viacerými), ktorý je pevne spojený so stojinami. Pojazd žeriava je na spodku, t. j. žeriav sa pohybuje po úrovni zeme. Vyrábajú sa rôzne veľkosti, od dielenských a halových žeriavov po žeriavy pre presun veľkých bremien napríklad na železničných prekladiskách, v prístavoch a podobne.
Konštrukcia.
Portálové žeriavy môžu byť vybavené pohyblivou mačkou, vtedy je konštrukcia mosta, pojazdu pre mačku a mačky podobná mostu mostového žeriava. Most žeriava môže presahovať na jednom, alebo oboch koncoch vzdialenosť stojín, čo zväčšuje jeho manipulačný priestor. Iné typy portálových žeriavov majú na moste nainštalované otočné zdvíhacie zariadenie, väčšinou aj s kabínou pre obsluhu. 
Pojazd môže byť koľajový, vtedy je potrebné vytvoriť pojazdovú dráhu z koľajníc. Toto sa s výhodou používa na železničných prekladiskách resp. takýto pojazd majú žeriavy určené pre ťažké bremená. Menšie žeriavy môžu byť vybavené kolesami s pneumatikami, toto riešenie im dáva väčšie manipulačné možnosti, je však potrebné vytvoriť vodorovnú a pevnú podlahu v manipulačnom priestore žeriava. 
Špeciálne typy žeriavov.
Ak je portálový žeriav určený na špecifické práce, väčšinou sa do jeho názvu pridá aj označenie tohoto účelu. Príkladom je portálový kontajnerový žeriav, ktorý je určený špecificky pre prácu na kontajnerových prekladiskách. Tieto žeriavy patria medzi najväčšie na svete. 
Poloportálový žeriav.
Poloportálový žeriav má stojinu len na jednej strane. Most sa na druhej strane pohybuje po dráhe vytvorenej vo výške mosta, tak ako je to typické pre mostové žeriavy. Toto riešenie sa využíva, ak je vedľa manipulačného priestoru budova, alebo múr, na ktorom je možné vytvoriť pojazdovú dráhu. 

</doc>
<doc id="628191" url="https://sk.wikipedia.org/wiki?curid=628191" title="Poloportálový žeriav">
Poloportálový žeriav



</doc>
<doc id="628196" url="https://sk.wikipedia.org/wiki?curid=628196" title="Kollárova ulica (Pezinok)">
Kollárova ulica (Pezinok)

Kollárova ulica (staršie názvy nižšie) je ulica v historickom centre mesta Pezinok. Je pomenovaná podľa slovenského politika, básnika a spisovateľa Jána Kollára. V roku 2008 prešla rekonštrukciou vďaka projektu Revitalizácia historického centra mesta Pezinok - časť I. – Kollárova ulica za 4 274 314 slovenských korún (141 881,25 eur).
Na čísle 1 sa v minulosti nachádzala školská jedáleň Základnej školy na Holubyho ulici, ale dnes tu sídlia lekárske priestory.
Na čísle 2 sa nachádza Hostinec Demovič.
Na čísle 20 sa nachádza Bujanovská kúria (kúria Škaricerovcov), ktorá dnes slúži ako obchodný dom.

</doc>
<doc id="628198" url="https://sk.wikipedia.org/wiki?curid=628198" title="Nellie Bly">
Nellie Bly

Nellie Bly, vlastným menom Elizabeth Jane Cochrane, (* 5. máj 1864, Armstrong County, Pensylvánia, USA - † 27. január 1922, New York, New York) bola americká novinárka, ktorá bola predovšetkým známa svojou rekordnou výpravou po celom svete za 72 dní, tiež sa dala zatvoriť do psychiatrickej liečebne, v ktorej sa vydávala za jednu z pacientok, aby podala verejnosti správy ako sa neľudsky chovajú k pacientom. Bola priekopníčkou vo svojej oblasti a spustila nový druh investigatívnej žurnalistiky. Bola tiež spisovateľkou, vynálezkyňou a charitatívnou pracovníčkou.
Životopis.
Jej otec pracoval ako sudca, ale zomrel, keď bola Elizabeth ešte malá. Jej matka sa po druhýkrát vydala za muža, ktorý rád holdoval alkoholu a mal násilnícke sklony.
Neskôr sa rodina presťahovala do Pittsburghu. Počas toho napísala niekoľko menších článkov na rôzne témy, ktoré mali úspech. V tej dobe bolo zvykom používať rôzne pseudonymy a Elizabeth si vybrala Nellie Bly.
Kariéra.
Jedna z jej prvých prác sa týkala života pracujúcich žien v továrniach a o čom napísala niekoľko investigatívnych článkov. Továrne následne dostali niekoľko sťažností a Nellie bola požiadaná o písanie o iných témach ako sú móda či záhradníctvo. Tieto témy ju však nenaplňovali a odcestovala do Mexika, aby pracovala ako zahraničný korešpondent. Túžila spraviť niečo, čo by ohúrilo svet. Svoju prácu v Mexiku opísala v knihe "Šesť mesiacov v Mexiku". V jednej správe protestovala proti uväzneniu miestneho novinára za kritiku mexickej vlády a potom za diktatúru pod Porfiriom Díazom. Keď sa mexické úrady dozvedeli o správach, ktoré Nellie píše, vyhrážali sa jej zatknutím a prinútili ju, aby krajinu opustila.
V roku 1887 prišla do New Yorku a začala pracovať pre Josepha Pulitzera v časopise "New York World". Pracovala ako novinárka v utajení a nechala sa na desať dní dobrovoľne zatvoriť do ženskej psychiatrickej liečebne, aby vyšetrila skutočnosti ohľadom brutálneho a zlého zachádzania s pacientmi.
Nellie sa dostala do ústavu tak, že sa sťažovala na výpadky pamäte a bolesti hlavy. Následne ju odviedla polícia a lekár usúdil, že je zrejme pod vplyvom drog a potrebuje liečbu.
Svedectvá Nellie boli totožné s tým, čo sa hovorilo o "Blackwell's Island Asylum". Hovorila o tom, že na pacientov často vylievali ľadovú vodu, často ich budili zo spánku, dostávali zhnité jedlo a často sa na psychiatrii praktikovalo aj fyzické či psychické násilie zo strany personálu. Nellie zo psychiatrickej liečebne prišli „zachrániť“ jej kolegovia z novinárskej brandže po desiatich dňoch od nástupu. Po vyslobodení o svojich zážitkoch napísala niekoľko článkov a vydala knihu s názvom "10 dní v blázinci".
Skutočnosti, ktoré prezradila Nellie donútili úrady a ostatné inštitúcie, aby celú situáciu v ústave prešetrili. Vďaka tomu sa po celej krajine začali zavádzať opatrenia, ktoré mali zamedziť preľudneniu ústavov, najímaniu nevhodného personálu a neľudskému správaniu sa k pacientom. Napriek tomu, že sa o dianí v ústavoch vedelo, Nellie bola prvá žena, ktorá sa rozhodla otvorene o tom hovoriť.
Tiež je veľmi známa vďaka svojej ceste okolo sveta, ktorú uskutočnila 14. novembra 1889. Jej cesta bola dlhá 24 899 míľ, trvala 72 dní, 6 hodín a 11 minút. čo bol pre vtedajšiu dobu svetový rekord, inšpirovaný Julesom Verneom a jeho knihou "Cesta okolo sveta za 80 dní".
Súkromný život.
V roku 1895 sa vydala za milionára Roberta Seamana, ktorý bol od nej o 42 rokov starší. Následne opustila žurnalistiku a pracovala vo firme, ktorá vyrábala oceľové nádoby. Robert Seaman zomrel v roku 1904 vo veku 82 rokov, odvtedy žila sama.
Úmrtie.
Zomrela dňa 27. januára 1922 na pneumóniu vo veku 57 rokov. Pochovaná je na súkromnom cintoríne Woodlawn v Bronxe, New York.
Stopy v kinematografii.
O Nellie Bly bolo natočených niekoľko dokumentárnych filmov. V roku 1960 vznikol film "Around the World with Nellie Bly" a v roku 1981 "The Adventures of Nellie Bly", v roku 2015 režisér Timothy Hines natočil film s názvom "10 Day in a Madhouse", podľa knižnej predlohy od Nellie Bly. Jej príbeh bol tiež spomenutý v jednej z častí seriálu American Horror Story a v roku 2019 vyšiel film s názvom "Escaping the Madhouse: The Nellie Bly Story" v hlavnej úlohe s Christinou Ricciovou.

</doc>
<doc id="628201" url="https://sk.wikipedia.org/wiki?curid=628201" title="Bratislavská ulica (Pezinok)">
Bratislavská ulica (Pezinok)

Bratislavská ulica (v minulosti "Nová ulica" (), "Sväto-Jurská" alebo "Svätojurská ulica") v Pezinku je ulica na ceste II. triedy číslo 502. Je pomenovaná podľa mesta Bratislava. 
Na ulici sa nachádzajú dve autobusové zastávky. Pred domom s číslom 60, ktorý sa nachádza pri jednej z nich, sa nachádza drobná náboženská stavba božie muky.
V areáli spoločnosti Murat na čísle 87 sa od roku 2010 nachádza vystavený sovietsky bojový tank T-72 .
V septembri 2003 ulicou prechádzala pápežská kolóna s pápežom Jánom Pavlom II.
Rekonštrukcie.
Na jeseň 2018 bol zrekonštruovaný chodník od Bernolákovej po Fándlyho ulicu. Počas novembra 2022 bola zrekonštruovaná vozovka ulice od križovatky Bratislavská–Drevárska–Komenského po most a vytvorená dočasná svetelná križovatka. Na začiatku júna 2024 bola zrekonštruovaná vozovka na moste v rámci I. etapy a od rodinných domov č. 61 a 70 po Jesenského ulicu v rámci II. etapy rekonštrukcie cesty II/502 Bratislavským samosprávnym krajom. Od začiatku júla do októbra sa v rámci V. etapy vybudovala nová svetelná križovatka Bratislavská–Drevárska–Komenského vrátane výstavby nových okrajov cesty, výstavby vsakov, prekládka sietí, asfaltovania od domov č. 61 a 70 až po dom č. 100 a realizácii ostrovčeka.

</doc>
<doc id="628202" url="https://sk.wikipedia.org/wiki?curid=628202" title="Vít Beneš">
Vít Beneš

Vít Beneš (* 12. august 1988, Ústí nad Labem, Česko) je profesionálny český futbalista hrajúci za český klub SK Sigma Olomouc ako obranca. Na drese nosí číslo 32.
Počas svojej kariéry hral v Česku a Maďarsku.

</doc>
<doc id="628203" url="https://sk.wikipedia.org/wiki?curid=628203" title="Atótos">
Atótos

Atótos ("Atótos") bol grécky sochár v 5. storočí pred Kr. 
Atótos bol grécky sochár (bronziar) z Argu, ktorý tvoril v 1. polovici 5. stor. pred Kr. Zo skulptúrnej tvorby tohto umelca sa nezachovalo nič, známa je ale jeho signatúra na jednom bloku z podstavca (na druhom bloku sprava), ktorý bol súčasťou základne zo súsošia (či niekoľkých sôch) nájdenej pri juhovýchodnom rohu Diovho chrámu v Olympii. Táto základňa pôvodne pozostávala z troch vrstiev. Spodnú a strednú časť z tufu pokrýval podstavec z parského mramoru (z piatich blokov), 3,905 m dlhý, 0,32 m vysoký a 0,96 m široký. Podľa nápisov (dnes už značne poškodených), zaznamenaných na troch miestach prednej strany podstavca, bol kedysi základňou sochárskych diel, ktoré boli votívnymi darmi Diovi od istého "Praxitela" (v roku 485 pred Kr. zrejme spolu s Glaukom odišiel z Kamariny):
- epigram v starogréčtine
Na pôvodných sochárskych prácach týchto diel sa spolu s Atótom podieľali aj sochári Argeiadas, Asópodóros a Athanodóros.Nápisy na podstavci datovali do prelomu 6. a 5. stor. pred Kr. Keďže Kamarina bola okolo roku 485 pred Kr. opätovne zničená tyranom Gelónom, nápisy museli vytesať ešte pred touto udalosťou.

</doc>
<doc id="628204" url="https://sk.wikipedia.org/wiki?curid=628204" title="Myslenická ulica">
Myslenická ulica

Myslenická ulica je ulica na ceste II. triedy číslo 502, ktorej prvá časť je v meste Pezinok a druhá dlhšia časť v historickej mestskej časti Grinava, podľa ktorej pôvodného názvu (Myslenice) je pomenovaná.
V grinavskom parku sa nachádza pomník obetiam prvej a druhej svetovej vojny.
Budova na čísle 1 sa nachádza v pezinskej časti a v minulosti v nej sídlil Okresný stavebný podnik. V súčasnosť tu sídli Obchodná akadémia.
Na čísle 2/B sa nachádza hypermarket Tesco a vedľa na čísle 2/C sa nachádza Nákupné centrum Mólo, ktoré tiež patria do pezinskej časti ulice.
Na čísle 3 sa nachádza budova reštaurácie Grünwald s futbalovým ihriskom futbalového klubu GFC 1923, ktoré už patria do grinavskej časti ulice.
Na čísle 103 sa nachádza Hodossyovská kúria, ktorá tiež patrí do grinavskej časti ulice.
Na čísle 128 sa nachádza grinavský rímskokatolícky farský úrad a za ním na čísle 130 sa nachádza Kostol svätého Žigmunda.
Na čísle 134 sa nachádza Evanjelický kostol augsburského vyznania s farským úradom.
Topoľová alej.
Od 60. do 90. rokov 20. storočia bolo medzi hranicou Pezinka s Grinavou a potokom Saulak vysadené stromoradie topoľov čiernych. S výstavbou čerpacej stanice Slovnaft (90. roky), Sahara Shopping Park (1. pol. 0. rokov 21. storočia) a obchodného domu Kaufland (2016 – 2017) sa počet topoľov znížil. V roku 2016 sa tu nachádzalo 27 topoľov, vrátane štyroch rizikových určených na výrub. V súčasnosti alej tvorí len 15 topoľov čiernych. 
Okrem aleje pri pezinsko-grinavskej katastrálnej hranici sa na periférii Grinavy, na parcele registra C 2597/39 južne až juhovýchodne od vrchu Kumanda (196 m n. m.), nachádza rad 10 topoľov.
Zaujímavosti.
V septembri 2003 ulicou prechádzala pápežská kolóna s pápežom Jánom Pavlom II.

</doc>
<doc id="628208" url="https://sk.wikipedia.org/wiki?curid=628208" title="Patizón">
Patizón

Patizón (iné názvy: tekvica obyčajná Skupina Patissonina, tekvica obyčajná patizónová, tekvica patizónová; vedecké názvy pozri nižšie) je taxón (najčastejšie hodnotený ako Skupina, konvarieta alebo varieta) patriaci do druhu tekvica obyčajná (Cucurbita pepo) . Patizón je aj názov plodu tejto rastliny.
Vedecké názvy.
V literatúre sa vyskytujú nasledujúce vedecké názvy tohto taxónu:
Zdroje: 
Charakteristika.
Plod má vždy tvar disku. Množstvo kultivarov sa líši farbou, tvarom aj veľkosťou.
Patizón sa pestuje zo semien siatych čoskoro na jar do vlhkej pôdy. Maju sa prihnojovať najlepšie kompostom, možno aj umelými hnojivami. Vegetačná doba je 70 dní. Je lepšie zbierať plody nedozreté, majú dlhšiu skladovateľnosť.
Dužina je dosť múčna, na priamu konzumáciu sú lepšie dozreté. Možno ich jesť aj so semenami a šupkou. Patizóny sa upravujú mnohými spôsobmi. Varia sa v pare či vo vode, dusia, smažia aj pečú. Patizóny sa môžu tiež nakladať do sladkokyslého nálevu. Veľmi zaujímavou delikatesou sú malé nakladané patizóny.

</doc>
<doc id="628209" url="https://sk.wikipedia.org/wiki?curid=628209" title="Isco">
Isco

Francisco Román Alarcón Suárez (* 21. apríl 1992, Benalmádena, Španielsko) známy ako Isco je profesionálny španielsky futbalista hrajúci za španielsky futbalový klub Real Madrid ako záložník. Do Realu prišiel v roku 2013 z klubu Málaga CF. Na drese nosí číslo 22.
Klubová kariéra.
Valencia.
Isco sa narodil v Benalmádene. Ako dieťa hrával za Atlético Benamiel. Po skvelých výkonoch sa prepracoval do mládežníckych kategórií klubu Valencia CF. Za B-tím Valencie odohral v sezóne 2009/10 26 zápasov v Segunda División B a dal 1 gól. Debut za A-tím Valencie si Isco odohral 11. novembra 2010 v zápase proti UD Logroñés v Copa del Rey. Valencia vyhrala 4–1 a Isco dal 2 góly. V tomto zápase debutoval za Valenciu aj Paco Alcácer. Prvý La Ligový štart si pripísal v zápase hranom o 3 dni neskôr. V 70. minúte prišiel na trávnik ako striedajúci hráč a jeho tím porazil Getafe 2–0. Isco ale pokračoval v hre za B-tím a pomohol mu postúpiť naspäť do tretej ligy, keď v danej sezóne vstrelil 15 gólov.
Málaga.
V júli 2011 podpísal Isco 5-ročný kontrakt s klubom Málaga CF. Prestupová čiastka bola vo výške 6 miliónov eur. Prvý gól za Málagu dal Isco 21. novembra 2011 pri domácej výhre 3–1 nad klubom Racing de Santander. O týždeň neskôr dal gól aj v zápase s Villarrealom pri výhre 2–1. V danej sezóne dal v 32 zápasoch 5 gólov a pomohol k historickému postupu do Ligy majstrov. 18. septembra 2012 dal Isco 2 góly v zápase Ligy majstrov proti Zenitu Petrohrad. Málaga vyhrala 3–0. 22. decembra 2012 dal prvý gól v zápase s Realom Madrid pri domácej výhre 3–2. Bola to prvá výhra Málagy nad Realom za posledných 29 rokov. V decembri vyhral cenu Golden Boy, keď porazil Stephana El Shaarawyho a Thibauta Courtoisa.
Real Madrid.
26. júna 2013 bol Isco oficiálne predstavený ako nová posila Realu Madrid. Prestup stál Biely balet 30 miliónov eur a Isco podpísal zmluvu na 5 rokov. 18. augusta 2013 odohral Isco prvý zápas za Real. Pri výhre 2–1 nad Realom Betis prihral Isco na prvý gól a ten druhý, a teda víťazný sám vstrelil. 2 góly dal aj Athleticu Bilbao pri domácej výhre 3–1. V svojej prvej sezóne v Reale dal Isco 11 gólov v 53 zápasoch. V sezóne 2015/16 dostal Isco červenú kartu v El Clásicu proti Barcelone pri domácej prehre 0–4. Dôvodom bol jeho faul na Neymara. 14. septembra 2017 predĺžil zmluvu s Realom do júna 2022. S Realom vyhral za 5 sezón 4 tituly Ligy majstrov.

</doc>
<doc id="628218" url="https://sk.wikipedia.org/wiki?curid=628218" title="Stromy vo Vojke">
Stromy vo Vojke

Stromy vo Vojke tvoria tri stopäťdesiatročné stromy, dva platany javorolisté ("Platanus hispanica Münchh.") a jeden dub letný ("Quercus robur L."), ktoré sa nachádzajú v katastri obce Vojka nad Dunajom. 
Sú chránené podľa "Všeobecne záväznej vyhlášky KÚ v Trnave č. 1/1996 z 12. 12. 1996" z dôvodu kultúrneho, vedeckého, ekologického, krajinotvorného a estetického významu.

</doc>
<doc id="628219" url="https://sk.wikipedia.org/wiki?curid=628219" title="Hlas Česko Slovenska">
Hlas Česko Slovenska



</doc>
<doc id="628221" url="https://sk.wikipedia.org/wiki?curid=628221" title="Majstrovstvá sveta v alpskom lyžovaní 2017 – Superkombinácia žien">
Majstrovstvá sveta v alpskom lyžovaní 2017 – Superkombinácia žien



</doc>
<doc id="628224" url="https://sk.wikipedia.org/wiki?curid=628224" title="Leopolda">
Leopolda

Leopolda a Leopoldína sú ženské rodné (krstné) mená, ktoré sú ženským variantmi mena Leopold, ktoré vzniklo ako latinizovaná podoba nemeckého mena "Lultpold" (zo staronemeckého "liut" + "bald", „v ľude odvážny“). Slovenské domácke podoby mena sú Lea a Polda, zdrobnenina mena Leopoldína je Leopoldínka. Leopolda a Leopoldína majú meniny na Slovensku 15. novembra, teda v rovnaký deň ako Leopold, hoci oficiálne kalendárium ich neuvádza.
Varianty mena sú:

</doc>
<doc id="628225" url="https://sk.wikipedia.org/wiki?curid=628225" title="Stať">
Stať

Stať (z ruského slova "staťja" = stať) môže byť:

</doc>
<doc id="628229" url="https://sk.wikipedia.org/wiki?curid=628229" title="Demarš">
Demarš

Demarš (z &lt; "démarcher" – „ísť, kráčať“) je diplomatický krok vlády jedného štátu voči vláde iného štátu. Obvykle znamená vyjadrenie nesúhlasného postoja voči postoju alebo postupu vlády, ktorej je adresovaný, dôrazné upozornenie, protest, výstrahu až ultimátum. Môže ale ísť aj o žiadosť o informácie alebo žiadosť o vyjadrenie podpory s určitým postojom alebo postupom vlády, ktorá je autorom demaršu. Demarš je oficiálne odovzdaný vláde, a to spravidla osobne, jedným alebo viacerými diplomatmi, do rúk ministra zahraničných vecí alebo iného predstaviteľa prijímajúceho štátu. Obvykle pozostáva z ústneho prednesenej informácie a z dodatočnej písomnej dokumentácie (napr. aide-mémoire).
Ako demarš sa neformálne taktiež označuje akákoľvek (písomná alebo ústna) komunikácia medzi dvomi vládami.

</doc>
<doc id="628231" url="https://sk.wikipedia.org/wiki?curid=628231" title="Írske ragby">
Írske ragby

Írske rugby (, ) je ragbyová hra írskeho pôvodu, ktorá obsahuje prvky futbalu, ragby aj basketbalu. Hrá sa s okrúhlou loptou (trochu ľahšou než futbalová) na ihrisku v tvare obdĺžnika s rozmermi 146 x 91 m, na ktorom sú dve brány tvaru H s rozmermi 6,4 x 2,4 m a predĺženými bočnými žrďami. Družstvo tvorí 15 hráčov. Zápas pozostáva z dvoch 30-minútových polčasov. Hráč môže loptu kopať po zemi aj z nadhodenia, môže ju viesť ako v basketbale, ale nesmie ju prihrávať rukami. Body sa získavajú kopmi – za gól do spodnej brány sa počítajú tri body, za trafenie priestoru nad brvnom jeden bod.

</doc>
<doc id="628232" url="https://sk.wikipedia.org/wiki?curid=628232" title="Hviezdoslavova ulica (Myjava)">
Hviezdoslavova ulica (Myjava)

Hviezdoslavova ulica je ulica v Myjave. Je pomenovaná podľa slovenského básnika, dramatika, spisovateľa, prekladateľa a právnika.
Domy na tejto ulici boli postavené pôvodne pre pracovníkov Slovenskej armatúrky so sídlom v Myjave a nachádzajú sa tu väčšinou dvojdomy.

</doc>
<doc id="628233" url="https://sk.wikipedia.org/wiki?curid=628233" title="Jazerná stena">
Jazerná stena

Jazerná stena () je výrazná asi 200 metrov vysoká dolinná terasa v Malej Studenej doline vo Vysokých Tatrách.
Poloha.
Nad Jazernou stenou sú samostatné časti doliny: Kotlina Piatich spišských plies a jej odvetvie, Dolinka pod Sedielkom. Osobitnými útvarmi v Jazernej stene sú Veľký svah a Malý svah. Medzi horolezcami a turistami sú známe ako "Veľký hang" a "Malý hang". Týmito úbočiami na východ od Jazernej steny a pod Žltou stenou vedie značkovaný turistický chodník. Spod Žltej steny pokračuje vo výške okolo – po Malom svahu ponad Jazernú stenu k Téryho chate. Jazerná stena je klasický morénový val, ktorý tu zanechal ustupujúci ľadovec ľadovej doby.
Na západnej strane Jazernej steny v rokoch 1833 – 1845 bola neveľká rudná baňa.
Turistika.
Cez dolinu popod Jazernú stenu po Veľkom a Malom svahu vedie turistický chodník po zelenej značke zo Zamkovskej chaty na Téryho chatu. Pri nepriaznivých poveternostných podmienkach serpentíny môžu ohrozovať kamenné a snehové lavíny.

</doc>
<doc id="628234" url="https://sk.wikipedia.org/wiki?curid=628234" title="Nikolaj Majkov">
Nikolaj Majkov



</doc>
<doc id="628235" url="https://sk.wikipedia.org/wiki?curid=628235" title="Nil Fedorovič Majkov">
Nil Fedorovič Majkov



</doc>
<doc id="628236" url="https://sk.wikipedia.org/wiki?curid=628236" title="Nil Majkov">
Nil Majkov



</doc>
<doc id="628237" url="https://sk.wikipedia.org/wiki?curid=628237" title="Námestie Andreja Hlinku (Cífer)">
Námestie Andreja Hlinku (Cífer)

Námestie Andreja Hlinku je námestie v obci Cífer.
Na čísle 1 sa nachádza Slovenská pošta Cífer.
Na čísle 31 sa nachádza Obecný úrad Cífer s kultúrnym domom.
Na čísle 38 sa nachádza Malý kaštieľ.

</doc>
<doc id="628238" url="https://sk.wikipedia.org/wiki?curid=628238" title="Ulica M. R. Štefánika (Pezinok)">
Ulica M. R. Štefánika (Pezinok)

Ulica M. R. Štefánika (hovorovo ("pezinské") "korzo"; staršie názvy pozri nižšie) je ulica v historickom centre mesta Pezinok. Je pomenovaná podľa brigádneho generála, vojnového pilota, astronóma a cestovateľa Milana Rastislava Štefánika.
Na čísle 1 sa nachádza Stará radnica s Mestským múzeom.
Na čísle 4 sa nachádza Kaviakova kúria, v ktorej dnes sídli Malokarpatské múzeum v Pezinku.
Na čísle 9 sa nachádza Petersovská kúria, v minulosti používaná ako Stredné odborné učilište, v ktorej dnes sidli Základná umelecká škola Eugena Suchoňa.
Na čísle 19 sa nachádza obchodný dom Koral s reliéfom Korunovania Panny Márie.
Pri tzv. Farskom kostole sa nachádza Pamätník obetiam 1. svetovej vojny.
Na čísle 40 sa nachádza budova Okresného súdu.
Doložené historické názvy.
Doložené sú tieto historické názvy:

</doc>
<doc id="628239" url="https://sk.wikipedia.org/wiki?curid=628239" title="Achille Silvestrini">
Achille Silvestrini

Achille Silvestrini (* 25. október 1923, Brisighella, Taliansko – † 29. august 2019, Vatikán) bol taliansky kardinál, emeritný prefekt Kongregácie pre východné cirkvi.
Životopis.
Študoval najprv teológiu v seminári svojej diecézy Faenza. Neskôr získal doktorát z filozofie na Bolonskej univerzite a z práva na Pápežskej lateránskej univerzite v Ríme. Za kňaza bol vysvätený 13. júla 1946 vo Faenze. V roku 1952 nastúpil na Pápežskú diplomatickú akadémiu vo Vatikáne. Od roku 1953 bol zodpovedný za záležitosti týkajúce sa juhovýchodnej Ázie. Od roku 1955 bol súčasťou sekcie pre mimoriadne cirkevné záležitosti. V rokoch 1958 – 1969 bol osobným tajomníkom dvoch kardinálov – štátnych sekretárov: Domenica Tardiniho a Amleta Giovanniho Cicognanigo. Od roku 1969 pracoval v Rade pre verejné záležitosti cirkvi. Bol vedúcim pracovníkom sekcie zodpovednej za medzinárodné organizácie, mier, odzbrojenie a ľudské práva. V tejto pozícii zastupoval Vatikán aj pred rôznymi medzinárodnými organizáciami. V roku 1973 sa stal podsekretárom Rady pre verejné záležitosti cirkvi.
Arcibiskup a kardinál.
V roku 1979 ho pápež Ján Pavol II. vymenoval za titulárneho arcibiskupa Novaliciany a sekretára Rady pre verejné záležitosti cirkvi. Biskupskú vysviacku mu dňa 27. mája 1979 aj sám udelil. Spolusvätiteľmi boli substitút Štátneho sekretariátu arcibiskup Eduardo Martínez Somalo a sekretár Kongregácie pre evanjelizáciu národov arcibiskup Duraisamy Simon Lourdasamy, obaja neskorší kardináli. Vo svojej funkcii sa zúčastnil mnohých diplomatických misií a bol spolutvorcom viacerých dôležitých medzinárodných dokumentov (napr. revízia Lateránskych zmlúv, angažovanie v krízach počas Falklandskej vojny či vojny v Nikarague.
Pápež Ján Pavol II. ho menoval za kardinála s titulárnym kostolom S. Benedetto fuori Porta S. Paolo 28. júna 1988.
Od 1. júla 1988 až do 24. mája 1991 bol prefektom Najvyššieho tribunálu Apoštolskej signatúry. Od roku 1991 pôsobil ako prefekt Kongregácie pre východné cirkvi a zároveň ako veľký kancelár Pápežského východného inštitútu. V roku 1998 požiadal o uvoľnenie z úradu, čomu však pápež vyhovel až 7. septembra 2000. Kardinál Silvestrini sa nezúčastnil ako volič žiadneho konkláve.

</doc>
<doc id="628243" url="https://sk.wikipedia.org/wiki?curid=628243" title="Cajlanská ulica">
Cajlanská ulica

Cajlanská ulica je ulica v Pezinku v historickej mestskej časti Cajla a je podľa nej pomenovaná.
Na čísle 7 sa nachádza materská škola s amfiteátrom.
Na čísle 29 sa nachádza Rákociovská kúria.
Na čísle 67 sa nachádza bývalý chudobinec, ktorý bol neskôr obecným úradom obce Cajla. Dnes slúži ako rodinný dom.
Na čísle 88 sa nachádza pobočka Malokarpatskej knižnice v Pezinku.
Na čísle 103 sa nachádza budova bývalej osvetovej besedy.
Na čísle 245 sa nachádza opustený areál bývalých skladov civilnej ochrany Ministerstva vnútra Slovenskej republiky.
Na čísle 247 sa nachádza futbalový štadión Baník futbalového klubu CFK Pezinok-Cajla.
Na čísle 255 sa nachádza Schaubmarov mlyn a Galéria insitného umenia.
Na súpisnom čísle 1842 sa nachádza Kostol Povýšenia svätého Kríža.

</doc>
<doc id="628244" url="https://sk.wikipedia.org/wiki?curid=628244" title="Hackintosh">
Hackintosh

Hackintosh je počítač od inej spoločnosti ako Apple, ktorý je navrhnutý na beh neautorizovanej verzie systému MacOS. Názov je skratka slov "hack" a Macintosh, čo je značka notebookov a desktopov od spoločnosti Apple. Notebooky s Hackintoshom sa niekedy označujú ako Hackbooky.
Softvérová licencia Apple umožňuje používanie softvéru iba na počítačoch od spoločnosti Apple. Avšak keďže moderné počítače Apple používajú hardvér spoločnosti Intel, je iba niekoľko obmedzení, ktoré bránia používaniu Apple softvéru na iných počítačoch typu Intel. Niektoré spoločnosti, ako napr. Psystar, sa pokúšali vydávať produkty používajúce MacOS na inom hadrvéri ako Apple, veľa systémov Hackintosh navrhujú priamo nadšenci na rôznych fórach a komunitách. 
Zatiaľ čo metódy, ktoré Apple používa na zabránenie tomu, aby boli MacOS inštalované na hardvéri, ktorý nie je Apple, sú chránené pred obchodným obchádzaním v Spojených štátoch prostredníctvom zákona Digital Millennium Copyright Act (DMCA), konkrétne zmeny zákona týkajúce sa konceptu jailbreaking zaviedli takéto metódy obchádzania do šedej oblasti zákona.

</doc>
<doc id="628245" url="https://sk.wikipedia.org/wiki?curid=628245" title="Tany">
Tany

Tany (iné názvy: tanotvaré, staršie: tupaje, zastarano "šplhaví ryskovia" [rysok je starý názov piskora]; lat. "Scandentia", staršie: "Tupaioidea") sú rad cicavcov. Všetky recentné rody z tohto radu sa po slovensky volajú tana (staršie aj: tupaja, zastarano: "rysok").
Výskyt.
Tany sa vyskytujú v južnej a juhovýchodnej Ázii (Malajské súostrovie, India, Čína), kde obývajú predovšetkým dažďové lesy. 
Charakteristika.
Tany sú drobné, bez chvosta merajú 1324 cm, chvost meria 1118 cm. Výzorom aj správaním pripomínajú vevericovité. Majú dlhé štíhle telo s dlhým chvostom. Všetky končatiny sú rovnako dlhé. Ňufák je pretiahnutý, ušnice sú výrazné a pohyblivé. Oči sú čierne, orientované po stranách hlavy. Zubný vzorec je I 2/3 C 1/1 P 3/3 M 3/3 = 38. Neobjavuje sa sexuálny dimorfizmus.
Tany konzumujú ovocie a lovia aj článkonožce.
Systematika.
Zaradenie v systéme.
Pôvodne boli tany zaraďované do radu hmyzožravce (Wagner 1855, Haeckel 1866), pričom ale ojedinele (Gregory 1910) sa zaraďovali spolu s tenkonožcami (Macroscelidea) do samostatného radu Menotyphla. Od 20. rokov 20. storočia do 80. rokov 20. storočia sa tany zaraďovali buď pod primáty (často konkrétne ako podrad Tupaiiformes) (Carlsson 1920, Simpson 1945) alebo naďalej pod hmyzožravce. Od roku 1965 začali viacerí autori spochybňovať (vtedy prevažujúce) zaradenie tán pod primáty. V roku 1966 boli tany (preto) prvýkrát zaradené ako úplne samostatný rad; tento sa najprv volal Tupaioidea (Martin 1966, Thenius 1969) a v roku 1972 prvýkrát dostal meno Scandentia (Butler 1972). Toto zaradenie ako samostatný rad Scandentia je zhruba od 90. rokov 20. storočia už štandardom. Názov Scandentia síce prvýkrát použil Wagner 1855, ale uňho ešte nešlo o samostatný rad, ale len o názov čeľade patriacej do hmyzožravcov .
Dnes tany spolu s Glires (=hlodavce + dvojitozubce), primátmi (Primates) a letuchmi (Dermoptera) tvoria taxón (klád) Euarchontoglires (vytvorený v roku 2001 ). Presné postavenie tanov v rámci taxónu Euarchontoglires je však (aj pri použití najmodernejších metód) veľmi sporné. Tany môžu byť (stav v roku 2017) sesterský taxón:
Ak sú tany sesterským taxónom taxónu Primatomorpha, tak tany a Primatomorpha spolu tvoria taxón nazývaný Euarchonta, a teda Euarchontoglires = Euarchonta + Glires (iný názov taxónu Euarchonta je Archonta v užšom zmysle). Taxón Euarchonta je mimochodom zhodný s taxónom primáty (Primates) v staršom ponímaní, čiže je zhodný s primátmi definovanými tak, ako sa zvykli definovať u niektorých autorov v minulosti (porov. vysvetlenie v článku primáty).
Donedávna sa zvykli tany u niektorých autorov uvádzať ako sesterský taxón letúch, a v takom prípade s nimi tvorili taxón Sundatheria (=letuchy+tany). 
Vnútorná systematika.
rad Scandentia - tany/tanotvaré/tupaje (=čeľaď tanovité (Tupaiidae) v širšom zmysle):
Staršie sa pod tany (Scadentia) popri čeľadi Tupaiidae v širšom zmysle u niektorých autorov zaraďovali aj čeľade † Purgatoriidae a/alebo † Anagalidae, ktoré sa ale dnes už spravidla zaraďujú inde v systéme cicavcov.

</doc>
<doc id="628247" url="https://sk.wikipedia.org/wiki?curid=628247" title="Scandentia">
Scandentia



</doc>
<doc id="628248" url="https://sk.wikipedia.org/wiki?curid=628248" title="Hranosť">
Hranosť

Hranosť môže byť:

</doc>
<doc id="628249" url="https://sk.wikipedia.org/wiki?curid=628249" title="Maslenica (sviatok)">
Maslenica (sviatok)

Maslenica (, , ) je východoslovanský sviatok na hranici zimy a jari, počas týždňa pred pravoslávnym pôstnym obdobím. Pomenovanie sviatku pochádza až z 19. storočia. Má množstvo rôznych názvov, napr. Syrový týždeň (rus. Сырная седмица), posledný deň syrového týždňa - nedeľa alebo Palacinkový deň. Dnes je to posledný týždeň pred Veľkonočným 40-dňovým pôstom v pravosláví.
Charakteristika.
Celý týždeň je sprevádzaný množstvom rituálov spojených s mytológiou. Pôvodne sa týkal najmä pytačiek, spoznávania rodiny nevesty a ženícha a uzavretia manželstva. Každý deň má svoj názov a tradičné povery, rituály spojené s mytológiou: pondelok – stretnutie, utorok – úskoky, streda – skromná streda, štvrtok - hýrenie alebo široký štvrtok, piatok - svokrin večer, sobota - švagrinine posiedky, nedeľa - syropust (tiež masopust, odpust, spoveď, jar, žírna nedeľa, čirka, čierna nedeľa alebo palacinkový deň).
Nedeľa - Maslenica je vyvrcholením celého syrového týždňa. Do nedele sa údajne musia zjesť všetky zásoby masla z minulého roka. V nedeľu sa blízki prosia o odpustenie dlhov a priestupkov z minulého roka, večer sa spomínajú a uctievajú mŕtvi predkovia, spália sa zvyšky sviatočného jedla z celého týždňa, dôkladne sa umyje všetok riad, vykonáva sa očistný kúpeľ, na koniec dňa je rituálne upálená veľká slamená "baba" žltej farby - Maslenica (podobne ako u západných Slovanov upálenie Moreny) a jej popol je rozptýlený po poliach.
Sviatok je spojený s tradičným jarmokom, sánkovaním, zábavou, návštevami rodiny a známych, pečením a jedením koláčov a palaciniek na všetky možné spôsoby.

</doc>
<doc id="628253" url="https://sk.wikipedia.org/wiki?curid=628253" title="Leopoldína">
Leopoldína



</doc>
<doc id="628254" url="https://sk.wikipedia.org/wiki?curid=628254" title="Útvar (vojenstvo)">
Útvar (vojenstvo)

Útvar je vo vojenskej terminológii označenie zložiek ozbrojených síl ako napr. vojenské veliteľstvá, zväzky, jednotky, úrady a zariadenia ozbrojených síl a ich logistické zabezpečenie, najmä pri komunikácii s civilnou verejnosťou a štátnymi inštitúciami.
Charakteristika.
Základný znak vojenského útvaru je jeho právna, vojenská a hospodárska subjektivita. Každý vojenský útvar má svoju organizačnú štruktúru určenú predpísanými tabuľkami počtov osôb, techniky, výzbroje a materiálu. Vojenskému útvaru velí veliteľ útvaru so svojim štábom. Každý vojenský útvar má kvôli utajeniu pridelené krycie číslo, miesto svojej dislokácie a otvorený názov. Napríklad: Vojenský útvar 3509 Jaslovské Bohunice, 5/14 strážna čata. 
Vojenský útvar.
Na Slovensku podľa zákona č. 570/2005 Z. z. o brannej povinnosti a o zmene a doplnení niektorých zákonov, § 2 ods.1 písm. g) sú pod výraz vojenský útvar zaradené: 
1. úrady, zariadenia, rozpočtové organizácie a príspevkové organizácie v pôsobnosti ministerstva,
2. Generálny štáb ozbrojených síl Slovenskej republiky (ďalej len „generálny štáb"),
3. veliteľstvo pozemných síl, veliteľstvo vzdušných síl, Úrad hlavného lekára, zväzky, útvary, úrady a zariadenia ozbrojených síl,
4. Vojenská polícia a Vojenské spravodajstvo,
5. Vojenská kancelária prezidenta Slovenskej republiky a Čestná stráž prezidenta Slovenskej republiky
Organizácia a riadenie vojenských útvarov.
Vnútorné organizačné členenie útvarov určuje na návrh náčelníka Generálneho štábu ozbrojených síl minister obrany Slovenskej republiky. Na plnení úloh útvarov sa okrem vojakov podieľajú aj štátni zamestnanci a zamestnanci, ktorí tvoria civilný personál útvaru. 
O rozmiestnení útvarov rozhoduje vláda na návrh ministerstva obrany. Vojenské útvary ozbrojených síl sa doplňujú vojakmi bez rozdielu národnosti. 
Útvary ozbrojených síl SR.
Vzdušné sily.
Vojenské útvary sa vo svojej činnosti riadia zákonmi, všeobecne záväznými predpismi a vojenskými predpismi. 
Symboly vojenského útvaru.
 Bojová zástava predstavuje hlavný symbol vojenského útvaru. Je to symbol morálnej cti a vojenskej statočnosti v boji za víťazstvo nad nepriateľom, za svoju vlasť.
 Čestný názov je ocenením útvaru za dosahovanie trvalo výborných a dobrých výsledkov pri plnení úloh.
 Znak je grafickým symbolom vojenského útvaru a priznáva ho minister obrany Slovenskej republiky 
 Kronika vojenského útvaru zachytáva najdôležitejšie udalosti spojené so zrodom, formovaním, existenciou a zánikom vojenského útvaru.
V Ozbrojených silách SR bojové zástavy, čestné alebo historické názvy vojenským útvarom zapožičiava prezident Slovenskej republiky. 
 str. 111

</doc>
<doc id="628255" url="https://sk.wikipedia.org/wiki?curid=628255" title="Mlok bodkovaný">
Mlok bodkovaný

Mlok bodkovaný (iné názvy: mlok močiarny, staršie: mlok obyčajný, mlok frkaný, mlok fŕkaný; lat. "Lissotriton vulgaris", staršie: "Triturus vulgaris") je druh mloka z čeľade salamandrovité.
Výskyt.
Obýva skoro celú Európu smerom do západnej Ázie, okrem Portugalska, Španielska, juhu Francúzska, severnej Škandinávie a stepných oblastí Ruska a Ukrajiny. Je hojne rozšírený, v areáli svojho výskytu je to najbežnejší druh mloka. Na párenie obľubuje plytké jazierka s pomalým tokom. Obýva aj záhrady a mestá. 
Dorastá do 11 cm. Dožíva sa do 20 rokov. Má hladkú, zamatovú pokožku. Na území Slovenska je to najhojnejší druh mloka.
Opis.
Samce sú trochu väčšie ako samice. Samce a samice sú hnedé alebo olivové s červeným alebo oranžovým bruchom a čiernymi škvrnami. Samce majú stredom chrbta vedený tmavý pás, samice majú vedľa stredu vedené dva pásy. Sfarbenie je všeobecne fádne, ale samce počas párenia zvýraznia svoj plutvový lem aj škvrny.
Spôsob života.
Žijú na súši blízko vody, kde sa pária. Sú aktívne hlavne v noci, keď lovia hmyz, slimáky a červy. Cez deň sa ukrývajú. Cez zimu hibernujú na súši, ale v miernom podnebí boli pozorované aj prezimovania vo vode. Z úkrytov vyliezajú začiatkom apríla. Samce vábia partnerku tancom. Vajíčka kladú do vody a prichytia ich o vegetáciu, ktorú samice ohýbajú a vajíčka tak schovávajú. Kladú 200 až 300 vajíčok v jednej znáške (70 – 190). Liahnu sa za 10 až 20 dní. Larvy sú veľké 2 až 3 cm a majú veľké žiabre, ktoré v dospelej fáze nahradia pľúca a dýchanie kožou. Larvy žijú hlavne na dne, kde lovia bentické bezstavovce.
Boli pozorované viaceré prípady pedomorfizmu (párenie lariev), ale väčšinou všetky jedince metamorfujú.
Poddruhy.
Existuje sedem poddruhov.

</doc>
<doc id="628256" url="https://sk.wikipedia.org/wiki?curid=628256" title="Mlok obyčajný">
Mlok obyčajný



</doc>
<doc id="628257" url="https://sk.wikipedia.org/wiki?curid=628257" title="Lissotriton vulgaris">
Lissotriton vulgaris



</doc>
<doc id="628258" url="https://sk.wikipedia.org/wiki?curid=628258" title="Triturus vulgaris">
Triturus vulgaris



</doc>
<doc id="628259" url="https://sk.wikipedia.org/wiki?curid=628259" title="Meisslova ulica">
Meisslova ulica

Meisslova ulica (v minulosti "Trnavská ulica", "Senecká ulica") je ulica v centre mesta Pezinok. Je pomenovaná podľa maliara, lekárnika, riaditeľa sporiteľne a hasiča Františka Meissla.
Na čísle 2 sa v minulosti nachádzal Hotel Grand, ale dnes v budove sídli len supermarket Billa a hotelová časť chátra.
Na čísle 5 sídli Obvodné oddelenie policajného zboru v Pezinku.

</doc>
<doc id="628260" url="https://sk.wikipedia.org/wiki?curid=628260" title="Leslie Mannová">
Leslie Mannová

Leslie Jean Mann (* 26. marec 1972, San Francisco, Kalifornia, USA) je americká herečka, komička a filantropka.
Detstvo a mladosť.
Leslie sa narodila v San Franciscu v Kalifornii a vyrastala na Newport Beach. Jej babka bola dcérou fínskych prisťahovalcov a má troch starších bratov. Vyštudovala strednú školu Corona del Mar, ďalej sa sústredila na herectvo, ktoré aj vyštudovala so zameraním na komédiu a improvizáciu.
Kariéra.
Svoju kariéru začala už ako osemnásťročná, keď sa objavovala v niekoľkých reklamách. V roku 1991 sa objavila vo filme "Virgin High," ktorý nezožal veľký úspech. V roku 1995 potvrdila svoju účasť v komédii Bena Stillera "The Cable Guy," kde hrala po boku Jima Carreyho. Neskôr sa objavila v úlohe Ursuly po boku Brendana Frasera v komédii "Kráľ džungle". Od filmových štúdií si dala pauzu a vrátila sa k nim až v roku 1999 filmom "Big Daddy". Svoj herecký talent ukázala aj v dramatickom filme "Timecode" (2000). V nezvyčajnej úlohe sa predstavila v roku 2005 po boku Stevea Carella v komédii "40 rokov panic".
V roku 2007 hrala vo filme, ktorý režíroval jej manžel Judd Apatow, "Nabúchaná", po boku herečky Katherine Heigl v hlavnej úlohe. Recenzie na adresu Mannovej boli pozitívne a získala aj nomináciu od Asociácie filmových kritikov v Chicagu. Film získal cenu People's Choice Award za „obľúbenú filmovú komédiu“, bol menovaný ako jeden z desiatich filmov roka AFI.
V roku 2011 si Leslie zahrala manželku Jasona Batemana v komédii "V cudzej koži". Film obsahoval aj scény, v ktorých figurovala Mannová nahá. Tieto scény boli však vytvorené pomocou špeciálnej digitálnej animácie. V rovnakom roku prepožičala svoj hlas postave menom Linda v animovanom filme "Rio".
Zahrala si tiež v pokračovaní filmu "Nabúchaná", tentokrát bez Katherine Heigl, s názvom "Štyridsiatka na krku" (2012). Film hovorí o manželstve Debbie (Mannová) a Petea (Paul Rudd), ktoré prechádza krízou. Vo filme si jej dcéry zahrali skutočné dcéry Mannovej, ktoré má s Juddom Apatowom, ktorý film režíroval. O rok neskôr si zahrala menšiu rolu vo filme "The Bling Ring", v príbehu inšpirovanom skutočnými udalosťami teenagerov z Los Angeles, ktorý okrádali miestne celebrity.
Po boku Cameron Diaz a Kate Upton si v roku 2014 zahrala podvádzanú manželku Kate vo filme "Jedna za všetky". Film získal pozitívne recenzie. V rovnakom roku Mannová pracovala aj na pokračovaní animovanej rozprávky "Rio 2" a v roku 2016 sa objavila v romantickej komédií "How to Be Single" spolu s Dakotou Johnson, Rebel Wilson či Alison Brie.V roku 2018 sa predstavila v filme "Blockers" a na rok 2019 sa má objaviť vo filme "Temná tvár Brooklynu" po boku Brucea Willisa. V roku 2020 si zahrala v britskom filme "Blithe Spirit", po boku Judi Dench. 
V roku 2022 mal premiéru film "V bubline", ktorý režíroval jej manžel Judd Apatow a v rovnakom roku, bude mať premiéru film aj "Cha Cha Real Smooth". 
Súkromný život.
Dňa 9. júna 1997 sa vydala za režiséra a producenta Judda Apatowa, s ktorým sa stretla počas konkurzov na film "The Cable Guy" (1996). Majú dve dcéry, Maude (* 1997) a Iris (* 2002), ktoré účinkovali vo filmoch "Nabúchaná", "Komici" a "40 na krku" ako dcéry Mannovej.
S manželom sú dlhoročnými podporovateľmi neziskovej organizácie 826LA, ktorá sa zameriava na povzbudzovanie a rozvíjanie písacích zručností znevýhodnenej mládeže. Tiež sa podieľajú na Stuart House UCLA Rape Treatment Centre, ktoré slúži na podporu sexuálne zneužívaných detí a ich rodín. Filantropia Mannovej a Apatowa bola v roku 2012 ocenená Výskumným programom pre výskum rakoviny detí, ktorý udelil páru v roku 2012 cenu „Children's Choice Award“ za prácu s deťmi a rodinami, ktoré sa zaoberajú detskou rakovinou. V roku 2009 bol pár tiež uznaný The Fulfillment Fund, ktorý ich ocenil za ich dlhoročnú prácu s organizáciami.

</doc>
<doc id="628261" url="https://sk.wikipedia.org/wiki?curid=628261" title="Eva Green">
Eva Green



</doc>
<doc id="628262" url="https://sk.wikipedia.org/wiki?curid=628262" title="Stavový vektor">
Stavový vektor

Orbitálny stavový vektor, alebo len stavový vektor obežnej dráhy v astrodynamike a nebeskej dynamike je šesť-rozmerný vektor, ktorý tvoria karteziánsky vektor polohy (formula_1) a rýchlosti (formula_2). Spolu s časom (epocha) (formula_3) jednoznačne určuje trajektóriu obiehajúceho telesa v priestore.
formula_4
formula_5
kde formula_6 , formula_7 , formula_8 sú jednotkové vektory karteziánskeho inerciálneho referenčného rámca.
Vektor rýchlosti leží v obežnej rovine a na dotyčnici k trajektórii.
formula_9 
kde formula_10 je jednotkový vektor tangenty trajektórie v danom momente.
Referenčný rámec.
Stavové vektory sú definované s ohľadom na niektorý referenčný rámec, zvyčajne, ale nie vždy, inerciálny referenčný rámec. Jedným z najviac používaných referenčných rámcov pre stavové vektory telies pohybujúcich sa v blízkosti Zeme je systém:
Tento referenčný rámec nie je skutočne inerciálny, z dôvodu pomalej 26 000 rokov prebiehajúcej precesie zemskej osi. Používané sú aj referenčné rámce definované orientáciou Zeme v štandardnej astronomickej dobe, ako napríklad B1950 alebo J2000.
Mnohé ďalšie referenčné rámce môžu byť použité, sústredené na Slnko alebo na iné planéty alebo mesiace, definované barycenterom a uhlom slnečnej sústavy alebo dokonca vlastnou orbitálnou rovinou kozmickej lode.
Vektory polohy a rýchlosti.
Polohový vektor formula_1 (x, y, z) opisuje polohu telesa vo zvolenom referenčnom rámci zatiaľ čo vektor rýchlosti formula_2 (vx, vy, vz) opisuje jeho rýchlosť v tom istom rámci súčasne. Tieto dva vektory a čas, v ktorom sú platné, jednoznačne opisujú trajektóriu telesa.
Príklad.
Sonda Parker Solar Probe a jej vektor polohy a rýchlosti v km a km/s v pravouhlom súradnicovom systéme ekliptiky pre referenčnú epochu ICRF/J2000.0 .

</doc>
<doc id="628264" url="https://sk.wikipedia.org/wiki?curid=628264" title="Christian Wiyghan Tumi">
Christian Wiyghan Tumi

Christian Wiyghan Tumi (* 15. október 1930, Kikaikelaki, Kamerun - † 3. apríl 2021, Douala, Kamerun) bol kamerunský kardinál, emeritný arcibiskup Doualy.
Životopis.
Počas detstva sa jeho rodina presťahovala z Kamerunu do Nigérie. Rozhodol sa študovať učiteľstvo a pedagogické štúdiá skončil na univerzite v Jos. Pod vplyvom priateľa sa rozhodol v roku 1954 vstúpiť do seminára v nigérijskom Ibadane. Neskôr sa jeho rodina presťahovala opäť do Kamerunu, kde ho do seminára svojej diecézy prijal biskup z Buey. Za kňaza bol vysvätený 17. apríla 1966. Po krátkom období pastoračnej činnosti bol v roku 1969 vyslaný na štúdiá teológie a filozofie do Lyonu vo Francúzsku. Následne so súhlasom biskupa pokračoval na univerzite vo švajčiarskom Fribourgu, kde získal doktorát z filozofie v roku 1973. Po návrate do Kamerunu bol poslaný založiť kňazský seminár pre arcidiecézu Bamenda. Jeho rektorom bol až do roku 1979.
Arcibiskup a kardinál.
V roku 1979 ho pápež Ján Pavol II. vymenoval za diecézneho biskupa Yagouy. Biskupskú vysviacku mu dňa 6. januára 1980 aj sám udelil. Spolusvätiteľmi boli substitút Štátneho sekretariátu arcibiskup Eduardo Martínez Somalo a pomocný milánsky biskup Ferdinando Maggioni. V roku 1982 bol menovaný za arcibiskupa koadjútora arcidiecézy Garoua. Sídelným arcibiskupom sa stal v roku 1984. V rokoch 1985 – 1991 bol predsedom konferencie kamerunských biskupov.
Pápež Ján Pavol II. ho menoval za kardinála s titulárnym kostolom Santi Martiri dell'Uganda a Poggio Ameno 28. júna 1988. Stal sa tak prvým kamerunským kardinálom. 31. augusta 1991 sa stal arcibiskupom Doualy. V roku 2005 požiadal o uvoľnenie z úradu, čomu však pápež vyhovel až 17. novembra 2009.
Kardinál Tumi sa zúčastnil ako volič konkláve v roku 2005, ktoré zvolilo Benedikta XVI..
Zomrel 3. apríla 2021 v Douale.

</doc>
<doc id="628278" url="https://sk.wikipedia.org/wiki?curid=628278" title="Jan Tománek (režisér)">
Jan Tománek (režisér)

Jan Tománek (* 14. február 1978, Praha) je český filmový režisér a spisovateľ. Je autorom animovaných filmov "Kozí příběh – pověsti staré Prahy" a "Kozí příběh se sýrem". 
Životopis.
V roku 1996 dokončil strednú umeleckopriemyselnú školu Václava Hollara. Od roku 1999 do roku 2005 študoval na Akadémii výtvarných umení v Prahe u profesora Michaela Bielického a Veroniky Brómovej odbor Nové médiá.
V rokoch 1994-1996 prispieval do herných časopisov "Excalibur", "Score" a založil časopis "Level", kde v roku 1995 pôsobil ako šéfredaktor.
V roku 1997 vytvoril prvý krátky film "Perpetuum mobile", kde je použitá kombinácia počítačovej animácie s reálnymi hercami. Odvtedy vytvára krátke filmy, a to ako hrané, tak animované a kombinované. Podieľal sa na vzniku projektu pre pražskú Laterna Magika (predstavenie "Trasmission disconnected"), kde si vyskúšal kombináciu živých hercov s počítačovou animáciou. Spolupracoval so svojimi rodičmi v rodinnom štúdiu - Art And Animation Studio - na rade detských filmov a animovaných večerníčkov pre Českú televíziu. Od roku 2001 je „aktívne neplatiacim“ Členom Mensy ČR.
V roku 2008 nakrútil prvý 3D animovaný film v Česku a celej východnej Európe "Kozí příběh – pověsti staré Prahy". Príprava a práce na filme zabrali viac ako päť rokov a oproti veľkým zahraničným štúdiám bol vytvorený len tímom pätnástich animátorov a grafikov. V roku 2012 dokončil pokračovanie filmu "Kozí příběh se sýrem".
V roku 2018 vyšiel v nakladateľstve Albatros Media jeho prvý román "Motýlí křik".

</doc>
<doc id="628279" url="https://sk.wikipedia.org/wiki?curid=628279" title="Zoznam kín v Bratislave">
Zoznam kín v Bratislave

Toto je zoznam súčasných a bývalých kín v Bratislave.

</doc>
<doc id="628280" url="https://sk.wikipedia.org/wiki?curid=628280" title="Cytokín">
Cytokín

Cytokín (zo + κίνησις "kinēsis" – „pohyb“) je hydrofilná signálna molekula podobná hormónom peptidového alebo proteínového charakteru (s molárnou hmotnosťou ~5–20 kDa), ktoré sú vylučované bunkami imunitného systému. Sú produkované širokým spektrom buniek vrátane imunitných buniek ako sú makrofágy, B a T lymfocyty, žírne bunky, endotelové bunky, fibroblasty a rôzne stromálne bunky. Rovnaký cytokín môže byť produkovaný viac ako jedným typom buniek. Cytokíny sa líšia od hormónov tým, že nie sú vylučované špecializovanými endokrinnými žľazami, ale mnohými rôznymi typmi buniek. Cytokíny majú receptory na oveľa širšom spektre buniek ako hormóny, tým ovplyvňujú širšiu škálu buniek ako hormóny. Cytokíny pôsobia pomocou receptorov a majú význam v imunitnom systéme. Dokážu modulovať rovnováhu medzi humorálnymi a bunkovými imunitnými reakciami a regulujú vyzrievanie, rast a citlivosť jednotlivých bunkových populácií. Niektoré cytokíny môžu inhibovať pôsobenie iných cytokínov komplexným spôsobom. Sú dôležité pre zdravie, konkrétne v reakcii hostiteľa na infekciu, majú úlohu v imunitnej odpovedi, pri zápale, traume, sepse, rakovine a reprodukcii.
Majú mnohé biologické účinky, ktoré sa prejavujú v troch oblastiach:
Cytokíny majú vplyv na rast, diferenciáciu a prežívanie buniek, zúčastňujú sa procesu apoptózy. Medzi cytokíny patria:
Objavenie cytokínov.
Interferón α (interferón 1. typu) bol identifikovaný v roku 1957 ako proteín, ktorý zasahoval do replikácie víru. Aktivita interferónu γ (jediný člen triedy interferónov 2.typu) bola popísaná v roku 1965, bol to prvý identifikovaný mediátor odvodený od lymfocytov. Faktor inhibície makrofágovej migrácie (MIF) bol identifikovaný v roku 1966 Johnom Davidom a Barrym Bloomom. V roku 1969 Dudley Dumonde navrhol termín lymfokín, aby popísal proteín sekretovaný z lymfocytov a neskôr proteíny odvodené z makrofágov a monocytov boli nazývané monokíny. V roku 1974 Stanley Cohen publikoval článok, ktorý popisuje produkciu MIF v alantoidných membránach a bunkách obličiek infikovaných vírusom. Tento článok ukázal, že produkcia MIF nie je obmedzená len na imunitné bunky. To viedlo k termínu cytokín.
Odlišnosti od hormónov.
Klasické hormóny cirkulujú v nanomolárnych koncentráciách, ktoré sa obvykle líšia o menej ako jeden rád. Oproti tomu, niektoré cytokíny (IL-6) cirkulujú v pikomolárnych koncentráciách, ktoré sa môžu v priebehu traumy alebo infekcie zvýšiť až 1000-krát. Rozsiahle rozloženie bunečných zdrojov cytokínov môže byť tiež znakom, ktorým sa odlišujú od hormónov. Prakticky všetky jaderné bunky, ale hlavne endo a epiteliálne bunky a rezidentné makrofágy sú silnými producentmi IL-1, IL-6 a TNF-α. Oproti tomu, klasické hormóny, ako napríklad inzulín, sú vylučované zo žliaz (napr. pankreas). Súčasná terminológia sa týka cytokínov ako imunomodulačných činidiel. Dôležitým faktorom pri rozlišovaní cytokínov a hormónov je to, že niektoré imunomodulačné účinky cytokínov sú skôr systémové než lokálne.
Prenos cytokínového signálu: JAK-STAT signalizačná kaskáda.
Cytokíny sú hydrofilné signálne molekuly, ktoré sa viažu na receptory na povrchu buniek. Signalizačná kaskáda, ktorá sa spustí po naviazaní cytokínu na cytokínový receptor sa nazýva JAK-STAT, ktorú objavil James Darnell. Cytokínový receptor tvorí komplex s rodinou Janusových kináz (JAK), čo sú nereceptorové tyrozínkinázy. Janus je rímsky boh, ochranca dverí, brán a prechodov.
STAT.
Cicavce majú sedem geneticky rôznych STAT, každý z nich je špecifický pre rôznu sekvenciu DNA. STAT je prenášač signálu a aktivátor transkripcie. Každý zo STAT má približne 800 aminokyselinových zvyškov. Ide o jediné transkripčné faktory, ktoré sú regulované fosforyláciou tyrozíánových zvyškov a jediné, ktoré majú SH2 domény, ktoré sa viažu na fosforylované tyrozíny.
Janusova kináza.
Janusova kináza je zodpovedná za fosforyláciu tyrozínových zvyškov cytokínového receptoru a za fosforyláciu tyrozínových zvyškov STAT. janusova kináza je aktivovaná dimerizáciou alebo oligomerizáciou cytokínových receptorov.
Na rozdiel od receptorových tyrozínkináz, nie je cytokínový receptor schopný po dimerizácii fosforylovať sám seba.
Anafylaktický šok.
Anafylaktický šok (tiež analyfaxia, cytokíánová búrka) je porucha krvného obehu vedúca na mnohopočetné zlyhanie orgánov, ktorá je vyvolaná masívnym vyplavením prozápalových cytokínov z makrofágov do krvi (IL-1, IL-6, TNF-α). Ide o prehnanú reakciu imunitného systému na prítomnosť imunogénov.

</doc>
<doc id="628283" url="https://sk.wikipedia.org/wiki?curid=628283" title="Športová ulica (Stará Turá)">
Športová ulica (Stará Turá)

Športová ulica je ulica v Starej Turej. Je slepou uličkou a v časti pri školskom internáte SPŠ ňou preteká potok Tŕstie. 
Na súpisnom čísle 675 (číslo 1) sa nachádza Stredná priemyselná škola so školským internátom. 
Na súpisnom čísle 681 sa nachádza športová hala SPŠ. 
Na čísle 4 sa nachádza Mestská športová hala s plavárňou. Oproti mestskej hale sa nachádza futbalové ihrisko s umelým trávnikom a tenisový kurt. 
Na čísle 5 sa nachádza kolkáreň. 
Na čísle 7 sa nachádza mestský futbalový štadión s bežeckou dráhou okolo. 
Na čísle 8 sa nachádza Penzión Šport s reštauráciou. 

</doc>
<doc id="628284" url="https://sk.wikipedia.org/wiki?curid=628284" title="Pasívny let">
Pasívny let

Pasívny let alebo let zotrvačnosťou je fáza letu kozmickej rakety alebo iného telesa (kozmickej lode, kozmickej sondy ap.), počas ktorej sa pohybuje bez použitia raketového motora, len v dôsledku zotrvačnosti a pod vplyvom gravitácie blízkych astronomických telies. Opakom pasívneho letu je aktívny let.

</doc>
<doc id="628286" url="https://sk.wikipedia.org/wiki?curid=628286" title="Sídlisko Za hradbami">
Sídlisko Za hradbami



</doc>
<doc id="628288" url="https://sk.wikipedia.org/wiki?curid=628288" title="Kupeckého ulica (Pezinok)">
Kupeckého ulica (Pezinok)

Kupeckého ulica (v minulosti "Kozia ulica", ) je ulica v Pezinku. Je pomenovaná podľa uhorského barokového maliara Jána Kupeckého, ktorý sa narodil v dome na tejto ulici.
Na čísle 2 sa nachádza bývalý Hostinec Lipár, ktorého v budúcnosti má nahradiť nový bytový dom.
Čísla domov 13 až 27 sa nachádzajú v celku, ktorý sa volá Habánsky dvor.
Na čísle 39 sa nachádza rodný dom Jána Kupeckého, ktorý je v súčasnosti múzeom.
V strede ulice sa nachádza mestské trhovisko a na parkovisku pri trhovisku sa nachádza drobná náboženská stavba Božia muka.
Na čísle 79 sa nachádza základná škola.

</doc>
<doc id="628289" url="https://sk.wikipedia.org/wiki?curid=628289" title="Eva Gaëlle Green">
Eva Gaëlle Green



</doc>
<doc id="628290" url="https://sk.wikipedia.org/wiki?curid=628290" title="Eva Gaëlle Greenová">
Eva Gaëlle Greenová



</doc>
<doc id="628295" url="https://sk.wikipedia.org/wiki?curid=628295" title="Medzinárodný kongres esperantskej mládeže">
Medzinárodný kongres esperantskej mládeže



</doc>
<doc id="628297" url="https://sk.wikipedia.org/wiki?curid=628297" title="Jordan Peterson">
Jordan Peterson

Jordan Bernt Peterson (* 12. jún 1962,  Edmonton, Alberta, Kanada) je kanadský klinický psychológ, profesor psychológie na University of Toronto, rečník a spisovateľ. Špecializuje sa na abnormálnu, sociálnu a psychológiu osobnosti so zameraním sa na psychológiu náboženstva, ideologickú vieru, hodnotenie a zlepšenie osobnosti a pracovného výkonu.
Životopis.
Študoval na University of Alberta a McGill University. Na McGill ostal ako postdoktorandský pracovník od 1991 do 1993, pričom neskôr prešiel na Harvard University, kde pracoval ako asistent a potom ako profesor (associate professor) na oddelení psychológie. V roku 1998 sa presťahoval späť do Kanady, kde sa stal členom fakulty psychológie na University of Toronto, kde je od roku 2019 profesorom.
Jeho prvá kniha "", publikovaná v 1999, preskúmala niekoľko akademických odborov s cieľom opísať štruktúru systémov pre vieru a mýty, ich úlohu v regulácii emócií, vytváranie zmyslu a niekoľko ďalších tém ako motivácia pre genocídu. Jeho druhá kniha, "12 Rules for Life: An Antidote to Chaos", bola vydaná v januári 2018, v októbri 2018 vyšla kniha aj v slovenskom jazyku pod názvom "."
V roku 2016 publikoval sériu videí na YouTube, ktoré kritizovali politickú korektnosť a kanadský zákon C-16. Zákon zakázal diskrimináciu na základe genderovej identity, čo Peterson charakterizoval ako úvod pre vynútený prejav () v práve. To mu prinieslo mediálnu pozornosť a s tým aj podporu a kritiku.

</doc>
<doc id="628298" url="https://sk.wikipedia.org/wiki?curid=628298" title="Jordan B. Peterson">
Jordan B. Peterson



</doc>
<doc id="628302" url="https://sk.wikipedia.org/wiki?curid=628302" title="Legion">
Legion

Legion je americký televízny seriál, ktorý sa vysielal od 8. februára 2017 do 12. augusta 2019 na stanici FX. Je založený na postave Davida Hallera / Legion z komiksov Marvel. Tvorcom seriálu a showrunnerom je Noah Hawley. Nakrúcanie seriálu bolo oznámené v októbri 2015 ako spolupráca FX a Marvel Television. Prvá séria má osem častí a vysielala sa od februára do marca 2017. Druhá séria má jedenásť častí a vysielala sa od apríla do júna 2018. Tretia a zároveň zároveň posledná séria sa vysielala od júna do augusta 2019.
Dej.
Davidovi Hallerovi v mladom veku diagnostikovali schizofréniu a odvtedy bol pacientom v rôznych psychiatrických liečebniach. Potom, čo David narazí, na spolupacientku v liečebni, je konfrontovaný možnosťou, že za jeho stavom toho stojí viac, než psychická porucha. Davida sa snaží uloviť vládna agentúra Division 3, no z liečebne ho vyslobodí skupina mutantov a odvedú ho do Summerlandu, kde mu vysvetlia, že je tiež mutant. Časom zistí, že jeho myseľ je infikovaná parazitickým mutantom Amahlom Faroukom, tzv. Shadow King, a nakoniec sa mu podarí ho dostať z jeho mysle von. V druhej sérii sa David vráti potom, čo rok strávil v záhadnej guli, ktorá ho uniesla. Počas jeho absencie Summerland spojil sily s Division 3, aby zastavili Farouka, ktorý hľadá svoje fyzické telo a zabránili koncu sveta.

</doc>
<doc id="628305" url="https://sk.wikipedia.org/wiki?curid=628305" title="Branislav Lichardus">
Branislav Lichardus

Prof. MUDr. Branislav Lichardus, DrSc., Dr. h. c. (* 1. december 1930, Palúdzka – † 8. február 2019) bol slovenský vedec a diplomat, predseda Slovenskej akadémie vied. Bol prvým slovenským veľvyslancom v USA a prvým rektorom Vysokej školy manažmentu v Trenčíne od jej vzniku.
Bol zakladajúcim členom a prvým predsedom Učenej spoločnosti Slovenska. Vedecky pôsobil v oblasti endokrinológie a nefrológie.
Životopis.
Narodil sa v rodine učiteľa základnej a neskôr riaditeľa strednej školy. Základné vzdelanie absolvoval v Starej Turej a v štúdiu pokračoval na gymnáziu v Novom Meste nad Váhom a v Bratislave, ktoré ukončil s vyznamenaním. Roku 1956 promoval na Lekárskej fakulte Univezity Komenského Absolvoval viacero študijných pobytov na prestížnych univerzitách a vedeckých pracoviskách. Roku 1963 mu bol udelený titul CSc. z odboru normálna a patologická fyziológia, roku 1977 mu bola udelená vedecká hodnosť doktor vied. Roku 1990 sa stal prvým demokraticky zvoleným predsedom Slovenskej lekárskej spoločnosti a podpredsedom Československej lekárskej spoločnosti Jana Evangelistu Purkyně. V rokoch 1992-95 pôsobil ako predseda SAV. Vyvrcholením jeho kariéry bolo jeho menovanie za prvého veľvyslanca Slovenska v Spojených štátoch amerických. V tejto funkcii pôsobil v rokoch 1994-1998. Po návrate z USA sa stal spoluzakladateľ a člen vedenia prvej súkromnej vysokej škole na Slovensku, Vysokej škole manažmentu v Trenčíne. V rokoch 200-2013 pôsobil ako rektor tejto univerzity o d roku 2013 vo funkcii rector emeritus. V roku 2005 mu City University Bellevue udelila čestný titul doctor honoris causa.
Vydal viac ako 200 publikácii, z toho 120 v zahraničných časopisoch vrátane "Nature and Science." Je autorom a spoluatorom dvoch monografií dvoch celoštátnych učebníc endokrinológie a 4 zborníkov z konferencií. 

</doc>
<doc id="628311" url="https://sk.wikipedia.org/wiki?curid=628311" title="Argeiadas">
Argeiadas

Argeiadas ("Argeiadas") bol grécky sochár v 5. storočí pred Kr. 
Argeiadas, syn a žiak slávneho sochára (bronziara) Agelada z Argu, tvoril v 1. polovici 5. stor. pred Kr. Z jeho tvorby sa nezachovalo nič, známa je len jeho signatúra na jednom bloku z podstavca (na druhom bloku sprava), ktorý bol súčasťou základne zo súsošia (alebo niekoľkých sôch) objavenej pri juhovýchodnom rohu Diovho chrámu v Olympii. Táto základňa pôvodne pozostávala z troch vrstiev. Spodnú a strednú časť z tufu pokrýval podstavec z parského mramoru (z piatich blokov), 3,905 m dlhý, 0,32 m vysoký a 0,96 m široký. Podľa nápisov (dnes už značne poškodených), zaznamenaných na troch miestach prednej strany podstavca, bol kedysi základňou sochárskych diel, ktoré boli votívnymi darmi Diovi od istého "Praxitela" (v roku 485 pred Kr. zrejme spolu s Glaukom odišiel z Kamariny):
- epigram v starogréčtine
Na pôvodných sochárskych prácach týchto diel spolu s Argeiadom pracovali aj sochári (bronziari) Atótos, Asópodóros a Athanodóros.Nápisy na podstavci sú datované do prelomu 6. a 5. stor. pred Kr., to aj preto, lebo Kamarina bola okolo roku 485 pred Kr. na rozkaz tyrana Gelóna zničená (nápisy sa teda museli vytesať ešte pred touto udalosťou).

</doc>
<doc id="628318" url="https://sk.wikipedia.org/wiki?curid=628318" title="Macedónsko">
Macedónsko



</doc>
<doc id="628322" url="https://sk.wikipedia.org/wiki?curid=628322" title="Gábor Grendel">
Gábor Grendel

Mgr. Gábor Grendel (* 15. júl 1980, Bratislava) je slovenský politik a bývalý novinár, v súčasnosti podpredseda Národnej rady Slovenskej republiky a poslanec za stranu NOVA, ktorej bol medzi rokmi 20172019 predsedom.
Životopis.
Gábor Grendel sa narodil 15. júla 1980 v Bratislave v rodine Lajosa Grendela, významného predstaviteľa maďarskej literatúry na Slovensku a novinárky Ágoty Grendel, rodenej Sebők.
V roku 2003 absolvoval štúdium žurnalistiky v kombinácii s maďarským jazykom a literatúrou na Filozofickej fakulte Univerzity Komenského v Bratislave.
Pôsobenie v médiách.
Pracoval v denníku Új Szó, rádiu Twist, televíziách TA3 a Markíza. Po tom, čo dvanásť rokov moderoval politické relácie a pracoval ako redaktor hlavnej spravodajskej relácie „Televízne noviny“ v Markíze, sa v roku 2010 stal hovorcom ministra vnútra Daniela Lipšica, ktorý bol vtedy podpredsedom KDH.
Politické pôsobenie.
Poslanec Národnej rady (2016 – 2020).
Do Národnej rady SR kandidoval vo voľbách v roku 2016 z 15. miesta kandidátky OĽaNO a NOVA. So ziskom 14 479 platných prednostných hlasov sa posunul na 11. miesto. V Národnej rade SR bol členom poslaneckého klubu OĽaNO, predsedom Osobitného kontrolného výboru NR SR na kontrolu činnosti SIS a členom Výboru NR SR pre obranu a bezpečnosť.
Poslanec Národnej rady (2020 – 2023).
Vo voľbách v roku 2020 kandidoval do Národnej rady opäť na kandidátke OĽANO, zo 148. miesta ako jeden zo šiestich členov NOVA, a získal 131 866 hlasov.
Momentálne pôsobí ako podpredseda NR SR a taktiež je členom Výboru NR SR pre obranu a bezpečnosť.
Strana NOVA.
Gábor Grendel bol 3. júna 2017 zvolený za predsedu strany NOVA. 13. februára 2019 rezignoval na funkciu predsedu, dôvodom sú odlišné predstavy o strategických krokoch hnutia.
V máji 2021 Grendel spolu s ďalšími poslancami v Klube priateľov Tibetu poslali gratulačný list novozvolenému premiérovi tibetskej exilovej vlády Penpovi Tseringovi.

</doc>
<doc id="628323" url="https://sk.wikipedia.org/wiki?curid=628323" title="Bleduľa jarná">
Bleduľa jarná

Bleduľa jarná ("Leucojum vernum") je trvalka, kvitnúca cibuľovitá rastlina z čeľade amarylkovité ("Amaryllidaceae"). Je to pôvodný druh zo Strednej a Južnej Európy, rozšírený z Belgicka do Ukrajiny. Je považovaná za naturalizovanú v severozápadnej Európe, vrátane Veľkej Británie a častí Škandinávie, v USA (Georgia a Florida). Pre svoje kvety sa pestuje ako jarná okrasná cibuľovitá rastlina. Zvyčajne má jeden biely kvet so zeleným/žltým sfarbením na konci každého okvetného lístka (tepala). Každý okvetný lístok je na stonke vysokej 10 – 20 cm, niekedy aj viac.
Opis.
"Leucojum vernum" je trvalá rastlina s podzemnou cibuľou. Listy sa objavujú v rovnakom čase ako kvety a naďalej sa počas kvitnutia predlžujú. Sú dužinaté, čiarkovité, 5 – 25 mm široké a 10 – 25 cm dlhé, vo všeobecnosti nevyrastú vyššie ako kvety. Kvitnúca stonka (stvol) má malú centrálnu dutinu a dve úzke krídla a je bez listov. Kvety sa objavujú na jar a sú zvyčajne osamelé, len zriedka v strapcovitom súkvetí z dvoch kvetov (okolík). Kvety majú šesť bielych okvetných lístkov, každý so zelenkastou alebo žltkastou značkou tesne pod špičkou. Každý okvetný lístok je dlhý 15 – 25 mm. Belavé semená majú dĺžku približne 7 mm.
Plodom je tobolka s troma púzdrami. Cibuľa je veľká 1,5 až 3 cm a je v hĺbke asi 20 cm.
Taxonómia.
"Leucojum vernum" prvýkrát opísal Carl Linnaeus v 1753. Epiteton "vernum" znamená „jarný“.
Variety.
Dve variety boli akceptované podľa World Checklist of Selected Plant Families:
"L. vernum" var. "carpathicum" sa rozlišuje podľa žltej značky na okvetných lístkoch. Niektorí botanici rozlišujú var. "vagneri", aj podľa dvoch kvetov na stonke.
Rozšírenie.
Pôvodom je zo Strednej Európy a častí Južnej a Západnej Európy vrátane Rakúska, Belgicka, Česka, Slovenska, Nemecka, Maďarska, Poľska, Švajčiarska, Francúzska, Talianska, Rumunska, krajín bývalej Juhoslávie a Ukrajiny. Stala sa naturalizovaná v iných častiach Európy vrátane Spojeného kráľovstva, Holandska, častí Škandinávie a v USA (Georgia a Florida). 
Nachádza sa vo vlhkých a tienených biotopoch hlavne v lesoch a na lúkach až do výšky Často tvorí veľké porasty.
Pestovanie.
Pre svoje jarné biele kvety sa pestuje ako okrasná rastlina. Pestuje sa ľahko, či už v slnečnom alebo čiastočne zatienenom mieste, najmä vo vlhkej pôde a v tráve. Získala Award of Garden Merit od britskej Royal Horticultural Society.
Toxicita.
Všetky druhy bledúľ ("Leucojum") sú jedovaté, pretože obsahujú toxické alkaloidy lykorín, izotazetín a galantamín. Galantamín sa používa na liečbu demencie, slabej až miernej Alzheimerovej choroby a ďalších ochorení v súvislosti pamäťou.
Príznakmi otravy je porucha tepovej frekvencie a nevoľnosť.

</doc>
<doc id="628324" url="https://sk.wikipedia.org/wiki?curid=628324" title="Leucojum vernum">
Leucojum vernum



</doc>
<doc id="628325" url="https://sk.wikipedia.org/wiki?curid=628325" title="Kolový priechod">
Kolový priechod

Kolový priechod (, , ) je sedielko v juhozápadnom hrebeni Jahňacieho štítu asi na severovýchod od najnižšieho vhĺbenia Kolového sedla vo Vysokých Tatrách.
Poloha.
Na západnej strane Kolového priechodu je Kotlinka pod Kolovým sedlom oddelenie Kolovej doliny a na východnej strane je Červená dolina, odnož Doliny Zeleného plesa.

</doc>
<doc id="628333" url="https://sk.wikipedia.org/wiki?curid=628333" title="Mikkel Kessler">
Mikkel Kessler

Mikkel Kessler (* 1. marec 1979, Kodaň, Dánsko) je bývalý dánsky profesionálny boxer, ako aj bývalý a viacnásobný majster sveta WBA a WBC v super strednej váhe.
Kariéra.
Amatérska kariéra.
Kesslerova amatérska kariéra trvala od februára 1993 do februára 1998. Absolvoval 47 zápasov, z ktorých 44 vyhral, 22 z nich predčasne. V rokoch 1994 a 1995 bol dánskym majstrom mládeže, v rokoch 1996 a 1997 dánskym majstrom juniorov.
Jeho najväčší medzinárodný úspech sa mu podarilo dosiahnuť v roku 1995 počas Majstrovstiev Európy kadetov (U-17), kde vyhral zlatú medailu v strednej váhe.
Okrem iných ako amatér porazil aj neskôr úspešných profesionálnych boxerov ako Spenda Abaziho, Lukáša Konečného a Sebastiana Sylvestra.
Profesionálna kariéra.
V roku 1998 sa stal profesionálnym boxerom a 20. marca vyhral svoj prvý zápas prostredníctvom knokautu v prvom kole proti Američanovi Kellymu Maysovi (6:0). Tiež vyhral neskorších 28 zápasov, z toho 21 predčasne. Medzi porazenými súpermi boli Sammy Sparkman (7:0), Dean Martin (11:1), šampión NABF Jaime Balboa, Tony Menefee (72:8), vyzývateľ majster sveta IBF Miguel Julio (32:4), ako aj bývalý majster sveta IBO Manny Sobral (24:1). Tieto početné úspechy mu otvorili šancu na získanie titulu.
Dňa 29. novembra 2002 na body jednomyseľne porazil trojnásobného majstra sveta Dingaana Thobelu (40:9), a tým sa stal nositeľom titulu IBA. Vo svojom nasledujúcom zápase 11. apríla 2003 boxoval o medzinárodný titul majstra WBC proti Craigovi Cummingsovi (51:4) a vyhral prostredníctvom knokautu v treťom kole. Titul následne obhájil knokautom v jedenástom kole proti Henrymu Porrasovi (26:1), v prvom kole proti bývalému majstrovi sveta WBC Juliovi Césarovi Greenovi a v jedenástom kole proti Andreovi Thysseovi (15:3).
Dňa 12. novembra 2004 boxoval v Kodani na majstrovstvách sveta WBA proti Mannymu Siacovi (Portoriko). Kessler v zápase jasne dominoval a nakoniec po siedmom kole predčasne zvíťazil. Následne v júni 2005 jednoznačne obhájil na body svoj titul proti Austrálčanovi Anthonymu Mundineovi (23:2) a v januári 2006 v desiatom kole prostredníctvom knokautu proti Kanaďanovi Éricovi Lucasovi (38:6).
Dňa 14. októbra 2006 boxoval v rámci združenia titulov v Kodani proti majstrovi sveta WBC Markusovi Beyerovi (34:2), bol jednoznačne lepší a v treťom kole súpera knokautoval. Následne v marci 2007 na body jednoznačne obhájil oba pásy majstra sveta proti Mexičanovi Libradovi Andradeovi (24:0).
V zápase zjednotenia titulov 3. novembra 2007 v Cardiffe proti majstrovi sveta WBO Joeovi Calzagheovi (43:0) Kessler vo svojom štyridsiatom zápase utrpel prvú prehru svojej profesionálnej kariéry. Ale už 21. júna 2008 opäť boxoval o titul majstra sveta WBA proti jeho novému držiteľovi Dimitriovi Sartisonovi (22:0) a vyhral knokautom v dvanástom kole. Nemeckého vyzývateľa Danilo Häußlera (29:3) porazil v októbri 2008 knokautom v treťom kole. V septembri 2009 proti Gusmyrovi Perdomovi (16:2) z Venezuely zvíťazil knokautom v štvrtom kole.
Potom sa stal jedným z dvoch majstrov sveta; v Sauerlande v spolupráci s americkou televíznou stanicou Showtime zorganizovali turnaj „Super Six World Boxing Classic“ v super strednej váhe. V turnaji začal ako favorit, ale 21. novembra 2009 prehral svoj prvý zápas v turnaji proti americkému olympijskému víťazovi a neporaziteľnému profesionálnemu boxerovi Andreovi Wardovi (20:0). Počas hlavičky od Warda v jedenástom kole utrpel krvácajúce zranenie, ktoré viedlo k ukončeniu zápasu rozhodcom. Po hodnotení zoznamu bodov, v ktorých v tom čase Ward viedol, bol tento vyhlásený za víťaza.
Svoj druhý zápas ako súčasť turnaja odohral Kessler 24. apríla 2010 v meste Herning proti dovtedy neporaziteľnému majstrovi sveta WBC Carlovi Frochovi (26:0). Pri stretnutí jednomyseľne zvíťazil na body; vyhral titul WBC a zaistil si prvé body v umiestnení na turnaji. Ale už 25. augusta 2010 oznámil svoje odstúpenie z turnaja; ako dôvod uviedol poranenie oka.
Vrátil sa do ringu v júni 2011 a v šiestom kole knokautoval Francúza Mehdiho Bouadla (22:3); nato bol vyhlásený organizáciou WBO za ich majstra Európy. Dňa 19. mája 2012 porazil vo štvrtom kole knokautom Američana Allana Greena (31:3). 8. decembra 2012 znovu predčasne vyhral titul majstra sveta WBA v treťom kole v zápase proti Brianovi Mageeovi (36:4). Dňa 25. mája 2013 odohral v Londýne odvetu proti Carlovi Frochovi (30:2).
Úspechy.
Amatérska bilancia.
44 víťazstiev – 3 prehry
Profesionálna bilancia.
46 víťazstiev – 3 prehry
Zaujímavosti.
Dánska metalová skupina Volbeat spievala o Mikkelovi Kesslerovi v skladbe „A Warrior's Call“ a predstavujú ho ako "The chosen one" (slov. "Vyvolený"). Kessler vystúpil ako spevák na dvoch DVD skupiny Volbeat s názvami "Live from Beyond Hell / Above Heaven" a "Let's Boogie! Live from Telia Parken".
Mikkel Kessler je synom Dána a Angličanky z mesta Salisbury. Jeho staršia sestra Linse Kesslerová je dánska modelka a herečka.

</doc>
<doc id="628335" url="https://sk.wikipedia.org/wiki?curid=628335" title="Athanodóros">
Athanodóros

Athanodóros ("Athanodóros") môže byť:

</doc>
<doc id="628336" url="https://sk.wikipedia.org/wiki?curid=628336" title="Hank Shermann">
Hank Shermann

Hank Shermann (* 11. júl 1958, Dánsko), vlastným menom Rene Krolmark, je dánsky gitarista. Je známy ako člen skupiny Mercyful Fate.
Životopis.
V roku 1977 bol zo svojho obdivu voči gitaristovi skupiny Kiss, Aceovi Frehleyovi, pevne rozhodnutý stať sa gitaristom. Vo svojej prvej skupine Brats, ktorá vznikla v máji 1978, sa nazval Hank De Wank. V roku 1980 vydala punk metalová skupina Brats svoj jediný album "1980". Z nej sa dostal, cez obchádzku v skupine Danger Zone v roku 1981, 
do skupiny Mercyful Fate. Po dvoch štúdiových albumoch Shermann opustil skupinu, potom, ako sa nezhodli so spevákom Kingom Diamondom o ďalšom hudobnom vývoji. Pripojil sa ku kodanskej formácii Maxim, ktorá práve hľadala gitaristu. Chcel vyťažiť zo slávy skupiny Mercyful Fate, ako aj jej členov a pomenoval dokončenú skupinu na skupinu Fate. Podľa jednej zo schválených demo nahrávok spoločnosti EMI, teda dvoch albumov, sa na tretine skladieb podieľal Shermann (v skupine Fate uvádzané ako Sherman), ale tie neboli nikdy nahrané. Dôvodom rozdelenia bola prebudená túžba po tvrdšej hudbe. Spolu s gitaristom Michaelom Dennerom, ktorý tiež predtým hral v skupine Mercyful Fate, založil skupinu Zoser Mez, ktorá v roku 1991 vydala svoj jediný album "Vizier of Wasteland". V roku 1993 sa Shermann vrátil späť k skupine Mercyful Fate a dodnes patrí k jej členom. Popri tejto skupine patrí Shermann aj k členom skupín Force of Evil a Demonica. Na začiatku roku 2012 doplnil skupinu Volbeat na ich severoamerickom turné na otváracom vystúpení pre skupinu Megadeth. Spolu s gitaristom skupiny Mercyful Fate Michaelom Dennerom to zopakoval na festivale Wacken Open Air v roku 2012. Vo februári 2015 Shermann s Dennerom oznámili, že založia spoločný projekt s názvom Denner/Shermann. Bubeníkom skupiny je Snowy Shaw, ktorý bol okrem iného aktívnym členom v skupinách Sabaton a Dimmu Borgir.

</doc>
<doc id="628339" url="https://sk.wikipedia.org/wiki?curid=628339" title="Aegon aréna">
Aegon aréna



</doc>
<doc id="628341" url="https://sk.wikipedia.org/wiki?curid=628341" title="Athanodóros z Achaie">
Athanodóros z Achaie

Athanodóros ("Athanodóros") bol grécky sochár na prelome 6. a 5. storočia pred Kr. 
Athanodóros, grécky sochár (bronziar) z Achaie, tvoril na konci 6. a na začiatku 5. stor. pred Kr. Z jeho tvorby sa nezachovalo nič, známa je len jeho signatúra na jednom bloku z podstavca (na prvom bloku zľava), ktorý bol súčasťou základne zo súsošia (alebo niekoľkých sôch) objavenej pri juhovýchodnom rohu Diovho chrámu v Olympii. Táto základňa pôvodne pozostávala z troch vrstiev. Spodnú a strednú časť z tufu pokrýval podstavec z parského mramoru (z piatich blokov), 3,905 m dlhý, 0,32 m vysoký a 0,96 m široký. Podľa nápisov (dnes už značne poškodených), zaznamenaných na troch miestach prednej strany podstavca, bol kedysi základňou sochárskych diel, ktoré boli votívnymi darmi Diovi od istého "Praxitela" (v roku 485 pred Kr. zrejme spolu s Glaukom odišiel z Kamariny):
- epigram v starogréčtine
Na pôvodných sochárskych prácach týchto diel spolu s Athanodórom pracovali aj sochári (bronziari) Atótos, Argeiadas a Asópodóros.Nápisy na podstavci sú datované do prelomu 6. a 5. stor. pred Kr., to aj preto, lebo Kamarina bola okolo roku 485 pred Kr. na rozkaz tyrana Gelóna zničená (nápisy sa teda museli vytesať ešte pred touto udalosťou).

</doc>
<doc id="628344" url="https://sk.wikipedia.org/wiki?curid=628344" title="Súkromná stredná odborná škola polytechnická DSA Nitra, Novozámocká 220">
Súkromná stredná odborná škola polytechnická DSA Nitra, Novozámocká 220

Stredná odborná škola polytechnická v Nitre vznikla v roku 2007 spojením dvoch špecializáciou, ale aj polohou blízkych škôl. Menovite SOU Novozámocká 220 a SOU Š.A. Jedlíka na Dvorčianskej ulici 629, ktorých tradícia siaha až do 60. rokov 20. storočia. Od 1. septembra 2018 získala škola nového zriaďovateľa - slovenskú vzdelávaciu spoločnosť Deutsch-Slowakische Akademien patriacu do portfólia nemeckej firmy Europäisches Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier.
Väčšina budov školy sa nachádza na južnom okraji mesta Nitra v mestskej časti Dolné Krškany, situovaná priamo v centre priemyselného parku.
SSOŠ Polytechnická DSA Nitra rozvíja od roku 2016 spoluprácu so spoločnosťou Jaguar Land Rover Slovakia, kedy bola spoločnosťou vybratá na užšiu spoluprácu spomedzi 6 odborných škôl zo širšieho regiónu. V roku 2017 rozhodol Nitriansky samosprávny kraj ako vtedajší zriaďovateľ školy o zmene zriaďovateľa SOŠ Polytechnickej v Nitre. V roku 2018 otvoril nový zriaďovateľ Deutsch-Slowakische Akademien prvý študijný odbor v spolupráci so spoločnosťou Jaguar Land Rover Slovakia - štvorročný maturitný odbor mechatronik priamo v spolupráci s JLR. Vzhľadom na stúpajúce nároky na kapacitu školy ako aj na najmodernejšie technické vybavenie, ktoré je potrebné pre prípravu vysoko-kvalifikovanej pracovnej sily pre moderný závod Jaguar Land Rover škola začína v roku 2019 výstavbu novej modernej tréningovej haly určenej pre praktickú časť výučby. Škola je už v súčasnosti vybavená modernými robotmi od výrobcov ABB, KUKA a FANUC, ktoré simulujú podmienky priamo vo výrobnom závode. Po dostavaní haly však bude technické vybavenie školy značne rozšírené, aby zodpovedalo najaktuálnejším potrebám priemyslu na pracovníkov.
Študijné odbory - SSOŠ Polytechnická DSA Nitra.
Škola ponúka 4 študijné odbory, ktoré sú vyučované formou duálneho vzdelávania. 
Mechanik nastavovač (2411 K).
Absolvent je schopný nastavovať, obsluhovať, kontrolovať a udržiavať obrábacie stroje. Ovláda technologické postupy v strojovom obrábaní kovov. CNC stroje dokáže nastavovať i obsluhovať a pozná základy programovania týchto strojov.
Programátor obrábacích a zváracích strojov a zariadení (2426 K).
Absolvent je kvalifikovaný pracovník schopný samostatne vykonávať práce pri obsluhe a programovaní CNC strojov, automatizovaných a poloautomatizovaných zariadení na zváranie, priemyselných zváracích robotoch, projektovaní, konštrukcii, výrobe, montáži, ako aj v prevádzke a údržbe programovacích a zváracích strojov a zariadení. Môže sa uplatniť v strojárskej výrobe ako technológ prípravy výroby, konštruktér, technický kontrolór, výrobný dispečer, majster a je dostatočne adaptabilný aj v príbuzných odboroch.
Mechanik mechatronik (2679 K).
Absolvent počas štúdia získa odborné vedomosti a praktické zručnosti v oblasti elektrotechniky, priemyselnej elektroniky, mechaniky, pneumatiky a hydrauliky. Odbor tvorí spojovací most medzi mechanikou a elektronikou. Po úspešnom ukončení štúdia má kompetencie pre diagnostiku a vyhľadávanie príčin porúch automatizovaných zariadení. Absolvent je pripravený na výkon činnosti technika konštrukčného, technologického, montážneho a prevádzkového charakteru v oblasti mechaniky, robotiky, aplikovanej mikroprocesorovej techniky, elektroniky, počítačového konštruovania a počítačom riadených moderných výrobných technológií.
Mechanik elektrotechnik (2697 K).
Absolvent je schopný vykonávať kvalifikovanú činnosť v oblasti elektrotechniky. Žiak si volí skladbu odborných predmetov s ohľadom na získanie požadovaných vedomostí a zručností potrebných pre výkon povolania v oblasti automatizačnej techniky, informačných technológií alebo spotrebnej elektroniky.
Technické vybavenie školy.
Roboty a vybavenie umiestnené vo vzdelávacom centre SSOŠ Polytechnickej DSA v Nitre umožňuje študentom pracovať priamo na robotoch, s ktorými sa stretnú aj v reálnej práci v automobilke. Mechatronizovaná linka ako aj roboti sú presnými kópiami zariadení v závode Jaguar Land Rover, len v zmenšenej verzii. Zariadenie vzdelávacieho centra pochádza od výrobcov ABB, FANUC a KUKA.

</doc>
<doc id="628348" url="https://sk.wikipedia.org/wiki?curid=628348" title="Obežná poloha">
Obežná poloha



</doc>
<doc id="628349" url="https://sk.wikipedia.org/wiki?curid=628349" title="Deutsch-Slowakische Akademien">
Deutsch-Slowakische Akademien

Deutsch-Slowakische Akademien - DSA - je akciová spoločnosť zaoberajúca sa vzdelávaním, sídliaca v Brezne. Je dcérskou spoločnosťou nemeckého vzdelávacieho koncernu "Europäisches Bildungswerk für Beruf und Gesellschaft – EBG" so sídlom v Magdeburgu. Materská spoločnosť EBG má takmer 30 ročnú tradíciu vo vzdelávaní a v súčasnosti prevádzkuje v Nemecku sieť 36 škôl a odborných stredísk - od materskej školy až po univerzitu. DSA prevádzkuje na Slovensku sieť 10 súkromných škôl od materskej až po strednú školu.
DSA bola založená v roku 2013 a momentálne je najväčším súkromným poskytovateľom vzdelávania na Slovensku. Pri školách sú zriaďované centrá celoživotného vzdelávania, ktoré slúžia ako vzdelávacie centrá pre pracovnú silu rôznych priemyselných podnikov. Učebné odbory sú vedené podľa nemeckých vzorov a prispôsobené slovenským normám, teda sú prispôsobené slovenskému ako aj nemeckému priemyslu, čo umožňuje ľahký transfer know-how. Študijné odbory sú orientované na prax, napríklad formou podnikových škôl v partnerstve s priemyselnými podnikmi a sú orientované na formu duálneho vzdelávania (tzn. školská výučba je doplnená o prax priamo v priemyselných podnikoch).
Sieť škôl DSA na Slovensku.
DSA prevádzkuje na Slovensku 10 škôl:
Medzinárodné vzťahy DSA.
DSA je dcérskou spoločnosťou nemeckého vzdelávacieho koncernu EBG.
DSA je taktiež členom EVBB - Európskej asociácie inštitúcií pre odborné vzdelávanie.

</doc>
<doc id="628351" url="https://sk.wikipedia.org/wiki?curid=628351" title="Władysław Tarnowski">
Władysław Tarnowski

Władysław Tarnowski (* 4. júna 1836, Wróblewice pri Drohobyči, Rakúske cisárstvo – † 19. apríl 1878, zomrel na lodi neďaleko San Francisca, Spojené štáty) (literárny pseudonym: Ernest Buława, francúzsky: Ladislas Tarnowski, nemecky: Ladislaus Tarnowski) bol poľský hudobný skladateľ a klavírny virtuóz z obdobia romantizmu; poľský básnik a dramatik.
Život.
Narodil sa v roku 1836 v obci Wróblewice. Bol potomkom magnátskej rodiny Tarnowských. Najväčší vplyv na jeho zmýšľanie a celý život mala smrť jeho matky Ernestyny, keď mal 4 roky. Študoval právo a filozofiu v Krakove a neskôr hudbu v Paríži u Daniela Aubera. Zúčastnil sa januárového povstania v roku 1863 na území bývalej Republiky proti Ruskému impériu. Neskôr študoval hudbu v Lipsku (u Ignaza Moschelesa a E.F. Richtera), a v Ríme (u Franza Liszta).

</doc>
<doc id="628352" url="https://sk.wikipedia.org/wiki?curid=628352" title="Cf">
Cf

Cf môže byť:
CF môže byť:

</doc>
<doc id="628354" url="https://sk.wikipedia.org/wiki?curid=628354" title="Súkromná stredná odborná škola DSA Trebišov">
Súkromná stredná odborná škola DSA Trebišov

Súkromná stredná odborná škola DSA Trebišov je súčasťou školskej siete slovenskej vzdelávacej spoločnosti Deutsch-Slowakische Akademien (DSA) od roku 2015, kedy došlo k zmene zriaďovateľa školy z VÚC na spoločnosť DSA. DSA patrí do portfólia nemeckej firmy Europäisches Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier. Vďaka silnému nemeckému partnerovi s dlhoročnými skúsenosťami v oblasti vzdelávania, bol nový zriaďovateľ schopný od prebratia školy implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia technického vybavenia či diverzifikácia a optimalizácia ponúkaných študijných odborov.
Riaditeľom školy je Mgr. Miroslav Tóth.
Centrum excelentnosti DSA pre vodárenské profesie.
Centrum excelentnosti DSA pre vodárenské profesie bolo zriadené pri SSOŠ DSA v Trebišove. Dokončenie a otvorenie centra sa uskutočnilo v roku 2018. Momentálne je centrum excelentnosti DSA najmodernejším centrom na výučbu vodárenských profesií v EÚ, disponuje najmodernejšou technikou a vybavením.
Zriadenie centra excelentnosti nadväzuje na podpis memoranda o spolupráci a pomoci v oblasti vzdelávania a uplatnenia absolventov, ktoré 26. apríla 2016 podpísal Slovenský vodohospodársky podnik a dvoch stredných odborných škôl, medzi ktorými bola SSOŠ DSA v Trebišove. Podpis memoranda sa uskutočnil v gescii rezortu školstva. Podpis tohto memoranda zabezpečuje nastavenie podmienok odboru Technik vodár vodohospodár, priamo podľa požiadaviek trhu práce a Slovenského vodohospodárskeho podniku. S ohľadom na meniace sa životné prostredie, generačnú obmenu, ale aj dnešný stav odborníkov v oblasti vodohospodárstva si absolventi nájdu široké uplatnenie nielen priamo v Slovenskom vodohospodárskom podniku, ale aj v iných vodárenských spoločnostiach či stavebných dodávateľských firmách, ale aj pri nadväzujúcom vysokoškolskom štúdiu.
Súkromná materská škola DSA Trebišov.
Súkromná materská škôlka DSA Trebišov je súčasťou školskej siete zriaďovanej vzdelávacou spoločnosťou DSA a sídli na rovnakej adrese so Súkromnou strednou odbornou školou DSA Trebišov na Komenského ulici 12.
Súkromná materská škola DSA Trebišov sa špecializuje na predprimárne vzdelávanie detí vo veku od 2 do 6 rokov, formou celodenného, niekoľkoročného vzdelávania. Materská škola je schopná poskytnúť celodennú výchovu a vzdelávanie aj intaktným deťom, ale i deťom zdravotne handicapovaným, ak pre ich integráciu a rozvoj dokáže vytvoriť vhodné podmienky, rovnako deťom s odloženou školskou dochádzkou. Deti získavajú "konštrukčné spôsobilosti aj nad rámec učebných osnov", oboznamujú sa s nemeckým a anglickým jazykom.
Výučba cudzieho jazyka je zameraná na získavanie základných znalostí a schopností používať angický a nemecký jazyk. V každej téme počas dňa sa deti naučia jednoduchú pieseň, báseň so slovnou zásobou danej tematiky, deti získavajú slovnú zásobu nemeckého jazyka použitím rôznych didaktických metód, foriem a hier, ktoré prebiehajú každodennou hrou so slovami, hračkami a rôznorodým materiálom.
Anglický jazyk sa v materskej škole vyučuje formou krúžkovej činnosti. Organizuje sa v popoludňajších hodinách u detí predškolského veku (5-6 rokov).

</doc>
<doc id="628363" url="https://sk.wikipedia.org/wiki?curid=628363" title="Miroslav Zikmund">
Miroslav Zikmund

Ing. Miroslav Zikmund, Dr. h. c. (14. február 1919, Plzeň1. december 2021) bol český cestovateľ, spisovateľ, fotograf, dokumentárny režisér a kameraman.
Životopis.
Narodil sa do rodiny strojvodcu Antonína Zikmunda a jeho manželky Magdaleny, rodenej Voráčkovej, v dome č. 31 na Úhlavskej ulici v Plzni, kde žili do roku 1927. Jeho starý otec Josef Zikmund bol mäsiar a krčmár vo Volduchách na Rokycansku.&lt;br&gt;Svoju prvú dlhšiu cestu podnikol v asi šestnástich rokoch s mladším bratom Josefom a kamarátom Václavom na Podkarpatskú Rus, ktorá bola v období prvej republiky súčasťou Československa.
Po maturite v roku 1938 začal študovať Vysokú obchodnú školu, ale pretože na začiatku druhej svetovej vojny nemeckí okupanti uzavreli české vysoké školy, mohol ju ukončiť až v roku 1946. Na škole študoval s Jiřím Hanzelkom, ktorý bol jeho partnerom na cestách i spoluautorom jeho kníh.
V rokoch 19471950 podnikol spolu s Jiřím Hanzelkom cestu do Afriky a Južnej Ameriky. Celú výpravu absolvovali autom Tatra 87 a rozhlas z nej odvysielal vyše 700 reportáží. Urobili veľké množstvo fotografií a natočili množstvo filmového materiálu, ktorého dokumentárna cena je značná. Afrika bola vtedy pod nadvládou európskych koloniálnych mocností. O komunistickom puči v Československu vo februári 1948 sa dozvedeli v Belgickom Kongu, kde miestna tlač venovala udalostiam v strednej Európe len malú pozornosť. V líbyjskej Syrte mala po sabotáži ich tatrovka haváriu, v Egypte prenocovali na vrchole Cheopsovej pyramídy, v Tanganike vystúpili na vrchol Kilimandžára, v konskom pralese sa stretli s Pygmejmi. Z Kapského mesta sa preplavili loďou do Buenos Aires, v Riu de Janeiru na pláži Copacabana sa Zikmund takmer utopil pri kúpaní v mori, v Ekvádore, kde uvažovali o emigrácii z Československa, sa stretli s lovcami lebiek.
Podľa Zikmunda bol svet v dobe ich cesty do Afriky a Južnej Ameriky bezpečnejší. Počas africkej cesty navštívili napríklad Talianskom ovládané Somálsko, ktoré je v 21. storočí zrúteným štátom nebezpečným pre cudzincov. Najnebezpečnejšiu situáciu v Afrike zažili Zikmund a Hanzelka v Habeši, kde ich prepadli lupiči.
V roku 1953 sa oženil s opernou speváčkou a sólistkou Národního divadla Evou Maškovou s ktorou má syna Miroslava.
Druhú cestu podnikli už so sprievodom v dvoch upravených nákladných autách Tatra 805 v rokoch 19591964. Pri tejto výprave prešli Áziu a Oceániu a nazhromaždili veľké množstvo dokumentárneho materiálu. Pri druhej ceste navštívili napríklad Turecko, Sýriu, Pakistan, Indiu, Cejlón, Barmu, Kambodžu, Indonéziu, Japonsko či Irak. Zikmund neskôr uviedol: „V málokteré zemi jsme se cítili tak dobře a tak bezpečně jako v Iráku.“ Počas cesty po indonézskych ostrovoch sa dostali až na Západnú Novú Guineu, ktorú Indonézia získala krátko predtým od Holandska a neskôr anektovala. Pri plavbe zo Sumatry do Japonska zažil Zikmund rovníkový „Neptúnov krst“. Precestovali veľkú časť Sovietskeho zväzu, od Tiksi na severe Jakutska až po Pamír v Tadžikistane. Nemohli navštíviť Čínu, pretože v 60. rokoch za vlády Mao Ce-tunga vypukla medzi Čínou a sovietskym blokom roztržka.
V roku 1968 sa postavil na stranu tzv. „reformných komunistov“ a preto od roku 1969 nemohol ďalej publikovať a účastniť sa verejného života.
Po roku 1989 začal znovu cestovať do zahraničia. V roku 1991 vycestoval do Japonska, v roku 1992 do Austrálie a v roku 1994 na Nový Zéland. V roku 1996 sa zúčastnil s dokumentaristom Milanom Maryškom expedície „Sibiř – peklo, nebo ráj“, z ktorej vznikol rovnomenný štvordielny dokumentárny cyklus. V roku 2000 podnikol cestu na Srí Lanku a Maledivy a tiež do USA.
V roku 1993 dostali Zikmund a Hanzelka za celoživotné dielo "Cenu E. E. Kischa". V roku 1999 prevzali z rúk českého prezidenta Václava Havla "Medaili Za zásluhy II. stupně".
Zikmund dlhú dobu žil v Zlíne a v roku 2014 mu "Univerzita Tomáše Bati ve Zlíně" udelila čestný doktorát. V tom istom roku mu 28. októbra český prezident Miloš Zeman udelil "Řád Tomáše Garrigua Masaryka I. triedy". Zomrel 1. decembra 2021.
Dielo.
Celé dielo napísal spoločne s J. Hanzelkom (obaja autori si rovným dielom delili všetky honoráre) a týka sa výhradne ich ciest. Cestám je venovaná aj stála expozícia v Muzeu jihovýchodní Moravy v zlínskom zámku "S inženýry Hanzelkou a Zikmundem pěti světadíly", otvorená 30. novembra 1996. V roku 2013 bola expozícia presťahovaná do bývalého areálu Baťových závodov (Svitu) a novo inštalovaná v budove 14/15 Baťovho inštitútu.
Literatúra.
Ďalej sú autormi veľkého množstva časopisových a novinových článkov, prednášok, atď.
Film.
Okrem týchto celovečerných filmov natočili 147 dokumentárnych, krátkometrážnych alebo televíznych filmov.

</doc>
<doc id="628367" url="https://sk.wikipedia.org/wiki?curid=628367" title="Súkromná stredná odborná škola polytechnická DSA Trnava">
Súkromná stredná odborná škola polytechnická DSA Trnava

Súkromná stredná odborná škola polytechnická DSA Trnava je súčasťou siete škôl zriaďovanej slovenskou vzdelávacou spoločnosťou Deutsch-Slowakische Akademien od roku 2016, kedy došlo k zmene zriaďovateľa z VÚC na spoločnosť DSA. Spoločnosť Deutsch-Slowakische Akademien patrí do portfólia nemeckej firmy Europäische Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier. Vďaka silnému nemeckému partnerovi s dlhoročnými skúsenosťami v oblasti vzdelávania, bol nový zriaďovateľ schopný od prebratia školy implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia technického vybavenia či diverzifikácia a optimalizácia ponúkaných študijných odborov.
Od prebratia školy sa nový zriaďovateľ zameral na zavádzanie systému duálneho vzdelávania do vyučovacieho procesu, ktoré pozostáva z teoretickej výučby v škole a z praktickej časti výučby priamo v priemyselných podnikoch. Za týmto účelom získala spoločnosť DSA pre školu niekoľko priemyselných firiem priamo v regióne. Najdôležitejšie odbory, ktoré boli od prebratia posilňované sú strojárske odbory (napr. obrábanie), ale aj odbory ako logistika za účelom prípravy kvalifikovaných ľudí pre logistické centrá priamo v regióne.
História školy.
História SSOŠ Polytechnickej DSA v Trnave sa začína písať v roku 1957. Vtedajšia Dielňa pre opravu vozidiel Československých dráh založila vlastné učilište so zameraním na učňovský odbor v profesii mechanik koľajových vozidiel. Za šesť desaťročí svojej existencie si škola prešla mnohými zmenami. Prvé roky existencie školy prebiehali na rôznych miestach v rámci Trnavy. Súčasnú budovu na Koniarekovej ulici, získala škola v sedemdesiatych rokoch vďaka výstavbe Železničných opravovní a strojární (ŽOS). Prvýkrát v budove, v ktorej škola dodnes sídli, začalo školské vyučovanie 01. septembra 1973.
Podobnými zmenami si škola prešla aj pri svojich zriaďovateľoch. Pri svojom založení patrila pod Federálne ministerstvo dopravy, neskôr pod republikové. Od roku 2002 sa zriaďovateľom školy stal Trnavský samosprávny kraj. Od roku 2008 škola zmenila názov na Stredná odborná škola polytechnická. V roku 2016 odsúhlasili poslanci TTSK zmenu zriaďovateľa školy, a tak zriaďovateľská kompetencia prešla na spoločnosť DSA.
Študijné odbory a uplatniteľnosť absolventov.
SSOŠ Polytechnická DSA v Trnave poskytuje vzdelávanie tak v maturitných ako aj v učebných odboroch. Študijné odbory boli od zmeny zriaďovateľa optimalizované a silne orientované na potreby trhu práce. Študenti sú pripravovaní na úspešný nástup do zamestnania, čo potvrdzuje aj úspešnosť absolventov školy pri prechode do zamestnania (90 % študentov, nastupuje do zamestnania bezprostredne po absolvovaní školy). Zvyšok pokračuje v štúdiu na univerzitách. Možnosti absolventov po ukončení štúdia sú pomerne veľké. Každý absolvent má v rukách remeslo, ktoré dáva absolventom možnosti zamestnať sa, otvoriť si vlastnú živnosť, resp. pokračovať v štúdiu na vysokej škole. Medzi študentami SSOŠ Polytechnickej DSA je ľahké nájsť aj dievčatá, ktoré nechýbajú v žiadnej z tried.
Škola má v ponuke nadstavbové ako aj externé štúdium, ktoré slúži predovšetkým pre vzdelávanie zamestnancov priemyselných podnikov (spolupráca školy s viacerými priemyselnými spoločnosťami v regióne, predovšetkým so ŽOS).
VÍZIA 2023 - Robotické výučbové centrá.
Súkromná stredná odborná škola DSA v Trnave plánuje v spolupráci s dvoma rakúskymi strednými odbornými školami dva na seba nadväzujúce medzinárodné projekty. Štart týchto projektov je plánovaný v priebehu roku 2019 a trvanie na ich realizáciu je 5 rokov. Celkové investície dosahujú objem 3. miliónov EUR. Organizačné konzorcium je tvorené tak slovenskými ako aj rakúskymi strednými odbornými školami, Trnavským samosprávnym krajom ako aj zástupcami firiem v Trnavskom regióne.
Prvým bude cezhraničný projekt v programe Interreg AT-SK, zameraný na spoluprácu stredných odborných škôl a zamestnávateľov v regiónoch Trnava, Bratislava, Dolné Rakúsko a Burgenland. Projekt bude reagovať na požiadavky trhu práce, na ktorom chýba dostatočný počet odborníkov s odborným technickým vzdelaním a bude sa snažiť zvýšiť atraktivitu odborného vzdelávania medzi mládežou. Na naplnenie tohto cieľa budú v priestoroch SSOŠ DSA Trnava postavené 4 tréningové centrá s robotickým  vybavením, kde budú pilotne odskúšané vzdelávacie programy na zlepšenie technických zručností a technického myslenia študentov stredných škôl. V rámci projektu sa počíta s tým, že tréningové centrá budú využívať študenti partnerských rakúskych stredných škôl, ale takisto žiaci všetkých základných škôl v trnavskom regióne.
Druhý projekt bude svojím obsahom nasledovať na prvý projekt tým, že tieto nové tréningové centrá budú použité na vyškolenie učiteľov odborných škôl technického zamerania, aby vzdelávali študentov v podmienkach Priemyslu 4.0 pre potreby zamestnávateľov v trnavskom regióne. Pôjde predovšetkým o prepojenie technických zručností a prípravu na rýchlo sa meniace podmienky na pracovnom trhu v súvislosti s postupujúcou digitalizáciou a robotizáciou. V rámci tohto projektu vzniknú n SSOŠ DSA v Trnave aj dva nové špecializované odbory.

</doc>
<doc id="628377" url="https://sk.wikipedia.org/wiki?curid=628377" title="Súkromné gymnázium DSA Sabinov">
Súkromné gymnázium DSA Sabinov

Súkromné gymnázium DSA v Sabinove je súčasťou siete škôl zriaďovanej slovenskou vzdelávacou spoločnosťou Deutsch-Slowakische Akademien od roku 2017, kedy došlo k zmene zriaďovateľa z VÚC na spoločnosť DSA. Spoločnosť Deutsch-Slowakische Akademien patrí do portfólia nemeckej firmy Europäisches Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier. Vďaka silnému nemeckému partnerovi s dlhoročnými skúsenosťami v oblasti vzdelávania, bol nový zriaďovateľ schopný od prebratia školy implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia vybavenia či optimalizácia vyučovacích procesov.
Výučba.
Výučba na Súkromnom gymnáziu DSA v Sabinove prebieha v jednom študijnom odbore "7902 J gymnázium".
Silnou stránkou odboru je orientácia na jazykovú výučbu, predovšetkým na anglický a nemecký jazyk. Študenti majú prostredníctvom siete partnerstiev zriaďovateľa DSA množstvo príležitostí na absolvovanie pobytov, resp. študentských výmenných pobztov v zahraničí. Popri veľkom rozsahu výučby angličtiny majú študenti možnosť výučby nemčiny, do ktorej sa zapoja aj učitelia z partnerských nemeckých škôl DSA. DSA využíva pri výučbe nemeckého jazyka formu videokonferencií, to znamená, že triedy na gymnáziu v Sabinove a na partnerskej škole v Nemecku budú počas hodiny nemčiny naživo prepojené. Ide o najmodernejšie metódy výučby jazykov tzv. e-learning a distance learning.
Vzhľadom na niekoľkoročný trend narastajúceho záujmu študentov o štúdium vysokoškolských odborov medicíny, farmácie a informačných technológií prijalo vedenie školy niekoľko opatrení. V rámci voliteľných predmetov majú študenti možnosť navštevovať až do 10 hodín informatiky týždenne. V rámci partnerstva školy s Poliklinikou v Sabinove, je prepojené teoretické vyučovanie biológie a chémie s praxou v poliklinike v oblastiach metodiky laboratórnych vyšetrení, poskytovania prvej pomoci, mamografie či získavanie nových poznatkov v alergiológii, a v liečbe ochorení. V neposlednom rade majú možnosť zúčastniť sa exkurzie do jedného zo špičkových pracovísk laboratórnych vyšetrení v rámci Slovenska - Košického laboratória spoločnosti MEDIREX.
Partnerské inštitúcie.
V roku 2017 došlo k podpísaniu spoločného memoranda medzi Súkromným gymnáziom DSA v Sabinove a Fakultou manažmentu Prešovskej univerzity, ktorého podstatou je prehĺbenie spolupráce medzi oboma inštitúciami v oblasti akademickej spolupráce ako aj v oblasti študentských výmien a organizácií odborných konferencií. Zámerom je v spolupráci s Prešovskou univerzitou čo najlepšie pripraviť gymnazistov na nadväzujúce štúdium na vysokej škole, ako aj sprostredkovať študentom čo najlepší prehľad o forme a ponuke vysokoškolského štúdia, čo im uľahčí výber a prechod na VŠ po ukončení gymnázia. 
Ďalšou prioritou je väčší dôraz na študijné predmety technického zamerania, ktoré majú gymnazistov čo najlepšie pripraviť na štúdium na technických vysokých školách na Slovensku i v zahraničí. A tak vytvoriť zo Súkromného gymnázia DSA Sabinov elitnú vzdelávaciu inštitúciu, ktorá pomôže pripraviť študentov pre ich neskoršie uplatnenie na riadiacich pozíciách napríklad v automobilovom priemysle. Za týmto účelom tiež prebehla v posledných rokoch modernizácia prístrojového vybavenia v technických učebniach. Pre učiteľov a študentov Sabinovského gymnázia budú pripravené výmenné pobyty a stáže na partnerských školách a odborných školiacich strediskách doma na Slovensku a v Nemecku.

</doc>
<doc id="628391" url="https://sk.wikipedia.org/wiki?curid=628391" title="Ian Cameron Esslemont">
Ian Cameron Esslemont

Ian Cameron Esslemont (* 1962) je kanadský spisovateľ. Vyštudoval archeológiu a pracoval v odbore. Je známy najmä svojimi "Príbehmi z Malazskej ríše", ktorých dej sa odohráva v rovnakom svete ako epická fantasy "Malazská Kniha padlých", ktorej autorom je jeho priateľ a spoločník Steven Erikson. Esslemont je spolutvorca sveta Malazu.
Biografia.
Esslemont sa narodil v kanadskom meste Winnipeg, v Manitobe. Žil a pracoval v Juhovýchodnej Ázii, vrátane štyroch rokov, ktoré strávil v Thajsku a Japonsku. V súčasnosti pracuje na novej trilógii zo sveta Malazu. Žije na Aljaške so svojou ženou, spisovateľkou Gerri Brightwellovou, a tromi synmi.
Práca.
Esslemont a Erikson spoluvytvorili svet Malazu v roku 1982 ako pozadie pre hry na hrdinov. V roku 1991 spolupracovali na filmovom scenári z rovnakého sveta, s názvom "Gardens of the Moon". Keď sa scenár nepredal, Erikson výrazne príbeh rozšíril a premenil ho na román. Obaja spisovatelia sa dohodli, že budú písať knihy odohrávajúce sa v rovnakom svete. Avšak trvalo ďalších osem rokov, kým bol román "Gardens of the Moon" publikovaný vydavateľstvom Bantam UK a Erikson súhlasil, že napíše ďalších 9 románov z tohto sveta. Život a pracovné povinnosti oddialili Esslemontove vlastné príspevky až do roku 2004, kedy bol publikovaný jeho prvý román "Night of Knives" vydavateľstvom PS Publishing v limitovanej edícii (masové vydanie nasledovalo v roku 2007 pod Bantam UK). Kniha bola prológom do hlavnej Malazskej ságy. Jeho druhý román "Return of the Crimson Guard", sa odohrával už v hlavnej Malazskej časovej línii, krátko po udalostiach v šiestej Eriksonovej knihe, "The Bonehunters". Vyšla vo vydavateľstve PS Publishing v máji 2008 a neskôr v tom istom roku v Bantam UK. Jeho tretí román "Stonewielder" bol publikovaný v roku 2010 vydavateľstvom Bantam UK a vydavateľstvom Tor v USA. Štvrtý román "Orb Sceptre Throne" bol vydaný v roku 2012. Na jar roku 2014 podpísal kontrakt s Bantamom na ďalšie tri romány odohrávajúce sa v svete Malazu.
Knihy.
Príbehy z Malazskej ríše.
6-dielna románová séria odohrávajúca sa v svete Malazu.
Path to Ascendancy.
Trilógia odohrávajúca sa pred udalosťami v Malazskej Knihe Padlých. 

</doc>
<doc id="628392" url="https://sk.wikipedia.org/wiki?curid=628392" title="Sylvia Hazuchová">
Sylvia Hazuchová



</doc>
<doc id="628393" url="https://sk.wikipedia.org/wiki?curid=628393" title="Vít Koziak">
Vít Koziak

Vít Koziak (* 11. jún 1974, Michalovce) je slovenský diplomat, bývalý mimoriadny a splnomocnený veľvyslanec Slovenskej republiky v Kanade.
Štúdium.
V rokoch 19921997 absolvoval magisterské štúdium v odbore história – anglický jazyk a literatúra na Filozofickej fakulte Univerzity Komenského v Bratislave a v rokoch 19971999 dvojročné postgraduálne štúdium na Inštitúte medzinárodných vzťahov pri Katedre medzinárodného práva a medzinárodných vzťahov Právnickej fakulty Univerzity Komenského v Bratislave. Postgraduálne študoval tiež na Centre d’études européennes de l’Institut international d’administration publique v Štrasburgu (2001) a na University of Oxford (20012002).
Profesijná kariéra.
V rokoch 19992003 pracoval na Odbore západnej Európy a severnej Ameriky Ministerstva zahraničných vecí Slovenskej republiky (MZV SR). Od júla 2003 do augusta 2007 bol tretím tajomníkom veľvyslanectva SR v Paríži, kde boli jeho primárnou oblasťou záujmu európske záležitosti.
V rokoch 20072009 pôsobil na MZV SR ako tajomník Sekcie medzinárodných organizácii a rozvojovej pomoci, ktorá bola v roku 2008 pretransformovaná na Sekciu globálnych výziev, ľudských práv, Organizácie Spojených národov a ostatných medzinárodných organizácií. Od júla 2009 do júla 2013 zastával funkciu prvého tajomníka veľvyslanectva SR vo Washingtone, kde sa venoval primárne ekonomickej diplomacii a americko-slovenským obchodným vzťahom.
Od augusta 2013 do augusta 2018 pôsobil v Kancelárii prezidenta SR Andreja Kisku, kde zastával funkciu zástupcu riaditeľa (august 2013jún 2015) a riaditeľa Odboru zahraničnej politiky (júl 2015august 2018, v období júla až septembra 2014 úradujúci riaditeľ odboru). 5. septembra 2018 nastúpil do funkcie mimoriadneho a splnomocneného veľvyslanca SR v Kanade. Vo funkcii skončil 1. júna 2023, kedy ho vo funkcii vymenila Viera Grigová.

</doc>
<doc id="628394" url="https://sk.wikipedia.org/wiki?curid=628394" title="Juraj Zábojník">
Juraj Zábojník

Juraj Zábojník (* 15. júl 1962, Bojnice) je slovenský bezpečnostný analytik, bývalý policajt a podnikateľ. Bol riaditeľom Úradu pre ochranu ústavných činiteľov a diplomatických misií. Presné roky jeho riaditeľského obdobia nie sú verejne špecifikované v dostupných zdrojoch. Začínal ako radový referent a postupne sa vypracoval na riaditeľa úradu, z ktorého odišiel v hodnosti plukovníka v zálohe. V prezidentských voľbách v roku 2019 neúspešne kandidoval na post prezidenta SR.
Životopis.
Detstvo prežil vo Veľkej Lehôtke. V roku 1981 nastúpil na náhradnú vojenskú službu vo Frýdku-Místku a začal štúdium na strednej odbornej škole Ministerstva vnútra SSR v Pezinku. Tú dokončil s maturitou a začal pracovať ako radový referent na Správe ochrany ústavných činiteľov SR. Neskôr sa stal riaditeľom Úradu pre ochrany ústavných činiteľov a diplomatických misií. Z polície odišiel po 17 rokoch v hodnosti plukovníka v zálohe. Uvádza sa ako absolvent Slovenskej technickej univerzity v Bratislave, Ekonomickej univerzity v Bratislave a Trnavskej univerzity v Trnave.
Od roku 1987 je ženatý s Ing. Katarínou Zábojníkovou, rod. Turčekovou.
Kandidatúra na prezidenta SR.
Svoju kandidatúru do prezidentských volieb v roku 2019 oznámil vo februári 2018. 13. augusta 2018 oznámil vyzbieranie dostatočného počtu podpisov na kandidatúru. Občianskych podpisov vyzbieral 28 505.

</doc>
<doc id="628397" url="https://sk.wikipedia.org/wiki?curid=628397" title="Otočný žeriav">
Otočný žeriav

Otočný žeriav je typ žeriava, ktorý prepravuje bremená prevažne otáčaním výložníka okolo zvislej osi. Ak je výložník pevný, manipulačná dráha žeriava je časť kružnice. Ak je výložník sklopný, alebo sa po ňom môže pohybovať žeriavová mačka manipulačný priestor je výsek kruhu, alebo medzikružia.
Druhy otočných žeriavov.
Stožiarové žeriavy.
Tieto žeriavy sa nazývajú aj "Derricky". Nosný stĺp je v spodnej časti osadený guľovou plochou, ktorá umožňuje výkyvy stĺpa. V hornej časti je otočné ložisko s vencom ku ktorému sa prichytáva 4 až 12 kotviacich lán, alebo kotviace vzpery. K spodnej časti nosného stĺpa je sklopne prichytený výložník. Sklopenie sa ovláda lanom pripojeným na druhom konci výložníka, prechádzajúcim cez vrchol nosného stĺpa k bubnu navijaka. Nosný stĺp aj s výložníkom je možné natáčať okolo zvislej osi.
Vežové žeriavy.
Vežové žeriavy majú štíhlu vysokú vežu priečkovej konštrukcie a nastaviteľný výložník s mačkou. tieto žeriavy sa najčastejšie používajú ako stavebné.
Portálové žeriavy.
Niektoré portálové žeriavy majú na portálovom moste uložený otočný žeriav. 
Konzolové žeriavy.
Niektoré konzolové žeriavy, ktoré nemajú pojazd a ich základňa je prichytená k stĺpu, alebo stene haly umožňujú tiež otáčanie výložníka. Ide väčšinou o halové, alebo dielenské žeriavy používané vo výrobe, pri montáži, alebo opravách. Po výložníku sa môže pohybovať visutá mačka.

</doc>
<doc id="628421" url="https://sk.wikipedia.org/wiki?curid=628421" title="Born to Be Alive">
Born to Be Alive

„Born to Be Alive“ je skladba, ktorú zložil francúzsky spevák Patrick Hernandez. Skladba sa stala veľkým hitom a okrem iného dosiahla 1. miesto v americkom rebríčku US Disco Chart. Pôvodne bola koncipovaná ako hard rocková skladba. Vo Francúzsku sa singel stal jedným z najpredávanejších singlov všetkých čias. V Spojených štátoch získal zlatú platňu za predaj viac ako 500 000 kusov.

</doc>
<doc id="628425" url="https://sk.wikipedia.org/wiki?curid=628425" title="Mount Panorama Circuit">
Mount Panorama Circuit

Mount Panorama Circuit je pretekársky okruh, nachádzajúci sa v meste Bathurst (Nový Južný Wales) v Austrálii. Mesto Bathurst sa nachádza približne 200 km západne od Sydney. Nachádza sa na kopci a je známy aj ako "Wahluu". Každý október sa tu konajú známe preteky cestovných automobilov Bathurst 1000 a tiež každý február aj vytrvalostné preteky Bathurst 12 Hour. Okruh je dlhý 6,213 km, pričom po technickej stránke ide o mestský okruh a mimo pretekárskych podujatí ide o bežné cesty s rýchlostnými obmedzeniami.
Pretekať sa na týchto miestach začalo v roku 1906, pričom v polovici roku 1936 sa začal stavať okruh Mount Panorama tak, ako ho dnes poznáme. Prvé podujatie na tomto okruhu bolo 1938 Australian Grand Prix, ktoré vyhral Peter Whitehead.
Okruh je nezvyčajne navrhnutý a jeho prevýšenie je 174 metrov. Okruh sa skladá z týchto častí: The Pit Straight, Hell corner, Mountain Straight, Griffins Bend, The Cutting, Reid Park, Sulman Park, McPhillamy Park, Brock's Skyline, The Esses, Forrest's elbow, Conrod Straight, The Chase a Murray's Corner.
Držiteľom rekordu kola je v súčasnosti Christopher Mies, ktorý okruh zvládol za 1:59.2910 s vozidlom Audi R8 Ultra GT3, počas podujatia 2018 Challenge Bathurst dňa 16. novembra 2018.

</doc>
<doc id="628433" url="https://sk.wikipedia.org/wiki?curid=628433" title="Zoznam častí seriálu Susedia (6. séria)">
Zoznam častí seriálu Susedia (6. séria)

Nasledujúci zoznam je zoznam častí 6. série seriálu Susedia.

</doc>
<doc id="628435" url="https://sk.wikipedia.org/wiki?curid=628435" title="Zoznam diplomatických misií Spojených štátov">
Zoznam diplomatických misií Spojených štátov

Toto je zoznam diplomatických misií Spojených štátov. Spojené štáty majú najväčší počet diplomatických misií spomedzi všetkých štátov sveta.

</doc>
<doc id="628482" url="https://sk.wikipedia.org/wiki?curid=628482" title="Bronchopneumónia">
Bronchopneumónia

Bronchopneumónia je zápalové ochorenie pľúc a priedušiek, najčastejšie spôsobené baktériami. Prebieha spočiatku podobne ako chrípka či iná bežná infekcia dýchacích ciest. Prejavuje sa únavou, malátnosťou či bolesťami svalstva. Potom sa však často objaví horúčka, vykašliavanie hlienu (niekedy aj so stopami krvi) a celková vysilenosť. Liečba nie je vo väčšine prípadov zložitá a je obvykle založená na podávaní antibiotík.
Bronchopneumónia patrí do skupiny pneumónií, čiže zápalov pľúc. Pneumónia je najčastejším ochorením pľúc a ročne postihne stovky miliónov ľudí. Hoci existuje účinná liečba pomocou antibiotík, jej výskyt neklesá a v celosvetovom meradle sú pneumónie treťou najčastejšou príčinou smrti. Bronchopneumónia začína najskôr ako bronchitída (zápal priedušiek), následne dochádza k prestupu infekcie z priedušiek do pľúcnych mechúrikov. Infekcia môže mať pôvod vírusový, bakteriálny, parazitárny i plesňový. Obvyklou cestou vstupu je vdýchnutie, môže sa sem ale dostať aj z iného ložiska v tele krvnou cestou.
Delenie bronchopneumónií.
Bronchopneumónie sa delia podobne ako ostatné zápaly pľúc do niekoľkých skupín, podľa ktorých sa volí liečba a určuje prognóza ochorenia. Najčastejšie sú nozokomiálne a komunitné pneumónie.
Toto delenie je dôležité pri rozhodovaní o liečbe, pretože každá skupina je spôsobená rôznym spektrom mikroorganizmov, na ktoré sa používajú aj rôzne skupiny liekov.
Príznaky bronchopneumónie.
Bronchopneumónie prebiehajú spočiatku ako bežný zápal dýchacích ciest, ktorý je sprevádzaný obvyklými príznakmi ako napr. únavou, zvýšenou teplotou, bolesťami svalstva či vysilenosťou. Akonáhle dôjde k napadnutiu pľúcneho tkaniva a rozvoju bronchopneumónie, objavuje sa náhle vysoká horúčka so zimnicou, vysilenosť, bolesť hlavy a nevoľnosť. Postupne sa rozvíja kašeľ, ktorý je spočiatku suchý a dráždivý, neskôr vlhký s vykašliavaním hlienu. Ďalej sa pridáva dýchavičnosť a bolesť na hrudníku. Pri komplikovanom priebehu sa objavuje zmodranie kože a slizníc, známe ako cyanóza, ktorá je spôsobená nedostatkom kyslíka v krvi.
Pôvodcovia bronchopneumónie.
Spektrum pôvodcov bronchopneumónie je rôznorodé a odlišuje sa podľa vekových skupín. V každej vekovej skupine totiž prevládajú určité druhy. U dojčiat a mladších detí sú často pôvodcami vírusy. U starších detí a mladých dospelých bývajú častým pôvodcom mykoplazmy. Sú to organizmy podobné vírusom aj baktériám a spôsobujú tzv. atypické zápaly, ktoré sú charakteristické tým, že nástup príznakov je pozvoľnejší a kašeľ zostáva suchý a dráždivý. U dospelých spôsobujú pľúcne zápaly najčastejšie baktérie, a to streptokoky, stafylokoky a hemofily. U osôb, ktoré majú zníženú imunitu, ako sú onkologickí pacienti, ľudia s HIV, po transplantáciach, liečení imunosupresívami, sa okrem bežných vírusových a bakteriálnych infekcií vyskytujú infekcie vyvolané kvasinkami rodu Candida, plesňami Pneumocystis carinii či TBC. U starších ľudí, u ľudí s pridruženými chronickými chorobami a u jedincov so zníženou imunitou prebiehajú infekcie ťažšie.
Diagnostika bronchopneumónie.
Pri diagnostike bronchopneumónie najskôr lekár zhotoví röntgenovú snímku pľúc, ktorá odhalí neostro ohraničené tiene v oblasti pľúcnych polí. Nevyhnutné je mikrobiologické vyšetrenie hlienu, spúta alebo výteru z krku. Spútum je hlien vykašľaný z dýchacích ciest a v prípade bronchopneumónie je často zelenej farby či s prímesou krvi. Mikrobiologické vyšetrenie určí pôvodcu ochorenia a umožní podať chorému cielenú liečbu účinnými antibiotikami.
Liečba a prognóza bronchopneumónie.
Pri liečbe bronchopneumónie sa používajú najčastejšie antibiotiká podávané na základe mikrobiologického vyšetrenia a vyšetrenia citlivosti. Doplnkovo možno podať antitusiká, lieky proti suchému a dráždivému kašľu alebo mukolytiká pri vlhkom kašli slúžiace k rozpusteniu hlienu. Dôležitý je dostatočný prísun tekutín, energie a vitamínov. Liečba typickej bronchopneumónie trvá 7-10 dní, atypickej 10-14 dní. U niektorých infekcií spôsobených stafylokokmi a inými mikróbmi aj dlhšie. Vírusové infekcie sa liečia pokojom na lôžku a symptomatickou liečbou.

</doc>
<doc id="628490" url="https://sk.wikipedia.org/wiki?curid=628490" title="Veronika Prušová">
Veronika Prušová

Mgr. Veronika Prušová, rod. Šutková (* 23. apríl 1980, Bratislava) je slovenská novinárka, ktorá pôsobí v redakcii "Denníka N".
Život.
V roku 2005 absolvovala štúdium v odbore žurnalistika na Filozofickej fakulte Univerzity Komenského v Bratislave. Už počas štúdia pracovala v spravodajskej agentúre SITA. Od septembra 2006 do konca októbra 2014 pôsobila v denníku "SME" (jej prvý článok bol publikovaný 22. septembra 2006, posledný 14. decembra 2014). Patrila medzi skupinu novinárov, ktorí opustili redakciu denníka po oznámení, že finančná skupina Penta v októbri 2014 získala podiel vo vydavateľstve Petit Press a sformovali Projekt N, z ktorého v januári 2015 vznikol "Denník N". Prušová sa v redakcii denníka venuje najmä spravodajstvu z oblasti slovenského súdnictva (pozri Sústava súdov Slovenskej republiky) a sekundárne i témam súvisiacim s výchovou detí. Jej prvý článok pre denník bol zverejnený 15. decembra 2014.
Je autorkou knihy "Harabin : Zrodil ho Mečiar, vytiahol Fico, konkuruje Kotlebovi" vydanej 15. februára 2019, v ktorej sa venuje životu a kariére kontroverzného sudcu Štefana Harabina, ministra spravodlivosti v prvej vláde Roberta Fica (20062010) a kandidáta vo voľbe prezidenta Slovenskej republiky v roku 2019. Text je doplnený komentármi politického komentátora Mariána Leška.

</doc>
<doc id="628507" url="https://sk.wikipedia.org/wiki?curid=628507" title="Veľké Slovensko">
Veľké Slovensko

Veľké Slovensko () bola politická koncepcia pripojenia Slovácka a neskôr aj ďalšieho územia východnej Moravy ku Slovenskému štátu. S myšlienkou prišli marginálni východomoravskí iredentisti, podporovaní Slovenským štátom a Nacistickým Nemeckom. Koncepciu však odmietlo Nemecko, ktoré malo svoje vlastné plány pre ponemčenie Slovácka a nehodlalo sa s nikým deliť o strategické územie Moravy, ktoré pre neho predstavovalo most medzi Sliezskom a Východnou markou. K žiadnym územným zmenám preto nedošlo.
Vývoj a zánik.
S myšlienkou anexie Slovácka (Moravského Slovenska) Slovenským štátom prišla ako prvá Moravsko-slovenská spoločnosť a neskôr jej nástupca, organizácia Národopisná Morava. V deň obsadenia zvyšku Česka nemeckou armádou (15. marca 1939) vydal Jan Uprka a učiteľ Josef Vávra v Hroznovej Lhote prehlásenie o príslušnosti Moravských Slovákov k slovenskému národu a suverenite Slovenského štátu (ktorý bol vyhlásený predchádzajúci deň) nad Slováckom. Nasledujúci deň zaslali Jan Uprka, Josef Vávra a Jan Ryba Adolfovi Hitlerovi list so žiadosťou o pripojenie Slovácka k Slovenskému štátu. V apríli 1939 naviac pripravila Národopisná Morava memorandum pre Seyß-Inquarta vo Viedni, kde žiadala spojenie Moravy s Východnou markou.
Národopisnú Moravu a koncept Veľkého Slovenska podporovali vedúci činitelia Slovenského štátu, najmä predseda vlády Vojtech Tuka a minister obrany Ferdinand Čatloš. Major Cyril Hluchý v generálnom štábe slovenskej armády bol poverený úlohami súvisiacimi s pripojením Slovácka ku Slovensku. V Bratislave vznikla s rovnakým účelom „"Vedecká spoločnosť pre zahraničných Slovákov"“. Koncepcia Veľkého Slovenska získavala v programe slovenskej vlády stále širší priestor. Slovenská vláda chcela získať pod svoj vplyv niekoľko sto tisíc obyvateľov Slovácka, o ktorých sa tvrdilo, že sú to Slováci.
Vojtech Tuka v októbri 1940 odovzdal v Berlíne nemeckému ministrovi zahraničných vecí Joachim von Ribbentropovi memorandum pre Adolfa Hitlera s požiadavkou úpravy hraníc medzi Protektorátom Čechy a Morava a Slovenským štátom v prospech Slovenska. Ku Slovensku mala byť pripojená oblasť s mestami Hodonín, Kyjov, Strážnice, Veselí nad Moravou, Uherský Brod, Uherské Hradiště, Otrokovice, Zlín, Hranice, Valašské Meziříčí a Vsetín.
Nemecko na žiadosť neodpovedalo, Slovenský štát ju preto v roku 1941 opakoval, tentoraz však s ešte väčšími územnými nárokmi, opäť presahujúcimi územia Slovácka.
Nemecko po urgencii slovenské územné požiadavky kompletne odmietlo – malo vlastný plán ponemčenia Slovácka prostredníctvom nemeckých jazykových ostrovov. Nemecko navyše východomoravských iredentistov využívalo len k narušeniu českej jednoty (do škôl v Slovácku bolo namiesto spisovnej češtiny zavádzané slovácke nárečie, českí starostovia boli vytláčaní zo svojich funkcií) a oproti spolupráci s nimi dávalo prednosť zabezpečeniu pokoja v Protektoráte prostredníctvom spolupráce s vládou protektorátu. Samotná Národopisná Morava podľa správy nemeckých okupačných úradov v Brne zo septembra 1939 svoj iredentistický program opustila a jej cieľom bolo už nie spojenie so Slovenským štátom, ale vlastná pronemecká politická koncepcia.

</doc>
<doc id="628508" url="https://sk.wikipedia.org/wiki?curid=628508" title="AGC 480066">
AGC 480066



</doc>
<doc id="628518" url="https://sk.wikipedia.org/wiki?curid=628518" title="Betty White">
Betty White



</doc>
<doc id="628521" url="https://sk.wikipedia.org/wiki?curid=628521" title="Tetrametylsilán">
Tetrametylsilán

Tetrametylsilán (skrátene TMS) je organokovová zlúčenina kremíku. Ide tu o jednu z najjednoduchších organických zlúčenín kremíku. Podobne ako ostatné silány, má molekulovú štruktúru štvorstenu.
Pripravuje sa ako vedľajší produkt výroby metylchlórsilánov - SiClx(CH3)4−x, ktoré sa pripravujú pomocou Müller-Rochowej syntézy, reakciou chlórmetánu s kremíkom.
Význam pri NMR spektroskopii.
Pri NMR spektroskopii sa tetrametylsilán často používa ako kalibračný štandard pre protónovú, 13C, 29Si NMR spektroskopiu. Pokiaľ je skúmaná látka rozpustená vo vode (s ktorou je TMS nemiešateľný), nahradzujeme ho pomocou DDS - sulfónovej kyseliny odvodenej od tetrametylsilánu.
Pri 1H NMR spektroskopii kvôli svojim 12 vodíkom, ktoré sú chemicky ekvivalentné vytvára singlet. Podľa chemického posunu TMS sa určujú ostatné chemické posuny. V spektre 13C NMR spektroskopie, kvôli svojim chemicky ekvivalentným uhlíkom takisto vytvára singlet podľa ktorého sa určujú ostatné chemické posuny.
Pri niektorých spektroskopiách sa používajú rozpúšťadlá bez TMS. V tomto prípade sa pri protónovej spektroskopii na kalibráciu použije zvyšok 1H v deuterovanom rozpúšťadle (napr. približne 0,001% chloroformu v deuterochloroforme), keďže pri tomto druhu NMR spektroskopie nevytvára deutérium žiadny signál, chemický posun ostatných látok sa dá odvodiť signálov zvyškov nedeuterovaného rozpúšťadla. Pri 13C NMR spektroskopii sa chemický posun ostatných látok odvodiť signálu deuterovaného rozpúšťadla, napríklad pri deuterochloroforme od tripletu s rovnakou výškou na 77 ppm.

</doc>
<doc id="628522" url="https://sk.wikipedia.org/wiki?curid=628522" title="Deuterochloroform">
Deuterochloroform



</doc>
<doc id="628524" url="https://sk.wikipedia.org/wiki?curid=628524" title="The Gang">
The Gang

The Gang je päťčlenná hardrocková kapela z Bratislavy.
História.
The Gang je hard rocková kapela z Bratislavy, ktorú v roku 2013 založili dvaja bratia, bubeník Marek Kudzbel a basgitarista Tomáš Kudzbel. O rok neskôr sa k nim pripojil klasicky vyučený klávesák Igor Mikluššák. Gitaristom sa v roku 2016 stal známy slovenský gitarista Vadim Bušovský a hlavný spev prebrala mladá speváčka Dorota Dutková, ktorej hlas zaujal porotcov v súťaži kapiel "Rocková maturita 2016", kde kapela vybojovala tretie miesto.
Prvým úspechom kapely bolo vydanie rovnomenného debutového albumu koncom roka 2017. Album získal kladné hodnotenia nie len doma ale aj v zahraničí. Kapela si ďalej začala získavať svojich fanúšikov na Slovensku, v Rakúsku a v Česku, kde sa premiérovo predstavila účasťou v medzinárodnej súťaži kapiel Líheň 2018, kde dosiahla druhé miesto. Kapela vystúpila na viacerých festivaloch, napr. Topfest či Tanec Slnka na Slovensku, na Dočesnej v Čechách a na Rock Rodaun v Rakúsku. Tiež vystúpila aj v legendárnej pražskej Lucerne v rámci Česko-slovenského beat festivalu. Zatiaľ najväčším úspechom kapely je získanie dvoch ocenení: „Kapela roka 2018“ v CzechParáde na TV Rebel a „Album roka 2018“ udelený Zväzom autorov a interpretov za debutový album. Kapela bola na základe toho pozvaná do televíznej relácie Neskoro večer. Po odchode speváčky Doroty v roku 2020 kapela pokračovala v tvorbe nového materiálu. Napokon v roku 2024 post speváčky prebrala Jana Čonková. a v septembri 2025 kapela vydáva svoj tretí štúdiový album s novou speváčkou "In Rock We Trust".
Štýlom kapely je zmes hardrockových koreňov, kombinovaná s moderným zvukom a čírou energiou, čo vytvára výbušný, intenzívny a dynamický zvuk. Kapela nasleduje dedičstvo hardrockových legiend 20. storočia.

</doc>
<doc id="628525" url="https://sk.wikipedia.org/wiki?curid=628525" title="Northrop Grumman MQ-8 Fire Scout">
Northrop Grumman MQ-8 Fire Scout

Northrop Grumman MQ-8 Fire Scout je bezpilotný vrtuľník, ktorý bol vyvinutý pre ozbrojené sily Spojených štátov. Je určený na spravodajstvo, hliadkovanie, prieskum a označovanie pozemných cieľov laserom. Fire Scout je schopný operovať nielen z pozemných základní, ale aj palúb vojenských lodí.
Spojené štáty prevádzkujú dva základné typy týchto bezpilotných vrtuľníkov. Menší MQ-8B, ktorý je nasadený na viacerých amerických fregatách a pobrežných bojových lodiach. A väčší MQ-8C, ktorý je bezpilotným vrtuľníkom novej generácie, postavenom na báze Bell 407.
Vznik a vývoj.
RQ-8/MQ-8 vznikol na základe požiadavky amerického námorníctva, ktoré potrebovalo nahradiť svoje staršie systémy RQ-2 Pioneer. Dôvodom nebol len fakt, že bezpilotné lietadlá boli čoraz viac využívané naprieč celými americkými ozbrojenými silami, ale naviac s nimi počítala aj nová doktrína amerického námorníctva. US Navy požadovalo bezposádkové lietadlo modernej konštrukcie, ktorý akčný rádius do a letovú vytrvalosť minimálne 3 hodiny. Zároveň malo byť schopné uniesť náklad až do a operovať z paluby plavidiel amerického námorníctva.
Niekoľko amerických firiem predložilo svoje návrhy, z ktorých nakoniec zvíťazil ten od spoločnosti Schweizer. Táto firma prišla s upravenou verziou ľahkého komerčného vrtuľníka Schweizer 330. Tento vrtuľník prešiel značnými úpravami a ako bezpilotný prostriedok dostal označenie RQ-8 Fire Scout. Prvý let RQ-8 sa uskutočnil v januári 2000 a počiatočný model bol pomenovaný "RQ-8A". Primárnym dodávateľom dátového spojenia, používaného aj v bezpilotnom lietadle RQ-4 Global Hawk, sa stala spoločnosť Northrop Grumman.
Napriek sľubným výkonom, RQ-8A nespĺňal úplne požiadavky amerického námorníctva. Zatiaľ čo záujem námorníctva o tento bezpilotný vrtuľník klesal, americká armáda mala na jeho vývoji záujem a v roku 2003 vznikla vylepšená verzia "RQ-8B". Označenie nového systému sa v roku 2006 zmenilo na "MQ-8B". Americká armáda následne uzavrela zmluvu na niekoľko vrtuľníkov na otestovanie ich životaschopnosti na bojisku. 
Hoci si americká armáda po otestovaní Fire Scoutu uvedomila, že jej potrebám viac vyhovuje rodina bezpilotných lietadiel RQ-7 Shadow a program MQ-8B zrušila, tak americké námorníctvo opätovne prejavilo záujem o tento typ bezposádkového vrtuľníku. V máji 2007 sa začala malosériová výroba, v rámci ktorej sa vyrobilo 9 vrtuľníkov MQ-8B pre US Navy. Operačné testovanie MQ-8B bolo spustené v roku 2009 a na jeseň tohto istého roku dosiahol vrtuľník počiatočné operačné spôsobilosti.
V roku 2009 hľadalo americké námorníctvo a námorná pechota bezpilotný vrtuľník, určený na prepravu zásob. Vzhľadom na to, že ani maximálne výkony MQ-8B nespĺňali stanovené požiadavky, do užšej súťaže sa dostali len projekty Boeing A160 Hummingbird a Kaman/Lockheed Martin K-Max. Preto firma Northrop Grumman ohlásila v máji 2010 svoje plány na vývoj nového autonómneho vrtuľníka postaveného na základe Bell 407. Tento program bol nazvaný Fire-X a sľuboval, že nový bezpilotný vrtuľník unesie 1450kg nákladu.
V apríli 2012 získal Northrop od námorníctva zákazku v hodnote 262.3 milióna dolárov na vývoj tohto vrtuľníka, ktorý dostal označenie MQ-8C. V tejto sume boli zahrnuté náklady na postavenie dvoch prototypov a na výrobu šiestich predsériových kusov, ktoré mali byť hotové do 26 mesiacov. 
Prvý prototyp MQ-8C Fire Scout bol námorníctvu dodaný začiatkom júla 2013 a prvý let absolvoval 31. októbra toho istého roku. Vrtuľník vzlietol zo základne Ventura County a vo vzduchu strávil 7 minút. Dňa 16. decembra 2014 začalo testovanie na palube torpédoborca Jason Dunham. Počas nasledujúcich troch dní uskutočnil vrtuľník 32 vzletov a pristátí.
Prvý presériový MQ-8C získalo námorníctvo v decembri 2014. Jeho letové skúšky skončili 29. apríla 2015, pričom vrtuľník uskutočnil 327 letov a strávil vo vzduchu 450 hodín.
Konštrukcia.
MQ-8B.
Základ MQ-8B tvorí osvedčená konštrukcia ahkého komerčného vrtuľníka Schweizer 330. Výhodou tejto komerčne dostupnej konštrukcie je, že spoločnosť Schweizer má vytvorenú podpornú infraštruktúru a dodávateľský reťazec náhradných dielov po celom svete.
Vrtuľník má dĺžku a výšku . Priemer štvorlistého rotoru dosahuje . Maximálna vzletová hmotnosť stroja je takmer . Letová vytrvalosť MQ-8B s užitočným zaťažením je 5,5 hodiny. Maximálny dolet dronu je , pričom jeho akčný rádius dosahuje .
MQ-8C.
MQ-8C je bezpilotným vrtuľníkom novej generácie, postavenom na báze Bell 407. Vďaka motoru Rolls-Royce 250-C47B s výkonom 606 kW dokáže letieť rýchlosťou až /h. Jeho dostup je a letová vytrvalosť 15 hodín. Maximálne užitočné zaťaženie vrtuľníka je .
MQ-8C môže niesť širokú škálu vybavenia vrátane laserového diaľkomera, komunikačného relé a automatického identifikačného systému (AIS). Štandardom je elektrooptický/infračervený senzor, ktorý generuje plnohodnotné video a poskytuje zvýšené situačné povedomie aj v slabých svetelných podmienkach. V prípade potreby môže byť vrtuľník vybavený námorným radarom a detektorom mín COBRA.
Používatelia.
 USA
US Navy - k februáru 2019 disponovalo 27 MQ-8B a 17 MQ-8C (táto verzia však stále podstupuje letové skúšky a nebola zatiaľ zavedená do služby).

</doc>
<doc id="628526" url="https://sk.wikipedia.org/wiki?curid=628526" title="Norwegian Air Sweden">
Norwegian Air Sweden

Norwegian Air Sweden AB je letecká spoločnosť vo Švédsku. Vytvorená 20. novembra 2018 prevádzkuje Boeing 737 MAX 8 s pravidelnými službami z letiska Štokholm-Arlanda. Všetky lietadlá sú registrované vo Švédsku.

</doc>
<doc id="628527" url="https://sk.wikipedia.org/wiki?curid=628527" title="NSE">
NSE



</doc>
<doc id="628529" url="https://sk.wikipedia.org/wiki?curid=628529" title="INSIDE">
INSIDE

INSIDE je slovenská hard rocková kapela založená v roku 2012.
Kapela vydala doposial štyri štúdiové albumy "V tieni mesiaca" a "Na vlnách, Čas a Cesta ku hviezdam", Kapela má na konte viaceré úspechy ako napríklad „Skokan roka“ od slovenského rádia Anténa Rock, alebo prvé miesto v celoslovenskej súťaži kapiel Slovenská hudobná liga. 

</doc>
<doc id="628531" url="https://sk.wikipedia.org/wiki?curid=628531" title="Peter Gregor">
Peter Gregor

Peter Gregor (* 27. február 1944, Prešov – † 11. marec 2014, Bratislava) bol slovenský básnik, prozaik, dramatik a autor rozhlasových hier.
Život.
Peter Gregor sa narodil v úradníckej rodine. Základnú a strednú školu vyštudoval v Bratislave. V roku 1967 doštudoval na Filozofickej fakulte Univerzity Komenského v Bratislave odbor slovenčina-španielčina. V rokoch 19671969 pracoval ako redaktor Česko-slovenského rozhlasu, v rokoch 19701971 ako redaktor Česko-slovenskej televízie v Bratislave a v rokoch 19711983 ako redaktor časopisu Osvetová práca. Následne žil a tvoril v Bratislave ako spisovateľ v slobodnom povolaní.

</doc>
<doc id="628536" url="https://sk.wikipedia.org/wiki?curid=628536" title="Athanodóros z Rodosu">
Athanodóros z Rodosu

Athanodóros ("Athanodóros") bol grécky sochár v 1. storočí pred Kr.
Athanodóros, syn a žiak sochára Agésandra z ostrova Rodos, tvoril v 2. polovici 1. stor. pred Kr. Známe sú jeho signatúry z podstavcov sôch, objavené v archeologických lokalitách mesta Lindos na ostrove Rodos, kárskeho mesta Loryma, v rímskych obciach Antium a Capri a v rímskom predmestí Ostia. 
Athanodóros sa podpísal i na podstavec sochy, nájdenom v Lindose, datovanom do roku 42 pred Kr., ktorý bol podľa nápisu základňou sochy venovanej bohom významnými osobami (správcami svätýň, kňazmi atď) mesta Lindos:
- text v starogréčtine
Athanodórovi sa pripisuje spoluautorstvo (originálu) sochárskych diel súsoší Skylly a Charybdy, Oslepenie Polyféma a sochárskeho veľdiela mramorového súsošia "Laokoón a jeho synovia". Fragmenty zo súsošia Skylly a Charybdy a súsošia Oslepenia Polyféma sa našli v roku 1957 v tzv. Tibériovej jaskyni pri dedine Sperlonge juhovýchodne od Ríma. Ako ich autori sú spolu s ním uvedení jeho otec Agésandros a Polydóros. V tejto jaskyni s umelým bazénom vytesanej do skaly sa našli aj zvyšky iných súsoší, ktoré kedysi jaskyňu zdobili, napr. Menelaos a Patroklos a iné výjavy z Odysey. Ich datovanie je sporné.
Súsošie Laokoóna a jeho synov objavili v roku 1506 v zrúcaninách Titových kúpeľov v Ríme (pri kopaní základov stavby na Esquilínskom návrší), kde ho už obdivoval rímsky spisovateľ Plínius. Athanodóros vytvoril toto dielo v spolupráci so svojim otcom Agésandrom a Polydórom okolo roku 25 pred Kr. (existuje niekoľko rôznych datovaní tohto súsošia) Už v staroveku sa tomuto dielu pripisovalo prvenstvo pred všetkými maľbami a sochami (podľa znalca umenia Winckelmanna v dejinách nebolo vytvorené nič, čo by sa s ním dalo porovnať). V Laokoóntovom súsoší (vysokom 1,84 m) je vystupňovaný divadelný efekt ľudského tela. Fyzická bolesť zo smrtiaceho zovretia hadov, poslaných Apolónom, sa spája s nesmiernym utrpením, ktoré prežíva trójsky kňaz Laokoón pri pohľade na smrť svojich synov. Všetky telá sa zvíjajú v zovretí dvoch hadov. Otec napína hrudník a pod kožou sa mu črtajú výrazné svaly a žily. Zúfalé napätie tvárí, strapaté vlasy a skrútené telá vytvárajú z tohto súsošia celkom určite jedno z najveľkolepejších diel antického sochárstva.
Súsošie bolo po objave značne poškodené a niektoré časti chýbali, preto pápež Július II. požiadal Michelangela, aby ho doplnil. Odmietol to, lebo vraj nemá na to dostatočné schopnosti. Neskôr sa na to aj napriek tomu niekto podujal (pravdepodobne Michelangelov žiak), ale správa Vatikánskeho múzea tieto úpravy dala aj tak odstrániť. O tom, kto, kedy a kde originál tohto diela zhotovil, sa mnoho popísalo. Znalci sa dnes prikláňajú k tomu, že bolo zhotovené na ostrove Rodos a do Ríma sa dostalo začiatkom druhej štvrtiny 1. stor. pred Kr., keď ho rodský senát venoval cisárovi Tibériovi na znak svojho podriadenia sa Rímu. To, že ho zhotovili sochári Athanodóros, Agésandros a Polydóros, ako to píše Plínius, potvrdil aj nápis, ktorý našli v roku 1957 na zlomku z asi dvakrát väčšej sochy Laokoónta v talianskej Sperlonge. 
- text v starogréčtine- "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."

</doc>
<doc id="628537" url="https://sk.wikipedia.org/wiki?curid=628537" title="Astronomické súradnicové systémy">
Astronomické súradnicové systémy

Astronomický systém súradníc je v astronómii systém určujúci polohu nebeských objektov: satelitov, planét, hviezd, galaxii atď. Systémy súradníc môžu určiť polohu objektu v trojrozmernom priestore alebo vykresliť len jeho smer na nebeskej sfére, ak je vzdialenosť objektu neznáma alebo triviálna.
Súradnicové systémy sú implementované v sférických alebo karteziánskych súradniciach. Sférické súradnice premietané na nebeskú sféru sú analogické geografickému súradnicovému systému, ktorý sa používa na povrchu Zeme. Tieto sa líšia vo výbere základnej roviny, ktorá rozdeľuje nebeskú guľu na dve rovnaké hemisféry pozdĺž veľkého kruhu. Karteziánske súradnice vo vhodných jednotkách sú ekvivalent sférických súradníc s rovnakou základnou rovinou (x, y) a primárnym smerom (x osi). Súradnicový systém je pomenovaný podľa výberu základnej roviny.
Súradnicové systémy.
Nasledujúca tabuľka uvádza spoločné súradnicové systémy, ktoré používa astronomická komunita. Základná rovina rozdeľuje nebeskú sféru na dve rovnaké hemisféry a definuje základňu pre súradnice, podobne ako rovník v geografickom súradnicovom systéme. Póly sú umiestnené k základnej rovine ± 90°. Primárnym smerom je východiskový bod dĺžkových súradníc (longitude). Stredový bod, centrum, je „stred nebeskej sféry“, hoci definícia nebeskej sféry je nejednoznačná k definícii jej stredového bodu.
Horizontálny systém.
Horizontálny systém alebo systém azimutu a výšky je založený na pozícii pozorovateľa na Zemi, ktorá sa otáča okolo svojej vlastnej osi jedenkrát počas jedného hviezdneho dňa (23 hodín, 56 minút a 4.091 sekúnd) vo vzťahu k hviezdnemu pozadiu. Umiestnenie nebeského objektu v horizontálnom systéme sa mení s časom. Je užitočným súradnicovým systémom na lokalizáciu a sledovanie objektov pre pozorovateľov na Zemi. Je založený na pozícii hviezd vzhľadom na horizont pozorovateľa.
Rovníkový systém, ekvatoriálny systém.
Rovníkový súradnicový systém alebo ekvatoriálny systém je systém sústredený do stredu Zeme, s orientáciou voči nebeským pólom a jarnej rovnodennosti. Súradnice sú založené na umiestnení hviezd v porovnaní s rovníkom Zeme premietnuté do nekonečnej vzdialenosti. Moderné mapy hviezd takmer výlučne používajú rovníkové súradnice.
Rovníkový súradnicový systém je súradnicovým systémom pre väčšinu profesionálnych a amatérskych astronómov, ktorí majú rovníkovú montáž astronomického ďalekohľadu. Montáž pohonom rovníkovej osi sleduje pohyb oblohy.
Pre voľbu pólu a rovníka sa používajú staršie B1950 a moderné systémy J2000, ale môže sa použiť aj pól a rovník „k dátumu“, ktorý je vhodný pre daný dátum, napríklad keď sa meria poloha planéty alebo kozmického telesa. Existujú aj ďalšie delenie na súradnice „stredného dátumu“, ktoré priemerne vynechávajú alebo ignorujú nutáciu, a „true date“, ktoré zahŕňajú nutáciu.
Ekliptikálny systém.
Pre ekliptikálny systém základnou rovinou je rovina obežnej dráhy Zeme, nazývaná ekliptická rovina. Existujú dve hlavné varianty systému ekliptických súradníc: geocentrické ekliptické súradnice sústredené na Zemi a heliocentrické ekliptické súradnice sústredené na stred hmotnosti solárneho systému.
Geocentrický ekliptický systém bol hlavným súradnicovým systémom starovekej astronómie a je stále užitočný na výpočet zjavných pohybov Slnka, Mesiaca a planét.
Héliocentrický ekliptický systém opisuje orbitálny pohyb planét okolo Slnka a zameriava sa na barycenter slnečnej sústavy (tj. veľmi blízko k stredu Slnka). Systém sa primárne používa na výpočet pozícií planét a iných telies slnečnej sústavy, ako aj na definovanie ich orbitálnych prvkov.
Galaktický systém.
Galaktický súradnicový systém používa približnú rovinu našej galaxie ako svoju základnú rovinu. Slnečná sústava je stále stredom súradnicového systému a nulový bod je definovaný ako smer k galaktickému stredu. Galaktická zemepisná šírka sa podobá výške nad galaktickou rovinou a galaktická zemepisná dĺžka určuje smer vzhľadom na stred galaxie.
Supergalaktický systém.
Systém supergalaktických súradníc zodpovedá základnej rovine, ktorá obsahuje nadpriemerný počet miestnych galaxií na oblohe, ako je vidieť na Zemi.

</doc>
<doc id="628539" url="https://sk.wikipedia.org/wiki?curid=628539" title="Chlórmetán">
Chlórmetán

Chlórmetán (taktiež: metylchlorid, monochlórmetán; technické označenie: R-40, Chladivo R-40) je bezfarebná plynná organická zlúčenina mierne sladkastej vône. Jedná sa o najjednoduchší halogénalkán. V minulosti sa používal ako chladivo, kvôli svojej vysokej horľavosti a obavách o jeho toxicite sa však na tieto účely už nepoužíva. Chlórmetán je taktiež súčasť cigaretového dymu.
Výroba.
Prvýkrát ho pripravili francúzsky chemici Jean Baptiste André Dumas a Eugène Péligot pomocou reakciou medzi kyselinou sírovou, metanolom a chloridom sodným. Väčšina chlórmetánu sa vyrába metódou podobnou akou bol pripravený prvýkrát, až na to že kyselina sírová a chlorid sodný boli nahradené za plynný chlorovodík, reakcia teda prebieha podľa nasledovnej rovnice:
CH3OH + HCl → CH3Cl + H2O
Prakticky príprava prebieha pomocou jedného z dvoch spôsobov. Buď pomocou prebublávania plynného chlorovodíku cez variaci sa metanol s alebo bez ZnCl2, ktorý slúži ako katalyzátor, alebo prechodom zmesi chlorovodíku a výparov metanolu cez Al2O3, ktorý slúži ako katalyzátor pri teplote 350°C.
Takisto sa menšie množstvo pripravuje pomocou inej reakcie, kde reaguje priamo metán a chlór pri teplotách vyšších ako 400°C. Pri tejto reakcii však vznikajú aj viacnásobne chlórované vedľajšie produkty ako dichlórmetán, trichlórmetán a tetrachlórmetán a preto sa zväčša používa len v prípade, že je treba vyrobiť aj tieto látky. Pri takomto spôsobe výroby prebiehajú nasledovné reakcie:
Chlórmetán vzniká pri prvej (vyznačenej) reakcii.
Využitie.
Chlórmetán sa niekedy používal ako chladivo, kvôli svojej toxicite a horľavosti sa však na tieto účely už nepoužíva. Niekedy sa takisto používal na výrobu tetrametylolova, ktoré sa ako alternatíva k tetraetylolovu používalo ako prímes do benzínu proti detonačnému spaľovaniu. Dnes sa najčastejšie používa ako prekurzor pri výrobe silikónu a takisto ako rozpúšťadlo v ropných rafinériách a ako rozpúšťadlo pri výrobe butylových gúm. V organickej chémii sa využíva ako metylačné a chloračné činidlo. Okrem toho sa používa ako katalyzátor pri nízkoteplotných polymerizáciách, ako tekutina v teplomerných a termostatických zariadeniach a taktiež ako herbicíd.
Toxikologické informácie a bezpečnosť.
Príznaky a známky otravy:
Vystavenie sa chlórmetánu môže vyvolať závrate, zmätenosť, problémy s rozprávaním a/alebo s chôdzou. Môže takisto spôsobiť ťažkosti s dýchaním. Pri vyšších koncentráciách spôsobuje paralýzu až kómu. V prípade požitia spôsobuje nevoľnosť až zvracanie. V prípade kontaktu kože so stlačeným chlórmetánom, môže dôjsť k omrzlinám. Pokiaľ sa chlórmetán dostane do očí, spôsobí rozmazané videnie a rozšírené zreničky, ktoré na svetlo reagujú len pomaly.
Dlhodobé vystavovanie sa chlórmetánu bolo spojené s vrodenými vadami u myší. U ľudí je pravdepodobné, že dlhodobé vystavovanie sa chlórmetánu v čase tehotenstva môže viesť k deformáciám chrbtice, panvy a dolných končatín plodu.

</doc>
<doc id="628540" url="https://sk.wikipedia.org/wiki?curid=628540" title="Frederik Magle">
Frederik Magle

Frederik Reesen Magle (* 17. apríl 1977, Stubbekøbing, Dánsko) je dánsky hudobný skladateľ, organista a klavirista.
Život.
Frederik Magle začal komponovať piesne na klavíri v piatich rokoch. Okrem klasickej hudby zložil tiež jazzové, rockové, elektronické a hip-hopové piesne. V televízii sa prvýkrát objavil už v deviatich rokoch. Prvé verejné vystúpenie mal 7. apríla 1985 v Stubbekøbingskom kostole. Magle bol súkromným študentom Leifa Thyboa (teória hudby) a Iba Bindela (organ) od svojich šiestich rokov. V šestnástich rokoch bol prijatý na Kráľovskú dánsku hudobnú akadémiu, kde ho učil Yngve Jan Trede, ale po jeden a pol roku sa rozhodol opustiť akadémiu, pretože nemohol študovať konzervatórium a zároveň komponovať hudbu. V roku 1994 ako organový sólista vyhral dánske kvalifikačné kolá a národné finále súťaže Eurovízia mladých hudobníkov ("Eurovision Young Musicians"). Bol jedným z ôsmich víťazov dvadsiatychštyroch národných súťaží, ktoré boli vybrané na Európske finále vo Filharmonickej koncertnej hale vo Varšave v Poľsku 14. júna 1994, kde sa ale neumiestnil v prvých troch miestach.

</doc>
<doc id="628544" url="https://sk.wikipedia.org/wiki?curid=628544" title="Exapla">
Exapla



</doc>
<doc id="628547" url="https://sk.wikipedia.org/wiki?curid=628547" title="Smernica Európskeho parlamentu a Rady 2004/39/ES">
Smernica Európskeho parlamentu a Rady 2004/39/ES

Smernica Európskeho parlamentu a Rady 2004/39/ES, známa aj ako MiFID (skratka z anglického Markets in Financial Instruments Directive), je európska smernica, ktorá harmonizuje a vytvára spoločné regulácie pre investičné služby v Európskom hospodárskom priestore (zahŕňa 28 členských štátov Európskej únie, Island, Nórsko a Lichtenštajnsko). Cieľom smernice je najmä zvýšiť konkurencieschopnosť a ochranu investorov v investičných službách.
Po prvotnej implementácii tejto smernice mal byť MiFID prehodnotený a následne upravený. Po diskusiách v apríli 2014, Európsky parlament schválil MiFID II, upravenú verziu originálnej smernice a taktiež reguláciu spojenú s ňou, MiFIR. Nová smernica a regulácie zahŕňajú menej výnimiek a zahrňujú väčšie množstvo spoločností a finančných produktov. MiFID II a MiFIR sú platné od tretieho januára 2018.

</doc>
<doc id="628548" url="https://sk.wikipedia.org/wiki?curid=628548" title="Urbex">
Urbex



</doc>
<doc id="628549" url="https://sk.wikipedia.org/wiki?curid=628549" title="Asópodóros z Argu">
Asópodóros z Argu

Asópodóros ("Asópodóros") bol grécky sochár v 5. storočí pred Kr. 
Asópodóros, sochár (bronziar) z Argu, tvoril v prvých desaťročiach 5. stor. pred Kr. Známa je jeho signatúra na jednom bloku z podstavca (na prvom bloku zľava), ktorý bol súčasťou základne zo súsošia (alebo niekoľkých sôch) objavenej pri juhovýchodnom rohu Diovho chrámu v Olympii. Táto základňa pôvodne pozostávala z troch vrstiev. Spodnú a strednú časť z tufu pokrýval podstavec z parského mramoru (z piatich blokov), 3,905 m dlhý, 0,32 m vysoký a 0,96 m široký. Podľa nápisov (dnes už značne poškodených), zaznamenaných na troch miestach prednej strany podstavca, bol kedysi základňou sochárskych diel, ktoré boli votívnymi darmi Diovi od istého "Praxitela" (v roku 485 pred Kr. zrejme spolu s Glaukom odišiel z Kamariny):
- epigram v starogréčtine
Na pôvodných sochárskych prácach týchto diel spolu s Asópodórom pracovali aj sochári (bronziari) Atótos, Argeiadas a Athanodóros.Nápisy na podstavci sú datované do prelomu 6. a 5. stor. pred Kr., to aj preto, lebo Kamarina bola okolo roku 485 pred Kr. na rozkaz tyrana Gelóna zničená (nápisy sa teda museli vytesať ešte pred touto udalosťou).
Staroveký rímsky historik Plínius uvádza, že Asópodóros bol žiakom sochárskeho majstra Polykleita, ktorý pôsobil počas 90. olympiády (t. j. v rokoch 420 až 416 pred Kr. Zrejme sa tu Plínius pomýlil, alebo tu ide o rovnomenného umelca, ktorý bol možno jeho potomkom.

</doc>
<doc id="628554" url="https://sk.wikipedia.org/wiki?curid=628554" title="Emmanuel Schikaneder">
Emmanuel Schikaneder

Emanuel Schikaneder, vlastným menom Johann Joseph Schickeneder, (* 1. september 1751, Straubing, Bavorsko† 21. september 1812, Viedeň, Rakúske cisárstvo) bol rakúsky divadelný herec, spevák, režisér a básnik.
Životopis.
Roku 1773 sa stal členom kočovnej divadelnej spoločnosti. Jeho divadlo prišlo roku 1780 do Salzburgu, kde sa poprvýkrát stretol s Leopoldom Mozartom i jeho synom Wolfgangom.
V roku 1777 sa oženil s Eleonorou Arthovou. V roku 1785 hral v Kärntnertorskom divadle ("Divadlo pri Korutánskej bráne") a zároveň vo vtedajšom cisárskom divadle. Cisár Jozef II. mu neskôr zakázal hrať v Kärntnertore, a tak v roku 1787 odišiel do Regensburgu. V roku 1789 sa však opäť vrátil do Salzburgu. v roku 1791 účinkoval v opere Čarovná flauta od Mozarta, stvárňoval rolu Papagena.
V roku 1801 bolo jeho divadlo zatvorené a preto začal pôsobiť v Theater an der Wien. Tam účinkoval v opere "Alexander". Pri predstaveniach dával dôraz na nákladnú výpravu a efekty.
V divadle pôsobil až do roku 1804. Potom pôsobil v Brne a Steyri. Počas napoleonských vojen postupne skrachoval a svoj život dožil vo Viedni.

</doc>
<doc id="628556" url="https://sk.wikipedia.org/wiki?curid=628556" title="Edward Idris Cassidy">
Edward Idris Cassidy

Edward Idris Cassidy (* 5. júl 1924, Sydney, Austrália – † 10. apríl 2021, Newcastle, Nový Južný Wales, Austrália) bol austrálsky kardinál, emeritný predseda Pápežskej rady pre napomáhanie jednoty kresťanov a Komisie pre náboženské vzťahy so židmi.
Životopis.
Narodil sa do rodiny s komplikovanými vzťahmi. Po narodení mladšieho brata jeho matka opustila otca a zverila ho starostlivosti starých rodičov. Najprv bol pokrstený ako anglikán, neskôr ho dala stará mama prekrstiť na katolíka. Po smrti starého otca prežívala rodina finančné problémy, preto nedokončil strednú školu a začal pracovať ako úradník. V roku 1943 bol na zásah arcibiskupa Sydney Gilroya prijatý do kňazského seminára. 23. júla 1949 ho Norman Thomas Gilroy, arcibiskup Sydney a kardinál vysvätil za kňaza. Po vysviacke požiadal o presunutie do diecézy Wagga Wagga, kde pastoračne pôsobil v malej farnosti Yenda. Miestny biskup ho v roku 1952 vyslal na štúdiá na Pápežskú lateránsku univerzitu v Ríme, kde získal o tri roky neskôr doktorát z kanonického práva. Popri tom od roku 1953 študoval na Pápežskej diplomatickej akadémii. Po ukončení štúdií vstúpil v roku 1955 do diplomatických služieb Svätej stolice. Ako diplomat začínal na pronunciatúre v Indii, kde pracoval ako atašé v rokoch 19551962. V rokoch 19621967 pracoval ako audítor na nunciatúre v Írsku. Do roku 1970 pracoval ako radca na nunciatúrach v Salvádore a v Argentíne.
Arcibiskup a kardinál.
V roku 1970 ho pápež Pavol VI. vymenoval za titulárneho arcibiskupa Amanzie a apoštolského pronuncia v Čínskej republike (Taiwan). Biskupskú vysviacku mu v Ríme udelil štátny sekretár Vatikánu kardinál Jean-Marie Villot. Spolusvätiteľmi boli substitút Štátneho sekretariátu arcibiskup Giovanni Benelli a arcibiskup Adelaide Matthew Beovich. V roku 1973 bol menovaný za apoštolského pronuncia v Bangladéši, v roku 1979 za apoštolského delegáta v Lesothu a Juhoafrickej republike a napokon v roku 1984 za apoštolského pronuncia v Holandsku. 23. marca 1988 bol menovaný za substitúta Štátneho sekretariátu Svätej stolice. 12. decembra 1989 sa stal predsedom Pápežskej rady pre napomáhanie jednoty kresťanov.
Pápež Ján Pavol II. ho menoval za kardinála s titulárnym kostolom S. Maria in Via Lata 28. júna 1991. Počas svojho pôsobenia v tejto funkcii zastupoval pápeža na mnohých podujatiach a bol jeho vyslancom pri mnohých príležitostiach, napr. ako legát v Ukrajine v roku 1996 alebo vyslanec pri oslavách tisícročia kresťanstva na Islande v roku 2000. V roku 1999 požiadal o uvoľnenie z úradu, čomu však pápež vyhovel až 3. marca 2001.
Kardinál Cassidy sa nezúčastnil ako volič žiadneho konkláve.

</doc>
<doc id="628558" url="https://sk.wikipedia.org/wiki?curid=628558" title="Antifidas">
Antifidas

Antifidas ("Antifidas") bol grécky sochár v 3. storočí pred Kr.
Sochár Antifidas, syn Diognéta z ostrova Nisyros, tvoril v 3. storočí pred Kr. Od starovekých autorov o ňom nemáme správy, známa je ale jeho signatúra na mramorovom podstavci zo sochy objavená v archeologickej lokalite akropoly mesta Lindos:
- text v starogréčtine
Znalci nápis z podstavca sochy kňaza Pausania datujú do roku 272 pred Kr. Zo stôp na povrchu podstavca je zrejmé, že táto socha bola koncipovaná podľa tzv. Polykleitovej schémy, pravá noha bola predsunutá a malá diera pri nej naznačuje, že sa opierala o akúsi tyč alebo žezlo, ľavá ostala vzadu (tým sa vysunul jeden bok sochy a vyvrátilo rameno a vznikol tak slávny "kontrapost", taký príznačný pre Polykleitove diela)

</doc>
<doc id="628560" url="https://sk.wikipedia.org/wiki?curid=628560" title="Súkromná základná škola DSA Prešov">
Súkromná základná škola DSA Prešov

Súkromná základná škola DSA Prešov je škola na Mukačevskej ulici na Sídlisku III. V roku 2016 sa novým zriaďovateľom školy stala slovenská vzdelávacia spoločnosť Deutsch-Slowakische Akademien (DSA), ktorá je súčasťou nemeckého vzdelávacieho koncernu Europäisches Bildungswerk für Beruf und Gesellschaft - EBG so sídlom v nemeckom Magdeburgu. EBG má takmer 30-ročnú tradíciu v oblasti vzdelávania a v Nemecku prevádzkuje sieť 36 vzdelávacích inštitúcií od materskej škôlky až po univerzitu. Vďaka silnému nemeckému partnerovi s dlhoročnými skúsenosťami v oblasti vzdelávania, bol nový zriaďovateľ schopný od prebratia školy implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia technického vybavenia či diverzifikácia a optimalizácia ponúkaných študijných odborov.
Štúdium.
Schopnosti a znalosti žiakov SZŠ DSA v Prešove sú od prvého ročníka systematicky rozvíjané zážitkovým a tematickým vyučovaním, v duchu hesla „čo človek zažije, to si zapamätá“. K tomu prispieva aktívna komunikácia s rodičmi žiakov a silná podpora technických znalostí, športu a cudzích jazykov. Žiaci sú počas celého štúdia vedení k takému rozvoju svojich schopností a znalostí, ktoré im po absolvovaní základnej školy umožnia zvoliť si najvhodnejšiu strednú školu.
Cieľom je vytvoriť žiakom také tvorivé prostredie, v ktorom získajú vzťah k učeniu sa jazyka, nadobudnú základy logického myslenia a vzťah k technike, ktorý neskôr budú môcť zúročiť počas štúdia na strednej odbornej škole alebo gymnáziu. To učí žiakov nebáť sa robiť chyby, otvorene sa vyjadrovať, argumentovať, vecne diskutovať, no zároveň tolerovať svoje okolie.
DSA ponúka profesionalitu manažmentu školy, férový prístup medzi učiteľom a žiakom, kvalitné a moderné učebné prostriedky, rovnosť šancí medzi žiakmi a flexibilitu v individuálnych požiadavkách. Rodič je partnerom a jeho názor je dôležitý pre správne nastavenie vzdelávacieho procesu. Škola preto nie je vzdelávacia inštitúcia vytváraná pre deti, ale vytváraná spolu s deťmi.

</doc>
<doc id="628561" url="https://sk.wikipedia.org/wiki?curid=628561" title="Åre">
Åre

Åre ["óre"] je obec v provincii Jämtland vo Švédsku.
Neďaleko obce sa nachádza rovnomenné lyžiarske stredisko, ktoré je hlavným švédskym centrom alpského lyžovania. Bolo usporiadateľom majstrovstiev sveta v zjazdovom lyžovaní v 1954, 2007 a 2019.
Prvotné osídlenie pochádza pravdepodobne z vikingských čias. Koncom 12. storočia bol postavený starý kostol na pútnickej ceste z Sundsvallu do Trondheimu. V súčasnosti je sedemnástou zastávkou na púti. V 18. a 19. storočí sa v okolí ťažila meď. S postavením železnice v 1882 a prvým hotelom v 1896 sa v obci a oklí začal rozvíjať turizmus.

</doc>
<doc id="628562" url="https://sk.wikipedia.org/wiki?curid=628562" title="Kozí príbeh – Povesti starej Prahy">
Kozí príbeh – Povesti starej Prahy

Kozí príbeh – Povesti starej Prahy je český počítačom animovaný film vytvorený pomocou 3D animácie. Je to prvý celovečerný film tohto druhu, vytvorený kompletne vo strednej a východnej Európe. Režíroval ho Jan Tománek. Nie je vhodný pre deti do 15 rokov.
Film vznikal päť rokov a oproti zahraničným filmom veľkých zahraničných štúdií na ňom pracovalo iba okolo desiatich animátorov a 3D grafikov. Rozpočet filmu bol 1,5 milióna USD, čo je zanedbateľná suma v porovnaní s filmami typu Shrek (rozpočet: 60 miliónov USD), s ktorým bol často porovnávaný.
Po premiére v roku 2008 sa stal film svojou návštevnosťou 350 000 divákov najúspešnejším českým animovaným filmom.
Film získal rad zahraničných cien a v roku 2008 bol nominovaný na Českého leva, za najlepší výtvarný počin. V roku 2009 novinári filmu udelili výročnú cenu Febiofestu Kristián – za najlepší animovaný film.
V roku 2012 bolo natočené voľné pokračovanie – Kozí příběh se sýrem. V roku 2015 sa tvorcovia rozhodli umiestniť film na YouTube, kde je k dispozícii v mnohých jazykových mutáciách (anglicky, španielsky, portugalsky, rusky, nemecky, hindsky).
Príbeh.
Dej sa odohráva za doby vlády Karola IV., keď sa v Prahe stavia Karlov most a vzniká unikátny Pražský orloj. Do hlavného mesta prichádza z vidieka prostý Kuba so svojou Kozou a vezú náklad vajec, ako surovinu pre stavbu Karlovho mosta. Spolu s nimi prichádza do Prahy aj chudobný študent Matěj na učenie k Majstrovi Hanušovi.
Kuba s Kozou zostávajú v Prahe pri stavbe mosta. Tu Kuba prvýkrát uvidí Macu a hneď sa do nej zamiluje. Máca je mestská dievča kyprých tvarov, ktorá dodáva na stavbu mosta kované klince. Keď Kuba zapríčiní pád lešenia na jednej strane mosta, pretože z podporného trámu vyrezával sošku Macy, je robotníkmi vyhnaný aj so svojou Kozou. Oboch sa ich ujíma samotný Majster Hanuš, ktorý hľadá dobrého rezbára pre sochy Orloja a zaujme ho Kubove umenie vyrezávať z dreva.
U majstra Hanuša študuje aj chudobný Matěj, ktorý je pre svoju chudobu terčom posmechu ostatných študentov. Získal od svojho učiteľa dôveru a dohliada na plány Staromestského orloja. Pretože Matěj nemá kde spať, nachádza v Prahe, v tej dobe už opustený, Faustův dom. Vďaka neustálemu posmechu spolužiakov podlieha lákadlám a zoberie vo Faustovom dome strieborný toliar, aby mohol zapadnúť medzi ostatných rovesníkov. Tí ho však podvedú a v nestráženej chvíli poničia plány Orloja. Nič netušiaci Matěj plány odovzdá späť majstrovi Hanušovi.
Veľké je prekvapenie Majstra Hanuša, keď pražskí mocipáni objavia poničené plány a žiadajú potrestanie vinníka. Matěj je uvrhnutý na jeden deň na pranier a pretože nevie, čím sa previnil, rozhodne sa Hanušovi pomstiť. Keď majster Hanuš a Kuba orloj dokončia nezožne žiadnu úctu ani uznanie. Majstrovi Hanušovi Japonci ponúknu, aby postavil taký orloj aj u nich. Svedkom tejto diskusie je Matěj, ktorý medzitým upísal svoju dušu diablovi a napíše list pražským radným. Tí poverili kata Mydlářa, aby Hanuša oslepil.
Hanuš sa chce za túto „vďaku“ pomstiť a povestným siahnutím do stroja orloj zastaví. Kuba, ako jeho pomocník, je poverený, aby orloj opravil pod hrozbou popravenia Macy ak to nestihne včas. Kuba orloj sprevádzkuje na poslednú chvíľu, ale už nestihne dobehnúť na popravisko. Neskôr sa ukazuje, že Koza sa vymenila s Macou a bola obesená miesto nej. Vzápätí však Koza zo šibenice spadne a ukáže sa, že celý čas mala v krku železnú trubičku, takže sa neobesila.
Postavy.
Kuba.
Kuba je vidiecky, dobromyseľný mladík. Tvorí nerozlučnú dvojicu so svojou Kozou. Z Prahy je od príchodu, na rozdiel od Kozy, nadšený a zvlášť, keď sa zoznámi s Macou. Vie vyrezávať z dreva a vďaka tejto schopnosti sa dostane k Majstrovi Hanušovi ako pomocník s výzdobou Orloja.
Koza.
Koza je po smrti Kubovej matky jeho jediná kamarátka. Z Prahy nie je zase tak nadšená a radšej by sa so svojím vozíkom otočila naspäť k domovu. Žiarli na Macu, ktorú Kuba miluje a nemôže na ňu prestať myslieť a zožratím plánov orloja napomôže k poprave Macy. Koza sa však nakoniec obetuje a nechá sa takmer obesiť miesto Macy.
Majster Hanuš.
Učenec, ktorý je poverený zostrojením Staromestského orloja. Veľmi pokojný starší pán nachádza v Kubovi umelca, ktorého potrebuje pre výzdobu svojho diela. Je oslepený katom, aby nemohol postaviť podobný orloj inde vo svete. Predlohou pre postavu bol skutočný Majster Hanuš, ktorý podľa Jiráskových Povestí českých postavil Pražský Orloj.
Matěj.
Rovnako ako Kuba prichádza z vidieka študovať do Prahy. Je veľmi chudobný a preto sa stáva terčom posmechu ostatných študentov. Vďaka tomu neskôr upisuje svoju dušu diablovi vo Faustovom dome.
Máca.
Máca je pražská baba, ktorá dodáva na stavbu Karlovho mosta kované klince. Počas väčšej časti filmu je tajomstvom ako tieto klince získava. Posluhuje tiež u Majstra Hanuša, kde sa opäť stretáva s Kubom, do ktorého sa zamiluje.
Chlupáč.
Chlupáč je záhadná postava pohybujúca sa po Prahe ako doplnok deja. Ide o chlpatú guľu, ktorá má ľudské nohy a neuveriteľne dlhý jazyk.

</doc>
<doc id="628564" url="https://sk.wikipedia.org/wiki?curid=628564" title="Åre (lyžiarske stredisko)">
Åre (lyžiarske stredisko)

Åre je lyžiarske stredisko ležiace neďaleko švédskej obce Åre asi 80 km od Östersundu. 
Založené bolo v roku 1909. Kabinová lanová dráha vedie cez horu Åreskutan, kde leží najvyššie položený bod skiareálu. Najvyšší vrchol hory, ležiaci v nadmorskej výške 1420 m n. m., nie je 
obsluhovaný lanovou dráhou, ale je možno dopraviť sa sem snežným skútrom. 
Lyžiarske stredisko je pre návštevníkov dostupné autobusom alebo vlakom. Najbližším letiskom je letisko "Åre Östersund." Lyžiarske stredisko Åre leží asi 350 km južně od severného polárného kruhu. V roku 2009 ho zaradil magazín "Condé Nast Traveller" stredisko k najlepším lyžiarskym strediskám na svete. 
Skiareál je významný predovšetkým svojimi zjazdovkami pre alpských lyžiarov. Stredisko disponuje viac než 100 zjazdovkami a je tu k dispozici 43 lyžiarskych vlekov.&lt;br&gt; 
V rokoch 1954, 2007 a 2019 tu Medzinárodná lyžiarska federácia usporiadala majstrovstvá sveta v alpskom lyžovaní. Na svetovom šampionáte 2019 tu získala zlatú medailu v obrovskom slalome, striebro v alpskej kombinácii a bronz v slalome slovenská reprezentantka Petra Vlhová.

</doc>
<doc id="628565" url="https://sk.wikipedia.org/wiki?curid=628565" title="Administrátor excurrendo">
Administrátor excurrendo

Administrátor excurrendo ("dochádzajúci duchovný správca", v latinčine doslovne „vychádzajúci administrátor, správca“) je označenie pre kňaza povereného riadením aj inej ako svojej domovskej farnosti (jednej alebo často i viacerých). V krajinách, kde je nedostatok kňazov, ako napríklad v Česku, je tento jav, kedy má jeden kňaz na starosti viac farností, úplne bežný.
Farský obvod.
Domovská farnosť spolu s farnosťami spravovanými excurrendo sa nazývajú "farským obvodom" alebo zriedkavejšie "farskou kolatúrou".

</doc>
<doc id="628566" url="https://sk.wikipedia.org/wiki?curid=628566" title="Súkromná základná škola s materskou školou DSA Lučenec">
Súkromná základná škola s materskou školou DSA Lučenec

Súkromná základná škola s materskou školou DSA Lučenec je škola v Lučenci. V roku 2017 sa novým zriaďovateľom školy stala slovenská vzdelávacia spoločnosť Deutsch-Slowakische Akademien (DSA), ktorá je súčasťou nemeckého vzdelávacieho koncernu Europäisches Bildungswerk für Beruf und Gesellschaft - EBG so sídlom v nemeckom Magdeburgu. EBG má takmer 30 ročnú tradíciu v oblasti vzdelávania a v Nemecku prevádzkuje sieť 36 vzdelávacích inštitúcií od materskej škôlky až po univerzitu. Vďaka silnému nemeckému partnerovi s dlhoročnými skúsenosťami v oblasti vzdelávania, bol nový zriaďovateľ schopný od prebratia školy implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia technického vybavenia či diverzifikácia a optimalizácia ponúkaných študijných odborov.
O škole.
Súkromná základná škola s materskou školou DSA Lučenec je plnoorganizovaná škola sídliaca v historickej pamiatkovo chránenej budove v centre mesta Lučenec. Prvá zmienka o škole je stará 130 rokov. Škola pozostáva z 22 učební, 6 odborných učební z ktorých sú tri vybavené počítačmi a IKT. Škola má dielne, multimediálnu knižnicu, vlastnú školskú jedáleň, telocvičňu, posilňovňu a volejbalové ihrisko s umelou trávou. Súčasťou školy je aj Materská škola s kapacitou 114 detí v šiestich oddeleniach. Škola sa zameriava na rozšírenú výučbu anglického a nemeckého jazyka. Výučba cudzích jazykov a informatiky prebieha už od 1. ročníka ZŠ.
Štúdium.
Schopnosti a znalosti žiakov SZŠ DSA v Lučenci sú od prvého ročníka systematicky rozvíjané zážitkovým a tematickým vyučovaním, v duchu hesla "čo človek zažije, to si zapamätá". K tomu prispieva aktívna komunikácia s rodičmi žiakov a silná podpora technických znalostí, športu a cudzích jazykov. Žiaci sú počas celého štúdia vedení k takému rozvoju svojich schopností a znalostí, ktoré im po absolvovaní základnej školy umožnia zvoliť si najvhodnejšiu strednú školu.
Cieľom je vytvoriť žiakom také tvorivé prostredie, v ktorom získajú vzťah k učeniu sa jazyka, nadobudnú základy logického myslenia a vzťah k technike, ktorý neskôr budú môcť zúročiť počas štúdia na strednej odbornej škole alebo gymnáziu. To učí žiakov nebáť sa robiť chyby, otvorene sa vyjadrovať, argumentovať, vecne diskutovať no zároveň tolerovať svoje okolie.
DSA ponúka profesionalitu manažmentu školy, férový prístup medzi učiteľom a žiakom, kvalitné a moderné učebné prostriedky, rovnosť šancí medzi žiakmi a flexibilitu v individuálnych požiadavkách. Rodič je partnerom, a jeho názor je dôležitý pre správne nastavenie vzdelávacieho procesu. Škola preto nie je vzdelávacia inštitúcia vytváraná pre deti, avšak vytváraná spolu s deťmi.

</doc>
<doc id="628570" url="https://sk.wikipedia.org/wiki?curid=628570" title="23. motorizovaný prápor">
23. motorizovaný prápor

23. motorizovaný prápor (skratka 23. mopr; číslo útvaru: 1104) bol motorizovaný prápor Síl pre špeciálne operácie Ozbrojených síl Slovenskej republiky (PS OS SR), ktorý vznikol 1. septembra 2015 a bol dislokovaný v posádke Trebišov (pozri kasárne kapitána Jána Nálepku). Veliteľom práporu je od 1. apríla 2018 podplukovník (pplk.) Ing. Jozef Molčan. Zanikol k 1. septembru 2021, keď na jeho plaforme vznikol 52. výsadkový prápor.
Dejiny.
V roku 2015 bolo vytvorené organizačné jadro pre vznik 23. motorizovaného práporu pod velením pplk. Ing. Róberta Plávku, účastníka vojny v Iraku a vojny v Afganistane, ktorý predtým pôsobil ako náčelník Oddelenia vševojskovej prípravy a cvičení Odboru bojovej prípravy Veliteľstva PS OS SR (20142015). Pplk. Plávka sa stal prvým veliteľom práporu a v tejto funkcii pôsobil do 31. decembra 2016, pričom 1. januára 2017 sa stal veliteľom 21. zmiešaného mechanizovaného práporu dislokovaného tiež v posádke Trebišov. Velením práporu bol poverený zástupca veliteľa práporu major (mjr.) Ing. Marek Barna.
1. apríla 2017 sa funkcie veliteľa práporu ujal pplk. Norbert Hríb, za ktorého pôsobenia sa prápor podrobil "„prvej vážnejšej previerke“" organizáciou a účasťou na cvičení Nový Horizont 2017 na posádkovom Vojenskom cvičisku Ozorovce v katastrálnom území obce Veľké Ozorovce a v obciach Veľké a Malé Ozorovce (10.13. júl 2017). Cieľom bolo precvičenie efektívnej spolupráce v súčinnosti s vyčlenenými zložkami Vojenskej polície, hraničnou a cudzineckou políciou (pozri Úrad hraničnej a cudzineckej polície Prezídia Policajného zboru), Policajného zboru, Hasičského a záchranného zboru, Slovenským Červeným krížom a orgánmi štátnej správy a miestnej samosprávy pri plnení úloh v čase vojny a vojnového stavu (riadená evakuácia obyvateľstva z ohrozenej oblasti, ochrana a obrana štátnej hranice, odstraňovanie následkov bojovej činnosti). Pplk. Hríb vo funkcii veliteľa práporu pôsobil do 30. septembra 2017 (1. októbra prevzal funkciu zástupcu veliteľa 2. mechanizovanej brigády v hodnosti plukovníka) a výkonom funkcie veliteľa práporu bol od 1. októbra poverený zástupca veliteľa práporu mjr. Barna.
1. apríla 2018 sa v poradí tretím veliteľom práporu stal pplk. Ing. Jozef Molčan. 12.13. júna 2018 šesť motorizovaných družstiev z 1. a 2. motorizovanej roty práporu vykonalo "„historicky prvé bojové streľby motorizovaných družstiev“" od svojho vzniku na Vojenskej strelnici Poruba pod Vihorlatom v katastrálnom území obce Poruba pod Vihorlatom.
K 1. januáru 2020 bol prápor prepodriadený od 2. mechanizovanej brigády do pôsobnosti Síl pre špeciálne operácie.
K 1. septembru 2021 vznikol na platforme 23. motorizovaneho práporu 52. výsadkový prápor. 52.výsadkový prápor spadá do pôsobnosti Síl pre špeciálne operácie.
Insígnie.
Nariadením ministra obrany SR č. 17/2018 o priznaní znaku vydaným 20. marca 2018 bol 23. motorizovanému práporu priznaný znak, ktorého opis je nasledovný:
Vojenská technika.
Prápor používal stredné nákladné terénne automobily Tatra T-815 VVN 6x6 a 8x8, Praga V3S a AKTIS 4x4 a osobné terénne automobily UAZ 469 B a Land Rover Defender 110. Medzi zbrane, ktoré prápor používal patrili Samopal vzor 58, Univerzálny guľomet vzor 59 L, RPG-7 a Pištoľ vzor 82.

</doc>
<doc id="628571" url="https://sk.wikipedia.org/wiki?curid=628571" title="23. mopr">
23. mopr



</doc>
<doc id="628574" url="https://sk.wikipedia.org/wiki?curid=628574" title="Psychiatrická nemocnica Philippa Pinela">
Psychiatrická nemocnica Philippa Pinela

Psychiatrická nemocnica Philippa Pinela (v minulosti "Afilovaný ústav" ("bratislavskej kliniky pre duševne chorých"), "Krajská psychiatrická liečebňa", hovorovo "Pinelka") je psychiatrická nemocnica v Pezinku v mestskej časti Cajla, ktorá sa nachádza na adrese Malacká cesta 63. Nemocnica nesie meno Philippa Pinela, zakladateľa francúzskej psychiatrie. Pred jej areálom sa nachádza zastávka s parkoviskom a v jej areáli sa nachádza už nefunkčná fontána, futbalové ihrisko, tenisový kurt a Kaplnka svätého Lukáša. Pri tenisovom kurte a futbalovom ihrisku sa nachádza zvonica.
V minulosti boli jej súčasťou aj administratívne budovy riaditeľstva bývalých antimónových baní, ktoré sa nachádzajú na mieste bývalej fabriky na výrobu kyseliny sírovej. V strede areálu sa nachádza bývalá vila riaditeľstva antimónových baní. Po roku 1938 boli budovy prerobené na ženský pavilón psychiatrickej liečebne. V osemdesiatych rokoch sa budovy prestali používať a ostali opustené. Keď bola ešte vhodná statika budov, tak ju používali hráči airsoftu, ale teraz lákajú asociálov, nadšencov opustených miest a lovcov duchov.
V apríli 2023 bola daná do prevádzky zrekonštruovaná vstupná recepcia nemocnice s bufetom.

</doc>
<doc id="628576" url="https://sk.wikipedia.org/wiki?curid=628576" title="Nakladatelství Československé akademie věd">
Nakladatelství Československé akademie věd



</doc>
<doc id="628577" url="https://sk.wikipedia.org/wiki?curid=628577" title="Dá’iš">
Dá’iš



</doc>
<doc id="628579" url="https://sk.wikipedia.org/wiki?curid=628579" title="Metylchlorid">
Metylchlorid



</doc>
<doc id="628584" url="https://sk.wikipedia.org/wiki?curid=628584" title="Kresťanská únia">
Kresťanská únia

Kresťanská únia (skratka KÚ, v rokoch 19982019 Nezávislé fórum, skratka NF) je slovenská pravicová konzervatívna politická strana. Predsedom strany je od novembra 2024 Milan Krajniak. Strana vznikla v auguste 1998, v súčasnej podobe funguje od februára 2019, kedy ju prevzali odídenci zo strán KDH a OĽaNO. V súčasnosti má dvoch poslancov NR SR, zvolených na kandidátke strany OĽANO a priatelia. 
Vo voľbách do Národnej rady Slovenskej republiky v roku 2023 kandidovala v koalícii so stranami a ZA ĽUDÍ. Do parlamentu sa dostali dvaja jej kandidáti – Anna Záborská a Richard Vašečka.
Vznik a história.
Nezávislé fórum.
Nezávislé fórum bolo na ministerstve vnútra zaregistrované 27. augusta 1998 a jediným predsedom strany počas jej pôsobenia bol Tomáš Černý. Cieľom strany bolo hlavne pomôcť nezávislým kandidátom kandidovať v komunálnych voľbách. Aktívna bola v Bratislave, kde boli viacerí jej kandidáti zvolení do miestnych zastupiteľstiev a do mestského zastupiteľstva. Výraznou predstaviteľkou tejto strany bola bývalá riaditeľka Slovenskej obchodnej inšpekcie a aktivistka v ochrane spotrebiteľov Marta Černá. 
Strana sa nezúčastňovala parlamentných volieb.      
Kresťanská únia.
Transformácia NF na KÚ, voľby do EP 2019 a NR SR 2020.
8. februára 2019 bola strana premenovaná, keď sa 7. januára 2019 zmenil štatutár a sídlo tejto strany a 8. februára 2019 došlo k premenovaniu na súčasný názov "Kresťanská únia". Týmto pretvorením tohto subjektu došlo de facto ku vzniku novej strany, de iure však nie. Tento krok ako „trieštenie kresťanských síl a presadzovanie osobných ambícií Záborskej" kritizoval predseda KDH Alojz Hlina. Tým, že zakladatelia prebrali už existujúcu stranu, sa vyhli zbieraniu 10 000 podpisov potrebných na registráciu novej politickej strany. 
Vo voľbách do Európskeho parlamentu v máji 2019 kandidovali dvaja vtedajší europoslanci, líderkou kandidátky bola Anna Záborská, z druhého miesta kandidoval Branislav Škripek. Strana chcela v Európskom parlamente obhajovať ľudskú dôstojnosť, zamerať sa na rodinu, obhajovať slobodu vierovyznania a zamerať sa na bezpečnosť. Kresťanská únia získala 3,85 % hlasov a nezískala žiaden mandát. 
Po voľbách sa diskutovalo o potrebe spájania kresťanských politických síl s KDH či KDŽP. Nakoniec ku spájaniu na jeseň 2019 nedošlo, keďže predseda Alojz Hlina ponúkol Kresťanskej únii len 2 miesta na kandidátke KDH. KÚ sa naopak zblížila s hnutím OĽANO, ktorého líder Igor Matovič spočiatku odídencov zo svojej strany, Branislava Škripeka a Richarda Vašečku, kritizoval a oni jeho tiež. Na kandidátnej listine OĽANO v parlamentných voľbách získala KÚ niekoľko miest, pričom samotná Záborská kandidovala zo 4. miesta. Rovnako to s OĽANO urobili strany NOVA a Zmena zdola, aby sa tak vyhli zvýšenej klauzule pre volebné koalície.
OĽANO spolu s KÚ ponúklo predvolebný postup aj KDH, ktorému ponúklo polovicu miest na kandidátke a po voľbách vlastný poslanecký klub. KDH túto ponuku odmietlo.
Volebné obdobie 20202023.
V parlamentných voľbách vo februári 2020 sa kandidátka strany OĽANO-NOVA-KÚ-ZZ stala víťazom parlamentných volieb, keď získala 25,02 % hlasov. Na kandidátke bolo za poslancov zvolených 5 členov Kresťanskej únie.
Politické postoje.
Kresťanská únia zastáva konzervatívne a pravicové postoje, založené na židovsko-kresťanskej tradícii. Uznáva autoritu prirodzeného práva, vrátane ochrany života od počatia po prirodzenú smrť, dôstojnosti a slobody každého človeka a slobody svedomia, úcty k rodine založenej na manželstve medzi ženou a mužom a výchove detí, národných spoločenstiev a primknutosti ľudí k svojej vlasti, rešpektovania súkromného vlastníctva, rešpektu k ľudskej dôstojnosti, kultúre, viere a ochrany životného prostredia.
Ekonomicky je KÚ pravicová strana, ktorá vo svojom ekonomickom programe z januára 2025, "Plán pre 7 bohatých rokov", presadzuje priority vrátane zoštíhlenia vlády na 10 ministerstiev, vyrovnaný štátny rozpočet, zníženie daní či podporu rodín a manželov.
Anna Záborská počas volebného obdobia 20202023 opakovane neúspešne predkladala zákon na úpravu pravidiel pri interrupciách. KÚ sa vymedzuje voči niektorým zdravotným vyšetreniam, ako vyšetrenie spermií, a je striktne proti umelým oplodneniam a proti schváleniu používania potratovej pilulky na Slovensku.
KÚ odmieta registrované partnerstvá či manželstvá pre homosexuálov a tiež presadzuje znemožnenie tranzícií transrodovým osobám. 
Na európskej úrovni je Kresťanská únia členom Európskeho kresťanského politického hnutia (ECPM), ktoré je súčasťou frakcie Európski konzervatívci a reformisti (ECR). Strana jednoznačne podporuje obrannú zmluvu s USA, poslanci KÚ hlasovali za jej ratifikáciu.
Členovia KÚ v minulosti ešte pred vznikom KÚ podporili zákony ako trest odňatia slobody na 5 až 12 rokov pre ženy, ktoré podstúpia umelé oplodnenie, ktorý však neprešiel. Poslanec strany Richard Vašečka sa vo svojich prejavoch v minulosti vyjadroval proti masturbácii, antikoncepcii, tvrdil, že pohlavný styk má byť len medzi manželmi a ejakulácia má byť vždy do pošvy, inak je údajne traumatizujúca. Za svoje vyjadrenia si Anna Záborská od Inštitútu ľudských práv vyslúžila anticenu Homofób roka 2019, keď homosexuálov nepriamo nazvala „nepriateľmi."
Volebné výsledky.
Voľby do Národnej rady SR.
Výsledky volieb do Národnej rady SR, v ktorých sa zúčastnila strana Kresťanská únia.
Voľby do Európskeho parlamentu.
Výsledky volieb do Európskeho parlamentu, v ktorých sa zúčastnila strana KÚ:
Komunálne voľby.
"V tabuľke sú zahrnuté iba počty kandidátov výhradne za NF/KÚ."

</doc>
<doc id="628585" url="https://sk.wikipedia.org/wiki?curid=628585" title="Naomi Osaková">
Naomi Osaková



</doc>
<doc id="628586" url="https://sk.wikipedia.org/wiki?curid=628586" title="Naomi Ósaka">
Naomi Ósaka



</doc>
<doc id="628587" url="https://sk.wikipedia.org/wiki?curid=628587" title="Sférická sústava súradníc">
Sférická sústava súradníc

Sférická sústava súradníc (guľová sústava súradníc) je sústava súradníc v priestore, u ktorej jedna súradnica (označovaná formula_1 ) udáva vzdialenosť bodu od počiatku súradníc, druhá súradnica (označovaná formula_2 ) udáva uhol odklonu sprievodcu bodu od osi formula_3 a tretia súradnica (označovaná formula_4) Uhol medzi sprievodcom a osou formula_5.
Konverzia systému súradníc.
Sférické súradnice bodu v konvencii ISO (t.j. pre fyziku: polomer r, sklon θ, azimut φ) je možné získať z karteziánskych súradníc (x, y, z) vzorcami
formula_6
Naopak, karteziánske súradnice môžu byť získané zo sférických súradníc (polomer r, sklon θ, azimut φ), kde r ∈ [0, ∞), θ ∈ [0, π], φ ∈ [0, 2π)
formula_7
V astronómii.
V astronómii existuje séria sférických súradnicových systémov, ktoré merajú výškový uhol z rôznej základnej roviny. Tieto referenčné roviny sú obzor pozorovateľa, nebeský rovník (definovaný rotáciou Zeme), rovina ekliptiky (definovaná obežnou dráhou Zeme okolo Slnka), rovina zemského terminátoru (normála k okamžitému smeru k Slnku) a galaktický rovník (definovaný rotáciou Mliečnej cesty).
Referencie.
formula_8

</doc>
<doc id="628590" url="https://sk.wikipedia.org/wiki?curid=628590" title="Horizontálne súradnice">
Horizontálne súradnice

Horizontálne súradnice alebo obzorníkové súradnice sú súradnice, s ktorých pomocou sa určujú polohy nebeských telies na nebeskej sfére. Základnou rovinou horizontálnych súradníc je rovina horizontu (čiže obzorníka) a za východiskový bod sa považuje sever.
Z dôvodu pohybu Zeme vo vesmíre sa horizontálne súradnice každého telesa na nebeskej sfére pre každý časový okamih menia. Preto sa nepoužívajú vo hviezdnych mapách.

</doc>
<doc id="628591" url="https://sk.wikipedia.org/wiki?curid=628591" title="Stroboskopický efekt">
Stroboskopický efekt

Stroboskopický efekt je ľudským okom falošne interpretovaný jav, ktorý vzniká pri rytmicky sa opakujúcom pohybe telesa, osvetľovanom pulzujúcim zdrojom svetla.
Pohybujúce sa alebo rotujúce predmety môžu pri pravidelne blikajúcom osvetlení pôsobiť ako statické, alebo ako pohybujúce sa iným smerom či rýchlosťou ako v skutočnosti. Na pracoviskách s rotačnými alebo pohyblivými nástrojmi (píly, brúsky a pod.) je preto nebezpečné používať svietidlá, spôsobujúce stroboskopický efekt ako primárny zdroj osvetlenia. Medzi takéto zdroje svetla patrí napr. žiarivka s klasickým predradníkom.
Pri žiarovkách sa stroboskopický efekt nevyskytuje (resp. je zanedbateľný) vďaka tepelnej zotrvačnosti rozžeraveného vlákna. Pri žiarivkách s elektronickým predradníkom je vďaka vysokej pracovnej frekvencii vplyv stroboskopického efektu tiež zanedbateľný.
Uplatnenie.
Stroboskopický jav má využitie napríklad pri nastavovaní uhla predstihu zapaľovania zážihových motorov, alebo nastavovaní otáčok gramofónových diskov. Princíp takéhoto nastavovania spočíva v expozícii pravidelne blikajúceho svetla na točivý objekt tak, aby sa miesto, ktoré sa na objekte vopred vyznačilo, javilo ako nehybné - vtedy perióda otáčania objektu odpovedá frekvencii blikajúceho svetla.
Možné riziká.
V prevádzke s točivými strojmi môže stroboskopický efekt navodiť mylný dojem, že sa určitý objekt nehýbe, čo môže viesť k úrazu obsluhujúcej osoby.

</doc>
<doc id="628595" url="https://sk.wikipedia.org/wiki?curid=628595" title="Posádka (vojenstvo)">
Posádka (vojenstvo)

Posádka sú všetky jednotky ozbrojených síl, ktoré sú pridelené základni alebo určitému priestoru na obranu, rozvoj, prevádzkovanie a údržbu zariadení. Posádka môže byť umiestnená v určitej obci alebo aj mimo nej.
Na zabezpečenie riadneho chodu posádky sa vykonáva súhrn opatrení (posádková služba), ktoré majú za cieľ udržiavať vysokú vojenskú disciplínu, zabezpečiť nutné podmienky pre každodenný život a prípravu jednotiek a uskutočňovanie posádkových akcií. Stráženie priestoru posádky vykonáva strážna služba (posádková stráž). Orgánom zodpovedným za organizáciu a výkon posádkovej a strážnej služby v posádke je posádková správa, ktorej najvyšším funkcionárom je veliteľ posádky.
Príkladom posádky Ozbrojených síl Slovenskej republiky je posádka Trebišov, ktorú tvoria dva útvary (č. 1101 a 1104, resp. 21. zmiešaný mechanizovaný prápor a 23. motorizovaný prápor) dislokované v meste Trebišov, čo teda z Trebišova činí posádkové mesto.

</doc>
<doc id="628596" url="https://sk.wikipedia.org/wiki?curid=628596" title="Recenzné hodnotenie">
Recenzné hodnotenie



</doc>
<doc id="628597" url="https://sk.wikipedia.org/wiki?curid=628597" title="Recenzné konanie">
Recenzné konanie



</doc>
<doc id="628600" url="https://sk.wikipedia.org/wiki?curid=628600" title="Pezinské kultúrne centrum">
Pezinské kultúrne centrum

Pezinské kultúrne centrum alebo Dom kultúry Pezinok je kultúrny dom v meste Pezinok, ktorý sa nachádza na Holubyho ulici číslo 42. 
Kino kultúrneho domu bolo slávnostne otvorené dňa 16. februára 1990 festivalom FFP Zima 1990 filmom "Obyčajný špás" a nahradilo pôvodné, dnes už neexistujúce Kino Zora, ktoré ukončilo svoju prevádzku filmom "Pod hrozbou smrti". Vo vnútri sa nachádza Malá sála, Veľká sála označovaná aj ako Kinosála a na poschodí sa nachádza Spoločenská sála. V budove sídli TV Pezinok, reštaurácia a pizzeria Lalia a ďalšie firmy.
Kino.
Veľká sála alebo Kinosála sa využíva sa na premietanie filmov, ale aj na divadelné predstavenia, koncerty a iné druhy kultúrnych podujatí.
Kino ma kapacitu 425 miest a od roku 2012 je po modernizácii možnosť premietania filmov v 3D a so zvukom Dolby Surround 7.1.
Premieta sa 6 dní v týždni okrem pondelka vždy o 19:30, cez víkendy aj s detskými predstaveniami o 17:00.

</doc>
<doc id="628601" url="https://sk.wikipedia.org/wiki?curid=628601" title="Dom kultúry Pezinok">
Dom kultúry Pezinok



</doc>
<doc id="628603" url="https://sk.wikipedia.org/wiki?curid=628603" title="Husí kanál (bývalý prítok Borinského kanála)">
Husí kanál (bývalý prítok Borinského kanála)

Husí kanál je vodný kanál na Záhorí, v okrese Malacky, v katastrálnom území obcí Jakubov a Gajary.
V minulosti to bol trvalo zavodnený vodný tok dlhý vyše 700 metrov. Trvalo zavodnený je i dnes, ale len v súčasnom, krátkom () úseku. Kanál bol väčšou časťou v jakubovskom území, ale tam ho skoro celý zasypali, takže zostala iba malá gajarská časť a zrejmá jakubovská časť, ktorá sa nachádza len v trsťovom močiari, kde vzniká a aj končí. Spadá do povodia väčšieho Borinského kanála, kde voľakedy ústil. Dnes je bezodtokový t. j. odteká do malého jazierka. V súčasnosti má dĺžku , plochu povodia a plochu odtokovej oblasti, teda odkiaľ do neho steká voda, iba .
Opis toku.
Husí kanál vzniká od asfaltovej Dolečkovej cesty z Jakubova do Gajar v nadmorskej výške Tečie skoro južným smerom 100 metrov cez tŕstie. Pri jeho oboch brehoch sa rastie aj baza čierna. Šírku koryta má 1,25 metra, a hĺbku . Z toho je voda. Keď sa jeho tok vynorí z tŕstia, pokračuje ešte 28 metrov v močaristom lesíku kde rastú vŕby a jelše. Tam tečie vedľa polorozpadnutého krmelca a znovu na 3 metre vstupuje do porastu tŕstia a vŕby. Tam potom končí v malom bezmennom jazierku, ktoré sa vytvorilo z vody z kanála vo výške Je to prakticky od vzniku po ústie jedna úsečka. Dno je voľné, bahnité, nespevnené.
História a výstavba kanála.
Kanál bol postavený v priebehu tretej etapy melioračných prác pri obci Jakubov v roku 1962. Mal dĺžku 720 metrov a zahŕňal plochu odtokovej oblasti cca . Finančný náklad stavby si vyžiadal 532 838 Kčs.
Význam.
Zámer jeho výstavby bol odvodniť zamokrenú pôdu a močiar aby sa mohla rozorať a začať poľnohospodársky využívať. Sčasti sa vydaril, ale časť močiaru tam je dodnes, ale slúži na dorábanie sena, tzv. "struh."

</doc>
<doc id="628604" url="https://sk.wikipedia.org/wiki?curid=628604" title="Odsek">
Odsek

Odsek (nespisovne alebo staršie [a po česky]: "odstavec") môže byť:

</doc>
<doc id="628608" url="https://sk.wikipedia.org/wiki?curid=628608" title="Odsek (právo)">
Odsek (právo)

Odsek (skratka ods.; nespisovne alebo staršie [a po česky]: "odstavec") je (v strednej Európe) časť paragrafu alebo článku právneho predpisu, ktorá je väčšia než písmeno, bod či úsek a je očíslovaná číslovkou bez bodky.
Odsek v slovenských zákonoch a ústavných zákonoch.
Podľa legislatívnych pravidiel tvorby ústavných zákonov a zákonov Národnej rady Slovenskej republiky sa zákon člení na paragrafy a ústavný zákon na články, a tie sa ďalej môžu členiť na odseky. Odseky sa na začiatku označujú arabskými číslicami bez bodky a v zátvorkách, napr. "(1)", "(2)", "(3)" atď. Pri odkazovaní na právny predpis sa však odsek uvádza bez zátvorky (napr. "§ 1 ods. 1 zákona o Policajnom zbore"), pričom ak sa cituje v priamom spojení s paragrafom alebo článkom, ku ktorému patrí, označuje sa skratkou "ods." (napr. "§ 7 ods. 2"), inak sa vždy vypisuje slovo "odsek".
Odseky sa môžu ďalej členiť na pododseky (čiže písmená a body). Pododseky sa na prvej úrovni delenia označujú malými písmenami abecedy s okrúhlou zátvorkou za písmenom (s vynechaním písmen zložených z dvoch písmen, napr. "ch", "dz", "dž", a písmen s diakritickými znamienkami, napr. "á", "ä", "č"), napr. "a)", "b)", "c)" atď.. Pri ďalšom členení sa označujú arabskými číslicami s bodkou, t. j. bodmi, napr. "1.", "2.", "3." atď.
Novela zákona alebo ústavného zákona odseky vo vyššie uvedenom význame neobsahuje. Člení sa totiž na články, ktoré sa označujú rímskou číslicou bez bodky (napr. "čl. I", "čl. II"), a tie sa prípadne ďalej delia na body, ktoré sa označujú arabskými číslicami s bodkou. Novela môže nahradiť pôvodný odsek ako celok (napr. "V § 3 odsek 1 znie: ..."), doplniť pôvodný paragraf ďalším odsekom (napr. "§ 4 sa dopĺňa odsekmi 3 a 4, ktoré znejú: ...") alebo vložiť nový odsek medzi pôvodné odseky a zmeniť tak pôvodné číslovanie odsekov (napr. "V § 5 sa za odsek 2 vkladá nový odsek 3, ktorý znie: ... Doterajší odsek 3 sa označuje ako odsek 4").

</doc>
<doc id="628610" url="https://sk.wikipedia.org/wiki?curid=628610" title="Základná umelecká škola Eugena Suchoňa (Pezinok)">
Základná umelecká škola Eugena Suchoňa (Pezinok)

Základná umelecká škola Eugena Suchoňa (od roku 1955 do 60. rokov "Hudobná škola Eugena Suchoňa", od 60. rokov do roku 1995 "Ľudová škola umenia") je základná umelecká škola v Pezinku na ulici M. R. Štefánika číslo 9.
História.
Organista Jozef Bacigál už od roku 1943 opakovane žiadal, aby v Pezinku vznikla hudobná škola. Na štvrtý pokus sa to podarilo až v roku 1951 a škole boli poskytnuté priestory na Kollárovej ulici. Vyučovala sa tu len hra na husliach, na akordeóne a na klavíri. V roku 1955 jej bol udelený čestný názov Hudobná škola Eugena Suchoňa. 
V roku 1960 sa presťahovala do priestorov Starej radnice. V roku 1974 sa ako Ľudová škola umenia (ĽŠU) rozšírila o literárno-dramatický odbor, v roku 1977 o výtvarný a v roku 1980 aj o tanečný odbor. 
Pre rekonštrukciu a prestavbu Starej radnice bola škola v roku 1993 nútená sa sťahovať do iných priestorov, ktoré sa neustále menili, až dokým sa neusadila vo vile na Trnavskej ulici číslo 1. V roku 1995 bol názov školy zmenený na Základnú umeleckú školu Eugena Suchoňa.
V roku 2013 sa škola presťahovala do budovy bývalého stredného odborného učilišťa na ulici M. R. Štefánika 9.
Štúdium a podujatia.
Nachádzajú sa tu štyri odbory: hudobný, výtvarný, tanečný a literárno-dramatický. Najstarším, a zároveň aj najväčším odborom základnej umeleckej školy je hudobný odbor, ktorý funguje od roku 1951, a ktorý zastrešuje všetky koncerty a podujatia.
Najznámejším podujatím školy je Festival Eugena Suchoňa. Táto hudobná slávnosť je vyjadrením úcty a vďaky rodákovi z Pezinka, Eugenovi Suchoňovi.
Základná umelecká škola organizuje počas školského roka 4 verejné koncerty, kde vystupujú žiaci základnej umeleckej školy, a ktoré sa uskutočňujú v pravidelnom ustálenom cykle.
V roku 2019 škola nadviazala spoluprácu s mestom Voorburg pri Haagu v Holandsku, kde sa každoročne v septembri stretávajú mladé talenty Vyšehradskej štvorky a Holandska na festivale klasickej hudby – Huygens festival.

</doc>
<doc id="628611" url="https://sk.wikipedia.org/wiki?curid=628611" title="Základná umelecká škola Eugena Suchoňa">
Základná umelecká škola Eugena Suchoňa

Základná umelecká škola Eugena Suchoňa môže byť:

</doc>
<doc id="628613" url="https://sk.wikipedia.org/wiki?curid=628613" title="Náradie (rozlišovacia stránka)">
Náradie (rozlišovacia stránka)

Náradie môže byť:

</doc>
<doc id="628614" url="https://sk.wikipedia.org/wiki?curid=628614" title="Nicolás de Jesús López Rodríguez">
Nicolás de Jesús López Rodríguez

Nicolás de Jesús López Rodríguez (* 31. október 1936, Barranca) je dominikánsky kardinál, emeritný arcibiskup arcidiecézy Santo Domingo.
Životopis.
Študoval na Pápežskej univerzite sv. Tomáša Akvinského v Santo Domingo a neskôr v Ríme na Pápežskej univerzite Gregoriana a Pápežskej univerzite sv. Tomáša Akvinského, kde získal doktorát v oblasti sociálnych vied.
Za kňaza pre diecézu La Vega bol vysvätený 18. marca 1961 tamojším diecéznym biskupom. Pracoval v pastorácii ako kaplán katedrály a neskôr kancelár diecéznej kúrie. Následne mal na starosti mládež v diecéze, stal sa duchovným v katedrále a neskôr aj generálnym vikárom diecézy.
V roku 1978 ho pápež Pavol VI. menoval prvým biskupom novej diecézy San Francisco de Macorís. Biskupskú vysviacku mu dňa 25. februára 1978 udelil arcibiskup Santo Domingo kardinál Octavio Antonio Beras Rojas. Spolusvätiteľmi boli biskup diecézy La Vega Juan Antonio Flores Santana a pomocný biskup diecézy Santiago de los Caballeros Jesús María de Jesús Moya. V rokoch 1979 – 1984 bol zároveň rektorom miestnej univerzity. 15. novembra 1981 bol menovaný arcibiskupom Santo Domingo. Zároveň sa stal veľkým kancelárom Univerzity Santo Domingo. Popri pôsobení v úrade metropolitného arcibiskupa bol zároveň vojenským ordinárom Dominikánskej republiky. V rokoch 1984 – 2002 a neskôr opäť 2009 – 2014 bol predsedom konferencie biskupov Dominikánskej republiky. V rokoch 1991 – 1994 bol tiež predsedom Latinskoamerickej biskupskej konferencie.
Pápež Ján Pavol II. ho menoval za kardinála s titulárnym kostolom San Pio X alla Balduina 28. júna 1991.
Okrem členstva v rôznych vatikánskych úradoch bol pápežským legátom pri viacerých príležitostiach. V roku 1993 zastupoval pápeža na Medzinárodnom eucharistickom kongrese v Seville. V roku 2000 bol pápežským vyslancom na päťstom výročí slávenia prvej svätej omše v Hondurase. V rokoch 2005 a 2013 sa ako volič zúčastnil konkláve, na ktorých boli zvolení pápeži Benedikt XVI. a František. V roku 2011 požiadal o uvoľnenie z úradu, čomu však pápež vyhovel až 4. júla 2016.

</doc>
<doc id="628615" url="https://sk.wikipedia.org/wiki?curid=628615" title="Artis Omnis">
Artis Omnis

Artis Omnis je slovenské knižné vydavateľstvo založené v roku 2002. Zameriava sa výlučne na slovenskú tvorbu mnohých žánrov. Vydáva trilery, fantasy, sci-fi, horor, ženské romány, poéziu, populárno-náučné publikácie a knihy pre deti. Vydavateľstvo sídli v Žiline. Na jeho čele stojí manželský pár Ivan Harman a Andrea Harmanová.
Distribúciu zabezpečujú knižné distribúcie Pemic (aj do Česka), IKAR, Partner Technic, Zaex, Don Bosco. Knihy sa predávajú najmä v sieťach Martinus, Panta Rhei, Artforum, Brloh, Funtastic, vo viacerých menších kníhkupectvách a v internetových kníhkupectvách (napríklad martinus.sk, Gorila.sk).
Ako jednu z cien Martinus Ceny Fantázie udeľuje vydavateľstvo Cenu Béla. Získava ju autor najlepšej hororovej poviedky v danom ročníku súťaže. 

</doc>
<doc id="628617" url="https://sk.wikipedia.org/wiki?curid=628617" title="Nakladatelství ČSAV">
Nakladatelství ČSAV



</doc>
<doc id="628618" url="https://sk.wikipedia.org/wiki?curid=628618" title="Academia, nakladatelství Československé akademie věd">
Academia, nakladatelství Československé akademie věd



</doc>
<doc id="628619" url="https://sk.wikipedia.org/wiki?curid=628619" title="Academia, nakladatelství ČSAV">
Academia, nakladatelství ČSAV



</doc>
<doc id="628620" url="https://sk.wikipedia.org/wiki?curid=628620" title="Academia, nakladatelství Akademie věd České republiky">
Academia, nakladatelství Akademie věd České republiky



</doc>
<doc id="628621" url="https://sk.wikipedia.org/wiki?curid=628621" title="Academia, nakladatelství AV ČR">
Academia, nakladatelství AV ČR



</doc>
<doc id="628623" url="https://sk.wikipedia.org/wiki?curid=628623" title="Súkromná základná škola DSA Považská Bystrica">
Súkromná základná škola DSA Považská Bystrica

Súkromná základná škola DSA Považská Bystrica je škola, ktorej sa v roku 2016 novým zriaďovateľom stala slovenská vzdelávacia spoločnosť Deutsch-Slowakische Akademien (DSA), ktorá je súčasťou nemeckého vzdelávacieho koncernu Europäisches Bildungswerk für Beruf und Gesellschaft - EBG so sídlom v nemeckom Magdeburgu. EBG má tradíciu v oblasti vzdelávania od roku 1991 a v Nemecku prevádzkuje sieť 36 vzdelávacích inštitúcií od materskej škôlky až po univerzitu. Vďaka silnému nemeckému partnerovi s dlhoročnými skúsenosťami v oblasti vzdelávania, bola škola s novým zriaďovateľom schopná implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia technického vybavenia či diverzifikácia a optimalizácia ponúkaných študijných odborov.
Medzinárodná spolupráca.
Zmena zriaďovateľa a silné prepojenie školy DSA na nemeckú skupinu EBG prinieslo škole výrazné pozitívne impulzy pre prehĺbenie jej spolupráce so zahraničnými inštitúciami a školami. Samotní pedagogický zamestnanci školy podstupujú v spolupráci s EBG časté pracovné cesty do Nemecka, kde sa oboznamujú s novými postupmi vo vzdelávaní v rozličných vzdelávacích centrách patriacich do skupiny EBG. 
Najúspešnejší žiaci Súkromnej základnej školy DSA v Považskej Bystrici majú možnosť po ukončení povinnej školskej dochádzky pokračovať v štúdiu na strednej škole v Nemecku. Zaujímavé možnosti v tomto smere poskytuje inštitúcia Europäisches Studienkolleg der Wirtschaft na ktorej až 8% študentov tvoria práve zahraničný študenti, čo značne zvyšuje úspešnosť slovenských uchádzačov. 
Vzhľadom na medzinárodnú povahu zriaďovateľa je výrazne podporované aj jazykové vzdelávanie a SZŠ DSA v Považskej Bystrici. Okrem angličtiny ako prvého jazyka sa veľký dôraz kladie na nemčinu.
Štúdium.
Rozvoj výchovno vzdelávacieho procesu na SZŠ DSA v Považskej Bystrici spočíva na troch pilieroch. Okrem spomínanej výučby cudzích jazykov je to dôraz na polytechnické vzdelávanie podporu športových aktivít v rámci celej medzinárodnej skupiny. Tieto priority vynútili na škole značné investície do materiálovo-technického vybavenia školy ako aj inovatívny prístup k samotnému procesu výučby. 
Investície do technického vybavenia tried priniesli zriadenie učební špecializovaných na výučbu jazykov, prírodovedných predmetov či informatiky, ale aj učebňu techniky. Momentálne je škola schopná realizovať výučbu cudzích jazykov modernou metódou jazykovej prípravy tzv. e-learning, založenú na konverzácii s rovesníkmi na partnerských školách v Nemecku, využitím formy videokonferencií.

</doc>
<doc id="628628" url="https://sk.wikipedia.org/wiki?curid=628628" title="Aldib">
Aldib



</doc>
<doc id="628629" url="https://sk.wikipedia.org/wiki?curid=628629" title="Nodus Secundus">
Nodus Secundus



</doc>
<doc id="628630" url="https://sk.wikipedia.org/wiki?curid=628630" title="57 Draconis">
57 Draconis



</doc>
<doc id="628631" url="https://sk.wikipedia.org/wiki?curid=628631" title="Pod Babou horou">
Pod Babou horou



</doc>
<doc id="628644" url="https://sk.wikipedia.org/wiki?curid=628644" title="Zoznam ulíc v Pezinku">
Zoznam ulíc v Pezinku

Toto je zoznam ulíc v Pezinku a v jeho historických mestských častiach Grinava a Cajla.

</doc>
<doc id="628647" url="https://sk.wikipedia.org/wiki?curid=628647" title="Tehelná ulica (Pezinok)">
Tehelná ulica (Pezinok)

Tehelná ulica je ulica v Pezinku.
Pri tehelni sa nachádza bývalá skládka odpadov, ktorá už nie je v prevádzke a o niečo ďalej, pri lokalitách Mahulanka a Lúky smerom k bývalým vinárskym závodom, sa nachádza jama tzv. novej skládky odpadov, známa z kauzy Pezinská skládka, ktorá nebola nikdy využitá na vyváženie odpadov.
Na čísle 4 sa nachádza bývalá vila z čias socializmu, v ktorej dnes sídli Hotel Kriser.
Na čísle 9 sa nachádzajú Pezinské tehelne.

</doc>
<doc id="628653" url="https://sk.wikipedia.org/wiki?curid=628653" title="Lanový žeriav">
Lanový žeriav

Lanový žeriav je špeciálny typ žeriava, ktorý prepravuje bremená na dlhé dráhy. Konštrukciou sa podobá lanovke. Medzi vežami alebo portálovými konštrukciami je natiahnuté nosné lano alebo sústava nosných lán. Po ňom sa pohybuje visutá mačka. Pohyb mačky sa zabezpečuje ťažným lanom, zdvíhanie a spúšťanie bremena zdvíhacím lanom. Používa sa napríklad pri stavbe múrov údolných priehrad, mostov s veľkým rozpätím, prepravu sypkého materiálu na dlhé vzdialenosti alebo v lodeniciach.
Konštrukcia.
Lanový žeriav má obvykle dve veže, najčastejšie pevné. Môžu však byť aj rovnobežne pojazdné, alebo jedna pevná a druhá pojazdná po kruhovej dráhe. Nosné lano je zakotvené vo vežiach, v kotevných blokoch alebo vo výkyvnej veži s napínacím závažím. Ťažné a zdvíhacie laná sa navíjajú na bubny navijakov.

</doc>
<doc id="628660" url="https://sk.wikipedia.org/wiki?curid=628660" title="Rod filmu">
Rod filmu

Rod filmu alebo filmový rod je skupina filmových diel vyčlenených na základe podobných (príbuzných) čŕt vnútornej výstavby, vzťahu k zobrazovanej realite a s tým spojených tvorivých postupov.
Rozlišujú sa štyri rody (resp. rodové súbory) filmu:
Každé filmové dielo sa zakladá na dokumentárnosti, štylizovanosti a animovanosti (oživení), ale dominuje mu jedno východisko, na základe ktorého možno filmové dielo priradiť k príslušnému rodu. Napr. v kombinovanom filme sa spája technika animovaného filmu s technikou tvorby hraného alebo dokumentárneho filmu, avšak animovaná technika prevláda. Naproti tomu do hraného filmu môžu byť vložené animované sekvencie alebo epizódy (napr. v podobe úvodných titulkov, snových častí ap.).
Členenie filmových diel na rody sa vyvinulo spolu s vývojom filmu a filmového umenia (pozri dejiny filmu). Na počiatku kinematografie stála elementárna forma dokumentárneho filmu, neskôr sa pod vplyvom starších umení (umelecká literatúra, divadla, hudba) sformoval rod hraného filmu a pod vplyvom abstraktného výtvarného umenia a hudobnosti vznikol v 20. rokoch 20. storočia rod čistého filmu. Na sformovanie rodu animovaného filmu malo rozhodujúci vplyv výtvarné umenie (sprvu karikatúrna kresba) a bábkové divadlo (používanie bábok a makiet). Prvé kreslené (sileutové) animované filmy sa objavujú už v začiatkoch kinematografie (napr. v tvorbe Charlesa-Émila Reynauda) a prvé bábkové (objemové) filmy už začiatkom 20. storočia. Vývoj rodového členenia prebieha naďalej, ale pri zachovaní konkrétnych invariantných (nemenných) vlastností.
Rody sa ďalej členia na superžánre, žánre, subžánre, žánrové formy a žánrové typy (pozri filmový žáner), napr. rod dokumentárneho filmu sa delí na žánre spravodajského filmu, publicistického filmu a dokumentárneho filmu v užšom zmysle. Okrem rodového členenia existuje členenie filmových diel podľa vzťahu ku skutočnosti na druhy filmov, a to na filmy o faktoch () a filmy operujúce výmyslom (angl. "films of fiction"). Zatiaľ čo v oblasti filmových žánrov dochádza k dynamickému vývoju a zmenám, rody a druhy filmov sú veľmi stabilné.

</doc>
<doc id="628664" url="https://sk.wikipedia.org/wiki?curid=628664" title="Filmový rod">
Filmový rod



</doc>
<doc id="628665" url="https://sk.wikipedia.org/wiki?curid=628665" title="Rody filmu">
Rody filmu



</doc>
<doc id="628666" url="https://sk.wikipedia.org/wiki?curid=628666" title="Filmové rody">
Filmové rody



</doc>
<doc id="628667" url="https://sk.wikipedia.org/wiki?curid=628667" title="Potratová turistika">
Potratová turistika

Takzvaná potratová turistika je jav, kedy za účelom vykonania interrupcie ženy odchádzajú zo štátu so zákazom (resp. prísnou zákonnou úpravou) interrupcií do štátov, kde je tento výkon povolený. Deje sa to pokiaľ ženy nemajú možnosť, aby gynekológ v ich domovskom štáte vykonal interupciu pod inou diagnózou. Takáto reakcia na zákaz interrupcií nastala v Poľsku a Írsku. Oproti potratovej turistike je výraznejším rizikom nárast nelegálne vykonávaných interrupcií v domovskom štáte.

</doc>
<doc id="628668" url="https://sk.wikipedia.org/wiki?curid=628668" title="Polydóros (sochár)">
Polydóros (sochár)

Polydóros ("Polydóros") bol grécky sochár v 1. storočí pred Kr.
Polydóros, syn Polydóra z ostrova Rodos, tvoril zrejme v 2. polovici 1. stor. pred Kr. Pripisuje sa mu spoluautorstvo (originálu) sochárskych diel súsoší Skylly a Charybdy, Oslepenie Polyféma a sochárskeho veľdiela mramorového súsošia "Laokoóna a jeho synov". Fragmenty zo súsošia Skylly a Charybdy a súsošia Oslepenia Polyféma sa našli v roku 1957 v tzv. Tibériovej jaskyni pri dedine Sperlonge juhovýchodne od Ríma. Ako ich autori sú spolu s ním uvedení jeho rodáci Athanodóros a Agésandros. V tejto jaskyni s umelým bazénom vytesanej do skaly sa našli aj zvyšky iných súsoší, ktoré kedysi jaskyňu zdobili, napr. Menelaos a Patroklos a iné výjavy z Odysey. Ich datovanie je sporné.
Súsošie Laokoóna a jeho synov objavili v roku 1506 v zrúcaninách Titových kúpeľov v Ríme (pri kopaní základov stavby na Esquilínskom návrší), kde ho už obdivoval rímsky spisovateľ Plínius. Polydóros zhotovil toto dielo v spolupráci s Athanodórom a jeho otcom Agésandrom okolo roku 25 pred Kr. (existuje niekoľko rôznych datovaní tohto súsošia, od 140 až 50 pred Kr. niektorí vedci ho dokonca datujú do obdobia rímskeho cisárstva.) Už v staroveku sa tomuto dielu pripisovalo prvenstvo pred všetkými maľbami a sochami (podľa znalca umenia Winckelmanna v dejinách nebolo vytvorené nič, čo by sa s ním dalo porovnať). V Laokoóntovom súsoší (vysokom 1,84 m) je vystupňovaný divadelný efekt ľudského tela. Fyzická bolesť zo smrtiaceho zovretia hadov, poslaných Apolónom, sa spája s nesmiernym utrpením, ktoré prežíva trójsky kňaz Laokoón pri pohľade na smrť svojich synov. Všetky telá sa zvíjajú v zovretí dvoch hadov. Otec napína hrudník a pod kožou sa mu črtajú výrazné svaly a žily. Zúfalé napätie tvárí, strapaté vlasy a skrútené telá vytvárajú z tohto súsošia celkom určite jedno z najveľkolepejších diel antického sochárstva.
Súsošie bolo po objave značne poškodené a niektoré časti chýbali, preto pápež Július II. požiadal Michelangela, aby ho doplnil. Odmietol to, lebo vraj nemá na to dostatočné schopnosti. Neskôr sa na to aj napriek tomu niekto podujal (pravdepodobne Michelangelov žiak), ale správa Vatikánskeho múzea tieto úpravy dala aj tak odstrániť. O tom, kto, kedy a kde originál tohto diela zhotovil, sa mnoho popísalo. Znalci sa dnes prikláňajú k tomu, že bolo zhotovené na ostrove Rodos a do Ríma sa dostalo začiatkom druhej štvrtiny 1. stor. pred Kr., keď ho rodský senát venoval cisárovi Tibériovi na znak svojho podriadenia sa Rímu. To, že ho zhotovili sochári Polydóros, Athanodóros a Agésandros, ako to píše Plínius, potvrdil aj nápis, ktorý našli v roku 1957 na zlomku z asi dvakrát väčšej sochy Laokoónta v talianskej Sperlonge. 
- text v starogréčtine- "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."

</doc>
<doc id="628669" url="https://sk.wikipedia.org/wiki?curid=628669" title="Hercýnska sústava">
Hercýnska sústava



</doc>
<doc id="628670" url="https://sk.wikipedia.org/wiki?curid=628670" title="Belontia signata">
Belontia signata



</doc>
<doc id="628671" url="https://sk.wikipedia.org/wiki?curid=628671" title="Filmár">
Filmár

Filmár, resp. filmárka je osoba, ktorá (spolu)tvorí filmové, resp. audiovizuálne dielo alebo pracuje v oblasti kinematografie. V užšom zmysle tento pojem označuje osobu pracujúcu v tvorivej oblasti kinematografie (teda člena, resp. členky tvorivého štábu), t. j. režiséra, kameramana, scenáristu, strihača, filmového architekta, choreografa, hudobného skladateľa ap.

</doc>
<doc id="628680" url="https://sk.wikipedia.org/wiki?curid=628680" title="Všekazy">
Všekazy



</doc>
<doc id="628681" url="https://sk.wikipedia.org/wiki?curid=628681" title="Kolej">
Kolej

Kolej môže byť:
Poznámka.
České slovo kolej (staršie aj: kollej(ě)) znamená buď (1) koľaj, alebo (2) je čiastočným ekvivalentom slovenských slov internát a kolégium (lat. collegium, angl. college, fr. collège), t. j. je ekvivalentom len v tých významoch, kde tieto slová označujú budovu na ubytovanie študentov či žiakov (dnes najmä vysokoškolský internát), budovu školy, typ školy alebo organizačnú časť školy. Pokiaľ ide o význam číslo 1, slovo kolej (takisto ako slovenské slovo koľaj) je praslovanského pôvodu. Pokiaľ ide o význam číslo 2, slovo kolej je odvodené od latinského slova collegium (ktorého významy sú uvedené v článku kolégium) aj aj mu sčasti významovo zodpovedá. Pôvodne, t. j. v stredoveku, slovo kolej zodpovedalo väčšiemu počtu významov slova collegium (po slovensky dnes kolégium) než dnes, t. j. zodpovedalo slovu collegium nielen vo vyššie uvedených školských významoch (pozri najmä kolégium (stredoveký internát)), ale aj vo význame zbor ľudí či prednáška.

</doc>
<doc id="628682" url="https://sk.wikipedia.org/wiki?curid=628682" title="Jozef Kováčik (generál ČSĽA)">
Jozef Kováčik (generál ČSĽA)

Generálporučík Jozef Kováčik (* 28. október 1921, Krivá – † 5. február 2005, Trenčín) bol slovenský generál ČSĽA, náčelník politickej správy - zástupca veliteľa Východného vojenského okruhu.
Život.
Narodil sa 28. októbera 1921 v obci Krivá, okres Dolný Kubín. Pochádzal zo siedmich detí. V rokoch 1941 – 1943 absolvoval meštiansku školu. V roku 1943 ako vojak armády Slovenského štátu bol odvelený na Ukrajinu. Po prebehnutí k Červenej armáde v roku 1943 bol ako tankista zaradený do l. čs. armádneho zboru. Zúčastnil sa viacerých bojových operácií na Ukrajine, v Poľsku a na Dukle. 8. mája 1945 bol pred obcou Horka pri Olomouci ťažko zranený.
Po vojne slúžil v Československej ľudovej armáde. Získal vysokoškolské vzdelanie a pôsobil prevažne vo vojenskom školstve. Neskôr pracoval v rôznych funkciách na Veliteľstve Východného vojenského okruhu v Trenčíne, odkiaľ odišiel do dôchodku.
Do prvej generálskej hodnosti generálmajora bol vymenovaný 1. októbra 1969. Hodnosť generálporučíka získal 1. mája 1975. Bol predsedom okresného výboru a Ústrednej rady Slovenského zväzu protifašistických bojovníkov.
Ocenenia.
Za svoje bojové zásluhy bol odmenený mnohými československými aj zahraničnými vyznamenaniami.

</doc>
<doc id="628684" url="https://sk.wikipedia.org/wiki?curid=628684" title="Leningradská blokáda">
Leningradská blokáda



</doc>
<doc id="628686" url="https://sk.wikipedia.org/wiki?curid=628686" title="Konvektomat">
Konvektomat

Konvektomat je prístroj na prípravu a úpravu jedla využívaný hlavne v reštauráciách. Konvektomat môže byť použitý ako konvekčná rúra, parná rúra alebo kombinácia oboch. 
Využitie.
V konvektomate je možné pečenie, vyprážanie, grilovanie, varenie a blanšírovanie.
Typy konvektomatov.
Podľa systému pre vytváranie pary sa delia na:
Podľa spôsobu ovládania sa delia na:
Podľa kapacity sa delia na:
Výhody.
Moderné konvektomaty sa jednoducho používajú. Umožňujú kontrolu teploty, vlhkosti a času ukončenia prípravy jedla. Šetria čas pri príprave väčšieho počtu jedál a príloh. Lepšie konvektomaty majú funkciu samočistenia a nočné módy na nočné varenie alebo pomalé pečenie.
Listovú zeleninu je možné pomocou pary uvariť za rovnaký čas ako varením vo vode, ale s menšou stratou výživných látok.

</doc>
<doc id="628687" url="https://sk.wikipedia.org/wiki?curid=628687" title="Sh2-307">
Sh2-307

Sh2-307 je emisná hmlovina v súhvezdí Korma.
Nachádza sa v severozápadnej časti súhvezdia, asi 12° od Síria, najjasnejšej hviezdy nočnej oblohy; je možné ju fotografovať s vysoko výkonnými amatérskymi prístrojmi pomocou špeciálnych filtrov. Najvhodnejšie obdobie na pozorovanie večerného neba je v období od decembra do apríla a jeho južná deklinácia uľahčuje pozorovanie južných regiónov.
Sh2-307 je oblasť H II je vzdialená približne 4200 parsekov (13700 svetelných rokov), na južnom okraji obrovskej superbubliny známej ako GS234-02, kde prebiehajú niektoré epizódy tvorby hviezd; táto superbublina vznikla z explózie početných supernov, vytvorených hviezdami vytvorenými v oblasti počas prvého cyklu vzniku hviezd. Oblak je excitovaný hviezdou spektrálnej triedy B0V MFJ Sh2-307 3 a obsahuje zdroj infračerveného žiarenia známeho ako IRAS 07333-1838 a pravdepodobne veľmi mladú otvorenú hviezdokopu, tiež viditeľnú infračerveným žiarením, katalogizovanú ako [DBS2003] 8 je pravdepodobne zložená z mladých hviezdnych objektov vytvorených v samotnom oblaku.

</doc>
<doc id="628688" url="https://sk.wikipedia.org/wiki?curid=628688" title="Roger Michael Mahony">
Roger Michael Mahony

Roger Michael Mahony (* 27. február 1936, Los Angeles, USA) je americký kardinál, emeritný arcibiskup arcidiecézy Los Angeles.
Životopis.
Študoval v kňazskom seminári arcidiecézy Los Angeles. Následne bol 1. mája 1962 vysvätený za kňaza pre diecézu Fresno-Monterrey. Pokračoval v štúdiu sociálnej práce na Catholic University of America vo Washingtone. Pastoračne pôsobil vo svojej materskej diecéze a neskôr, po jej rozdelení na dve samostatné jednotky, pracoval v diecéze Fresno. Bol známy sociálnymi aktivitami v prospech robotníkov prichádzajúcich z Mexika. V rokoch 1964 – 1970 bol riaditeľom diecéznej katolíckej charity. V rokoch 1973 – 1975 bol farárom katedrálnej farnosti vo Fresne, pôsobil tiež ako kancelár kúrie.
Biskup a kardinál.
V roku 1975 ho pápež Pavol VI. menoval za pomocného biskupa diecézy Fresno. Biskupskú vysviacku mu dňa 19. marca 1975 udelil diecézny biskup Fresna Hugh Aloysius Donohoe. Spolusvätiteľmi boli pomocný biskup arcidiecézy Los Angeles William Robert Johnson a pomocný biskup diecézy Sacramento John Stephen Cummins. Počas svojho pôsobenia vo Fresne bol zároveň na základe svojich dovtedajších skúseností poverený guvernérom Kalifornie viesť predstavenstvo novovytvorenej kalifornskej komisie pre vzťahy v poľnohospodárstve, prvej odborovej komisie tohto typu v USA. 15. februára 1980 bol menovaný biskupom diecézy Stockton.
12. júla 1985 sa stal arcibiskupom Los Angeles ako prvý rodák z tohto mesta. Krátko po svojom menovaní v roku 1986 založil Nadáciu pre katolícke vzdelávanie. Pápež Ján Pavol II. ho menoval za kardinála s titulárnym kostolom Ss. Quattro Coronati 28. júna 1991.
V roku 1994 zemetrasenie zničilo katedrálu sv. Vibiany v Los Angeles. Kardinál Mahony sa rozhodol vybudovať novú katedrálu. V roku 2002 bola postavená moderná katedrála Panny Márie. Kardinál bol angažovaný v mnohých občianskych aj cirkevných iniciatívach spojených s migráciou a jej sociálnymi aspektmi. V rokoch 2005 a 2013 sa ako volič zúčastnil konkláve, na ktorých boli zvolení pápeži Benedikt XVI. a František. V roku 2011 požiadal o uvoľnenie z úradu, čomu pápež okamžite vyhovel.
Sexuálne zneužívanie maloletých počas jeho pôsobenia.
Ešte ako biskup stocktonskej diecézy musel Mahony v roku 1980 riešiť prípad kňaza, ktorý bol obvinený zo sexuálneho zneužívania detí. Mahony kňaza preložil do inej farnosti, kde však zneužívanie pokračovalo. Neskôr, v roku 1998 diecéza prehrala súdny spor a musela obetiam kňaza vyplatiť 30 miliónov dolárov.
Počas pôsobenia v Los Angeles Mahony navonok tvrdo vystupoval voči násilníkom z radov kléru. Už v roku 1988 arcidiecéza začala uplatňovať tzv. zero tolerance politiku. Niekoľko desiatok kňazov muselo opustiť kňazstvo. V roku 2007 arcidiecéza priznala pochybenia a uzavrela rekordne vysoké mimosúdne vyrovnanie s obeťami vo výške 660 miliónov dolárov.
V roku 2013 však publikovala arcidiecéza pod novým vedením viac ako 12 000 strán dokumentov, v ktorých sú opísané postupy kúrie voči ohláseným prípadom sexuálneho zneužívania mladistvých – zo začiatku tieto prípady vzbudzovali nedôveru hierarchie a ich dôsledkom bolo prekladanie kňazov a zamlčiavanie týchto skutkov. Neskôr dochádzalo k tvrdým postihom voči páchateľom. Na základe zverejnenia týchto dokumentov nový arcibiskup Gómez zakázal Mahonymu vykonávať akúkoľvek verejnú činnosť a zároveň prijal rezignáciu jedného z dotknutých pomocných biskupov.
Kardinál Mahony bol vyslaný pápežom ako jeho reprezentant na oslavy 150-teho výročia vzniku scrantonskej diecézy v Pensylvánii. Po mnohých protestoch voči jeho oficiálnej účasti na tejto udalosti sa však svojej úlohy legáta vzdal.

</doc>
<doc id="628697" url="https://sk.wikipedia.org/wiki?curid=628697" title="Roger Mahony">
Roger Mahony



</doc>
<doc id="628698" url="https://sk.wikipedia.org/wiki?curid=628698" title="Gorgonia ventalina">
Gorgonia ventalina



</doc>
<doc id="628699" url="https://sk.wikipedia.org/wiki?curid=628699" title="Gorgonia flabellum">
Gorgonia flabellum



</doc>
<doc id="628700" url="https://sk.wikipedia.org/wiki?curid=628700" title="Rhipidogorgia flagellum">
Rhipidogorgia flagellum



</doc>
<doc id="628701" url="https://sk.wikipedia.org/wiki?curid=628701" title="Jan Koutný">
Jan Koutný

Jan Koutný (* 24. jún 1897, Vyškov† 18. júl 1976, Praha) bol český športový gymnasta, bankový úradník a vojak, účastník druhého československého odboja. Československo reprezentoval na letných olympijských hrách (LOH) 1924 a 1928.
Život.
Narodil sa 24. júna 1897 v meste Vyškov, 27 km východne od Brna. V Brne študoval na gymnáziu a obchodnej škole a na vysokej škole absolvoval štyri semestre zakončené štátnou skúškou z účtovníctva. Už v tomto období sa angažoval v telovýchovnom spolku Sokol.
Zapojil sa do bojov v prvej svetovej vojne a v roku 1919 ako príslušník Československej armády prišiel do Zvolena brániť záujmy konštitujúcej sa Československej republiky (ČSR) pred hrozbou zo strany Maďarska (pozri maďarsko-československá vojna). Do Zvolena sa vrátil v roku 1921, usadil sa tu a pracoval ako bankový úradník, neskôr prokurista filiálky Národnej banky československej. Od roku 1921 pôsobil ako náčelník Telovýchovnej jednoty (TJ) Sokol vo Zvolene, ktorá vznikla v marci 1919. Okrem vlastného tréningu a súťaženia sa venoval tréningu mládeže, organizovaniu spolkových aktivít ap. V roku 1923 sa oženil s Ľudmilou Pravdovou, rodáčkou zo Slovenskej Ľupče. Spolu mali syna Jána a dcéru Ľudmilu.
Ako prvý a svojho času jediný pretekár zo Slovenska sa dostal do reprezentačného výberu Československej obce sokolskej. Na majstrovstvách Československej obce sokolskej 1923 získal 9. miesto, čo mu umožnilo reprezentovať ČSR na LOH 1924 v Paríži. Do olympijskej súťaže nastúpil v rámci osemčlenného družstva, ktoré po cvičení na hrazde zaujímalo prvé miesto, avšak pre zranenie jedného z členov družstva, za ktorého nemohol nastúpiť náhradník, museli pretekári pokračovať v súťaži ako jednotlivci. Koutný skončil celkovo bez umiestnenia (celkové umiestnenie bolo udeľované len do 9. miesta), no v preskoku cez koňa získal striebornú medailu. Vďaka 5. miestu na majstrovstvách Československej obce sokolskej 1928 bol vybraný do reprezentácie na LOH 1928 v Amsterdame, kde pretekal ako člen osemčlenného družstva, ktoré získalo striebornú medailu.
Koncom roka 1938 bola TJ Sokol vo Zvolene zrušená. Po vzniku Slovenského štátu (14. marca 1939) Koutný bez rodiny opustil Zvolen, aby sa vyhol zatknutiu. Istý čas pôsobil vo Vyškove, následne emigroval do Francúzska, kde sa zapojil do odboja ako dobrovoľník v československom vojsku na Západe (1. československej pešej divízii vo Francúzsku). Po páde Francúzska pôsobil v Spojenom kráľovstve, kde sa popri vojenskej službe angažoval pri formovaní Vojenskej pobočky Telocvičnej jednoty Sokol (neskôr Telocvičná jednota Sokol pri Československej samostatnej obrnenej brigáde) a zastával funkciu jej náčelníka. Od roku 1942 pracoval na Ministerstve financií Dočasného štátneho zriadenia československého. Jeho manželka Ľudmila bola pre Koutného odbojovú činnosť väznená v Internačnom tábore Svatobořice. Väzba jej natoľko podlomila zdravie, že zomrela krátko po svojom prepustení, 4. februára 1944 vo Vyškove.
Koutný sa vrátil do ČSR v roku 1945. Usadil sa v Prahe, kde pracoval ako bankový úradník. Zomrel 18. júla 1976.

</doc>
<doc id="628702" url="https://sk.wikipedia.org/wiki?curid=628702" title="Alexandria Ocasiová-Cortezová">
Alexandria Ocasiová-Cortezová

Alexandria Ocasiová-Cortezová (neprechýlene: Alexandria Ocasio-Cortez; * 13. október 1989, New York, New York, USA), známa pod vlastnými iniciálami AOC, je americká politička a aktivistka. 
V novembri 2018 bola za Demokratickú stranu zvolená do Snemovne reprezentantov. Vo svojich 29 rokoch sa tak stala najmladšou kongresmankou v dejinách USA. 
Je členkou organizácie "Demokratických socialistov Ameriky."

</doc>
<doc id="628704" url="https://sk.wikipedia.org/wiki?curid=628704" title="Alexandria Ocasio-Cortezová">
Alexandria Ocasio-Cortezová



</doc>
<doc id="628705" url="https://sk.wikipedia.org/wiki?curid=628705" title="Alexandria Ocasio-Cortez">
Alexandria Ocasio-Cortez



</doc>
<doc id="628708" url="https://sk.wikipedia.org/wiki?curid=628708" title="FK Žalgiris">
FK Žalgiris

FK Žalgiris je litovský futbalový klub pochádzajúci zo mesta Vilnius. 
Bol oficiálne založený v roku 1947 ako "Dinamo". Momentálne (marec 2023) je účastníkom najvyššej domácej súťaže s názvom A lyga. Domáce zápasy hráva na štadióne LFF stadionas, ktorý má kapacitu 5 000 miest. Hlavnými farbami klubu sú zelená a biela.
 1. miesto (11): 1991, 1992, 1999, 2013, 2014, 2015, 2016, 2020, 2021, 2022, 2024
 2. miesto (13): 1990, 1994, 1995, 1997, 1998, 2000, 2010, 2011, 2012, 2017, 2018, 2019, 2023
 Víťaz (14): 1991, 1993, 1994, 1997, 2003, 2012, 2013, 2014, 2015, 2016 (v), 2016 (o), 2018, 2021, 2022
 Finalista (6): 1990, 1992, 1995, 2000, 2001, 2017
 Víťaz (8): 2003, 2013, 2014, 2015, 2016, 2017, 2020, 2023
 Finalista (3): 2019, 2021, 2022

</doc>
<doc id="628709" url="https://sk.wikipedia.org/wiki?curid=628709" title="FK Riteriai">
FK Riteriai

FK Riteriai je litovský futbalový klub pochádzajúci zo mesta Vilnius.
Bol oficiálne založený v roku 2005 ako "Trakai". Momentálne (marec 2023) je účastníkom najvyššej domácej súťaže s názvom A lyga. Domáce zápasy hráva na štadióne LFF stadionas, ktorý má kapacitu 5 000 miest. Hlavnými farbami klubu sú žltá a modrá.

</doc>
<doc id="628711" url="https://sk.wikipedia.org/wiki?curid=628711" title="FK Panevėžys">
FK Panevėžys

FK Panevėžys je litovský futbalový klub pochádzajúci zo mesta Panevėžys.
Bol oficiálne založený v roku 2015. Momentálne (marec 2023) je účastníkom najvyššej domácej súťaže s názvom A lyga. Domáce zápasy hráva na štadióne Aukštaitijos stadionas, ktorý má kapacitu 4 000 miest. Hlavnými farbami klubu sú červená a modrá.
 Vitaz (1): 2023
 2. miesto (0): 
 1. miesto (1): 2022

</doc>
<doc id="628714" url="https://sk.wikipedia.org/wiki?curid=628714" title="FK Palanga">
FK Palanga

FK Palanga je litovský futbalový klub pochádzajúci zo mesta Palanga. Bol oficiálne založený v roku 2010 ("Viešoji įstaiga-futbolo klubas "Palanga""). 
Domáce zápasy hráva na štadióne Palangos centrinis stadionas, ktorý má kapacitu 1 400 miest. Hlavnými farbami klubu sú červená a modrá.

</doc>
<doc id="628715" url="https://sk.wikipedia.org/wiki?curid=628715" title="FC Stumbras">
FC Stumbras

FC Stumbras je litovský futbalový klub pochádzajúci zo mesta Kaunas.
História oddielu.
Bol oficiálne založený v roku 2013 ("Futbolo klubas „Stumbras“"). 
V lete 2019 klub prestal existovať. Nakoniec boli vylúčení z elitnej divízie.
Domáce zápasy hráva na štadióne NFA stadionas, ktorý má kapacitu 1 000 miest. Hlavnými farbami klubu sú biela a modrá.

</doc>
<doc id="628716" url="https://sk.wikipedia.org/wiki?curid=628716" title="FK Kauno Žalgiris">
FK Kauno Žalgiris

FK Kauno Žalgiris je litovský futbalový klub pochádzajúci zo mesta Kaunas.
Bol oficiálne založený v roku 2004 ako "Spyris". Momentálne (marec 2023) je účastníkom najvyššej domácej súťaže s názvom A lyga. Domáce zápasy hráva na štadióne NFA stadionas, ktorý má kapacitu 1 000 miest. Hlavnými farbami klubu sú zelená a biela.

</doc>
<doc id="628717" url="https://sk.wikipedia.org/wiki?curid=628717" title="FK Atlantas">
FK Atlantas

FK Atlantas je litovský futbalový klub pochádzajúci zo mesta Klaipėda. 
Bol oficiálne založený v roku 1962 ako "Granitas". Domáce zápasy hráva na štadióne Klaipėdos centrinis stadionas, ktorý má kapacitu 4 000 miest. Hlavnými farbami klubu sú žltá a modrá.

</doc>
<doc id="628718" url="https://sk.wikipedia.org/wiki?curid=628718" title="FK Trakai">
FK Trakai



</doc>
<doc id="628719" url="https://sk.wikipedia.org/wiki?curid=628719" title="FK Sūduva Marijampolė">
FK Sūduva Marijampolė



</doc>
<doc id="628722" url="https://sk.wikipedia.org/wiki?curid=628722" title="Camillo Ruini">
Camillo Ruini

Camillo Ruini (*19. február 1931, Sassuolo, Taliansko) je taliansky kardinál, emeritný generálny vikár Ríma a emeritný arcikňaz Baziliky sv. Jána v Lateráne. 
Životopis.
Študoval v kňazskom seminári diecézy Reggio Emilia a neskôr na Pápežskej univerzite Gregoriana v Ríme. Počas štúdií bol 8. decembra 1954 vysvätený v Ríme za kňaza, svätiteľom bol neskorší kardinál Luigi Traglia. Pokračoval v štúdiu teológie a získal doktorát. Po návrate do svojej domovskej diecézy pôsobil ako učiteľ v seminári Reggio Emilia, v spoločnom seminári diecéz Modena, Guastalla, Carpi a Reggio Emilia (v rokoch 1968 – 1977 ako rektor) a v seminári diecézy Bologna. V rámci svojej diecézy sa zapájal do pastorácie zdravotníckych pracovníkov, laického apoštolátu a pôsobil tiež ako riaditeľ diecézneho kultúrneho centra. 
Biskup a kardinál.
V roku 1983 ho pápež Ján Pavol II. menoval za pomocného biskupa diecézy Reggio Emilia (po 1986 Reggio Emilia – Guastalla). Biskupskú vysviacku mu dňa 29. júna 1983 udelil diecézny biskup diecézy Reggio Emilia Gilberto Baroni. Spolusvätiteľmi boli biskup diecézy Faenza Francesco Tarcisio Bertozzi a biskup diecézy Palestrina Renato Spallanzani. V roku 1986 ho pápež menoval generálnym sekretárom talianskej biskupskej konferencie. 17. januára 1991 ho pápež vymenoval za arcibiskupa a generálneho pro-vikára rímskej diecézy, zároveň za pro-arcikňaza Lateránskej baziliky (predpona pro- sa používa vtedy, keď nositeľ úradu nie je menovaný kardinálom, platí tiež pre pro-prefektov a pro-predsedov vatikánskych rád, dikastérií a kongregácií). 7. marca toho istého roku bol menovaný za predsedu talianskej biskupskej konferencie. Pápež ho menoval za kardinála s titulárnym kostolom S. Agnese fuori le Mura 28. júna 1991. 
V rokoch 1991 – 2008 pôsobil tiež ako veľká kancelár Pápežskej lateránskej univerzity. V roku 1997 bol pápežským legátom na národnom eucharistickom kongrese v Bologni. Zastupoval pápežov na viacerých udalostiach v Európe, napr. v Bielorusku, kde pri príležitosti diecéznej synody alebo v Maďarsku. V roku 2005 sa ako volič zúčastnil konkláve, na ktorom bol zvolený pápež Benedikt XVI.. V roku 2006 požiadal o uvoľnenie z úradu, pápež mu však vyhovel až 27. júna 2008.
V roku 2007 ho na poste predsedu talianskej biskupskej konferencie nahradil Angelo Bagnasco. V roku 2010 ho pápež menoval za predsedu Medzinárodnej komisie pre Medžugorie.

</doc>
<doc id="628723" url="https://sk.wikipedia.org/wiki?curid=628723" title="Juraj Kačur">
Juraj Kačur

Juraj Kačur (* 6. máj 1890, Sačurov† 9. marec 1983, Sačurov) bol slovenský agrárny a demokratický politik a roľník, účastník druhého československého odboja, obeť perzekúcie komunistického režimu v Československu.
Život.
Narodil sa 6. mája 1890 v dedine Sačurov pri Vranove nad Topľou, v rodine roľníka Michala Kačura a jeho manželky Alžbety, rod. Tkáčovej. V rokoch 18961901 navštevoval ľudovú školu v rodisku, kde pôsobil ako roľník. Po roku 1918 údajne pracoval ako robotník v Spojených štátoch. V Československej republike sa politicky angažoval ako člen Republikánskej strany poľnohospodárskeho a maloroľníckeho ľudu (tzv. Agrárnej strany) a zastával funkciu poslanca Obecného zastupiteľstva v Sačurove. Nešťastie ho postihlo v roku 1936, kedy mu vo veľkom požiari obce zhorel dom.
vzniku Slovenského štátu sa zapojil do občianskeho domáceho odboja a stal sa členom Demokratickej strany. Po oslobodení bol predsedom Miestneho národného výboru (MNV) v Sačurove, ktorého prvé zasadnutie sa uskutočnilo 16. decembra 1945 za prítomnosti predsedu a 18 členov pléna. Počas Kačurovho pôsobenia MNV v obci zriadil detské jasle pre deti od troch do šiestich rokov, schválil konfiškáciu majetku maďarského kolaboranta Štefana Medveho, pričinil sa o založenie Obvodnej meštianskej školy v Sačurove a organizoval povojnovú obnovu v obci. Kačur sa navyše v roku 1948 stal poslancom Slovenskej národnej rady (SNR). Funkciu predsedu MNV a poslanca SNR vykonával do roku 1948. Po februárovom prevrate sa predsedom MNV stal komunista Pavol Pačuta.
Na Kačura veľmi negatívne dopadla kolektivizácia poľnohospodárstva. Roľníci v Sačurove dlhodobo odolávali tlaku na založenie jednotného roľníckeho družstva (JRD) a Kačur patril medzi roľníkov, ktorí odmietali podpísať vstupnú prihlášku do JRD. V rámci akcie K (kulak) bol aj s rodinou vysťahovaný z obce na Veľký majer v obci Želiezovce a jeho majetok zabral MNV. Z kontextu dostupných biografických informácií vyplýva, že mu neskôr bol umožnený návrat do Sačurova, kde zomrel 9. marca 1983.

</doc>
<doc id="628729" url="https://sk.wikipedia.org/wiki?curid=628729" title="Sh2-301">
Sh2-301

Sh2-301 je emisná hmlovina v súhvezdí Veľký pes.
Nachádza sa v strednej a severnej časti súhvezdia, presne 8° severne od hviezdy Wezen, jednej z najjasnejších hviezd Veľkého psa, ponoreného do hviezdneho poľa, ktoré je postupne bohatšie na východnom smere; možno ho pozorovať a fotografovať s amatérskymi nástrojmi s vysokým výkonom pomocou špeciálnych filtrov. Najpriaznivejším obdobím jeho pozorovania na večernej oblohe je obdobie medzi decembrom a aprílom. Jeho južná deklinácia uľahčuje pozorovanie z južných regiónov.
Sh2-301 je oblasť H II so zdanlivou veľkosťou približne 9' a jej vzdialenosť bola študovaná v priebehu času; podľa prvých štúdií, ktoré sa datujú do 80. rokov 20. storočia, objekt umiestnili do vzdialenosti asi 5 800 parsekov (18 900 svetelných rokov) vo vonkajšej časti ramena Perzea. Nedávne štúdie znížili túto vzdialenosť na približne 4 000 parsekov (13 040 svetelných rokov) do viac vnútornej oblasti ramena Perzea, na vzdialenosti zhodujúcej sa s najbližšou hranou veľkej superbubliny známej ako GS234-02, v ktorej prebiehajú niektoré epizódy tvorby hviezd; táto superbublina vznikla z explózie početných supernov, ktoré vznikli hviezdami vytvorenými v regióne v prvom cykle vzniku hviezd. Hmotnosť oblaku vrátane plynu susediacich molekulárnych hmlovín sa odhaduje na približne 8700 slnečných hmotností a objavuje sa v pomerne pokročilom evolučnom stave.

</doc>
<doc id="628731" url="https://sk.wikipedia.org/wiki?curid=628731" title="Sósitheos">
Sósitheos

Sósitheos ("Sósitheos") môže byť:

</doc>
<doc id="628735" url="https://sk.wikipedia.org/wiki?curid=628735" title="Bernie Sanders">
Bernie Sanders

Bernard „Bernie“ Sanders, BA (* 8. september 1941, New York) je americký politik, nezávislý senátor za americký štát Vermont a neúspešný uchádzač o nomináciu Demokratickej strany v prezidentských voľbách v roku 2016, kedy prehral v primárkach s Hillary Clintonovou.
Sanders sa považuje za demokratického socialistu, sociálneho liberála inšpirujúceho sa škandinávskym modelom sociálnej demokracie.
Vo februári 2019 oznámil, že sa chce vo voľbách v roku 2020 opätovne opäť uchádzať o prezidentskú funkciu. Nomináciu chcel získať za Demokratickú stranu. 

</doc>
<doc id="628736" url="https://sk.wikipedia.org/wiki?curid=628736" title="Jozef Horvátik">
Jozef Horvátik

Páter Jozef Horvátik (* 1. august 1919, Skalica† 21. február 2009, Dolné Dubové) bol rímskokatolícky kňaz, provinciál Rehole piaristov a piarista, organizátor rehoľného života.
Stredoškolské štúdiá absolvoval u piaristov v Nitre. Do ich rehole vstúpil 27. 8. 1942, rehoľné sľuby zložil 28. 8. 1946. Filozofické a teologické štúdiá absolvoval na Cyrilometodskej bohosloveckej fakulte v Bratislave. Za kňaza ho vysvätili 29. 9. 1946 v Košiciach. Ako piarista pôsobil vo Svätom Jure (1946 – 1948), r. 1948 bol profesorom gymnázia, magistrom novicov a piaristických klerikov. Po násilnej likvidácii rehoľníkov r. 1950 aj on musel opustiť kláštor a bol deportovaný do sústreďovacieho kláštora vo Svätom Beňadiku. Po prepustení z internácie pôsobil ako kňaz v duchovnej správe v Dolnom Dubovom (1950 – 1968), v Kolte (1971 – 1972). V čase takzvanej normalizácie mu odňali štátny súhlas na verejnú duchovnú činnosť. Bol nútený pracovať ako robotník na Morave, potom na stavbe atómovej elektrárne v Jaslovských Bohuniciach. 
V roku 1981 mu udelili štátny súhlas a ustanovili ho za administrátora farnosti Dvorníky, r. 1990 za farára v Dolnom Dubovom. V r. 1969 – 1993 zastával funkciu provinciála Rehole piaristov na Slovensku. Bol koordinátorom rehoľného života v tejto provincii a má veľkú zásluhu na tom, že piaristi na Slovensku prežili tvrdé roky útlaku. V ťažkých podmienkach formoval nových členov, takže po r. 1990 sa piaristi mohli znovu zapojiť do evanjelizácie Slovenska v duchu piaristického hesla „Zbožnosť a veda“ formou vyučovania na základných a stredných školách, ako aj vo farskej pastorácii. 
Jeho spomienky na obdobie útlaku boli uverejnené v zahraničnom zborníku "Las escuelas pias en Europa central" ("Zbožné školy v strednej Európe") pod názvom "Testimonio de la vida en las catacumbas" ("Svedectvo o živote v katakombách"). 
V oficiálnom časopise piaristov Ephemerides Calasanctianae uverejnil nekrológy niekoľkých členov Slovenskej piaristickej provincie (Jozef Gavlák, Gejza Bolda).

</doc>
<doc id="628737" url="https://sk.wikipedia.org/wiki?curid=628737" title="Literárny dokument">
Literárny dokument

Literárny dokument je pamiatka, ktoré buď nesie literárny záznam - čiže nielen samotný text, ale aj jeho hlasové a iné vyjadrenie – audiovizuálna interpretácia, alebo pamiatka, ktorá sa vzťahuje na literatúru – na jej vznik, zverejňovanie a pôsobenie.
Pod pojmom literárne dokumenty rozumieme pamiatky, ktoré existujú v podobách záznamov - fixovania a interpretovania obsahov. Delíme ich na:
V múzeách majú mať tieto dokumenty využitie ako predmety. Potvrdzujú to špeciálne múzeá písma, knihy a tlače, ako aj literárne múzeá, ktoré sledujú estetické zretele obsahu a procesy zrodu a prenikania hodnôt v spoločenskom zaradení.

</doc>
<doc id="628768" url="https://sk.wikipedia.org/wiki?curid=628768" title="Malacká cesta (Pezinok)">
Malacká cesta (Pezinok)

Malacká cesta je ulica v Pezinku v historickej mestskej časti Cajla, ktorá leží na ceste II. triedy číslo 503. Je pomenovaná podľa svojho smeru do Malaciek. Pri mieste pôvodného kostola svätého Jozefa zaniknutej osady Sumberg (Zumberg), ktorého ruiny sa nachádzajú pod vozovkou ulice, sa nachádza socha Krista Kráľa a kúsok ďalej, pred psychiatrickou nemocnicou, sa nachádza drobná náboženská stavba Božia muka.
Na čísle 63 sa nachádza Psychiatrická nemocnica Philippa Pinela a na súpisných číslach 4423 až 4425 sa nachádzajú ruiny bývalých budov psychiatrickej nemocnice, ktoré boli pôvodne železitými kúpeľmi.
Na čísle 65 sa v minulosti nachádzala Pálffyovská papiereň, ktorej jedinou zachovanou budovou je sušiareň. Dnes na mieste jej hlavnej budovy stojí Fabiánov mlyn.
Neďaleko rekreačnej oblasti Stupy sa nachádza starý kameňolom (nazývaný aj Paddock), ktorý sa v dnešnej dobe využíva na pretekárske podujatia a driftovanie.

</doc>
<doc id="628769" url="https://sk.wikipedia.org/wiki?curid=628769" title="Šéf">
Šéf

Šéf (z &lt; ľud. lat. *"capum" &lt; ) je (často neformálne alebo publicistické) označenie zodpovedného vedúceho pracovníka, najvyššieho predstaviteľa (riaditeľa, predsedu, prezidenta, prednostu, náčelníka, veliteľa ap.) určitého orgánu verejnej správy, inštitúcie, politickej strany, obchodnej spoločnosti alebo inej organizácie resp. jej organizačnej zložky (úseku, sekcie, oddelenia ap.), príp. odvetvia alebo oblasti.
Príkladmi publicistického použitia výrazu sú "šéf diplomacie" (minister zahraničných vecí), "šéf vládneho kabinetu", "šéf kabinetu" alebo "šéf vlády" (predseda vlády), "šéf generálneho štábu ozbrojených síl" (náčelník generálneho štábu ozbrojených síl) atď. Slovo sa uplatnilo nielen v množstve slovných spojení, ale tiež slová vytvorené (pozri tvorenie slov) kompozíciou (skladaním), akými sú šéfredaktor či šéfkuchár.
Hovorovo sa šéfom označuje akýkoľvek nadriadený alebo predstavený.

</doc>
<doc id="628770" url="https://sk.wikipedia.org/wiki?curid=628770" title="Bernard Sanders">
Bernard Sanders



</doc>
<doc id="628772" url="https://sk.wikipedia.org/wiki?curid=628772" title="Nemci vo Francúzsku">
Nemci vo Francúzsku

Podľa francúzskeho sčítania obyvateľstva v roku 2011 v krajine žilo vyše 437 tisíc nemeckých imigrantov. 
Okrem toho sa nemeckými nárečiami rozpráva v Alsasku (departement Haut-Rhin a Bas-Rhin) a Lotrinsku (severovýchodná časť departementu Moselle). V oboch oblastiach sa jedná o pôvodné autochtónne obyvateľstvo, ktoré bolo až na obdobie v rokoch (1871-1918), kedy bolo obsadené Nemeckým cisárstvom, súčasťou Francúzska. 
Ide o vyše 1,06 milióna nemecky hovoriacich (38 % obyvateľov všetkých troch departementov) - z toho každodenne jazyk využíva 750 tisíc obyvateľov a 310 tisíc ho používa príležitostne). Jedná sa o hornoalemanské, dolnoalemanské a franské nárečia nemčiny. Nadregionálny jazyk sa nevytvoril, ľudia rozprávajú dialektami, ktoré sú niekedy natoľko odlišné, že ich vzájomná zrozumiteľnosť je obmedzená. Jedná sa o jazyk plný archaizmov a výpožičiek z francúzštiny. Silné regionálne povedomie bolo spôsobené aj tým, že v minulosti sa francúzska vrchnosť vyhýbala zavedeniu spisovnej nemčiny ako regionálneho jazyka. Zato ale, pripúšťala používanie nárečí. Vplyvom politických zmien, najmä po zjednotení Nemecka, došlo k istému oživeniu, a nemčina sa začala v regióne vyučovať na školách ako cudzí jazyk (učí sa ho takmer 98 % detí).

</doc>
<doc id="628773" url="https://sk.wikipedia.org/wiki?curid=628773" title="Fedor Kállay (kníhtlačiar)">
Fedor Kállay (kníhtlačiar)

Fedor Kállay (* 16. november 1884, Liptovský Svätý Mikuláš† 1918, Ruská SFSR, dnes Rusko) bol slovenský kníhtlačiar, činiteľ slovenského kultúrneho života v Budapešti na počiatku 20. storočia, účastník prvej svetovej vojny a prvého československého odboja.
Život.
Narodil sa v evanjelickej a národoveckej rodine právnika a kultúrneho organizátora Adolfa Kállaya (* 1848† 1919) a jeho manželky Žofie Kállay, rod. Lang. Mal štyroch súrodencov: právnika Adolfa (* 1878† 1901), stavebného inžiniera Vojtecha (* 1880† 1937), právnika Jozefa (* 1881† 1939), a pedagogičku Želmíru (* 1890† 1967), ktorá získala doktorát z pedagogiky a zosobášila sa s Jozefom Holúbkom.
Ľudovú školu navštevoval v rodisku (18911897), následne študoval na gymnáziu v Prešove (18971905). V rokoch 19051908 pôsobil ako úradník, v rokoch 19081914 ako správca Budapeštianskeho nakladateľského spolku, ktorý vznikol v roku 1906 z iniciatívy viacerých slovenských intelektuálov Jána Rumanna, Ľudovíta Medveckého, Matej Metoda Bellu, Jána Alojza Wagnera a najmä Milana Hodžu. Spolok v roku 1908 zriadil modernú kníhtlačiareň, ktorej správu Kállay prevzal od Juraja Nováka.
Zároveň sa angažoval v Slovenskom spolku v Budapešti. V prvej svetovej vojne bojoval na východnom fronte. Zahynul v roku 1918, počas bojov v Rusku (pozri ruská občianska vojna), zrejme ako príslušník československých légií v Rusku vzhľadom na jeho politickú orientáciu.

</doc>
<doc id="628775" url="https://sk.wikipedia.org/wiki?curid=628775" title="Okružná ulica (Čadca)">
Okružná ulica (Čadca)

Okružná ulica je ulica v Čadci v mestskej časti U Hluška, ktorá tvorí jedno z dvoch napojení sídliska Kýčerka na cestnú sieť (cestu II/487) a zároveň ho ohraničuje na západe a juhu. Jej celková dĺžka je 4,2 km.

</doc>
<doc id="628777" url="https://sk.wikipedia.org/wiki?curid=628777" title="Fedor Kállay">
Fedor Kállay

Fedor Kállay môže byť:

</doc>
<doc id="628778" url="https://sk.wikipedia.org/wiki?curid=628778" title="TV Liptov">
TV Liptov

TV Liptov je regionálna televízna stanica pre región Liptov. Sídli v Liptovskom Mikuláši. Zaoberá sa regionálnym obsahom, ktorý tvorí predovšetkým spravodajstvom z Liptovského Mikuláša. Vysiela v pravidelných dvojhodinových úsekoch.
TV Liptov vysiela pomocou DVB-T (terestriálne vysielanie) na vysielači Háj-Nicovô. Televízia je šírená aj prostredníctvom platforiem Imafex, Magio TV a Orange Slovensko.

</doc>
<doc id="628781" url="https://sk.wikipedia.org/wiki?curid=628781" title="Ferrari F2004">
Ferrari F2004

Ferrari F2004 je monopost Formuly 1, ktorý navrhla a postavila Scuderia Ferrari pre sezónu 2004 majstrovstiev sveta Formuly 1. Automobil sa stal jedným z najúspešnejších monopostov v histórii tohto športu, keď s ním Michael Schumacher získal svoj siedmy titul majstra sveta a Ferrari dosiahlo šiesty titul konštruktérov v rade.
Vývoj a dizajn.
Model F2004 vznikol ako evolúcia veľmi úspešného Ferrari F2003-GA, pričom tím vedený Rossom Brawnom a Rorym Byrnom sa zameral na odstránenie slabín predchodcu. Zadné zavesenie bolo prepracované tak, aby sa znížilo opotrebovanie pneumatík, čo bol hlavný problém modelu F2003-GA. Zmeny zahŕňali kompaktnejšiu zadnú časť, zlepšenú aerodynamiku, nižšiu hmotnosť a efektívnejšie chladenie. Po sezóne 2004 bolo auto vyvíjané ako skúšobné aj pre rok 2005 a použité v prvých dvoch pretekoch, pod označením F2004M. Napriek pódiovému umiestneniu vo Veľkej cene Austrálie v roku 2005, bolo v tom istom roku nahradené novým modelom F2005, ktoré malo premiéru na Veľkej cene Bahrajnu 2005.
Technické charakteristiky.
Aerodynamika.
Monopost Ferrari F2004 bol navrhnutý ako evolúcia predchádzajúceho modelu, so silným dôrazom na zlepšenie aerodynamickej efektívnosti. Výrazné boli kompaktné bočné panely, ktoré minimalizovali odpor vzduchu, a zadná časť šasi bola zredukovaná, čím sa zlepšilo prúdenie vzduchu k difúzoru. Tím taktiež optimalizoval prítlak generovaný podlahou vozidla, čo zlepšilo stabilitu pri vyšších rýchlostiach.
Podvozok a zavesenie.
Podvozok F2004 používal monokok z uhlíkových vlákien, ktorý zabezpečoval vysokú tuhosť pri nízkej hmotnosti. Zavesenie kolies bolo konštruované z dvojitých lichobežníkov (vpredu i vzadu), s tlačnými vzperami (push-rod), čo umožnilo efektívne nastavenie kinematiky v zákrutách a optimálne rozloženie zaťaženia pneumatík.
Pohonná jednotka.
Motor Ferrari Tipo 053 je atmosférický V10 s objemom 2 997 cm³, vyrobený pre sezónu 2004. Jeho maximálny výkon sa odhaduje na približne 865 koní (≈636 kW) pri približne 18 300 ot./min. Týmto motorom vozidlo kombinovalo vysoký výkon s spoľahlivosťou, čím prispelo k dominancii vo väčšine podujatí sezóny.
Prenos výkonu, palivo a pneumatiky.
Prevodovka bola 7-stupňová sekvenčná s elektro-hydraulickým radením, čo umožňovalo extrémne rýchle zmeny prevodových stupňov a optimálne využitie výkonu motora. Palivo a mazivá dodávala spoločnosť Shell, zatiaľ čo pneumatiky poskytovala Bridgestonekombinácia, ktorá sa ukázala ako veľmi efektívna v danej sezóne.
Hmotnosť a spoľahlivosť.
Hmotnosť vozidla bola stanovená na približne 605 kg (vrátane jazdca a kvapalín), čo bolo veľmi konkurencieschopné. Spoľahlivosť modelu F2004 bola výnimočnánapríklad tím dosiahol veľmi nízky počet odstúpení z dôvodu technickej poruchy počas sezóny.
Výsledky.
F2004 debutoval na Veľkej cene Austrálie 2004, kde Schumacher zvíťazil dominantným spôsobom. Počas sezóny sa monopost stal prakticky neporaziteľnýmFerrari vyhralo 15 z 18 pretekov, z toho Schumacher zaznamenal 13 víťazstiev, čo bol dovtedy rekord Formuly 1. Vyrovnal ho až Sebastian Vettel v sezóne 2013.
Jediné tímy, ktoré dokázali narušiť dominanciu Ferrari, boli BAR-Honda a Renault. Rubens Barrichello získal dve víťazstvá (v Taliansku a Číne) a prispel k zisku 262 bodov v Pohári konštruktérov.
Dedičstvo.
Ferrari F2004 je dodnes považovaný za jeden z najdominantnejších monopostov v histórii Formuly 1. Jeho výkonové a aerodynamické vlastnosti umožnili prekonanie viacerých traťových rekordov, z ktorých niektoré pretrvali viac než 15 rokov.
Model F2004 neskôr poslúžil ako základ pre vývoj monopostu Ferrari F2005, ktorý však nedokázal zopakovať úspech svojho predchodcu po zmenách v pravidlách.

</doc>
<doc id="628785" url="https://sk.wikipedia.org/wiki?curid=628785" title="Sósitheos z Atén">
Sósitheos z Atén

Sósitheos ("Sósitheos") bol grécky sochár v 4. storočí pred Kr.
Sósitheos, sochár z Atén, tvoril zrejme v posledných desaťročiach 4. storočia pred Kr. Od starovekých autorov o ňom nemáme správy. V Aténach sa však zachoval jeho menom signovaný mramorový podstavec, ktorý bol podľa nápisu, datovaného do roku 315 pred Kr., základňou bronzovej sochy Démétria z Faléru
Démétrios, syn Fanostrata z dému "Faléron", bol aténsky filozof, rečník a politik, ktorého macedónsky kráľ Kasandros v roku 317 pred Kr. dosadil do funkcie správcu Atén. Diogenes Laertios uvádza, že Démetrios bol počas svojho desaťročného pôsobenia poctený 360 bronzovými sochami. Keď sa potom Démétrios I., macedónsky panovník z dynastie Antigonovcov, zmocnil Atén, utiekol do Boiótie (na rozkaz macedónskeho panovníka sochy Démétria, okrem jednej na Akropole, zničili).

</doc>
<doc id="628792" url="https://sk.wikipedia.org/wiki?curid=628792" title="Kazimierz Funk">
Kazimierz Funk

Kazimierz Funk (* 23. február 1884, Varšava, Poľsko† 19. január 1967, Albany, New York, USA) bol poľsko-americký biochemik. 
V roku 1912 objavil vitamín B1. Je to prvý objavený vitamín a je preto nazývaný „objaviteľ vitamínov“.

</doc>
<doc id="628798" url="https://sk.wikipedia.org/wiki?curid=628798" title="More jasu">
More jasu

More jasu (do roku 1991: more Jasu; po latinsky "Mare Serenitatis") je mesačné more kruhovitého tvaru rozkladajúce sa na privrátenej strane Mesiaca, východne od "Mare Imbrium" (Mora dažďov) a severozápadne od "Mare Tranquillitatis" (Mora pokoja). Má rozlohu cca. 303 000 km². V jeho východnej časti sú rozľahlé systémy morských chrbtov, na severovýchodnom okraji pri hraniciach s "Lacus Somniorum" (Jazerom snov) leží veľký kráter Posidonius. Vnútri mora ležia napr. krátery Bessel, Linné, Sarabhai, Deseilligny, Borel, Finsch alebo Bobillier. Najväčší z nich je Bessel s priemerom 16 km.
Externé odkazy.
 

</doc>
<doc id="628800" url="https://sk.wikipedia.org/wiki?curid=628800" title="Radka Denemarková">
Radka Denemarková

Radka Denemarková (* 14. marec 1968, Kutná Hora) je česká spisovateľka, literárna historička, scenáristka, prekladateľka diel z nemeckej literatúry a dramaturgička.
Biografia.
Vyštudovala germanistiku a bohemistiku na Filozofickej fakulte Karlovej univerzity, v roku 1997 získala na FF UK titul PhD. za dizertačnú prácu s názvom "Sémiotická problematika dramatizací. Intersémiotický překlad na příkladech českých dramatizací 20. století (Problém intertextuality)". V roku 2007 pobývala na štipendijnom pobyte vo Wiesbadene, v roku 2008 v Berlíne, v roku 2010 v rakúskom Grazi, v roku 2011 na ostrove Usedom (súčasť "Ceny nemeckých literárnych kritikov"), roku 2014 v slovinskom Škocjane a v roku 2015 v rakúskom meste Krems an der Donau (v rámci projektu "Artist in Residence"). 
Pôsobila ako vedecká pracovníčka "Ústavu pre českú literatúru Akademie věd ČR", neskôr ako lektorka a dramaturgička v pražskom Divadle Na zábradlí, externe vyučovala (v rokoch 2009 – 2014) autorské písanie na "Literárnej akadémii Josefa Škvoreckého". Od roku 2004 je spisovateľkou na voľnej nohe. 
Spolupracuje s čínskym disidentom a spisovateľom Xi Zhiyuanom a nemeckým filozofom Wolframom Tschiche-om (politické vzdelávanie študentov stredných škôl v Nemecku). Každý rok vedie dielňu autorského písania pre deti z detských domovov v rámci festivalu OUT OF HOME. Je častým hosťom na medzinárodných knižných veľtrhoch a festivaloch.
Jej texty boli preložené do 22 jazykov. V roku 2017 sa stala "čestnou spisovateľkou mesta Graz" (september 2017 - august 2018).

</doc>
<doc id="628801" url="https://sk.wikipedia.org/wiki?curid=628801" title="Hradné údolie">
Hradné údolie

Hradné údolie je ulica v Bratislave. Nachádza sa v mestskej časti Staré Mesto a nazvaná bola podľa blízkeho Bratislavského hradu. Na čísle 17 je šesťpodlažný obytný dom, ktorý navrhol slovenský architekt Vojtech Holesch.

</doc>
<doc id="628804" url="https://sk.wikipedia.org/wiki?curid=628804" title="Severomacedónska republika">
Severomacedónska republika



</doc>
<doc id="628805" url="https://sk.wikipedia.org/wiki?curid=628805" title="Jezuitský štát">
Jezuitský štát

Jezuitský štát je metaforické označenie súboru jezuitských misií v oblasti dnešného Paraguaja, kde jezuitský rád (Spoločnosť Ježišova) od španielskeho kráľa získali mimoriadne privilégiá pre správu a hospodársku integráciu územia Indiánov. Tvorili ho sebestačné dedinské komunity (tzv. jezuitské redukcie, šp. "las reducciónes"), v ktorých christianizovaní Indiáni pod vedením jezuitského misionára kolektívne obhospodarovali pôdu, venovali sa remeselnej výrobe v remeselníckych dielňach a svoje prebytky predávali na trhu. Systém sa zrútil po vypovedaní jezuitov z Južnej Ameriky v roku 1767.

</doc>
<doc id="628806" url="https://sk.wikipedia.org/wiki?curid=628806" title="Macedónec">
Macedónec



</doc>
<doc id="628807" url="https://sk.wikipedia.org/wiki?curid=628807" title="Drip-painting">
Drip-painting

Drip-painting (iné názvy: drip painting, dripping, kvapkaná maľba, slash painting; z  + "painting" – maľba) je špecifická technika akčnej maľby, ktorá prostredníctvom priameho kvapkania, liatia alebo striekania farby na plochu vodorovne položeného plátna vytvára chaotickú farebnú faktúru. Drip-painting zrušil funkciu klasickej obrazovej formy a klasických relačných kompozičných vzťahov.
Za predchodcu drip-paintingu sa považuje technika, ktorú použil francúzsky surrealista Max Ernst začiatkom 40. rokov 20. storočia (počas jeho tzv. amerického obdobia), pri ktorej farba vytekala na vodorovne položené plátno z nádoby zavesenej na šnúre rozhýbanej do krúživého pohybu (maľba "Mladý muž znepokojený letom neeuklidovskej muchy" z rokov 19421947). Túto techniku plne rozvinula generácia mladých amerických umelcov (abstraktných expresionistov), predovšetkým Jackson Pollock v rokoch 19461950. Pollock položil plátno na podlahu a obiehaním alebo vstupovaním naň (teda kvázi tancovaním okolo plátna) kvapkal a rozlieval farbu z plechovky pomocou štetca, paličky ap. Výsledná maľba bola výsledkom koncentrovanej energie autora v okamihu tvorby, fyzického a psychologického automatizmu pohybujúceho sa tela) a kauzality fyzikálneho procesu (zemskej príťažlivosti). Pollock odmietal, že by jeho maľba bola dielom náhody, tvrdiac, že "„so skúsenosťami je do veľkej miery možné usmerňovať pohyb farby“".
V slovenskom výtvarnom umení sa drip-painting uplatnil len výnimočne, napr. v raných dielach Miloša Urbánska v podobe liatych a vypaľovaných lakov alebo v akcii "Upravený záhon" (1970) Viliama Jakubíka, Vladimíra Kordoša a Mariána Mudrocha, na ktorej mohol divák maľovať farbou z pripravených plechoviek.

</doc>
<doc id="628813" url="https://sk.wikipedia.org/wiki?curid=628813" title="Veľký Chingan">
Veľký Chingan

Veľký Chingan je pohorie na severovýchode Číny. Od severu na juh má dĺžku približne 1 200 kilometrov, pričom na severe je široké až 306 kilometrov a k juhu sa zužuje na 97 kilometrov. Oddeľuje od seba nížinu Mandžuska a Mongolskú náhornú plošinu. Z administratívneho hľadiska patrí k Číne do vnútorného Mongolska a do provincie Chej-lung-ťiang.
Zatiaľ čo západné úbočia sú pozvoľné, východné sú príkre a hojnejšie narušené prítokmi Nonu a Sungari. Pohorie je husto zalesnené, miestne rastlinstvo je zabajkalského charakteru, zmiešané vplyvy Sibíri a Mandžuska.
Z hľadiska podnebia ide o významnú a výraznú hranicu. Zatiaľ čo na východe je zrážok dostatok (viac ako 500 milimetrov ročne), na západe je oblasť suchá.

</doc>
<doc id="628814" url="https://sk.wikipedia.org/wiki?curid=628814" title="Dichlórmetán">
Dichlórmetán

Dichlórmetán (taktiež metylénchlorid; skrátene: DCM) je bezfarebná organická prchavá kvapalina so sladkou vôňou. Najčastejšie sa používa ako rozpúšťadlo.
Výroba.
Dichlórmetán sa pripravuje reakciou metánu alebo chlórmetánu s chlórom pri teplote 400 – 500 °C. Pri týchto podmienkach prebiehajú nasledujúce reakcie:
Dichlórmetán vzniká pri druhej (vyznačenej) reakcii. Kedže pri tejto reakcii vznikajú okrem dichlórmetánu aj iné produkty, vzniknutý dichlórmetán sa musí z reakčnej zmesi oddeliť destiláciou. Týmto spôsobom sa v roku 1993 vyrobilo v USA, Japonsku a Európe približne 400 000 ton dichlórmetánu.
Prvýkrát ho pripravil francúzsky chemik Henri Victor Regnault v roku 1839, ktorý ho oddelil od zmesi chlórmetánu a chlóru, ktorú predtým vystavil slnečnému svetlu. 
Využitie.
Dichlórmetán sa najčastejšie používa ako súčasť výrobkov na odstraňovanie farby. Pre svoju prchavosť a schopnosť rozpúšťať mnohé organické zlúčeniny je to užitočné rozpúšťadlo pri rôznych chemických reakciách a procesoch. V potravinárskom priemysle sa využíva pri odstraňovaní kofeínu z kávy a čaju a taktiež na prípravu chmeľových extraktov a na prípravu rôznych iných dochucovadiel. Pre svoju prchavosť sa niekedy takisto využíva ako náplň do sprejov.
Niekedy sa taktiež používa na lepenie plastov – lepené časti plastov sa potrú dichlórmetánom a čiastočne sa rozpustia. Následne sa k sebe tieto časti pritlačia a keď sa dichlórmetán odparí, rozpustené časti zostanú zlepené. Takýmto spôsobom lepia plastové časti napríklad modelári, ale využíva sa aj pri lepení plastových krabičiek elektrických meračov.
Používa sa tiež na výrobu selenidu uhličitého, kde sa jeho pary vedú cez práškový selén pri približne 550 °C a prebieha nasledovná reakcia:
2 Se + CH2Cl2 → CSe2 + 2 HCl
Toxikológia a bezpečnosť.
Aj keď je dichlórmetán za bežných podmienok kvapalina, jeho vysoká prchavosť predstavuje nebezpečenstvo otravy výparmi. Akútna otrava výparmi DCM sa prejaví: zmätenosťou, únavou, slabosťou, nevoľnosťou, podráždením horných dýchacích ciest a očí. Pri vážnejšej otrave môže takisto dôjsť k poruche vedomia, čo môže mať za následok udusenie a smrť. Akútne vystavenie sa výparom takisto spôsobilo očnú neuropatiu a hepatitídu. Dichlórmetán sa v tele metabolizuje na oxid uhoľnatý, čo môže spôsobiť otravu oxidom uhoľnatým po vystavení. Pri dlhodobom kontakte s pokožkou môže dichlórmetán rozpustiť podkožné tukové väzivo, čo môže spôsobiť podráždenie kože až chemické popáleniny.
Dichlórmetán je možný karcinogén, pretože pri testoch na laboratórnych zvieratách bol spojený s rakovinou pľúc, pečene a slinivky brušnej. Podľa iného výskumu na zvieratách bol zase karcinogénny pre slinné žľazy a prsníky. Aj keď nie je úplne jasné, ako veľmi je až karcinogénny. Aj keď je dichlórmetán schopný prejsť cez placentu, toxicita pre plod nebola ešte potvrdená. Pri pokusoch na zvieratách bol toxický pre plod pri dávkach, ktoré boli taktiež toxické aj pre matku, ale neboli pozorované žiadne teratogénne účinky.
Pri ľuďoch, ktorí majú problémy so srdcom môže vystavenie sa dichlórmetánu spôsobiť srdcové arytmie alebo infarkt myokardu, aj bez toho, že by sa vyskytli iné príznaky otravy. Takisto sa môžu u ľudí s kožnými, pečeňovými alebo nervovými problémami tieto problémy zhoršiť po vystavení sa dichlórmetánu. 

</doc>
<doc id="628815" url="https://sk.wikipedia.org/wiki?curid=628815" title="Metylénchlorid">
Metylénchlorid



</doc>
<doc id="628816" url="https://sk.wikipedia.org/wiki?curid=628816" title="Koruna (peniaze)">
Koruna (peniaze)



</doc>
<doc id="628817" url="https://sk.wikipedia.org/wiki?curid=628817" title="Agésandros z Rodosu">
Agésandros z Rodosu

Agésandros alebo Hagésandros ("Agésandros") bol grécky sochár v 1. storočí pred Kr.
Agésandros, syn Paiónia z ostrova Rodos, tvoril zrejme 1. stor. pred Kr. Pripisuje sa mu spoluautorstvo (originálu) sochárskych diel súsoší Skylly a Charybdy, Oslepenie Polyféma a sochárskeho veľdiela mramorového súsošia "Laokoóna a jeho synov". Fragmenty zo súsošia Skylly a Charybdy a súsošia Oslepenia Polyféma sa našli v roku 1957 v tzv. Tibériovej jaskyni pri dedine Sperlonge juhovýchodne od Ríma. Ako ich autori sú spolu s ním uvedení jeho syn Athanodóros a jeho rodák Polydóros. V tejto jaskyni s umelým bazénom vytesanej do skaly sa našli aj zvyšky iných súsoší, ktoré kedysi jaskyňu zdobili, napr. Menelaos a Patroklos a iné výjavy z Odysey. Ich datovanie je sporné.
Súsošie Laokoóna a jeho synov objavili v roku 1506 v zrúcaninách Titových kúpeľov v Ríme (pri kopaní základov stavby na Esquilínskom návrší), kde ho už obdivoval rímsky spisovateľ Plínius. Agésandros zhotovil toto dielo v spolupráci s Athanodórom a Polydórom okolo roku 25 pred Kr. (existuje niekoľko rôznych datovaní tohto súsošia, od 140 až 50 pred Kr. niektorí vedci ho dokonca datujú do obdobia rímskeho cisárstva.) Už v staroveku sa tomuto dielu pripisovalo prvenstvo pred všetkými maľbami a sochami (podľa znalca umenia Winckelmanna v dejinách nebolo vytvorené nič, čo by sa s ním dalo porovnať). V Laokoóntovom súsoší (vysokom 1,84 m) je vystupňovaný divadelný efekt ľudského tela. Fyzická bolesť zo smrtiaceho zovretia hadov, poslaných Apolónom, sa spája s nesmiernym utrpením, ktoré prežíva trójsky kňaz Laokoón pri pohľade na smrť svojich synov. Všetky telá sa zvíjajú v zovretí dvoch hadov. Otec napína hrudník a pod kožou sa mu črtajú výrazné svaly a žily. Zúfalé napätie tvárí, strapaté vlasy a skrútené telá vytvárajú z tohto súsošia celkom určite jedno z najveľkolepejších diel antického sochárstva.
Súsošie bolo po objave značne poškodené a niektoré časti chýbali, preto pápež Július II. požiadal Michelangela, aby ho doplnil. Odmietol to, lebo vraj nemá na to dostatočné schopnosti. Neskôr sa na to aj napriek tomu niekto podujal (pravdepodobne Michelangelov žiak), ale správa Vatikánskeho múzea tieto úpravy dala aj tak odstrániť. O tom, kto, kedy a kde originál tohto diela zhotovil, sa mnoho popísalo. Znalci sa dnes prikláňajú k tomu, že bolo zhotovené na ostrove Rodos a do Ríma sa dostalo začiatkom druhej štvrtiny 1. stor. pred Kr., keď ho rodský senát venoval cisárovi Tibériovi na znak svojho podriadenia sa Rímu. To, že ho zhotovili sochári Athanodóros, Agésandros a Polydóros, ako to píše Plínius, potvrdil aj nápis, ktorý našli v roku 1957 na zlomku z asi dvakrát väčšej sochy Laokoónta v talianskej Sperlonge. 
- text v starogréčtine- "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."

</doc>
<doc id="628818" url="https://sk.wikipedia.org/wiki?curid=628818" title="Malý Chingan">
Malý Chingan

Malý Chingan (čínsky pchin-jin Xiǎo Xīng'ān Lǐng, znaky 小兴安岭, rus. Малый Хинган, Malyj Chingan) je horské pásmo v severovýchodnej časti čínskej provincie Chej-lung-ťiang a susednej ruskej Amurskej a Židovskej autonómnej oblasti. Nachádza sa medzi 46°28′ – 49°21′ severnej šírky a 127°42′ – 130°14 východnej dĺžky. Najvyššou horou je Pching-ting-šan 平顶山, 
Pohorie tvorí spolu s riekou Amur časť prírodnej severnej hranice Číny. Rieka Amur pohorie prakticky pretína na dve časti. Pásmo smeruje v severozápadne-juhovýchodnom smere. Tvorí predel medzi údolím rieky Amur a údolím rieky Non.
Priemerná ročná teplota je −1 až 1 °C, najchladnejší je január (−20 až −25 °C), najteplejší je júl (medzi 20 a 21 °C). Ročný úhrn zrážok je 550 až 670 mm, vzhľadom k monzúnovému charakteru podnebia je väčšina zrážok koncentrovaná do letných mesiacov.
Ide o jedno z mála husto zalesnených pohorí Číny, ktoré sú prerastené sibírskou tajgou.

</doc>
<doc id="628819" url="https://sk.wikipedia.org/wiki?curid=628819" title="Joe Bonamassa">
Joe Bonamassa

Joe Bonamassa (* 8. máj 1977) je americký blues rockový gitarista, spevák a skladateľ. Hrať na gitare s začínal učiť už ako štvorročný. V roku 1989, ako dvanásťročný vystúpil na začiatku dvadsiatich koncertov B.B. Kinga. Ešte pred dovŕšením osemnástich rokov spolu so synmi Milesa Davisa, Robbyho Kriegera a Berryho Oakleyho hrával v skupine Bloodline. V roku 2000 vydal svoj debutový album, "A New Day Yesterday", na ktorom okrem jeho pôvodných skladieb boli aj coververzie od Roryho Gallaghera, skupiny Jethro Tull a od Warrena Haynesa. Pri nahrávaní skladby „If Heartaches Were Nickels“ s ním spolupracoval aj Gregg Allman. Tento debut sa dostal na 9. priečku bluesového rebríčka časopisu "Billboard". V posledných trinástich rokoch Joe Bonamassa cez vlastnú nezávislú hudobnú spoločnosť, J&amp;R Adventures, vydal 15 sólových hudobných albumov, z ktorých sa jedenásť dostalo na vrchol bluesového rebríčka časopisu "Billboard".
Okrem iných bluesmanov Bonamassa označuje za svoje najväčšie vzory hudobníkov ako je John Mayall, Eric Clapton, Rory Gallagher, Stevie Ray Vaughan, či skupiny Cream a Jethro Tull. 

</doc>
<doc id="628820" url="https://sk.wikipedia.org/wiki?curid=628820" title="Brómtymolová modrá">
Brómtymolová modrá

Brómtymolová modrá (tiež známa ako brómtymolsulfónftaleín) je pH indikátor. Väčšinou sa používa v aplikáciách, ktoré vyžadujú meranie látok, ktoré by mali relatívne neutrálne pH (okolo 7). Bežne sa používa na meranie prítomnosti kyseliny uhličitej v kvapaline. Zvyčajne sa predáva v pevnej forme ako sodná soľ indikátora kyseliny.
Štruktúra a vlastnosti.
Brómtymolová modrá pôsobí v roztoku ako slabá kyselina. Môže teda byť v protónovanej alebo deprotonovanej forme, pričom sa javí ako žltá alebo modrá. Sama o sebe je žiarivo akvamarínová a v neutrálnom roztoku zeleno-modrá. Deprotonácia neutrálnej formy vedie k vysoko konjugovanej štruktúre, ktorá zodpovedá za rozdiel vo farbe. Medziprodukt deprotonačného mechanizmu je zodpovedný za zelenkastú farbu v neutrálnom roztoku.
Protónovaná forma brómtymolovej modrej má maximálnu absorpciu pri 427 nm, čím prepúšťa žlté svetlo v kyslých roztokoch, zatiaľ čo deprotonizovaná forma má maximálnu absorpciu pri 602 nm, čím prepúšťa modré svetlo v zásaditejších roztokoch. Naproti tomu vysoko kyslá brómtymolová modrá má purpurovú farbu.
Všeobecný uhlíkový skelet brómtymolovej modrej je spoločný pre mnohé indikátory vrátane chlórfenolovej červenej, tymolovej modrej a brómkrezolovej zelene.
Prítomnosť jednej miernej skupiny priťahujúcej elektróny (atóm brómu) a dvoch stredne silných donorových skupín (alkylové substituenty) sú zodpovedné za aktívny indikačný rozsah brómtymolovej modrej od pH 6,0 do 7,6. Zatiaľ čo konjugácia je zodpovedná za dĺžku a povahu rozsahu zmeny farby, tieto skupiny substituentov sú v konečnom dôsledku zodpovedné za aktívny rozsah indikátora.
Brómtymolová modrá je ťažko rozpustná v oleji, ale je rozpustná vo vode, éteri a vodných roztokoch zásad. Je menej rozpustný v nepolárnych rozpúšťadlách, ako je benzén, toluén a xylén, a prakticky nerozpustná v petroléteri.
Syntéza a príprava.
Brómtymolová modrá sa syntetizuje pridaním elementárneho brómu k tymolovej modrej v roztoku v ľadovej kyseline octovej.
Na prípravu roztoku na použitie ako indikátor pH sa rozpustí 10 mg v 8 ml N/50 (známy ako 0,02 Normál) NaOH a zriedi sa vodou na 250 ml. Na prípravu roztoku na použitie ako indikátor pri objemovej práci sa rozpustí 10 mg na 100 ml, 50 % (v/v) etanolu.
Použitie.
Brómtymolová modrá sa môže použiť na pozorovanie fotosyntetických aktivít alebo ako indikátor dýchania (s pridaním oxidu uhličitého zožltne). Bežná demonštrácia vlastností indikátora pH brómtymolovej modrej zahŕňa výdych cez hadičku do neutrálneho roztoku. Keď sa oxid uhličitý absorbuje z dychu do roztoku, tvorí sa kyselina uhličitá a mení farbu roztoku zo zelenej na žltú. Brómtymolová modrá sa teda bežne používa na hodinách prírodných vied, aby sa demonštrovalo, že čím viac sa svaly používajú, tým väčší je výstup oxidu uhličitého.
Brómtymolová modrá sa použila v spojení s fenolovou červenou na monitorovanie aktivity enzýmu hubovej asparaginázy, pričom fenolová červeň sa zmenila na ružovú a brómtymolová modrá sa zmenila na modrú, čo signalizuje zvýšenie pH, a tým aj enzýmovú aktivitu. Nedávna štúdia však naznačuje, že metylová červeň je užitočnejšia pri určovaní aktivity v dôsledku jasne žltého kruhu vytvoreného v zóne enzýmovej aktivity.
Môže sa použiť aj v laboratóriu ako farbivo na biologické sklíčko. Niekedy sa používa na stanovenie bunkových stien alebo jadier pod mikroskopom.
Bromotymolová modrá sa používa v pôrodníctve na detekciu predčasného pretrhnutia membrán. Plodová voda má zvyčajne pH &gt; 7,2, bromotymol preto pri kontakte s tekutinou unikajúcou z amniónu zmodrie. Keďže vaginálne pH je normálne kyslé, modrá farba indikuje prítomnosť plodovej vody. Test môže byť falošne pozitívny v prítomnosti iných alkalických látok, ako je krv alebo sperma, alebo v prítomnosti bakteriálnej vaginózy.

</doc>
<doc id="628821" url="https://sk.wikipedia.org/wiki?curid=628821" title="Dripping">
Dripping



</doc>
<doc id="628822" url="https://sk.wikipedia.org/wiki?curid=628822" title="Kvapkaná maľba">
Kvapkaná maľba



</doc>
<doc id="628823" url="https://sk.wikipedia.org/wiki?curid=628823" title="Slash painting">
Slash painting



</doc>
<doc id="628825" url="https://sk.wikipedia.org/wiki?curid=628825" title="Alexandr Leonovič Kemurdžian">
Alexandr Leonovič Kemurdžian

Alexandr Leonovič Kemurdžian (* 4. október 1921, Vladikavkaz – † 24. február 2003, Petrohrad) bol sovietsky konštruktér, zakladateľ vedeckej školy kozmickej dopravy, tvorca prvých planetárnych roverov, mesačných vozidiel Lunochod. Doktor technických vied (1971), profesor (1977), laureát Leninovej ceny (1973).
Život.
Kemurdžian sa narodil v roku 1921 do arménskej rodiny vo Vladikavkaze, kde sa zrovna nachádzali jeho rodičia počas občianskej vojny. Väčšinu detstva prežil v Baku. V roku 1940 začal študovať v Moskve na Baumanovej vyššej technickej škole. V roku 1942 sa prihlásil ako dobrovoľník do červenej armády. Bojoval v druhej svetovej vojne ako letec. V rokoch 1943 - 1945 sa zúčastnil viacerých bojových operácií od bitky pri Kursku po boje v Pomoransku.
V roku 1951 ukončil štúdium na Dopravnej fakulte Moskovskej štátnej technickej univerzity N. Baumana a a nastúpil na miesto vo VNII-100 (VNIITransmaš) v Leningrade.
V roku 1959 bol menovaný za vedúceho oddelenia nových princípov pohybu. Zaoberal sa tvorbou vzduchových vankúšov a vznášadiel, vrátane vojenského vznášadla známeho pod krycím označením Objekt 760.
V rokoch 1963 - 1973 viedol Kemurdžian vývoj a konštrukciu samohybného automatického podvozku autonómnych mesačných sond. Pod jeho vedením sa vytvorili základy navrhovania planetárnych sond ako robotických kozmických vozidiel (roverov) a vznikli prvé planetárne rovery na svete, pre misie Lunochod, ako aj rover pre misiu na satelit Marsu Fobos.
Účastnil sa na likvidácií havárie Černobyľskej jadrovej elektrárne. Jeho úlohou bolo zhodnotiť pracovné podmienky dopravných prostriedkov na mieste likvidácie havárie. Na základe skúseností získaných pri prácach na planétových roveroch bol v krátkom čase vytvorený diaľkovo riadený špecializovaný dopravný robot STR-1, ktorý poskytol pri likvidácii havárie značnú pomoc. Dva tieto roboty sa podieľali na odpratávaní trosiek a odstránení viac ako 90 ton rádioaktívnych materiálov.
Zomrel v roku 2003 v Petrohrade. Bol pochovaný na Smolenskskom arménskom cintoríne na ostrove Dekabristov v Petrohrade.

</doc>
<doc id="628827" url="https://sk.wikipedia.org/wiki?curid=628827" title="Lysistratos">
Lysistratos

Lysistratos ("Lysistratos") môže byť:

</doc>
<doc id="628828" url="https://sk.wikipedia.org/wiki?curid=628828" title="Dust Bowl (rozlišovacia stránka)">
Dust Bowl (rozlišovacia stránka)

Dust Bowl môže byť:

</doc>
<doc id="628837" url="https://sk.wikipedia.org/wiki?curid=628837" title="Henri Schwery">
Henri Schwery

Henri Schwery (* 14. jún 1932, Saint-Léonard, Švajčiarsko† 7. január 2021, Saint-Léonard) bol švajčiarsky kardinál, emeritný sionský biskup.
Životopis.
Narodil sa ako najmladší z jedenástich detí. Študoval teológiu v sionskom seminári a neskôr na Pápežskej univerzite Gregoriana v Ríme. Za kňaza ho vysvätil sionský biskup 7. júla 1957. Pokračoval v štúdiu matematiky a teoretickej fyziky vo Fribourgu. Po návrate do svojej domovskej diecézy pôsobil kňaz medzi študentmi a v ozbrojených zložkách. V rokoch 1961 – 1972 vyučoval College-Institute Sion, v rokoch 1972 – 1977 bol rektorom inštitútu. V rokoch 1973 – 1976 bol moderátom diecéznej synody.
V roku 1977 ho pápež Pavol VI. menoval za biskupa diecézy Sion. Biskupskú vysviacku mu dňa 17. septembra 1977 udelil emeritný biskup diecézy Sion François-Nestor Adam. Spolusvätiteľmi boli biskup diecézy Lausanne, Ženeva a Fribourg Pierre Mamie a biskup diecézy Sankt Gallen Otmar Mäder. V rokoch 1983 – 1988 pôsobil ako predseda švajčiarskej biskupskej konferencie. Pápež Ján Pavol II. ho menoval za kardinála s titulárnym kostolom Ss. Protomartiri a Via Aurelia Antica 28. júna 1991.
V roku 1995 zo zdravotných dôvodov predčasne požiadal pápeža o uvoľnenie z úradu, čomu pápež vyhovel 1. apríla 1995. Zastupoval pápeža na viacerých udalostiach v Európe, napr. pri oslavách 750. výročia koncilu v Lyone alebo pri oslavách 900. výročia katedrály vo Valence.

</doc>
<doc id="628839" url="https://sk.wikipedia.org/wiki?curid=628839" title="Východný vojenský okruh">
Východný vojenský okruh

 Východný vojenský okruh Československej ľudovej armády bol v období rokov 1965 až 1991 vojenským strategicko operačným zväzom pozemných zväzkov, útvarov, škôl a zariadení, umiestnených na území Slovenska, ktorého veliteľstvo sídlilo v meste Trenčín. Do funkcie prvého veliteľa bol dňom 1. septembra 1965 ustanovený generálmajor Ing. Josef Valeš. 
Východný vojenský okruh vznikol v Trenčíne na základoch 2. vojenského okruhu. Nástupcom Východného vojenského okruhu bolo od 1.1.1992 Vojenské veliteľstvo Východ.
Velitelia Východného vojenského okruhu.
Veliteľmi Východného vojenského okruhu boli chronologicky:
Hlavné podriadené útvary.
Hlavnými podriadenými útvarmi boli:

</doc>
<doc id="628843" url="https://sk.wikipedia.org/wiki?curid=628843" title="Gravitačné žiarenie">
Gravitačné žiarenie



</doc>
<doc id="628844" url="https://sk.wikipedia.org/wiki?curid=628844" title="Vachta trojlistá">
Vachta trojlistá

Vachta trojlistá ("Menyanthes trifoliata") je druh trvalej rastliny a jediný zástupca rodu vachta ("Menyanthes").
Opis.
Rastie v kyslých a na živiny chudobných pôdach. Ide o svetlomilnú rastlinu rastúcu na slatiniskách, rašeliniskách a ďalších vodných biotopoch v Ázii, Európe a Severnej Amerike, až do výšky Na území Slovenska je jej výskyt nepravidelný a vzácny, chýba hlavne v teplých oblastiach. Vytvára súvislé porasty.
Rozmnožuje sa vegetatívne aj semenami (s pomocou vtákov). Patrí medzi pionierske helofyty. Pestuje sa ako okrasná rastlina v záhradných jazierkach.
Je vysoká 15 až 30 cm. Má sympodiálny plazivý podzemok s adventívnymi koreňmi a trojpočetnými listami 3 až 7 cm dlhých na spoločnej stopke dlhej 5 cm. Kvitne strapcovitým súkvetím s bielymi kvetmi dlhými 7 až 20 cm na bezlistej stonke. Je hladká.
Ľudovo sa nazýva aj ako trojlistník horký, trojan vodný, vodná ďatelina.
Liečivé účinky.
Obsahuje triterpény s protizápalovými účinkami. Obsahuje aj iridoidy, flavonoidy, triterpénne saponíny, lignany, fenolické kyseliny, kumaríny a sacharidy. Farmaceutická štúdia preukázala, že vývar z koreňa má u myší ochranný účinok proti akútnemu poškodeniu obličiek.
Má horkú chuť a využíva sa pri liečbe tráviacich problémov. Ako liečivá rastlina sa používa od stredoveku. Používa sa aj v likérnictve.

</doc>
<doc id="628845" url="https://sk.wikipedia.org/wiki?curid=628845" title="Vachta">
Vachta



</doc>
<doc id="628847" url="https://sk.wikipedia.org/wiki?curid=628847" title="Vysoká škola obchodná v Bratislave">
Vysoká škola obchodná v Bratislave



</doc>
<doc id="628850" url="https://sk.wikipedia.org/wiki?curid=628850" title="Europarlament">
Europarlament



</doc>
<doc id="628855" url="https://sk.wikipedia.org/wiki?curid=628855" title="Jiří Urban">
Jiří Urban

Jiří Urban môže byť:

</doc>
<doc id="628857" url="https://sk.wikipedia.org/wiki?curid=628857" title="Muddy Waters">
Muddy Waters

McKinley Morganfield (*4. apríl 1913 - †30. apríl 1983), známy pod umeleckým menom Muddy Waters, bol bluesový spevák, skladateľ a hudobník, ktorý býva často označovaný za „otca moderného chicágskeho blues“ a dôležitú postavu povojnovej bluesovej scény.
Muddy Waters vyrastal v kolónii Stovall, ktorá sa nachádza v blízkosti mesta Clarksdale v štáte Mississippi. Od sedemnástich rokov hrával na harmonike a gitare bluesové piesne lokálnych umelcov, akým bol Son House, či Robert Johnson. V roku 1941 jeho spev pre Kongresovú knižnicu Spojených štátov nahral americký muzikológ a folklorista, Alan Lomax. V roku 1943 sa Waters presťahoval do Chicaga, kde sa stal profesionálnym hudobníkom. V roku 1946 nahral svoje prvé piesne pre Columbia Records, potom pre inú novú značku Aristocrat Records, ktorú založili bratia Leonard a Phill Chessovci. Začiatkom 50. rokov nahrával niektoré bluesové klasiky spolu Muddy Waters a jeho skupina: Little Walter Jacobs na harmoniku, Jimmy Rogers na gitaru, Elga Edmonds (známy aj ako Elgin Evans) na bicie nástroje a Otis Spann na klavír. Na base ich niekedy sprevádzal aj skladateľ Willie Dixon. Medzi piesňami boli aj „Hoochie Coochie Man“, „I Just Want to Make Love to You“ a „I'm Ready“. V roku 1958 vzbudili záujem o černošskú bluesovú hudbu aj svojimi vystúpeniami v Spojenom kráľovstve. Watersove vystúpenie na podujatí Newport Jazz Festival v roku 1960 nahrali a dali na jeho prvom koncertnom albume "At Newport 1960".
Britská hudobná skupina The Rolling Stones si zvolila svoje meno podľa Watersovej piesni z roku 1950, nazvanej „Rollin' Stone“. Gitarová legenda, Jimi Hendrix, hovorieval, že „prvým gitaristom, ktorého poznal bol Muddy Waters. Potom, ako ho vraj počul, vydesil sa na smrť.“ Na svoj debutový album, "Fresh Cream", skupina Cream nahrala coververziu Watersovej piesne „Rollin' and Tumblin'“. Eric Clapton hovoril, že bol v detstve veľkým fanúšikom Muddyho Watersa a jeho hudba ovplyvnila Ericovu hudobnú kariéru. Pieseň „Rollin' and Tumblin'“ neskôr na Monterey Pop Festivale zahrali aj Canned Heat a na svojom albume,"Modern Times", ju má aj Bob Dylan. Jeden z najväčších hitov skupiny Led Zeppelin, „Whole Lotta Love“, čerpá inšpiráciu z Watersovho hitu „You Need Love“ (napísal ju Willie Dixon). Skladbu „Hoochie Coochie Man“ nahrali skupiny Allman Brothers Band, Humble Pie, Steppenwolf, Supertramp a Fear). V roku 1993 Paul Rodgers Gary Moore, Brian May a Jeff Beck vydali kompiláciu "Muddy Water Blues: A Tribute to Muddy Waters", ktorá obsahuje piesne „Louisiana Blues“, „Rollin' Stone“, „(I'm your) Hoochie Coochie Man“ a „I'm Ready“. Za svoj vzor Muddyho Watersa označuje aj gitarista AC/DC, Angus Young. Názov piesne „You Shook Me All Night Long“ od AC/DC, pochádza z textu Watersovej nahrávky „You Shook Me“, ktorú napísali Willie Dixon a J. B. Lenoir. Túto pieseň nahral v roku 1962 spolu s Watersovým spevom na svoj album Earl Hooker a aj Led Zeppelin ju majú na svojom debutovom albume.
Ocenenia.
Rock and Roll Hall of Fame.
V zozname 50 piesní, ktoré fromovali rokenrol má rokenrolová sieň slávy štyri nahrávky od Muddyho Watersa.

</doc>
<doc id="628865" url="https://sk.wikipedia.org/wiki?curid=628865" title="Kveta Horváthová">
Kveta Horváthová

Kveta Horváthová, rod. Kmotorková (* 18. december 1976, Bánovce nad Bebravou) je slovenská moderátorka, známa najmä z TV Markíza.
V 18. rokoch preukázala svoje moderátorské schopnosti v mládežníckej relácii Crn crn. Profesionálnu kariéru odštartovala ako moderátorka v STV, neskôr sa začala objavovať v TV Markíza. Počas svojho pôsobenia v nej si prešla mnohými reláciami ako Teleráno, Farma, Doma s Markízou a po boku Vila Rozborila moderovala aj tanečnú šou Bailando.

</doc>
<doc id="628866" url="https://sk.wikipedia.org/wiki?curid=628866" title="Alexander Kemurdžian">
Alexander Kemurdžian



</doc>
<doc id="628868" url="https://sk.wikipedia.org/wiki?curid=628868" title="Salzburské rokovania">
Salzburské rokovania

Salzburské rokovania (iné názvy: salzburské porady, salzburský diktát; ) je označenie samitu delegácie Slovenskej republiky (v počiatočnom zložení Jozef Tiso, Vojtech Tuka, Alexander Mach, Matúš Černák a Ferdinand Ďurčanský) s vrchnými predstaviteľmi nacistického Nemecka, najskôr s ministrom zahraničných vecí Joachimom von Ribbentropom v Salzburgu a následne s kancelárom a vodcom Adolfom Hitlerom v jeho horskom letnom sídle Berghof. Obe stretnutia sa uskutočnili 28. júla 1940. Ich priebeh a výsledky znamenali výrazný nemecký zásah do vnútropolitických pomerov Slovenska, ktorý bol reakciou najmä na oslabenie pronacistického radikálneho krídla Hlinkovej slovenskej ľudovej strany – Strany slovenskej národnej jednoty (HSĽS) na čele s V. Tukom a A. Machom. Výsledkom salzburských rokovaní bola rekonštrukcia vlády (V. Tuka sa stal ministrom zahraničných vecí, A. Mach ministrom vnútra) a politické zmeny na osoh radikálov v HSĽS a v prospech posilnenia nemeckého vplyvu na Slovensku (príchod beráterov ap.).

</doc>
<doc id="628869" url="https://sk.wikipedia.org/wiki?curid=628869" title="Salzburské porady">
Salzburské porady



</doc>
<doc id="628870" url="https://sk.wikipedia.org/wiki?curid=628870" title="Salzburský diktát">
Salzburský diktát



</doc>
<doc id="628871" url="https://sk.wikipedia.org/wiki?curid=628871" title="Benzaldehyd">
Benzaldehyd

Benzaldehyd, tiež fenylmetanál, systematický názov benzénkarbaldehyd, je kvapalná organická zlúčenina s mandľovou vôňou. Pozostáva z aldehydovej skupiny naviazanej na benzénové jadro a je to najjednoduchší aromatický aldehyd. Benzaldehyd je hlavná zložka oleja z horkých mandlí. Používa sa ako dochucovadlo na imitáciu mandľovej chuti.
Výroba.
Každý rok sa vyrobí 7000 ton umelého a 100 ton prírodného benzaldehydu. 
Hlavným spôsobom výroby je chlorácia a oxidácia toluénu. Okrem toho existujú aj iné spôsoby, ako napríklad čiastočná oxidácia benzylalkoholu, zásaditá hydrolýza (dichlórmetyl)benzénu a karbonylácia benzénu.
Väčšina prírodného benzaldehydu sa pripravuje z cinnamaldehydu, ktorý sa nachádza v škoricovom oleji. Pri takomto spôsobe prípravy sa cinnamaldehyd zahrieva 5 – 80 hodín na 90 °C až 150 °C v alkoholovom roztoku spolu so zásadou ako napríklad uhličitan sodný alebo hydrogenuhličitan sodný. Touto reakciou vzniká benzaldehyd, ale aj acetaldehyd a preto sa benzaldehyd musí oddeliť destiláciou.
Výskyt.
Benzaldehyd spolu s podobnými chemikáliami sa vyskytuje v mnohých jedlách. Najviac benzaldehydu, ktorý ľudia konzumujú, je prírodný a pochádza z rastlinných produktov, ako napríklad mandle.
Mandle, jablká, jadierka z čerešní a marhule obsahujú amygdalín. Ten sa v telách pomocou enzýmov metabolizuje na benzaldehyd, kyanovodík a glukózu.
Reakcie.
Benzaldehyd sa dá oxidovať na kyselinu benzoovú, ktorá sa často nachádza aj v laboratórnych vzorkách benzaldehydu. Kedže bod varu tejto kyseliny je o dosť vyšší než bod varu benzaldehydu, takže ho môžeme prečistiť oddestilovaním zo zmesi. Z benzaldehydu môžeme taktiež pripraviť benzylalkohol pomocou hydrogenácie. Reakciou benzaldehydu s octanom sodným a acetanhydridom vzniká kyselina škoricová. Benzoínovou kondenzáciou sa z neho za prítomnosti kyanidu draselného ako katalyzátoru v alkoholovom roztoku sa pripravuje benzoín. Pri reakcii s koncentrovanými zásadami sa benzaldehyd rozkladá na benzylalkohol a kyselinu benzoovú.
Využitie.
Benzaldehyd sa používa na dodanie mandľovej chuti rôznym jedlám. Niekedy sa takisto pridáva do kozmetických prípravkov.
Priemyselne sa používa na prípravu rôznych iných organických zlúčenín. Napríklad farbivo malachitová zeleň sa vyrába reakciou benzaldehydu s dimetylanilínom. Benzaldehyd sa používa taktiež na prípravu akridínových farbív. Pomocou aldolovej kondenzácie sa z benzaldehydu pripravujú deriváty cinnamaldehydu a styrénu. Reakciou s kyselinou kyanovodíkovou sa pripravuje kyselina mandľová, vznikajúci medziprodukt sa hydrolyzuje na výslednú kyselinu mandľovú.
Bezpečnosť.
Americké agentúry FDA a FEMA označili ako všeobecne považovaný za bezpečný. Európska únia povoľuje jeho použitie ako dochucovadlo. Toxikologické výskumy naznačujú, že benzaldehyd je bezpečný a nie je karcinogénny v koncentráciách pridávaných do jedál a kozmetiky a dokonca môže mať aj karcinostatické (rakovinu potláčajúce) účinky.
Pre 70 kg človeka sa letálna dávka odhaduje na 50 ml čistého benzaldehydu. Odporúčaná denná dávka benzaldehydu je 15 mg/deň. Benzaldehyd sa nebioakumuluje v ľudských tkanivách a po metabolizovaní sa vylučuje v moči.

</doc>
<doc id="628873" url="https://sk.wikipedia.org/wiki?curid=628873" title="Brilantná modrá FCF">
Brilantná modrá FCF

Brilantná modrá FCF označovaná aj žiarivá modrá FCF je modré triarylamínové farbivo. Je známa aj pod E číslom E 133. Je to modrý prášok, ktorý je rozpustný vo vode. Modrá farba je spôsobená tým, že táto zlúčenina pohlcuje najviac svetla vo vlnovej dĺžke okolo 628 nm, a preto odráža viac svetla s vyššou frekvenciou – modré svetlo. Niekedy sa mieša s tartrazínom (E 102) na namiešanie rôznych odtieňov zelenej.
Výroba.
Vyrába sa kondenzáciou kyseliny 2-formylbenzénsulfónovej a vhodného anilínu s následnou oxidáciou.
Zväčša sa pripravuje ako dvojsodná soľ. Existuje taktiež jej dvojamónna, dvojdraselná alebo vápenáta soľ, ktorá sa taktiež môže použiť ako prídavná látka do potravín.
Využitie.
Používa sa na farbenie potravinových výrobkov, ako napríklad cukrová vata, zmrzlina, mliečne produkty, výrobky s čučoriedkovými príchuťami, rôzne sladkosti, nealkoholické aj alkoholické nápoje. Z alkoholických nápojov je to najmä likér modré curacao. Takisto sa týmto farbivom farbia aj kozmetické a hygienické výrobky, ako šampóny, ústne vody (napr. Listerine), mydlá a iné.
Môže sa taktiež použiť na zafarbenie vody, pri skúmaní jej pohybu a distribúcie v pôde.
Zdravie a bezpečnosť.
Pri prechode cez tráviacu sústavu sa vstrebáva toto farbivo len veľmi slabo, pričom 95 % sa vylúči v stolici. Z jazyka alebo oholenej kože sa dokáže vstrebať rovno do krvi.

</doc>
<doc id="628874" url="https://sk.wikipedia.org/wiki?curid=628874" title="Žiarivá modrá FCF">
Žiarivá modrá FCF



</doc>
<doc id="628875" url="https://sk.wikipedia.org/wiki?curid=628875" title="Thales Watchkeeper WK450">
Thales Watchkeeper WK450

Watchkeeper je britské bezposádkové lietadlo, ktoré vyvinula firma Thales a izraelská Elbit Systems. Je postavené na základe izraelského dronu Hermes 450, ktorý prvýkrát vzlietol v roku 1998.
Vznik a vývoj.
Napriek tomu, že projekt Watchkeeper sa začal ešte v roku 2005, vývoj tohto bezpilotného lietadla napredoval veľmi pomaly a sprevádzalo ho mnoho omeškaní. Pôvodné plány hovorili o jeho zaradení do služby v septembri 2010, nakoniec však v apríli toho istého roku došlo ešte len k prvému letu prototypu.
V roku 2007 britská vláda zverejnila, že celý projekt by mal stáť 800 miliónov libier, vrátane 54 sériovo vyrobených lietadiel. Nakoniec však celkové náklady presiahli 1,2 miliardy libier.
Dňa 30. novembra 2018 dosiahli lietadlá Watchkeeper plnú operačnú spôsobilosť.
Konštrukcia.
Pohon tohto bezposádkového lietadla zabezpečuje turbovrtuľový motor Wankel s výkonom 52 koní, ktorý sa nachádza v zadnej časti trupu. Watchkeeper je hornoplošník s priamymi krídlami s rozpätím 10,5 m. Má trup v tvare cigary, ktorý je dlhý 6 m.
V spodnej časti trupu sa nachádza púzdro, ktoré je otočné o 360 stupňov a je v ňom umiestnená elektro-optická a infračervená kamera. Ďalším senzorom je rádiolokátor, schopný sledovať aj pohyblivé pozemné ciele. Watchkeeper nemá integrovanú žiadnu muníciu, čo ho predurčuje hlavne na prieskumné misie.
Operačné nasadenie.
Intervencia v Afganistane.
V septembri 2014 vyslala britská armáda do Afganistanu tri lietadlá Watchkeeper, ktoré tu boli nasadené do polovice októbra. Tieto stroje uskutočňovali v Afganistane až 8 hodinové prieskumné lety a celkovo nalietali 146 hodín. 
 Britská armáda: k februáru 2019 mala 52 lietadiel.

</doc>
<doc id="628878" url="https://sk.wikipedia.org/wiki?curid=628878" title="Potočná ulica (Pezinok)">
Potočná ulica (Pezinok)

Potočná ulica je ulica v historickom centre mesta Pezinok. Je pešou zónou a je pomenovaná podľa potoka, ktorý v minulosti tiekol cez túto ulicu, ale neskôr bol odklonený mimo centra mesta okolo sídliska Starý dvor.
Na čísle 2 sa nachádza evanjelický farský úrad.
Na čísle 2/A sa nachádza vinohradnícky dom, v ktorom dnes sídli turecká reštaurácia s predajom kebabu.
Na čísle 5 sa nachádza Galéria Prokop, ktorá je múzeom diel akademického sochára Štefana Prokopa.
Na súpisnom čísle 194 sa nachádza evanjelický kostol augsburského vyznania.

</doc>
<doc id="628879" url="https://sk.wikipedia.org/wiki?curid=628879" title="Pisa (provincia)">
Pisa (provincia)

Pisa () je provincia v talianskom regióne Toskánsko. Hlavným mestom je Pisa.

</doc>
<doc id="628883" url="https://sk.wikipedia.org/wiki?curid=628883" title="Arezzo (provincia)">
Arezzo (provincia)

Arezzo () je provincia v talianskom regióne Toskánsko. Hlavným mestom je Arezzo.

</doc>
<doc id="628885" url="https://sk.wikipedia.org/wiki?curid=628885" title="Grosseto (provincia)">
Grosseto (provincia)

Grosseto () je provincia v talianskom regióne Toskánsko. Hlavným mestom je Grosseto.

</doc>
<doc id="628889" url="https://sk.wikipedia.org/wiki?curid=628889" title="Livorno (provincia)">
Livorno (provincia)

Arezzo () je provincia v talianskom regióne Toskánsko. Hlavným mestom je Livorno.

</doc>
<doc id="628898" url="https://sk.wikipedia.org/wiki?curid=628898" title="Lucca (provincia)">
Lucca (provincia)

Lucca () je provincia v talianskom regióne Toskánsko. Hlavným mestom je Lucca.

</doc>
<doc id="628902" url="https://sk.wikipedia.org/wiki?curid=628902" title="Massa-Carrara (provincia)">
Massa-Carrara (provincia)

Arezzo () je provincia v talianskom regióne Toskánsko. Hlavným mestom je Massa.

</doc>
<doc id="628912" url="https://sk.wikipedia.org/wiki?curid=628912" title="Limbašská cesta">
Limbašská cesta

Limbašská cesta je ulica v Pezinku v historickej mestskej časti Grinava. Je pomenovaná podľa svojho smeru do obce Limbach.
Na čísle 2 sa nachádza Vinohradnícko-vinárske družstvo podielníkov.
Na čísle 3 sa nachádza Smylovsko-pálfiovská kúria s priľahlými budovami. Budovy a areál sú opustené a podliehajú vandalizmu.
Na čísle 7 sa nachádzajú bývalé sklady civilnej ochrany, ktoré sú v súčasnosti opustené a zničené vandalizmom.
Na čísle 9 sa nachádza Strapákov mlyn a v jeho blízkosti sa nachádza chránený strom S 499 – 36,9 metrov vysoký topoľ čierny s názvom „Grinavský topoľ“.
Medzi obytnou lokalitou Za panskou záhradou a Strapakovým mlynom sa v súčasnosti buduje obytný komplex Zelené Nivy Pezinok.

</doc>
<doc id="628914" url="https://sk.wikipedia.org/wiki?curid=628914" title="Pistoia (provincia)">
Pistoia (provincia)

Pistoia () je provincia v talianskom regióne Toskánsko. Hlavným mestom je Pistoia.

</doc>
<doc id="628917" url="https://sk.wikipedia.org/wiki?curid=628917" title="Prato (provincia)">
Prato (provincia)

Prato () je provincia v talianskom regióne Toskánsko. Hlavným mestom je Prato.

</doc>
<doc id="628944" url="https://sk.wikipedia.org/wiki?curid=628944" title="Monza e Brianza (provincia)">
Monza e Brianza (provincia)

Monza e Brianza je provincia v talianskom regióne Lombardsko. Hlavným mestom je Monza.

</doc>
<doc id="628957" url="https://sk.wikipedia.org/wiki?curid=628957" title="Lysistratos zo Sikyónu">
Lysistratos zo Sikyónu

Lysistratos ("Lysistratos") bol grécky sochár v 4. storočí pred Kr. 
Lysistratos, brat sochárskeho majstra Lysippa zo Sikyónu, bol činný v 4. storočí pred Kr. Rímsky spisovateľ Plínius jeho tvorbu datuje do obdobia 113. olympiády (t. j. do rokov 328 až 324 pred Kr.) a uvádza tiež, že bol prvý sochár, ktorý odlieval sadrové sochy (táto technika slúžila najmä k rozširovaniu obľúbených sochárskych diel): „"Avšak podobu ľudskú sadrovým odtlačkom samotnej tváre vytvoril prvý zo všetkých a začal ju upravovať pomocou vosku, ktorý vlial do sadrovej formy, sikyonský Lysistratos, brat Lysippa. Tiež vynašiel aj výrobu odliatkov sôch..."“ 

</doc>
<doc id="628963" url="https://sk.wikipedia.org/wiki?curid=628963" title="Ďumbierska ulica (Banská Bystrica)">
Ďumbierska ulica (Banská Bystrica)

Ďumbierska ulica je ulica v Banskej Bystrici, mestskej časti Rudlová. Spája sa s ulicami Rudlovská cesta, Sásovská cesta, Beskydská, Gerlachovská, Pod cintorínom, Chalabenecká, Dedinská a Rudohorská. Ulica bola pomenovaná po vrchu Ďumbier. Nachádzajú sa tu 3 autobusové zastávky: Ďumbierska ZŠ, Ďumbierska SZŠ a Ďumbierska, ku ktorým premávajú autobusy banskobystrickej MHD číslo 20,21,22,23,29,80. K zastávkam Ďumbierska a Ďumbierska ZŠ premáva aj autobus č. 100.

</doc>
<doc id="628965" url="https://sk.wikipedia.org/wiki?curid=628965" title="Aktuality.sk">
Aktuality.sk

Aktuality.sk je slovenský spravodajský portál, ktorý sa venuje aktuálnym témam, investigatívnej žurnalistike, politike, ekonomike a lifestyle témam. 
Aktuality.sk  sú od augusta 2023 najnavštevovanejším spravodajským webom na Slovensku, ktoré vlastní švajčiarska mediálna spoločnosť Ringier AG. Redakcia sídli v Bratislave.
Súčasťou webu sú aj subdomény pre značky Šport.sk, Diva.sk, Najmama.sk, Živé.sk, Herná zóna, Recepty.sk, Dobrúchuť.sk a Slovník.sk.
História.
Aktuality.sk založil v roku 2005 v Žiline Milan Dubec. V roku 2008 sa šéfredaktorom stal Peter Bárdy. V roku 2010 sa stali súčasťou spoločného podniku Ringier Axel Springer Media AG.
V roku 2015 Aktuality.sk založili tím investigatívnych novinárov. Jeho súčasťou boli viacnásobne ocenený novinár Marek Vagovič, Ján Kuciak, Ján Petrovič, Annamária Dömeová a Veronika Šmiralová.
Ján a jeho snúbenica Martina Kušnírová boli zavraždení 21. februára 2018 vo svojom dome vo Veľkej Mači. Išlo o prvú cielenú vraždu novinára v slovenskej histórii. Motívom bolo jeho vyšetrovanie daňových podvodov na Slovensku.
28. februára 2018 Aktuality.sk uverejnili posledný neúplný Kuciakov článok, ktorý sa týkal spolupráce tajomníka Národnej rady SR Viliama Jasaňa a bývalej modelky a osobnej asistentky premiéra Roberta Fica Márie Troškovej s talianskou mafiou. Za tieto investigatívy získali Aktuality.sk 39. ročník medzinárodnej novinárskej ceny Ischia.
Po vražde spravodajský web rozšíril svoju pôsobnosť v oblasti investigatívnej žurnalistiky a politických komentárov. Na počesť pamiatky nebohého novinára Jána Kuciaka a jeho snúbenice Martiny odkazuje na #AllForJan.
Koncom roka 2018 Aktuality.sk spustili projekt PLUS, ktorý je postavený na komunitnej podpore nezávislej žurnalistiky. Redakčný obsah zostal otvorený a prístupný všetkým čitateľom.
V roku 2021 Ringier opätovne získal všetky podiely Axel Springer v slovenských spoločnostiach, vrátane Aktuality.sk. Ringier teraz prevádzkuje Aktuality.sk prostredníctvom svojej miestnej dcérskej spoločnosti Ringier Slovakia Media.
V septembri 2022 Aktuality.sk spustili službu „Aktuality Navyše", v rámci ktorej si čitatelia môžu zaplatiť predplatné a dostávať exkluzívny obsah. Väčšina obsahu však zostáva naďalej voľne dostupná.
Online médiá.
Aktuality.sk sú podľa Similarwebu najnavštevovanejším spravodajským webom na Slovensku.
V roku 2017 značka spustila mobilné aplikácie pre iOS aj Android s audio prehrávačom pre články.
Aktuality.sk sa podieľajú aj na tvorbe viacerých podcastov ako "Aktuality Nahlas", "Ráno Nahlas", "Bárdy &amp; Káčer" a ďalšie. Poslucháčsky obľúbená a viackrát ocenená je internetová relácia "Ťažký týždeň" s Jakubom Gulíkom, v ktorej sa komentuje aktuálne politické aj nepolitické dianie na Slovensku.
Ocenenie.
Aktuality.sk a ich novinári získali množstvo ocenení vrátane:
Šéfredaktori.
Šéfredaktor: Peter Bárdy – 2008 – súčasnosť

</doc>
<doc id="628974" url="https://sk.wikipedia.org/wiki?curid=628974" title="91st Academy Awards">
91st Academy Awards

91st Academy Awards, ľudovo 91. udeľovanie Oscarov, je ceremónia, na ktorej boli ocenené najlepšie filmy za rok 2018. Uskutočnila sa 24. februára 2019 v divadle Dolby Theatre v Hollywoode, Los Angeles, Kalifornia. Ceremoniál vysielala v USA stanica ABC.

</doc>
<doc id="628975" url="https://sk.wikipedia.org/wiki?curid=628975" title="Zuzana Kovačič Hanzelová">
Zuzana Kovačič Hanzelová

Bc. Zuzana Kovačič Hanzelová (iniciálová skratka: ZKH; * 2. júl 1988, Bratislava) je slovenská novinárka (videoreportérka) a komentátorka, ktorá od októbra 2018 pôsobí v denníku "SME", kde od apríla 2019 moderuje politicko-spoločenskú diskusnú reláciu "Rozhovory ZKH" a od augusta 2023 spolu so zástupcom šéfredaktorky Jakubom Filom vedie podcast "Dobré ráno, sobota", komentovaný týždenný prehľad predovšetkým domáceho spravodajstva.
Život.
Štúdium a žurnalistické začiatky.
V rokoch 20072010 absolvovala bakalárske štúdium v odbore žurnalistika na Filozofickej fakulte Univerzity Konštantína Filozofa v Nitre. Pod vedením Vlasty Hochelovej sa vo svojej bakalárskej práci venovala procesu elektronizácie denníka "SME", pričom oponentom práce bol Eduard Chmelár.
Po vyštudovaní pôsobila v spravodajskej televízii "TA3" (20092011/2012), následne v rokoch 20112018 pracovala ako reportérka v rámci Odboru spravodajstva, publicistiky Rozhlasu a televízie Slovenska. Zameriavala sa na slovenskú domácu politiku a témy týkajúce sa Rómov na Slovensku. V roku 2017 bola nominovaná na ocenenie Roma Spirit v kategórii Médiá za "„vysoko profesionálny žurnalistický prístup, podávanie reálneho obrazu na základe overených faktov pri spracúvaní reportáží s rómskou problematikou, špeciálne za reportáže v Žiline a Moldave nad Bodvou“".
Odchod z RTVS a pôsobenie v denníku "SME".
Koncom mája 2018 spolu s jedenástimi ďalšími kolegami odišla z RTVS v reakcii na zintenzívňujúci sa spor medzi zamestnancami, ktorí 10. apríla 2018 založili Spravodajské odbory RTVS a novým vedením na čele s generálnym riaditeľom RTVS Jaroslavom Rezníkom. Podľa Hanzelovej jadro sporu spočívalo v zásahoch nového vedenia do fungovania a obsahu spravodajstva a publicistiky (napr. odvysielaním zaujatej, nekritickej reportáže o Matici slovenskej ako „kompenzácie“ za predchádzajúcu kritickú reportáž o jej finančnom hospodárení, zastavením vysielania publicistickej relácie "Reportéri", zrušením Hanzelovej pracovnej cesty do Prahy na české prezidentské voľby a i.).
V októbri 2018 začala pôsobiť ako videoreportérka v redakcii denníka "SME", kde sa venuje "„najmä politike a témam chudoby“". Od apríla 2019 tam vedie politicko-spoločenskú diskusnú reláciu "Rozhovory ZKH". Od augusta 2023 spolu so zástupcom šéfredaktorky Jakubom Filom vedie podcast "Dobré ráno, sobota", komentovaný týždenný prehľad predovšetkým domáceho spravodajstva, ktorý bol pôvodne koncipovaný ako predvolebný špeciál pred parlamentnými voľbami, no vďaka pozitívnej odozve poslucháčov sa stal trvalou súčasťou podcastosféry denníka "SME". Okrem toho sa spolu s ostatnými reportérmi podieľa na moderovaní hlavného podcastu "Dobré ráno" a moderuje verejné diskusie denníka "SME". Od apríla 2022 do júna 2024 do novín prispievala tiež komentovaným súhrnom týždňa "ZKH píše".
Osobný život.
Zuzana Hanzelová sa 2. júla 2017 vydala za novinára Michala Kovačiča, ktorý pôsobí ako reportér a moderátor relácie "Na telo" v "TV Markíza". Svadobnú cestu strávili dobrovoľníckou prácou s deťmi v Nikarague. Majú dcéru Milu (* 2024).
Je podporovateľkou a od roku 2020 pôsobí v správnej rade občianskeho združenia Cesta von.

</doc>
<doc id="628979" url="https://sk.wikipedia.org/wiki?curid=628979" title="Július Nemčík">
Július Nemčík

Július „Julo“ Nemčík (* 12. november 1909, Lipníky – † 7. január 1986, Bratislava) bol slovenský maliar .
Vyškolený stolár sa venoval maľovaniu ako záľube. Prvé poučenie dostal od Ernesta Rákosiho a Mikuláša Jordána v Prešove. V štúdiách pokračoval na Akadémii výtvarného umenia v Prahe u prof. Loukotu v rokoch 1936–1942. V rokoch 1942-1945 žil striedavo v Prešove a v Prahe. V roku 1945 sa usadil v Košiciach, kde vyvinul čulú organizačnú činnosť. Bol jedným z iniciátorov založenia spolku Svojina. V roku 1948 študoval umenie v Paríži. Po vojne sa zoznámil so svojou neskoršou družkou a maliarkou Editou Spannerovou. V roku 1954 sa natrvalo presťahoval do Bratislavy. V roku 1942 vystavoval v galérii v Prešove, neskôr tiež v roku 1960 spolu s E. Spannerovou. V roku 1946 vystavoval spolu s Milošom Alexanderom Bazovským v Ružomberku. Ako umelec bol predstaviteľ „generácie 1909“, ktorá bola zasiahnutá udalosťami druhej svetovej vojny a SNP, sám Nemčík venoval sériu obrazov kapitánovi Jánovi Nálepkovi. Napriek tomu, že štúdium absolvoval prevažne vo figurálnom zameraní, nachádzame u neho tiahnutie ku krajinomaľbe. V jeho prácach je cítiť Majerníkov štetcový rukopis, ktorý mu bol v istom zmysle vzorom. Za svoju tvorbu získal v roku 1959 titul Zaslúžilý umelec, v roku 1970 štátne vyznamenanie a v roku 1973 mu bol udelený titul Národný umelec. V lete 2009 si mesto Prešov uctilo tohto umelca a to tak, že pomenovalo po ňom ulicu: Nemčíková ulica.

</doc>
<doc id="628985" url="https://sk.wikipedia.org/wiki?curid=628985" title="Balduin I. (Jeruzalem)">
Balduin I. (Jeruzalem)

Balduin I. (: "Balduinus", : "Baudouin", : "Balduin", : "Baldwin", niekedy nazývaný Balduin Lotrinský, z Boulogne, z Bouillonu či z Flámska, * medzi rokmi 1061 a 1066,† 2. apríl 1118, El-Aris, Egypt) bol francúzsky šľachtic, jeden z prvých, ktorí tiahli do Svätej zeme v znamení kríža, edesský gróf a jeruzalemský kráľ.
Bol jedným feudálov, ktorí sa po clermontskej výzve pápeža Urbana II. rozhodli k prvé križiackej výprave pripojiť a pevne sa v Palestíne usadiť. Ako vôbec prvý z vojvodcov kruciáty sa stal samostatným panovníkom - v roku 1098 sa ujal vlády v Edesse a prijal titul grófa. O dva roky neskôr, po predčasnej smrti brata Godefroya, sa stal druhým križiackym vládcom Jeruzalema a prvým, ktorý prijal kráľovský titul. Balduin jeruzalemský štát vnútorne i navonok upevnil a na konci jeho vlády bolo Jeruzalemské kráľovstvo pevným štátnym útvarom.
Hoci bol pravdepodobne homosexuál, trikrát sa oženil. Nemal však legitímnych potomkov, ktorí by ho prežili. Keď sa stal jeruzalemským kráľom menoval grófom z Edessy svojho príbuzného, menovca Balduina Le Bourg, ktorý ho vystriedal aj na tróne v Jeruzaleme.
Mladosť.
Narodil sa pravdepodobne po roku 1060 a pochádzal z vznešeného rodu: jeho otec Eustach II. z Boulogne i matka Ida z Boulogne, dedička dolnolotrinského vojvodstva, boli z rodu Karola Veľkého. Mal minimálne dvoch súrodencov - bratov Eustacha a Godefroya. Podnikavý a energický Balduin bol najmladším z bratov a mal sa stať duchovným - bol kanonikom v Liège, Reims a Cambrai. Pred rokom 1086 sa zmenila jeho životná dráha a stal rytierom, pretože už v roku 1086 spolu s Eustachom organizoval pomoc pre Godefroya, ktorý bol obliehaný v pevnosti Stenay. V roku 1095 získal Balduin od verdunského biskupa grófstve Verdun (ktoré Godefroy získal zrejme po bitke pri Stenay, ale neskôr ho biskupovi predal). Toho istého roku (1095) pápež Urban II. vyhlásil na clermontskom koncile prvú križiacku výpravu a krátko potom Balduin spolu so svojimi staršími bratmi Godefroyom a Eustachom prijal kríž, ktorý mali ako symbol jednoty účastníci výpravy prišitý na odevoch.
Kruciáta.
Na výpravu sa vydal vo vojsku svojho brata Godefroya v lete roku 1096 i so svojou prvou manželkoou Godverou a deťmi. Už pri prechode územím Uhorska Balduinova rodina poslúžila ako rukojemníci kráľa Kolomana, aby sa križiaci v Uhorsku nedopúšťali plienenia. Koloman mal obavy, aby Lotrinčania neplienili jeho územie po vzore svojich predchodcov. Po prepychovej ceste s kráľovskou družinou Balduin s rodinou a s vojskom putoval cez Balkán smerom k Bosporu a po krátkom plienení dedín na byzantskom území vojsko prišlo 23. decembra 1096 pred sídelné mesto byzantských cisárov - Konštantinopol. Tu sa objavili problémy, keď Godefroy a Balduin odmietli zložiť byzantskému cisárovi Alexiovi I. Komnenovi lénnu prísahu vernosti, ktorú vyžadoval, a ktorú do jeho rúk zložil už iný veliteľ križiackeho vojska, Hugo I. z Vermandois, mladší brat exkomunikovaného francúzskeho kráľa Filipa I. Alexios reagoval zastavením dodávok potravín, Balduin odpovedal vyplienením predmestia Konštantínopolu a zavraždením Pečenehov (cisárových vojakov nomádskeho pôvodu). Keď sa zastavenie dodávok opakovalo, zaútočil Godefroy - pravdepodobne však z Balduinovho podnetu - na Zelený štvrtok 2. apríla 1097 na Konštantínopol. Mesto náporu odolalo a nasledujúci deň prišla k Lotrinčanom cisárova delegácia. Križiaci ju napadli, čo prinútilo cisára Alexia, aby opätoval útok, ktorým križiakov zatlačil. Išlo o prvý ozbrojený konflikt medzi križiakmi a Byzantínčanmi.
Lénna prísaha bola zložená na Veľkú noc roku 1097 do Alexiovych rúk zložená, neskôr nebola križiakmi dodržiavaná. Počas skladania prísahy nastala zaujímavá situácia, ktorú opísala cisárova vzdelaná dcéra Anna Komnena:
Putovanie Malou Áziou.
Po slávnostnom obrade Alexios I. križiackych veliteľov bohato bohato obdaroval a dopravil do vojenského križiackeho tábora ležiaceho na druhom brehu Bosporu. Potom sa 6. mája toho istého roku Godefroyovo vojsko dostalo pred mesto Nikaia, ležiace blízko križiackeho tábora pri Nikomédii. Keď sa križiaci po šiestich týždnoch bojov chystali k rozhodnému útoku, nad mestom zaviali zástavy cisára Alexia. Križiaci boli síce rozhorčení, že im bola odopretá korisť a triumf, ale neprišli skrátka, pretože dostali veľké dary ako podiel na dobytí mesta. Pri obliehaní Nikaii sa Balduin zoznámil s urodzeným Arménom v byzantských službách menom Bagrat, bratom jedného z arménskych vládcov Koghu Vasila. Bargat mal pravdepodobne vplyv na neskoršiu Balduinovu samostatnú cestu Taurosom. Potom sa vojsko rozdelilo na dve časti. V prvom slede boli sicílski aj francúzski Normani, Flámi a kontingenty z Blois a Champagne sprevádzané byzantským pomocným vojskom, v druhom, vyrazivšom o deň neskôr, boli Provensálčania, vojská Huga z Vermandois a Lotrinčania (medzi ktorými samozrejme nechýbal Balduin). Obe vojská sa stretli až pri meste Dorylaia, kde sa križiaci 1. júla stretli v prvej otvorenej bitke prvej kruciáty so Seldžukmi. Kresťania mali spočiatku k dispozícii len prvý voj. Keď Turci zaútočili velenia sa ujal Bohemund z Tarentu a okamžite vyslal poslov k druhej časti vojska, aby sa poponáhľali. Spočiatku mali Turci prevahu, ale na poslednú chvíľu sa obe vojská konečne spojili a bezmocní Seldžukovia boli zahnaní na útek. Ďalej vojsko pokračovalo po starej byzantskej vyprahnutej ceste cez mesto Ikonion, kde sa kontingenty konečne plne občerstvili, do Herakleia.
Cesta za vlastným panstvom.
V Herakleii sa cesty križiackych vojsk rozdelili. Väčšia časť vojska sa rozhodla putovať dlhšou, avšak bezpečnejšou cestou stredom Malej Ázie, menšie oddiely Lotrinčanov a Normanov pod vedením Balduina, s ktorým sa na cestu vydal okrem 2 000 pešiakov a asi 500 rytierov i Armén Bagrat a Balduinov príbuzný Balduin Le Bourg (avšak nie jeho manželka a deti), a Normana Tankreda, synovca Bohemunda, kniežaťa z Tarentu, sa vydali horskými priesmykmi v Tauruse.
Oba oddiely putujúce skrz priesmyky boli samostatné a ich vodcovia spolu veľmi dobre nevychádzali. Spor sa priostril potom čo Tankred dobyl mesto Tarsos a Balduin ho vyhnal, pretože mal početnejšie vojsko než Tankred. Krátko po Balduinovom príchode do Tarsosu bolo pred mestom pobitých asi 300 Normanov, príchodiacich na pomoc Tankredovi, ktorých Balduin nepustil do mesta. Potom Balduin odovzdal správu mesta pirátovi Guynerovi z Boulogne, ktorý priplával v čele flotily križiakov z Európy a ktorý sa vyhlásil za jeho vazala. Z Tarsosu sa Balduin vydal za Tankredom. V Mamistre Tankred, zrejme z popudu svojho príbuzného Richarda zo Salerna, na Balduina zaútočil, ten ale jeho útok s prehľadom odrazil. Obaja križiacki vodcovia sa uzmierili a každý šiel svojou cestou.
Balduin sa nakrátko pripojil k "hlavnému" vojsku, pretože sa dozvedel o ťažkej chorobe svojej manželky a detí. Po úmrtí svojich najbližších príbuzných Balduin tiahol v čele asi sto jazdcov a hŕstky pridavších sa bojachtivých Arménov ďalej na východ, kde získal niekoľko pevností na pravom brehu Eufratu. V zime 1097/1098 k Balduinovi do mesta Turbessel, prišli poslovia z mesta Edessy od miestneho vládcu, kuropalata Thorosa, predtým úradníka Byzancie, toho času vazala Seldžukov, a predložili mu ponuku, že ak pritiahne k Edesse a vyženie Seldžukov, stane sa Thorosovým spoluvládcom a i nástupcom.
Edesským grófom.
Balduin bol pre prijatie Thorosovej ponuky, ale jeho arménski radcovia nesúhlasili. Arméni nenávideli Thorosa preto, že bol ortodoxného vyznania, nie monofysitického ako väčšina Arménov a to mohlo Balduinovi prísť vhod. Odporujúci radcovia boli vyhnaní, Balduin ponuku prijal a 6. februára 1098 sa dostavil do Edessy ako spoluvladár a následník trónu. Thoros sa však rozhodol Balduina osvojiť, k slávnostnému, pre kresťana nezvyčajnému obradu došlo ešte v ten istý deň. Pri ceremoniáli boli Balduin a Thoros vyzlečení do pása a pod košeľou treli nahú hruď o hruď. Rovnakú procedúru Balduin zopakoval so svojou adoptívnou matkou. Potom sa vydal na výpravu na sever od nového sídelného mesta, k mestu Samosatum, avšak výprava nemala úspech.
Na začiatku marca sa Arméni pokúsili Thora zajať. 7. marca zaútočili a Thoros žiadal o pomoc svojho adoptívneho syna. Balduin slávnostne prisahal, že Thorovi neublíži. Kuropalat prisľúbil, že odíde z mesta. Balduin ho dal zavrieť v paláci, a keď sa Thoros pokúsil o útek, bol davom na ulici 8. marca, či skôr 9. marca roku 1098 roztrhaný. Dňa 10. marca sa k Balduinovi dostavili zástupcovia Edessy s prosbou, aby sa tu ujal vlády. Balduin ponuku prijal a získal svoje vlastné panstvo ako prvý z veliteľov výpravy a tituloval sa ako gróf z Edessy. Konal ako suverén a porušil lénnu prísahu byzantskému cisárovi Alexiovi I., pretože Edessa a okolie boli pôvodne na byzantskom území. Balduin si potom podriadil štátny aparát: na niektoré miesta dosadil lotrinských rytierov, niekde ponechal sebe oddaných Arménov a tých úradníkov čo ho nepodporovali, si kúpil. V máji 1098 obliehal Edessu mosulský atabeg Körburgha, avšak po troch týždňoch márnej snahy prestal útočiť a odtiahol k Antiochii, ktorú 3. júna dobyli zvyšné križiacke vojská. Körburgha Antiochiu obliehal až 9. júna a šesť dní, ktoré hlavnému kontingentu poskytol Balduin trojtýždňovým zdržaním Körburghu, stačili križiakom k sformovaniu sa a Körburghov útok odrazili dňa 28. júna.
Prvé kroky samostatného vládcu a druhý sobáš.
Za zlato nazhromaždené svojim predchodcom mohol Balduin od seldžuckého emira Balduka, ktorý vstúpil do Balduinových služieb, kúpiť mesto Samosatum, kde bolo o.i. aj veľké množstvo kresťanských väzňov, ktorých oslobodenie mu prinieslo medzi miestnymi kresťanmi popularitu.
Balduin sa zrejme roku 1098 oženil s urodzenou Arménkou, ktorá je v literatúre zvyčajne nazývaná Arda (hoci pre toto meno chýba opora v prameňoch), dcérou akéhosi Arména Thatula, a svojím rytierom odporúčal to isté. Bola to súčasť Balduinovej politiky splynutia s miestnym obyvateľstvom a s tým súvisiacim posilnením vplyvu križiakov.
V tom istom čase požiadal turecký vládca mesta Serudž Balduina o vojenskú pomoc proti vzbúrencom a Balduin vyhovel. Baldruk, ktorý bol vyslaný proti Serudži, však neplnil Balduinove pokyny, a tak bol popravený. Balduin mesto získal a ponechal islamistom voľne prístupnú mešitu. Tento čin svedčil o jeho politickej prezieravosti, ktorá však u niektorých Balduinových súkmeňovcov nedošla pochopenia. Ešte roku 1098 Balduin odhalil sprisahanie namierené proti svojej osobe. Povstalci chceli miesto Balduina dosadiť jeho arménskeho svokra a boli potrestaní po európskom spôsobe:
Nasledujúceho roku, dňa 15. júla 1099 kresťania dobyli Jeruzalem, a Balduinov brat Godefroy sa stal prvým latinským vládcom Jeruzalema. Na sklonku toho istého roku (1099) sa Balduin vybral osláviť Vianoce do Svätého mesta, kde sa tiež stretol so svojím bratom Godefroyom.
V lete (v auguste či v septembri) roku 1100 bol Bohemunda zajali Turci na ceste do mesta Meliténé. V dôsledku Bohemundovho zajatia podnikol Balduin výpravu na sever, ktorá však bola iba obranná. Po návrate do Edessy sa však dozvedel nešťastnú správu.
Jeruzalemským kráľom.
Dňa 18. júla 1100 zomrel v Jeruzaleme po krátkej chorobe Godefroy. Všetko vojsko i s patriarchom Daimbertom z Pisy bolo v tábore pred prístavom Haifa a v meste zostala len Godefroyva osobná stráž. Jej vážne chorý veliteľ Warner z Grey poslal k Balduinovi poslov so žiadosťou, aby sa dostavil do Svätého mesta a so svojimi vojakmi obsadil Dávidovu veža. Správa o Godefroyovom skone našla cestu aj k chamtivému jeruzalemskému patriarchovi, ktorý poslal odkaz svojmu spojencovi Bohemundovi do Antiochie so žiadosťou, aby prišiel do Svätého mesta a zároveň zakazoval Balduinovi vjazd do Jeruzalema. Odkaz sa k Bohemundovi nikdy nedostal.
Pri zastávke v Antiochii, kde bol nadšene privítaný, bolo Balduinovi zrejme ponuknuté regentstvo za zajatého Bohemunda. Doterajší edesský gróf však odmietol a vydal sa ďalej južným smerom. Cestou bola Balduinova skromná armáda prepadnutá Saracénmi, po urputnom boji neďaleko Psiej rieky (v blízkosti mesta Bejrút) sa Balduin dočkal víťazstva. Počas cesty do Jeruzalema moslimskí vládcovia pobrežných miest (Akkonu, Bejrútu, Týru a Sidone) prinášali Balduinovmu vojsku - vraj zo strachu - zásoby potravín. V Jaffe bol Balduin privítaný už ako vládca a zrejme 9. novembra prišiel do Jeruzalema, kde bol privedený do Chrámu Božieho hrobu. Vo Svätom meste sa pevne chopil moci a vyhlásil sa - na rozdiel od svojho brata - dňa 11. novembra kráľom. Ešte v polovici novembra sa vydal so svojím vojskom k Mŕtvemu moru, ale 21. decembra bol už späť v Jeruzaleme. Na sviatok narodenia Pána, 25. decembra, ho patriarcha Daimbert, s ktorým sa zmieril, v Betleheme korunoval prvým kráľom jeruzalemským. zmieril sa tiež s Bohemundovym synovcom Tankredom, ktorý rovnako ako Daimbert usiloval o vládu v Jeruzaleme - ustanovil ho regentom zajatého Bohemunda (v marci 1101) a za to od neho dostal Galileu, ktorú obratom udelil Hugovi zo Saint-Omer.
Boje s Egyptom, dobývanie moslimských prístavov.
Mladé kráľovstvo nebolo ešte úplne zabezpečené, najmä pri pobreží, mnoho účastníkov výpravy sa po dosiahnutí cieľa v podobe dobytia Jeruzalema vydalo späť do vlasti a s Balduinom zostalo odhadom dvesto rytierov a tisíc pešiakov. Do Levanty sa v rokoch 1100 - 1101 vydalo niekoľko pomocných výprav, z ktorých do cieľa však dospel len nepatrný zlomok mužov. Aj napriek tomu sa postupne zvyšoval počet osadníkov vďaka pomoci flotíl talianskych mestských štátov a prichádzajúcim pútnikom.
Krátko po svojej korunovácii Balduin zaútočil na bohatý arabský kmeň, kde pobil veľa mužov, a ženy a deti prikázal zajať. Medzi zajatcami bola aj tehotná manželka jedného zo šejkov, ktorú následne Balduin prepustil. Keď ju jej manžel našiel, ponáhľal sa za kráľom, aby mu poďakoval. Južná hranica kráľovstva však bola ohrozovaná nájazdmi Egypťanov, ktorí v rokoch 1101 - 1105 podnikli niekoľko útokov na Balduinov štát. Roku 1101 sa Balduin zmocnil nátlakovou dohodou za pomocou janovských lodí mesta Arsuf a toho istého roku dobyl Caesareu. Egypťania sa však formovali k útoku a s oveľa väčším vojskom (vraj s viac ako tridsiatimi tisíckami mužov; Balduinovu armádu tvorilo údajne deväťsto pešiakov a asi 260 rytierov), než akým disponoval Balduin, zaútočili na križiakov. Tí veľkú presilu Egypťanov 9. septembra roku 1101 pri Aškelone porazili. Tým Balduinovo vojenské šťastie skončilo, hoci len nakrátko ...
Balduin sa dostal z vopred stratenej pevnosti do Arsufu, kde sa stretol z Hugom z Tiberiady, ktorý prišiel do Arsufu aj s vojskom. Z Arsufu sa vydal do Jaffy pred ktorou medzitým vznikol tábor moslimov. Nakoniec Balduin Egypťanov s pomocou predovšetkým anglických lodí porazil a zvýšil tým svoj rešpekt v Svätej zemi. Pri obrane Ramly zahynulo veľa kresťanských rytierov, medzi nimi aj Štěpán z Blois, jeden z vodcov prvej križiackej výpravy.
Balduin mal rozpory s patriarchom Daimbertom, ktorý bol u kráľa pre svoju proantiochijskú a protikráľovskú politiku v Jeruzaleme veľmi neobľúbený. Daimbert bol obvinený zo zrady a z pokusu zavraždiť kráľa, napokon sa však s Balduinom, ktorý nutne potreboval financie, uzmieril a ponúkol mu úplatok. Balduin návrh prijal a nechal záležitosť byť, patriarcha i naďalej strojil úklady proti kráľovi. Nakoniec ho zničila nenásytnosť. Prisvojil si totiž dar jedného z normanských grófov v Taliansku, z ktorého mal časť dostať kráľ na výplatu vojakom. Daimbert bol po prezradení na Balduinovo naliehanie na zasadnutí cirkevných hodnostárov dňa 8. októbra 1102 zosadený. V jeho pokladni bolo objavených 20 000 byzantiov, čo výrazne uľahčilo Balduinovi finančné starosti. Na Daimbertovo miesto bol následne dosadený Evremar z Chocques.
V tejto dobe sa zostril spor medzi cisárom Alexiom a antiochijským Tankredom a Balduin sa po odkaze od Alexia priklonil na stranu Byzancie. Na jar 1103 sa Balduin prvýkrát pokúsil dobyť najlepší prístav v Palestíne, Akkon. Útok nebol úspešný a kráľ sa stiahol späť do Jaffy. Toho istého roku (1103) bol vážne zranený, rana išla zozadu k srdcu; po liečení sa však uzdravil. Na jar budúceho roka - 1104 - Balduin druhýkrát udrel na Akkon.
Vtedy sa ešte vyhrotil vypätý spor medzi kráľom Balduinem a Tankredom, keď bol Balduin Le Bourg zajatý moslimami a jeho spolubojovník Bohemund sa namiesto toho, aby pomohol svojmu spojencovi, radšej stiahol, hoci sa gróf z Edessy predtým podieľal na vykúpení Tankredovho strýka Bohemunda zo zajatia Danišmendovcov. Normanom síce bola ponúknutá výmena Balduina Le Bourg za seldžuckú princeznú, ale Normani si vzali výkupné a Tankred obsadil Edessu.
Balduin bol z juhu i naďalej ohrozovaný Egypťanmi, ktorí proti nemu v roku 1105 vypravili veľmi silné a početné vojsko, ktoré sa najskôr zastavilo v meste Aškelon. Balduin najprv zvolal svojich vojakov do Jaffy a vydal sa k Ramle. Egyptskú armádu tvorilo asi 15 000 peších a jazdcov, Balduin mal k dispozícii menej ako 2 500 vojakov. Keď sa k Frankom pripojil so svojou armádou mladý následník trónu z Damasku menom Irtaš, boli šance kresťanov väčšie a nakoniec boli v bitke 27. augusta 1105 pri meste Ramla Egypťania porazení. Kresťania utrpeli ťažké straty a preto nepokračovali v prenasledovaní utekajúceho vojská moslimov. Touto porážkou Egypťanov bola južná hranica kráľovstva zabezpečená. Egypťania sa síce ďalej pokúšali preniknúť do vnútrozemia, žiadny výraznejší úspech však nedosiahli. V rokoch 1106 a 1108 sa kráľ pokúsil dobyť prístav Sidón, ale nebol úspešný.
Dobývanie ďalších pobrežných miest a boj s moslimami.
V februári 1105 zomrel jeden z vodcov kruciáty, Raimond zo Saint-Gilles. Jeho nástupcom vo Svätej zemi a tripolským grófom sa stal jeho nemanželský syn Bertrand, ktorý priplával z Francúzska. Fakt, že sa Bertrand objavil v Levante ako Raimondov dedič, bol príčinou nového sváru medzi kresťanskými vodcami. Na jednej strane stál práve pripluvší Bertrand, na druhej Viliam Jordan z Cerdagne, syn Raimondovej sesternice, ktorý po Raimondovej smrti prevzal pozíciu veliteľa obliehania Tripolisu. Situáciu nakoniec musel riešiť Balduin; prišiel k Tripolisu a v jeho tábore sa Bertrand s Viliamom Jordanom zmierili Bertrand sa ujal otcovho dedičstva, Viliam bol odškodnený mestom Tortosa.
Krátko potom bolo 12. júla 1109 zavŕšené úsilie grófa Raimonda: po šesťročnom obliehaní bol dobytý Tripolis a stal sa hlavným mestom grófstva, ktoré podliehalo kráľovi Balduinovi, ktorého prestíž sa opäť zvýšila.
Vo februári roku 1110 Balduin s pomocou Bertranda zaútočil na mesto Bejrút. Prístavné mesto bolo obliehané z mora i pevniny. Neskôr prišiel - okrem Janovčanov - obliehateľom na pomoc Joscelin z Courtenay, bratranec a vazal edesského grófa Balduina Le Bourg, a napriek priplávaniu egyptských lodí s potravinami bolo mesto 13. mája 1110 dobyté a úplne zničené. Kresťania zmasakrovali brániace vojsko i s miestodržiteľom, obyvateľov okradli a predali do otroctva.
Po návrate do Jeruzalema sa Balduin toho istého roku vydal na pomoc Edesse, ktorú obliehal mosulský atabeg Maudúd. Spolu s ním tiahli na pomoc Balduinovi Le Bourg tiež Bertrand Tripolský a Arméni Kogh Vasil a abu-l-Gharib. Moslimovia, ktorí upustili pri uzretí jeruzalemskej armády od obliehania, sa neodvažovali postaviť kresťanom v otvorenom boji. Balduin odovzdal obyvateľom Edessy, ktorej okolie Turci vyplienili, potraviny a vrátil sa, snáď tiež v predtuche vpádu Egypťanov, späť do Jeruzalema. Cestou späť niekoľko kráľových vojakov zajaali Turci.
Ešte toho istého roku (1110) Jeruzalem ako pútnik navštívil nórsky kráľ Sigurd I., ktorý sa tiež zúčastnil Balduinovho obliehania Sidónu. Balduin chcel pôvodne zaútočiť na Askalon, nakoniec 19. októbra 1110 vzal útokom Sidon. Keď obliehaní videli márnosť odporu, vyslali zástupcov jednať s kresťanmi o kapitulácii. Žiadali ušetrenie obyvateľov a voľný odchod do Damasku. 4. decembra 1110 bolo mesto vydané Balduinovi, ktorý ustanovil v Sidóne vládu a potom sa vrátil do sídelného mesta.
Budúceho roka (1111) sa Balduin opäť vydal na pomoc severným štátom, tentokrát bolo moslimskou koalíciou obkľúčené mesto Turbessel a Tankreda ohrozoval aleppský vládca Ridvan. Na výpravu sa spolu s kráľom vybral tripolský gróf Bertrand zo Saint-Gilles. Výprava mala však skôr výstražný charakter a keď došli kontingentu potraviny, vrátili sa späť.
Na konci roka 1111 sa Balduin rozhodol zaútočiť na prístav Tyros, poslednú vyspu moslimského panstva na palestínskom pobreží. Keď zistil, že damašský atabeg Tughtikin sa ponáhľa mestu na pomoc, snažil sa útok urýchliť. Dobývanie začalo na sklonku novembra roku 1111 ...
Tyros sa bránil veľmi húževnato a dlho. Výdrž sa moslimom nakoniec vyplatila; Balduin musel niekedy na začiatku jari 1112 odtiahnuť naprázdno do Akkonu.
V roku 1112 zomrel Balduinov verný spojenec a vazal Bertrand, gróf tripolský. Jeho nástupca Pons z Tripolisu sa naopak priatelil s Tankredom, princom galilejským a regentom antiochijským, ktorý však zomrel toho istého roku.
Nasledujúceho roku (1113) sa kráľ Balduin s vojskom tretíkrát vypravil na sever proti Turkom, ktorí sa vydali k Galilejskému jazeru. Na juhu jazera uzrelo kráľovo vojsko asi 500 moslimov a začalo ich prenasledovať a vtedy bolo napadnuté zvyšnými štyrmi pätinami "saracénskeho" vojska zo zálohy; kresťania boli porazení (28. júna a dali sa na útek. V bitke zahynulo asi 30 jeruzalemských rytierov a 1 200 pešiakov. Po doplnení oddielov posilami z Antiochie a z Tripolisu, postavilo sa ešte raz proti Turkom; tentoraz však k bitke nedošlo.
Tretí sobáš.
Kráľovstvo jeruzalemské bolo zabezpečené, avšak nebola zabezpečená vláda rodu z Boulogne, pretože Balduin nemal so svojou druhou manželkou Ardou potomkov. Preto manželku zahnal. Ako tretia manželka bola kráľovi odporučená Adela del Vasto, vdova po sicílskom grófovi Rogerovi I. (zomrel 1101) a matka Rogera II. Adelheid bola kráľovi odporučená čiastočne preto, že bola považovaná za najbohatšiu nevestu v Stredomorí a čiastočne preto, že by tým mohol Balduin získať významného spojenca - vládnucich sicílskych Normanov. Sobáš sa slávil v Akkone v roku 1113 a nevestine veno poslúžilo na zaplatenie kráľovských dlhov. Túžobne očakávané počatie následníka zlyhalo a kráľ, považovaný pápežom Paschalom II. za bigamistu, neskôr dal na naliehanie jeruzalemského patriarchu Arnoula z Chocques a Adelu zahnal.
Návrat sklamanej Adely, ktorá opustila Palestínu 25. apríla 1117, na mnoho rokov poznamenal vzťah medzi sicílskymi panovníkmi a križiackymi štátmi.
Posledné roky, smrť a dedičstvo.
Roku 1115 sa na severe opäť objavili Turci a utáborili sa pri meste Chezar, ktoré leží medzi Antiochiou a Damaskom. Podľa dohody, uzatvorenej kráľom Balduinom s antiochijským regentom Rogerom a s damaským vládcom Tughtikinom, sa kráľ pripravil k boju a vytiahol na sever, kde na neho už čakali spojenci. Príjazdom Balduinovho vojska boli Turci zastrašení a stiahli sa; rovnako urobil aj kráľ so svojou armádou a odišiel do Tripolisu. Absenciu kráľovho vojska využili moslimovia z Aksalonu a obľahli prístav Jaffa. Obyvateľom prístavného mesta sa na dvakrát podarilo útok odraziť.
V nasledujúcich rokoch Balduin zabezpečoval južnú - egyptskú - hranicu svojho kráľovstva stavbou hraničných pevností a roku 1118 sa rozhodol vydať na výpravu proti Egyptu. Hoci jeho vojsko čítalo len 400 pešiakov a 216 rytierov, bolo ťaženie spočiatku úspešné; Egypťania sa totiž Balduina báli. Dostal sa až k Nílu, avšak tam ťažko ochorel ...
Do Jeruzalema však nedošiel, skonal na južnej hranici v malom mestečku El-Aris 2. apríla 1118. Bol pochovaný na Kvetnú nedeľu dňa 7. apríla 1118 v bazilike Božieho hrobu. Jeho tretia manželka ho prežila len o dva týždne.
Balduinova smrť nespôsobila žiadne vážnejšie otrasy kráľovskej moci, tiež snáď vďaka rýchlej voľbe nového kráľa. Do úvahy pripadali dvaja kandidáti: Eustach III., Balduinov najstarší brat, ktorý však vyčkával v Európe, a v Levante žijúci edesský gróf Balduin Le Bourg. Gróf Eustach, najbližší príbuzný zosnulého kráľa, sa veľmi neochotne vydal na cestu do Svätej zeme. V Apúlii ho však dostihla správa o udalostiach v Jeruzalemskom kráľovstve. Druhý kandidát, Balduin Le Bourg, totiž prišiel v ;deň pohrebu Balduina I. do Jeruzalema, kde ho kráľovská rada zvolila na odporúčanie Joscelina z Courtenay nástupcom zosnulého pod menom Balduin II. Šťastím pre kráľovstvo bolo, že nový kráľ nebol slabej povahy, vládol veľkou autoritou a rozhodol sa pokračovať v politike svojho predchodcu a zakladateľa kráľovstva Balduina I.
Hodnotenie vlády.
Zdá sa, že Balduin zrovna neprekypoval náboženským nadšením a hlavným motívom jeho účasti na križiackej výprave bola predovšetkým snaha o získanie majetku v Svätej zemi, čo dokázal svojim odklonom od hlavného voja križiackeho vojska a následným založením grófstva Edessa, ktoré sa stalo prvým z východných latinských štátov.
Na rozdiel od svojho zbožného predchodcu Godefroya bol veľmi schopným vládcom bez škrupulí a presadzoval zmiešané manželstvá svojich mužov s domácim obyvateľstvom. Kým Godefroy dával svojim rytierom ako léno renty z výnosov trhov, miest či prístavov, zaviedol energický Balduin v Levante základné prvky feudalizmu ako kastelánstva, grófstva, barónstva a rytierske léna a vytvoril v Jeruzalemskom kráľovstve pevnú monarchiu.
Odkaz v literatúre a umení.
Prvá kruciáta bola medzi kronikári veľmi obľúbená. Udalosti tohto významného stretnutia rôznych kultúr zaznamenávali ako súčasníci výpravy, tak aj neskorší kronikári. Medzi najvýznamnejších letopiscov (ktorí opisovali i Balduinove skutky) patria moslimovia Ibn al–Athír a Ibn al–Qalánisí, vzdelaná byzantská princezná Anna Komnena a samozrejme tiež franskí kronikári. Faktom je, že každý významný politický a kultúrny prúd ťaženia (Provensálčania, Normani, Lotrinčania) mal svojho kronikára, ktorý oslavoval činy vodcu tej určitej skupiny. Balduinovo meno vyniká v kronike Fulchera zo Chartres, účastníka výpravy a jeho kaplána v Edesse a v Jeruzaleme.

</doc>
<doc id="628987" url="https://sk.wikipedia.org/wiki?curid=628987" title="Jaroslav Melišek">
Jaroslav Melišek

Jaroslav Melišek (* 18. december 1965, Bratislava) je zakladateľom hokejbalu na Slovensku a vo svete. V roku 1985 založil asociáciu hokejbalových klubov, ktorá od roku 2012 nesie názov WBDHF - Svetová hokejbalová federácia, tá je organizátorom vrcholných svetových hokejbalových podujatí ako sú majstrovstvá sveta a kontinentálnych majstrovstiev a pohárov. Usporiadal vôbec prvé Majstrovstvá Európy v hokejbale 1995 a prvé Majstrovstvá sveta v hokejbale 1996, ktoré sa konali v Bratislave na štadióne Ondreja Nepelu. Od roku 1996-2012 bol viceprezidentom ISBHF (Medzinárodná hokejbalová federácia). Tu získal dve najvyššie ocenenia - "Award of excelent" a "Award of development". Po rozkoloch v tejto federácii sa vrátil do svojej starej federácie a spolu s Domenicom DiGironimom (Kan.) a Chrissom Housserom (USA) spustili nový projekt - World Ball &amp; Dek Hockey Federation so štartom v auguste 2012 na Niagarských vodopádoch (Spojené štáty).
Vizitka.
 |Meno = Jaroslav Melišek
 |Portrét = 
 |Popis = 
 |Štpríslušnosť = SVK
 |Dátum narodenia = 
 |Miesto narodenia = Slovensko,

</doc>
<doc id="628992" url="https://sk.wikipedia.org/wiki?curid=628992" title="Mladoboleslavská ulica">
Mladoboleslavská ulica

Mladoboleslavská ulica (v minulosti "Sládkovičova ulica") je ulica v historickom centre mesta Pezinok. Nachádza sa tu starý bytový blokový dom postavený v druhej polovici päťdesiatych rokov, Pomník osloboditeľov s hrobom neznámeho ruského vojaka a v zámockom parku sa pred zámkom nachádza Pomník padlým hrdinom Slovenského národného povstania. Je pomenovaná po meste Mladá Boleslav, ktoré je partnerským mestom mesta Pezinok.
Dňa 23. mája 2024 bol otvorený zrekonštruovaný kruhový objazd Kupeckého–Št. Polkorába–Holubyho s tématikou včiel a medu.
Na čísle 1 sa v minulosti nachádzalo mestské kúpalisko s Atlas klubom, ale bolo zrušené, a potom sa tu plánovala výstavba administratívnej budovy, z ktorej bola postavená len kostra budovy. Neskôr sa objavil projekt postaviť na tomto mieste bytový dom, ktorý sa aj zrealizoval.
Na čísle 3 v zámockom parku sa nachádza budova Centra voľného času.
Na čísle 5 sa nachádza Pezinský zámok.
Na čísle 7 sa nachádza požiarna zbrojnica dobrovoľného hasičského zboru Pezinok-mesto.
Na čísle 9 sa v minulosti nachádzal Konečných dom, ktorý nahradil polyfunkčný objekt.

</doc>
<doc id="628993" url="https://sk.wikipedia.org/wiki?curid=628993" title="Ľavý stred">
Ľavý stred



</doc>
<doc id="628994" url="https://sk.wikipedia.org/wiki?curid=628994" title="Kučišdorfská dolina">
Kučišdorfská dolina

Kučišdorfská dolina je ulica, lokalita a rekreačná oblasť mesta Pezinok pri historickej mestskej časti Cajla. Nachádza sa v pohorí Malé Karpaty, v blízkosti Kučišdorfskej priehrady a je pomenovaná podľa doliny, v ktorej sa nachádza. Nachádzajú sa tu chaty. Na čísle 3 sa v minulosti nachádzal hotel a na čísle 6 sa nachádza dom seniorov.

</doc>
<doc id="628997" url="https://sk.wikipedia.org/wiki?curid=628997" title="Golianova ulica (Banská Bystrica)">
Golianova ulica (Banská Bystrica)

Golianova ulica je ulica v banskobystrickej v mestskej časti Uhlisko, na rovnomennom sídlisku. Spája sa s ulicami Cesta k Smrečine, Bellušova, Mičinská cesta, Na uhlisku, Družstevná, Jesenského, Na Starej tehelni a 9.mája. Cez most prechádza ponad rieku Hron. Ulica nesie meno po Jánovi Golianovi, slovenskom generálovi a organizátorovi SNP.
Blízke ulice.
V blízkosti Golianovej ulice sa nachádzajú tieto ulice:

</doc>
<doc id="629001" url="https://sk.wikipedia.org/wiki?curid=629001" title="Lysistratos (sochár)">
Lysistratos (sochár)

Lysistratos ("Lysistratos") bol grécky sochár v 4. storočí pred Kr. 
Lysistratos, grécky sochár z Atén, tvoril v 4. storočí pred Kr. Známy je jeho autorský podpis na vápencovom podstavci (o rozmeroch 40 x 109 x 96 cm) zo sochy objavený v archeologickej lokalite "Pyri" neďaleko boiótskych Téb.
- text v starogréčtine
Tento podstavec bol podľa značne poškodeného nápisu, datovaného do roku 316 pred Kr., zrejme základňou sochy bohyne Atény, ktorá bola venovanou agalmou ("agalma" je výraz pre sochu, hlavne pre sochu zasvätenú božstvu) od niekoľkých významných občanov. Je umiestnený v Archeologickom múzeu v Tébach pod inventárnym číslom 249.
Signatúra Lysistrata je vytesaná aj na podstavci zo sochy Atény "Longatis" objaveného v boiótskej obci Tanagra. Lysistratos je tu ale uvedený ako sochár z Téb. Nápisy na oboch podstavcoch sú na základe epigrafického a prosopografického skúmania datované do 2. polovice 4. stor. pred Kr., preto je možné, že v oboch prípadoch tu ide o toho istého umelca (možno zmenil občianstvo), alebo o iného sochára s identickým menom (toto meno bolo dosť frekventované).

</doc>
<doc id="629007" url="https://sk.wikipedia.org/wiki?curid=629007" title="Potkanec útesový">
Potkanec útesový

Potkanec útesový (lat. "Melomys rubicola") bol druh potkanca, ktorý sa endemitne vyskytoval na malom ostrove Bramble Cay o rozlohe 45 ha v Torresovom prielive. 
Potkanec meral 14,8 až 16,5 cm bez chvosta, ktorý meral 14,5 až 18,5 cm. Hmotnost činila 78 až 164 g. Druh vyhynul následkom opakovaného zaplavovania ostrova stúpajúcou hladinou mora a následnom úbytku vegetácie na ostrove. Posledné pozorovanie pochádza z roku 2009, rozsiahly prieskum ostrova z rokov 2011 a 2014, pri ktorom boli využívané aj pasce a fotopasce, nepriniesol výsledky.
Vláda štátu Queensland označila druh za vyhynutý v roku 2016, 18. februára 2019 tento záver uviedla aj austrálska vláda. Potkanec útesový je považovaný za prvý druh cicavca, ktorý vyhynul následkom súčasného globálneho otepľovania.

</doc>
<doc id="629014" url="https://sk.wikipedia.org/wiki?curid=629014" title="Melomys rubicola">
Melomys rubicola



</doc>
<doc id="629017" url="https://sk.wikipedia.org/wiki?curid=629017" title="Linalool">
Linalool

Linalool (taktiež: linalylalkohol, β-linalool; systematický názov: 3,7-dimetylokta-1,6-dién-3-ol) je terpénový alkohol, ktorý sa prirodzene vyskytuje v mnohých kvetoch a koreninových rastlinách. Vyskytuje sa ako dva enantioméry. Obidva z nich majú viacero využití, najmä pre ich príjemnú kvetinovú vôňu so štipkou štipľavosti.
Výskyt v prírode.
Linalool sa vyskytuje vo vyše 200 druhoch rastlín, najmä v tých z čeľade hluchavkovité ("Lamiaceae"), vavrínovité ("Lauraceae") a rutovité ("Rutaceae"), ale taktiež v brezách a tiež v niektorých iných rastlinách, ktoré sa vyskytujú od tropického až po subpolárne podnebné pásmo.
Enantioméry.
Linalool má chirálne centrum na treťom uhlíku, čo znamená, že sa vyskytuje v dvoch enantioméroch: (-)-linalool nazývaný aj likareol a (+)-linalool nazývaný aj koriandrol. Obidva z enantiomérov sa nachádzajú v prírode. Koriandrol sa nachádza napríklad v esenciálnych olejoch koriandru siateho, citronely a pomarančov. Likareol sa nachádza napríklad v levanduli, vavríne pravom a bazalke pravej.
Každý enantiomér linaloolu evokuje v ľudskom nose inú vôňu. Zatiaľ čo likareol má sladkú, kvetinovú vôňu (rozpoznateľná pri koncentrácii 7,4 ppb), koriandrol má skôr drevnatú vôňu s podobnosťou levanduli (rozpoznateľná pri koncentrácii 0,8 ppb).
Využitie.
Okrem využitia ako chemický prekurzor sa linalool používa na parfumovanie hygienických výrobkov, ako napríklad mydiel, čistiacich prostriedkov, šampónov a krémov.
Taktiež sa využíva ako insekticíd na blchy, muchy a šváby. Používa sa aj v niektorých repelentoch na komáre.
Linalool ponúka obrovský potenciál na zlepšenie leukémie krčka maternice a rakoviny krčka maternice a poskytuje nové východiskové body pre budúci výskum rakoviny.
Využíva sa tiež ako prísada niektorých náplní pre elektronické cigarety.
Zdravie a bezpečnosť.
Aj napriek tomu, že letálna dávka pre potkany je vysoká (2,79 g/kg pri ústnom podaní), považuje sa za prakticky netoxickú látku. Vdychovanie jeho pár, aerosólov alebo jeho požitie však môže spôsobiť podráždenie alebo vyvolať alergickú reakciu. Bolo zistené, že u 7 % ľudí z Európy, ktorý podstúpili test, kde im bol na kožu aplikovaný oxidovaný linalool, sa prejavila alergická reakcia. Vdychovanie jeho výparov môže taktiež spôsobiť ospalosť a závraty.

</doc>
<doc id="629019" url="https://sk.wikipedia.org/wiki?curid=629019" title="Benzylalkohol">
Benzylalkohol

Benzylalkohol (taktiež: fenylkarbinol, benzénmetanol; systematický názov: fenylmetanol) je aromatický alkohol. Ide o bezfarebnú kvapalinu s vôňou typickou pre aromatické zlúčeniny. Vďaka svojej nízkej toxicite a nízkemu tlaku pár patrí benzylalkohol medzi často používané rozpúšťadlá.
Výroba.
Benzylalkohol sa vyrába hydrolýzou benzylchloridu hydroxidom sodným.
C6H5CH2Cl + NaOH → C6H5CH2OH + NaCl
Ďalším spôsobom výroby je Grignardova reakcia fenylmagnéziumbromidu s formaldehydom s následným okyslením.
Reakcie.
Tak ako aj ostatné alkoholy, aj benyzlaokohol reaguje s karboxylovými kyselinami za vzniku príslušného esteru. Estery benzylalkoholu sú pri organických syntézach využívané ako chrániace skupiny, pretože sa dajú odstrániť hydrogenáciou.
Reakciou s akrylonitrilom vzniká benzylakrylamid
Využitie.
Benzylalkohol sa vo všeobecnosti používa ako rozpúšťadlo atramentov, voskov, šelakových živíc, farieb a lakov, epoxidových živíc. Je východiskovou látkou na výrobu rôznych esterov používaných v parfumoch, mydlách a dochucovadlách. Benyzlalkohol je takisto používaný v náplniach do elektronických cigariet na zvýraznenie chuti náplne, a pri farbení vlny, kože a nylónu sa používa na rozpúšťanie farbív. Zriedkavo sa používa ako odpudzovač hmyzu a na vyvolávanie fotografického filmu. Benyzlalkohol má bakteriostatické účinky vďaka čomu sa používa ako konzervačná látka v rôznych kozmetických výrobkoch a liekoch.
Využitie v medicíne.
5 % roztok benzylalkoholu sa používa pri liečbe zavšivavenia u dospelých a detí starších ako 6 mesiacov. Takýto roztok ovplyvňuje dýchacie prieduchy vší, ktoré sa potom nemôžu uzatvoriť, čím sa nakoniec nečistotami upchajú a voš sa udusí.
10 % roztok sa používa na dezinfekciu poranenej kože, pričom funguje taktiež ako lokálne anestetikum.
Ostatné využitia.
Benzylalkohol má takmer taký istý index lomu ako kremeň; to znamená, že ak ponoríme objekt vyrobený z kremeňa do benzylalkoholu, stane sa takmer priehľadný. Táto skutočnosť sa používa pri nedeštruktívnom testovaní toho, či je skúmaný objekt z kremeňa. Aj biela vlna má podobný index lomu ako benyzlakohol, ktorá je po ponorení taktiež takmer priehľadná, čím je možné odhaliť zvyškové nečistoty a tmavšie vlákna.
Zdravie a bezpečnosť.
Benzylalkohol má vysokú letálnu dávku – 1,23 až 3,12 g/kg pre potkany pri ústnom podaní. U zdravých ľudí sa rozkladá na kyselinu benzoovú, ktorá sa spolu s glycínom rozkladá na kyselinu hipurovú. V toxických koncentráciách a dávkach spôsobuje rozšírenie ciev, zlyhanie pľúc, paralýzu a kŕče.
Benzylalkohol je však toxický pre novorodencov, u ktorých môže vyvolať takzvaný syndróm lapavého dychu.
Benzylalkohol je taktiež veľmi dráždivý a nebezpečný pri vniknutí do očí. Koncentrovaný benzylalkohol dokáže pri kontakte s očami spôsobiť nekrózu rohovky.
Benzylalkohol nie je považovaný za karcinogén a ani údaje nenaznačujú tomu, že by mohol byť teratogénny.
Dermatitída.
Vďaka svojim antibakteriálnym a antimikotickým účinkom sa benzylalkohol často pridáva do rôznych hygienických výrobkov a produktov, ktoré môžu vyvolať závažnú alergickú dermatitídu vo veľkej časti populácie.

</doc>
<doc id="629020" url="https://sk.wikipedia.org/wiki?curid=629020" title="Bruno Ganz">
Bruno Ganz

Bruno Ganz (* 22. marec 1941, Zürich, Švajčiarsko† 16. február 2019, Zürich) bol švajčiarsky herec.
Prielomom v jeho kariére bol film Wima Wendersa "Nebo nad Berlínom" ("Der Himmel über Berlin ") z roku 1987, kde hral úlohu anjela, ktorý založil jeho medzinárodnú slávu. 
Preslávil sa však predovšetkým rolou Adolfa Hitlera v historickej snímke "Pád tretej ríše" ("Der Untergang") z roku 2004, za ktorú bol nominovaný na Európsku filmovú cenu. Ním stvárnený Hitlerov záchvat v bunkri na konci vojny sa stal základom mnohých vírusových kampaní a paródii po celom svete. V neskorších rokoch hral významné úlohy vo filmoch "Předčítač" ("The Reader", 2008) alebo "Baader Meinhof Komplex" (2008). Oba boli nominované na Oscara.
Roku 2010 získal Európsku filmovú cenu za celoživotné dielo.

</doc>
<doc id="629021" url="https://sk.wikipedia.org/wiki?curid=629021" title="Edita Hanzelová-Katzová">
Edita Hanzelová-Katzová

Edita Hanzelová-Katzová, rod. Katzová (krycie meno: Elena Kováčová; * 29. august 1920, Nové Zámky† 26. september 1944, Trenčianske Jastrabie) bola slovenská komunistická partizánka židovského pôvodu, účastníčka domáceho druhého československého odboja a Slovenského národného povstania.
Život.
Narodila sa v obchodníckej rodine v Nových Zámkoch. Jej otec údajne zbankrotoval v dôsledku veľkej hospodárskej krízy a emigroval za prácou. Po absolvovaní ľudovej školy (19261931) Hanzelová študovala na gymnáziách v Trnave a v Bratislave (19311939). Počas stredoškolského štúdia sa stala členkou Komunistického zväzu mládeže Československa (1935) a Zväzu slovenskej mládeže (1936) a napokon v roku 1937 vstúpila do Komunistickej strany Československa (KSČ). Po rozpustení KSČ a vzniku Slovenského štátu sa angažovala v štruktúrach ilegálnej Komunistickej strany Slovenska (KSS).
Po zmaturovaní v lete 1939 jej ako Židovke nebolo umožnené pokračoval v štúdiu na vysokej škole. Navyše bezpečnostné orgány už v tom čase poznali jej zapojenie v bratislavskej bunke ilegálnej KSS, kde pôsobila ako inštruktorka skupiny I. obvodu. Pracovala preto ako robotníčka v záhradníctve, následne ako slúžka a neskôr ako pomocná sila v nemocnici. 24. septembra 1941 ju zatkli príslušníci Ústredne štátnej bezpečnosti za vyvíjanie protizákonnej komunistickej činnosti. Po roku strávenom vo vyšetrovacej väzbe bola Krajským súdom v Bratislave odsúdená na tri roky odňatia slobody. Internovaná bola v Bratislave a po odpykaní trestu bola 2. septembra 1943 prevezená do pracovného tábora pre Židov v Novákoch, kde nadviazala spojenie s ďalšími členmi ilegálnej KSS a začiatkom roka 1944 s ich pomocou odtiaľ ušla. S novými dokladmi na meno Elena Kováčová získala zamestnanie v odevnej spoločnosti Nehera v Trenčíne. Zapojila sa do fungovania miestnej bunky KSS, a to najmä pomocou pri vyhotovovaní falošných dokladov. Spolupracovala aj pri príprave Slovenského národného povstania (SNP) v regióne.
27. augusta 1944 z Trenčína odišla v reakcii na správe, že partizáni sa chystajú obsadiť Bánovce nad Bebravou. Po príchode do Bánoviec ju tunajší okresný výbor KSS poveril vedením miestnej pošty. Túto funkciu vykonávala do vytlačenia povstaleckých jednotiek z mesta 13. septembra 1944. Hanzelová bola následne vymenovaná za politickú komisárku 3. roty partizánskeho zväzku Ján Žižka, ktorá sa utvorila 15. septembra v pohorí Považský Inovec. 26. septembra padla v boji pri Trenčianskom Jastrabí.
Súkromný život.
Jej manželom bol Viliam Hanzel (* 1920), ktorý taktiež pôsobil v ilegálnej KSS, aj ako komisár 3. roty partizánskeho zväzku Ján Žižka.
Pamiatka.
V roku 1945 bola vyznamenaná Radom Slovenského národného povstania 1. triedy in memoriam. Na budove spoločnosti Nehera, kde pracovala (neskôr Odevné závody v Trenčíne) jej bola osadená pamätná tabuľa. Poetka Štefánia Pártošová o nej zložila báseň „Edita“.

</doc>
<doc id="629022" url="https://sk.wikipedia.org/wiki?curid=629022" title="Elena Kováčová">
Elena Kováčová



</doc>
<doc id="629023" url="https://sk.wikipedia.org/wiki?curid=629023" title="Edita Hanzelová">
Edita Hanzelová



</doc>
<doc id="629030" url="https://sk.wikipedia.org/wiki?curid=629030" title="Trnavská ulica (Pezinok)">
Trnavská ulica (Pezinok)

Trnavská ulica je ulica v Pezinku. Je pomenovaná podľa mesta Trnava a tiahne sa až po koniec sídliska Muškát.
Na čísle 1 v minulosti sídlila Základná umelecká škola Eugena Suchoňa, ale bola presťahovaná na ulicu M. R. Štefánika číslo 9 a dnes v budove sídlia iné organizácie.
Na čísle 10 sa v minulosti nachádzala hospodárska škola, ale dnes tam sídli Mestský podnik služieb.
Na čísle 16, na budove bývalého autoservisu zosnulého mafiána Petra Steinhübela, sa nachádza model Sochy slobody, ktorý dal postaviť v deväťdesiatych rokoch.

</doc>
<doc id="629031" url="https://sk.wikipedia.org/wiki?curid=629031" title="Skafion">
Skafion

Skafion ("skafion") je typ starogréckej keramickej nádoby.
Ženy v starovekom Grécku vykonávali svoju potrebu (v súkromí svojej izby alebo v komore) do nádoby zvanej skafion (i v malej búdke na nenápadnom mieste na dvore, v ktorej bola lavička).).
Skafion (väčšinou keramický ale i z kovu) mal zrejme tvar člna alebo omáčnika (používal sa od 5. stor. pred Kr.), podobne ako "bordaloue", ktorý dostal svoje meno po francúzskom jezuitovi Louisovi Bourdaloueovi zo 17. storočia. Ten sa preslávil veľmi dlhými kázňami. Aby jeho poslucháčky nemuseli odchádzať na toaletu, začali používať keramický nočník, do ktorého mohli vykonať potrebu i postojačky pod sukňou (sukňami). Grécke ženy boli odeté do dlhého chitónu a špongia (morská huba) im slúžila ako toaletný papier (po použití sa umyla).

</doc>
<doc id="629037" url="https://sk.wikipedia.org/wiki?curid=629037" title="HR 1925">
HR 1925



</doc>
<doc id="629038" url="https://sk.wikipedia.org/wiki?curid=629038" title="Horský nosič">
Horský nosič

Horský nosič je človek vynášajúci na vlastnom chrbte na vysokohorské chaty alebo na vysokohorské stavby náklady: potraviny, spotrebné predmety, palivo, stavebný materiál a podobne. Náklad má upevnený na špeciálne zhotovených nosidlách rôzneho tvaru a materiálu. Nosidlá majú popruhy. Horskí nosiči, ktorí pravidelne zásobujú vysokohorské chaty vo Vysokých a Nízkych Tatrách (Chata generála Milana Rastislava Štefánika, Kamenná chata pod Chopkom) a vo Veľkej Fatre (Chata pod Borišovom) sú svetovou raritou. Touto prácou sa z vedeckého hľadiska zaoberá predovšetkým entológia skúmajúca ľudový transport, transportné pomôcky a dopravu v rôznych spoločenstvách.
Z histórie.
Od nepamäti človek prenášal rôzne náklady na svojom tele. Na hlave (v košoch, nádobách), na remene alebo na chrbte. V našom prostredí sa ustálilo nosenie nákladov na chrbte (plachty, torby, noše, krošne, batohy), na ramene (tašky, kapsy, plachty) alebo voľne v rukách (koše, košíky, vedrá, gelety). Na prenášanie nákladov sa používajú aj dopravné prostriedky hnané ľudskou silou alebo silou zvierat.
Prví vysokohorskí nosiči.
Boli nimi baníci, bylinkári, pytliaci, korienkári, pastieri, drevorubači, zbojníci a pašeráci, ktorí prenikali do vysokohorského prostredia, často až do výšky nad . Vynášali do hôr potraviny a rôzne pomôcky, ba dokonca na vlastných chrbtoch pastieri z Jurgova vynášali ovce na vrcholové plató Muráňa v Belianskych Tatrách. Až do polovice 20. storočia sa zachovali po nich zvyšky rebríkov, po ktorých vystupovali.
Turistickí pomocníci.
V 16. storočí začali objavovať Vysoké Tatry prví turisti a bádatelia. Najstarší vierohodný záznam o turistickom výlete do Vysokých Tatier je z Kežmarku. V roku 1565 sa vybrala väčšia kežmarská spoločnosť na výlet do „Snežných hôr“ k Zelenému plesu. Na výlete bola hradná pani Beata Laska – Kościelecka. V sprievode bol kežmarský richtár, rektor i hradný kapitán, nechýbali ani nosiči.
Pri prvých objavných výstupoch na tatranské štíty v 17. – 18. storočí sa ako vodcovia a nosiči najskôr uplatnili kamzičí poľovníci či pytliaci. Pri love prenikali hlboko do hôr, poznali prechody cez tatranské sedla, boli dobre informovaní o ich konfigurácii a vedeli nájsť správne výstupovú cestu. K nim sa pripojili pedagógovia a učitelia z Rakús, Veľkého Slavkova, Mlynice, Starej a Novej Lesnej. Získavali od nich informácie a so svojimi žiakmi navštevovali dovtedy nepoznané končiny Vysokých Tatier.
Prví turisti a bádatelia pred návštevou vysokohorského prostredia si dojednávali vodcovskú a nosičskú službu v podtatranských dedinách, alebo sa s nimi stretávali priamo v teréne. Nosičmi sa stávali nemajetní, chudobní dedinčania. Motivovaní boli predovšetkým finančnou odmenou. Na výlety do hôr sa chodilo na 2 – 3 dni. Turista sa dohodol s horským vodcom na odmene, spolu s nosičmi pripravil výstroj a zásobu potravín. V horách sa najčastejšie konzumovalo mäso, šunka, chlieb, syr, víno, pivo alebo pálenka. Súčasťou výstroja bola puška, náboje, deky a náhradné oblečenie. Nosiči niesli takýto náklad v plátenných plachtách, kožených torbách alebo v prútených košoch. Súčasťou výstroja boli kotlíky a čajníky. Výhodou prúteného koša, ktorý nazývali "fiľas" bolo prehľadné a bezpečné uloženie potravín. Bol pripevnený trakmi na chrbát. Pomocou dvoch ručiek na stranách ho mohli nosiť dvaja nosiči. Majetnejší ponúkali vlastný konský záprah, odvážali hostí na úpätie hôr. Vedeli sa dohovoriť i keď nie plynule, po poľsky, maďarsky i po nemecky. Neobyčajný rozvoj zaznamenala doprava fiakrami. Mala význam do roku 1871, do výstavby Košicko-bohumínskej železnice.
V roku 1873 bol v Kežmarku založený Uhorský karpatský spolok. Okrem iných aktivít zaoberal sa organizáciou vodcovskej služby v horách. Podľa oficiálnych stanov vodcovia, okrem sprevádzania klientov, museli im nosiť batožinu do hmotnosti . Za každý kilogram si vodca mohol účtovať 2 grajciare. Nemohol však nosiť viac ako , ba dokonca ani za odmenu. Preto si musel najímať nosičov. Klienti vodcovi platili ubytovanie a stravu, nosiči sa o stravu a ubytovanie museli postarať sami. Nosiči pochádzali z podtatranských obcí z Novej a Starej Lesnej, Gerlachova, Rakús, Mlynice, Veľkého Slavkova, Štôly, Važca, Východnej, Mengusoviec a mnohých iných. Medzi najznámejších horských vodcov, ktorí si najímali nosičov boli Ján Hunsdorfer, Ján Breuer, Ján Honsch, Samuel Horvay, Michal Húska, Ján Franz, Pavol Kerner, Pavol Čižák, Martin Spitzkopf, Jakub Suchanovský a Ján Schmögner.
Pomocníci pri stavbe chát.
Ján Juraj Rainer, nájomca Starého Smokovca, bol prvý, kto objavil výhody poskytovania komplexných služieb hosťom, ktorí prichádzali na liečebný pobyt do Starého Smokovca. Smokovec bol výhodným východiskom pre túry na Lomnický štít aj do Malej a Veľkej Studenej doliny. Starolesnianska poľana poskytovala výhodné miesto na stavbu malej útulne, ktorá mohla ponúknuť núdzové prenocovanie a ochranu pred nepohodou. Podujal sa najprv upraviť chodník zo Smokovca na Hrebienok. V roku 1863 vypracoval projekt chaty. O dva roky neskôr Rainerovu chatu za výdatnej pomoci horských nosičov a povozníkov postavili. Blasyho chata bola prvou chatou, ktorá stála vo Velickej doline vo Vysokých Tatrách. Postavili ju v roku 1871 na východnom brehu Velického plesa. Majiteľom bol Eduard Blasy poľnohospodár a turistický nadšenec z Veľkej. Bez pomoci horských nosičov by ju nepostavili.
Uhorský karpatský spolok sa koncom 19. storočia rozhodol sprístupniť tatranské doliny turistickej verejnosti a umožniť návštevníkom predĺžiť si pobyt výstavbou vysokohorských chát. Horskí nosiči sa výdatne zapojili do výstavby Téryho chaty a mnohých ďalších. Nosili na chrbtoch v plachtách, prútených košoch, upevnených trakmi na ramenách, drevo, kamene, cement, pracovné nástroje, potraviny a iné potrebné predmety až do výšky nad . Tieto transportné prostriedky využívali pri domácich prácach na nosenie dreva, sena, hnoja, výrobkov zo salašov. Dodnes sa zachovali klasické názvy, ako "plafta" (plachta), tovar uložený v plachte ("bžemjonecko" – bremienko) alebo "zajda" a "grastuch".
Na stavbe Téryho chaty v rokoch 18981899 pracovalo 125 mužov z Veľkého Slavkova, Starej Lesnej a Rakús. Najprv upravili chodník medzi Hrebienkom a staveniskom v Malej Studenej doline, aby po ňom mohli chodiť kone s nákladom v špeciálne upravených nádobách. Na stavbu, v priemere tri razy za deň, vyniesli náklad vážiaci 50 až . Majiteľ koňa za vyneseného nákladu dostal 3,30 forinta. Nosiči za 5 grajciarov.
Stavba visutej lanovky.
Dňa 1. apríla 1936 sa začala výstavba prvého úseku visutej lanovky z Tatranskej Lomnice na Skalnaté pleso. Súčasne s výstavbou prístupových ciest boli začaté práce na výrube lesa. Na stavbe niekedy pracovalo až 350 ľudí. Dopravu materiálu z Tatranskej Lomnice na stanicu Štart zabezpečovali tri nákladné autá firmy Weisner. Tony materiálu museli robotníci vyniesť na svojich chrbtoch alebo na dvojkolesových vozíkoch ťahanými koňmi. Na trase dlhej asi prekonávali výškový rozdiel asi 600 metrov. Za vynesený kilogram sa platilo 40 halierov. Ťažné zvieratá a nosiči vyniesli zo Štartu na Skalnaté pleso celkom 40 ton dreva, 35 ton štrku a piesku, 5 ton cementu a skoro 7 ton oceľových konštrukcií.
Na úseku Skalnaté pleso Lomnický štít so stavebnými prácami sa začalo takmer v rovnakom období ako začali práce na prvom úseku. Podmienky boli oveľa ťažšie. V týchto nadmorských výškach sa nemohlo rátať so sezónnymi prácami, lebo počasie tu býva veľmi nevyspytateľné. Aj v lete môžu klesnúť teploty pod bod mrazu, môže snežiť, hrozia víchrice. V čase výstavby tu robotníci a technici pracovali len štyri mesiace v roku – od konca júna do začiatku novembra. V ostatných častiach roka mohli prichádzať na stavenisko, len keď bolo priaznivé počasie, s horolezeckým výstrojom a s horským vodcom.
Prvý výstup robotníkov na Lomnický štít sa uskutočnil 15. júla 1936. Horskí vodcovia označili výstupovú cestu a zabezpečili ju 300 metrovým oceľovým lanom, zakotveným do skaly. Lano bolo nebezpečné počas búrok. Robotníkov ohrozovali elektrické výboje. Aby si robotníci počas výstupu alebo zostupu mohli oddýchnuť, boli pre nich vybudované dve kryté odpočívadlá. Od samého začiatku stavby bolo zrejmé, že bude potrebné vybudovať nákladnú lanovú dráhu. Najprv však museli robotníci na jej stavbu a tiež na vybudovanie prístrešku na vrchole štítu vyniesť materiál. Za kilogram vyneseného nákladu sa robotníkom platilo 20 halierov, ale po štrajkoch sa zvýšila sadzba na 12 koruny. V tomto období robotníci na vrchol vyniesli takmer 300 ton dreva, piesku, cementu, ocele a iného materiálu. Zdatným nosičom trval výstup zo Skalnatého plesa na vrchol dve hodiny, pričom dokázali vyniesť náklad ťažký 25. Boli aj takí, ktorí túto cestu za deň absolvovali až trikrát. Tridsať nosičov vynieslo 40 ton dreva, 35 ton piesku a štrku, 5 ton cementu, 7 ton oceľovej konštrukcie a 40 ton ďalšieho materiálu. Muž, ktorý prvý vytiahol oceľové lano až na vrchol bol Ondrej Hudáček z Lendaku. Nosil priemerne náklady. Aj napriek mnohým bezpečnostným opatreniam počas výstavby zahynuli dvaja robotníci – Ján Nahálka z Kežmarku a František Bednarčík zo Spišskej Belej.
Profesionálni nosiči.
Po dokončení lanovky sa mnohí robotníci zamestnali ako profesionálni vysokohorskí nosiči. Vynášali na chaty potraviny, palivo, nábytok a iné spotrebné predmety. Náklady nosili na drevených krošniach. Nosenie bolo ich zamestnaním. Ráno ešte za tmy vyrážali na cestu a vracali sa domov po zotmení alebo nocovali na nižšie položenej chate, najčastejšie na chate Kamzík na Starolesnianskej poľane. Na Téryho chatu alebo na Zbojnícku chatu urobili dve vynášky za deň, niektorí menej. Do polovice 20. storočia im platili za vynesenie 1 kilogramu nákladu 1,20 Kčs, na Zamkovského chatu 70 halierov. Pre nosičov v tom čase to bol dobrý zárobok. Medzi najznámejších profesionálnych horských nosičov patrili Ondrej Hudáček a jeho manželka Mária z Lendaku, Ondrej Kačmarčík, Ján Čižík, Štefan Tomaško, Jozef Bobák a iní z Novej a Starej Lesnej z Veľkého Slavkova, Spišskej Soboty a iných obcí. Nosili náklady na chaty vo Veľkej a Malej Studenej doline. Nosiči z Batizoviec, Gerlachova, Štôly a Mengusoviec zásobovali Sliezsky dom. Chatu po Rysmi zásobovali horolezci a chatári. Profesionálni nosiči skončili svoju prácu v 60. rokoch 20. storočia. Na ich miesta nastúpili príležitostní brigádnici, chatári a ich pomocníci, horolezci, športovci, ktorí vynáškami trénovali kondíciu, nosiči, ktorí sa rozhodli pracovať brigádnicky niekoľko sezón. i takí, ktorí zostali dlhšie a hľadali nový rozmer svojho života.
Ondrej Hudáček.
Nazývali ho „kráľom tatranských nosičov“. Pochádzal z Lendaku. Narodil sa v roku 1913, zomrel v roku 1990. Bol najlepším profesionálnym nosičom povojnovej doby. Túto prácu robil niekoľko desiatok rokov. Začínal na stavbe visutej lanovky na Lomnický štít, nosil na Zamkovského chatu, Téryho a Zbojnícku chatu. Každý deň urobil dve vynášky, na Zamkovského chatu šesť aj sedemkrát za jediný deň. Rekordnou vynáškou bola vážiaca pec, ktorú vyniesol na Zamkovského chatu. Pri práci mu pomáhala jeho manželka Mária. Bola prvou vysokohorskou profesionálnou nosičkou vo Vysokých Tatrách. Začala nosiť ako zrelá štyridsiatnička, matka štyroch detí. Nosievala priemerne náklady. „Pec si naložil na chrbát ako plecniak. Len raz si na ceste ku chate oddýchol“, spomínala na rekordnú túru jeho manželka. Ondrej Hudáček nosil do svojich 62 rokov. (Trasa z Chaty Kamzík na Téryho chatu má prevýšenie 715 metrov. Nosičovi, ktorý nesie napríklad náklad v lete za priaznivého počasia trvá 3 – 3.5 hod., v zime 4 – 6 hod.).
Furmani.
Furmani a fiakristi hrali podstatnú úlohu dovtedy kým do vysokotatranských osád nepremávala TEŽka. Zásobovali vysokotatranské osady, vozili turistov a kúpeľných hostí do osád. Keď boli vybudované cesty na chaty vozili všetok spotrebný materiál a potraviny. Zásobovali Chatu pri Popradskom plese, Sliezsky dom, Kežmarskú chatu a Chatu pri Zelenom plese. Známymi furmanmi boli Suchanovský, Andráš, Albert Šefc a iní z Rakús, Mlynčekov a Lendaku. V lete vyvážali tovar na vozoch, v zime na saniach. Najznámejší bol Albert Šefc (8. apríl 1920 10. august 1985) pôvodne súkromne hospodáriaci roľník a lesný robotník. V roku 1953 začal vyvážať tovar na Kežmarskú chatu konským povozom. Neskôr začal zásobovať Chatu pri Zelenom plese. Vozil aj vtedy, keď chatu zásobovali terénnym autom. Ukázalo sa, že v čase i nečase je najspoľahlivejší. Albert Švec tragicky zahynul počas jednej takej furmanskej túry. Chatu pri Zelenom plese zásobovali nosiči z podtatranských dedín Rakúsy, Mlynčeky, Lendak. Medzi nimi boli František Grich, bratia Smoleňákovci, Ján Košťák. Vynášku na Sliezsky dom zabezpečovali furmani z Gerlachova a po roku 1950 prevažne z Mlynice. Ako nosiči tu pôsobili Jozef Sýkora a Jozef Koreň. Okrem nich chatári a personál chaty, keď furman v nepriaznivom počasí nevyšiel. V rokoch 19531956 bol nosičom Gejza Körtvélyessy, Jozef Bobák, Ondrej Kačmarčík, ktorý nosil aj na Chatu pri Popradskom plese a mnohí iní.
Vysokohorské vrtuľníky.
Na jeseň 23. novembra 1957 prvý raz pristála na futbalovom ihrisku v Novom Smokovci vojenská helikoptéra Mi-4. Urobila niekoľko letov na Sliezsky dom do výšky . Vynášala elektroinštalačný materiál potrebný na energetické zásobovanie horského hotela. O štyri roky neskôr 9. novembra 1961 na futbalovom ihrisku v Novom Smokovci pristála helikoptéra Mi-4 a o deň nato Mi-1. Ministerstvo vnútorného obchodu uvažovalo o zásobovaní vysokohorských chát vrtuľníkmi vo Vysokých a Nízkych Tatrách, vo Vrátnej a v Krkonošiach. Hlavným dôvodom bolo eliminovať prácu horských nosičov na Téryho chatu, Zbojnícku a Zamkovského chatu a konských povozov, ktoré zásobovali Sliezsky dom a Chatu pri Zelenom plese, „zhospodárniť“ a urýchliť zásobovanie. V Nízkych Tatrách sa uvažovalo o zásobovaní Štefánikovej chaty. V roku 1961 sa do riešenia úlohy zapojili Čs. aerolínie a ich závod Agrolet, ktorý od armády prevzal dva vrtuľníky – Mi-1 a Mi-4.
Úradníci vypracovali podrobnú kalkuláciu. Nosiči v tom čase dostávali za vynesenie nákladu napríklad na Zbojnícku chatu 1,60 Kčs a v zime 2 Kčs. Vrtuľníky podľa ich prepočtov, mali urobiť túto prácu rýchlejšie a lacnejšie – na Zbojnícku chatu vyviezť kilogram nákladu za 1,55 Kčs a napríklad na Sliezsky dom za 1,18 Kčs.
Dňa 13. novembra 1961 sa uskutočnil prvý zásobovací let. Z futbalového ihriska v Novom Smokovci štartoval Mi-1. Náklady boli prepravované na chaty v podvesných klietkach, ktoré boli vypletené popruhmi, koks sa prepravoval v duralových kónických nádobách s výsypným mechanizmom. Niektoré potraviny dopravoval na palube vrtuľník Mi-4. Vrtuľníky dole znášali odpad z chát a obaly z potravín, prípadne prázdne pivové fľaše. Prevážali drevo, koks, uhlie, naftu, petrolej, pečivo a chlieb, kompóty, konzervy, minerálky, sirupy, víno a liehoviny, pivo, zemiaky a iné potraviny, pracie prostriedky, pomocný materiál a bielizeň. Spolu na chaty za niekoľko dní vyviezli . Mali šťastie, že bolo priaznivé počasie, ale aj tak sa „vyvážky“ neobišli bez strát.
Posádka vrtuľníka, počas jedného letu na Sliezsky dom stratila čistú bielizeň. Poškodilo sa lano, ktorým bola bielizeň pripevnená, a vzduch doslova vysal posteľnú bielizeň z koša. Bielizeň zmizla v neprehľadnom zalesnenom teréne, no časť sa našla. Stratu vyčíslili na 5 897 Kčs. Počas iného letu bol pilot prinútený, aby počas jedného manévru neohrozil posádku, odhodiť v podvese prevážaný koks, ktorý sa rozptýlil po teréne. Asi najväčšou škodou bola pre mnohých strata nákladu vína a liehovín, ktoré sa rozbili pri prudkom položení koša na zem.
Od 17. do 19. decembra 1961 zásoboval vrtuľník Mi-1 Štefánikovu chatu v Nízkych Tatrách. Počas troch dní dopravil na chatu 5 ton tovaru. Pracovné letisko bolo na Trangoške. Úradníci konštatovali, že vrtuľník je ekonomickejší ako nosiči. Aj napriek mnohým problémom pracovníci Ministerstva vnútorného obchodu vyhodnotili zásobovacie lety dobre a odporučili v budúcnosti zásobovať chaty vrtuľníkmi. Aj keď sa v nasledujúcich rokoch vízia zásobovania vysokohorských chát nenaplnila na sto percent, na začiatku 21. storočia vrtuľníky Mi-8 lietali na chaty s rôznym materiálom, koksom a potravinami. Pravda, popri nich stále miesto na vysokohorských chodníkoch mali aj neúnavní „zásobovači“ – horskí nosiči.
Nová generácia nosičov.
Po druhej svetovej vojne do Vysokých Tatier sa začali vracať bývalí pacienti tatranských sanatórií horolezci, slovenskí a českí študenti s túžbou istý čas prežiť v horách zamestnávali sa v hoteloch, sanatóriách, na lanovkách a vlekoch i ako horskí záchranári a chatári. Vítali príležitosť zlepšovať si kondíciu nosením nákladov na vysokohorské chaty, prichádzali s túžbou žiť nový neviazaný život v horách. Boli to napríklad v 40. a 50. rokoch 20. storočia Rudolf Kacián, Štefan Zamkovský, Rudolf Mašlonka, Peter Tomčík, Július Andráši, Arno Puškáš, Jozef Šimko, Štefan Česla, Dezider Palkovič, Michal Borguľa, Miroslav Jílek st., Jozef Stolár, Alo Huba, Oldo Bublík, Jaroslav Sláma, Július Parák, Valerián Karousek, Alexander Vojček, Otto Litváni, Ján Kopecký, Vladimír Šimo, Alexius Körtvélyessy a jeho brat Gejza, Bohuš Nejedlý, František Kele Atila Dejczö, Július Šoltés, Ivan Urbanovič st., Juraj Weincziller, Michal Legutky, neskôr Ivan Fiala, Jozef Petras a jeho brat Ivan, Július Psotka, Juraj Richavalský, František Skopík, Vladimír Petrík, Leopold Páleníček, Belo Kapolka. Po nich vo Vysokých Tatrách zakorenili v 70. tych rokoch 20. storočia Peter Rajec, Ladislav Kulanga, Marián Tonkovič, Jozef Gürtler, Zdeno Vrubel, Vladimír Mrosko, Viktor Beránek, Anton Marec, Jaroslav Švorc, Miroslav Jílek ml., Robert Gálfy a jeho brat Alexander, Peter Lichý, Eduard Záhor, Peter Pšeničnikov, Stanislav Matrončík, Peter Šuška, Vladimír Tatarka, Ladislav Šťastný, Miroslav Šarina, Leoš Tvardík, Oto Janigloš, Peter Petras, v posledných rokoch Juraj Petranský, Štefan Bačkor, Mikuláš Knižka, Eduard Lipták, Michal Kriššák, Ján Vernarčík Ladislav Gildein, Matej Maličký, Pavol Štoček, Ladislav Livora, Milan Franček, Jaroslav Forgáč, Ľudovít Kalafut, Peter Džugan, Štefan Krasňan, Ivan Manga, Milan Kovaľ a iní. Medzi najmladšiu generáciu patrí Pavol Kolesár, Matúš Vnenčák, Branislav Karafa, Marek Hudák, Marek Vigľaš a iní.
K mužom sa pridávali ženy. Okrem Márie Hudáčekovej si náklad na ramená dala Vendula Mašková, ktorá pracovala na Téryho chate, Milada Leidlová zo Zbojníckej chaty, Viola Kapolková, Františka Kriššáková, ktorá pôsobila na Téryho chate, Eva Truchlíková na Zbojníckej chate a Janka Kalinčíková na Zamkovského chate.
Vysokohorskí nosiči v Poľsku.
Na poľskej strane Vysokých Tatier sa uberalo vysokohorské nosenie inou cestou. Poľskí turisti a bádatelia objavili vysokohorské prostredie neskôr, ako tomu bolo na slovenskej strane. Rovnako ako na južnej strane pohoria do kopcov chodili najmä pytliaci, bylinkári, baníci, zbojníci a poľovníci, ktorí sa starali sami o seba. Vedci a turisti sa začali zaujímať o vysokohorské prostredie až na prelome 18. a 19. storočia. Najstaršia zmienka o túre k Morskému oku pochádza z roku 1806. Opisuje sa v knihe, ktorá sa našla v Bukowinskej hájovni. Turisti, vedci a študenti prichádzajúci do hôr dali prácu horským vodcom a nosičom. Vodcovskej službe sa nevenovala, tak ako na slovenskej strane (spišskí Nemci), inteligencia. Boli to predovšetkým bývalí pytliaci, lovcovi kamzíkov, bylinkári, pastieri, baníci, ktorí poznali tatranské chodníčky a terén, sa nechávali najímať za horských vodcov. Goralskí vodcovia a nosiči nosili turistom a vedcom osobné veci, potraviny v plátenných plachtách alebo v kožených torbách. Hovorilo sa im „chlopi v torbe.“ Začiatkom 20. storočia ich volali "tragarz/tragarze" (nosič, nosiči). Často sa na nich turisti sťažovali, lebo potraviny a rezervné šatstvo, ktoré nosili v plátenných plachtách počas nepriaznivého počasia namoklo. Vodcovia sa údajne nechceli prispôsobovať klientom, preto sa turista musel o náklad postarať sám. Turistickí sprievodcovia v návodoch na túry odporúčali turistom zabezpečiť poživeň a šatstvo "gutaperkovým" impregnovaným plátnom, ktorým mali obaliť náklad a vložiť ho do nosičskej torby. Okrem iného sa v turistickom sprievodcovi píše: "„Kto chce ísť na dlhšie túry, mal by si vziať 2 páry topánok. Na kúpu krpcov od goralov sa nedajte nahovoriť, lebo oni si na chodenie v krpcoch od detstva privykli. Ďalej treba mať hrnček, lyžicu, zápalky, hrebeň, ručník, mydlo, kúsok špagátu, remienky, sviečku a palicu, a hlavne nezabudnite na cigary a tabak. Ak nie pre seba, tak pre goralov, lebo oni bez fajčenia nevydržia.“"(citát)
Vodcovia mohli turistom nosiť náklady len do istej hmotnosti, na ťažšie náklady si najímali nosičov. Nosičmi boli zvyčajne kandidáti vodcovskej služby, ktorí na túrach získavali skúsenosti. Tytus Chałubiński so svojimi hosťami rád chodieval do vysokohorského prostredia. Počas vychádzok spoločnosť sprevádzala goralská hudba, ktorá počas večerov pri vatre i na vrcholoch štítov im vyhrávala. Rád so sebou brával horských vodcov, ktorí vedeli hrať na hudobné nástroje. Jedným z nich bol Jan Krzeptowski–Sabała, ale aj napríklad populárny vodca a muzikant Bartolomej Obrochta.
Medzi najznámejších horských vodcov a nosičov „klasickej doby“ patria Klemens Bachleda, Wojciech Ślimak, Wojciech Roj, Szymon Tatar, Maciej Sieczka a iní. Poľskí nosiči chodili s turistami do druhej svetovej vojny oblečení v tradičnom goralskom kroji – plátené košele, súkenné bohato zdobené nohavice ("portky") s vyšívanými "parzenicami", kožúšok ("serdak"), zopnutý pod krkom sponou ("spinkę goralską"), kožený opasok a na hlave klobúk ("kapelusz"). V ruke mali valašku, palicu na uľahčovanie chôdze, kotlík na čaj alebo čajník. Vlastné veci nosili v kožených torbách, ktoré mali prevesené cez rameno. Tatranský horský vodca – "przewodnik do Tatr, przewodnik tatrzański", bol osobnosť, uznávaný človek v celom Podhalí.
K vysokohorských chatám v poľských Vysokých a Západných Tatrách boli vybudované pohodlné cesty a lanovky. Zásobujú ich na autách a na lanovkách. Horskí vodcovia dodnes pomáhajú turistom na vysokohorských cestách, náklady si nosia sami a na nosičov zostali len spomienky.
Transportné prostriedky.
Tradičné pomôcky.
Obyvatelia podtatranského kraja sa živili prevažne poľnohospodárskou činnosťou, pracovali v lesoch, chovali dobytok a ovce, boli uhliari, baníci, príležitostní zberači byliniek, pytliaci, mlynári, remeselníci, povozníci a pod. V 19. storočí na Slovensku bolo evidovaných okolo 15 tisíc obyvateľov, ktorí remeselne spracovávali drevo. Ľudia vystupovali do horských sediel, náklady nosili v konopných a ľanových plachtách, košoch, košíkoch, v kožených alebo plátenných torbách, vo vreciach pripevných k telu. Dávno predtým ako boli dokonalejšie dopravné prostriedky, napríklad dvojkolesové a štvorkolesové vozy, jednoduché a dvojdielne sane, do hôr nosili torby zhotovené z kôry ihličnatých stromov na zber lesných plodín alebo byliniek, ba dokonca aj z lopúchového listu. Na dopravu v horách prúty, konáre stromov, traky, zvieracie kože, nosidlá a smyky.
Ku klasickým dopravným prostriedkom v horách patrili drevené nádoby, ktoré vyrábali debnárski majstri. Boli to vedierka, ktoré sa nosili na pleci zavesené na drevenej "kvake" a drevené nádoby na vodu, zvané "kopy". Drevené nádoby sa používali i na transport vody na vysokohorské chaty. V menších drevených nádobách nosievali pálenku a víno na horské výlety.
Spišskí a liptovskí lesní robotníci, pastieri a roľníci nosievali bryndzu v otvore vydlabanom do chleba, chlieb omotali okolo ručníka a priviazali okolo pása alebo krížom cez plece. Pastieri na prenos vecí a potravín používali vlnenú torbu vyrobenú z bieleho súkna. volali ju "juhaska", "cididlo". Torby bola ozdobená činenými, šedými a hnedými pásmi, bývali na nej priezviská majiteľov. Torbu nosili na pleciach ako plecniak, trakmi zviazanú na prsiach alebo prehodenú cez plece.
Koše sa zhotovovali z vŕbových prútov alebo štiepaných lieskových lubov. Nazývali ich "koš, kuoš fiľfaz". Vyrábali ich najmä v Lackovej, ktorú volali „košikárska obec“, ale aj vo Veľkej Lesnej, v Haligovciach a v Ružbachoch.
Drevené krošne.
Koncom 19. storočia tieto koše nahradili drevené nosidlá zvané "srogy". Boli podobné tým, aké mali sklári v Hutách v Liptove, v ktorých roznášali sklo a obrázky maľované na skle. Drevené nosidlá na chrbát sa vyrábali v Kamienke, Jarabinej a Litmanovej.
Krošne boli bežnou transportnou pomôckou v mnohých európskych krajinách. Slúžili na nosenie dreva, sena, hnoja, ťažších nákladov na chrbte. Ich používanie na Slovensku je doložené zo 17. a 18. storočia. Boli známe ako "krosná na hnoj", "krosná", "trogi" (stredné Slovensko); "nosidlo" (Hont); "nosjaky" (Rajecká dolina); "šráky" (juhozápadné Slovensko); "šaragle" (oblasť Prievidze); "šeregle" (Zemplín); "šragle hnojné", "šragle na drevo", na révu (stredné Považie, Biele Karpaty); "srogy" (podtatranská oblasť, gorali, Zamagurie); "krošňa" (Vysoké Tatry).
Krošne, ktoré mali rozličné tvary používali ich, okrem roľníkov, podomoví obchodníci, sklári, sklenári, olejkári, drotári, plátenníci sitári, keď sa vyberali na vandrovku. Drotári, sklenári a olejkári mali na krošni pripevnenú drevenú skrinku, do ktorej si ukladali pracovné náradie.
Krošne vo Vysokých Tatrách.
Začali sa využívať koncom 19. storočia. Nemali ustálený názov. Boli to "krošne, krosná, srogy, trogy, nosítka". Najčastejšie sa však v dnešnej dobe používa na ich pomenovanie slovo "krošňa".
Konštrukcia krošne.
Po druhej svetovej vojne v Tatrách nosiči používali železné nosidlá, ktoré mali využívali nemeckí vojaci. Hovorilo sa im "wermachtki", boli ľahké a nízke. Dnes ich možno vidieť v nosičskom múzeu na Rainerovej chate.
Krošňa je zhotovená z dreva, najčastejšie z jaseňového. Konštrukciu tvoria dve hlavné nosné tyče, ktoré sú asi dlhé. Medzi nimi sú drevené priečky v tvare rebríka. V dolnej časti je pripevnená malá lavička, ktorú podopierajú dve pevné tyče dlhé približne . K nosidlám sú pripevnené dva popruhy na plecia. Po mnohých skúškach s rôznym materiálom sa ustálilo, že na popruhy sú najvhodnejšie popruhy zhotovené z kožených prevodov mláťačiek alebo z požiarnych hadíc podložené molitanom alebo filcom. Niektorí nosiči na koniec dreveného rebríka upevňujú nadstavbu – ešte jednu lavičku, ktorá smeruje nad hlavu nosiča. Slúži na upevnenie malého príručného nákladu i na vybalansovanie hmotnosti krošne. Hmotnosť krošne sa pohybuje medzi 5 – . Nemala by byť ťažšia. V poslednej dobe sa na tatranských chodníkoch objavujú krošňe zhotovená z hliníkových materiálov. Nie sú však tak odolné a trvácne ako drevené. Drevené majú rôznu výšku, ktorú si upravujú samotní nosiči. Pôvodne krošne merali 80 – . Dnešné majú výšku 140 – , ba dokonca krošňa horského nosiča a chatára Ladislava Kulangu bola vysoká . Každý nosič má svoju vlastnú krošňu, ktorú si dáva zhotovovať na mieru i na náklady, ktoré bude prepravovať.
Upevnenie nákladu.
Náklad na krošňu sa naukladá a pripevní povrazom. Dôležité je správne uloženie nákladu. Jeho hlavné ťažisko je približne na úrovni krčnej chrbtice, aby bolo čo najbližšie k telu. Ak je ťažisko príliš nízko, nosič sa ťahá dozadu, ak je príliš vysoko ťahá ho dopredu. Ak nosič nesie náklad menší, ale hmotnosťou je väčší (plynová bomba, sud piva a pod), aby mal správne ťažisko, podkladá si pod neho polystyrénové platne alebo prázdnu prepravku, výnimkou nie je ani kartón.
Nosičské nástrahy.
Cesta s ťažkým nákladom na chatu, ktorá je vo výške nad je dlhá a ťažká. Nosiča čakajú rôzne nástrahy. Má niekedy už všeobecne zaužívané miesta odpočinku ("štandy"). Ťažké náklady vedia poriadne potrápiť nosiča. Popruhy sa zarezávajú do ramien, so stúpajúcou výškou sa ťažšie dýcha, trpia svaly, šľachy, chrbtica. Prudké zmeny počasia, prudké dažde, vysiľujúca letná páľava, v zime mrazy, vietor, ľad na chodníku, vysoký sneh, hrozba lavín to a všeličo iné sťažuje prácu nosičov. Nie každý nosič tieto úskalia vydrží. Počas priemernej troj i viac hodinovej vynášky sa snaží nevnímať bolesť a strach. Uvedomuje si, že v doline je sám odkázaný na seba. Okrem nástrah prírody a jej živlov môže sa nosič stretnúť s divými zvieratami, medveďom, ktorého môže prilákať vôňa čerstvého mäsa v nosičovom náklade, niekedy prichádza kríza, ozývajú sa zvláštne zvuky, zavíjanie vetra, prichádza skrat. Tragické udalosti sa nevyhýbajú ani nosičom. Bolo zaznamenaných viacero smrteľných prípadov, mnoho ťažších i ľahších zranení, ktoré sa nedostali do štatistiky Horskej záchrannej služby. Najviac smrteľných prípadov spôsobili lavíny. Najznámejší je prípad Juraja Petranského, ktorého zasypala lavína 2. marca 2000 počas vynášky na Téryho chatu, keď bol v polovici Veľkého hangu.
Krošne vo svete.
Okrem Vysokých a Nízkych Tatier a Malej Fatry sa krošne používali v Krkonošiach. Nazývali ich "krůsne". Rebríkové slúžili na nosenie dreva, vriec so zemiakmi alebo s múkou. Boli v každej chalupe. Odniesli 30 náklad. Boli aj krošne s lavičkou, takmer také aké majú nosiči v Tatrách. Boli vysoké , lavička bola v 1/3 výšky krošne. Nosili na nich sudy, vrecia, drevo i hnoj. Krošne na seno mali lavičku celkom hore. Vydržali až náklad. Boli vyrobené z tvrdého bukového dreva.
V Alpách sa používali prútené koše a okrem nich aj drevené krošne, ktoré sú známe ako "Altes alpines Traggerät". V Tirolsku ich volali "Kraxe, Rückenkrakse". Nosili v nich seno a snopy obilia. V talianskych Alpách v oblasti Bolzana sa volali "la cracia", vo švjačiarskych Alpách "Raf alebo Gable". V okolí Mont Blancu ich volali "Reff".
V Poľsku mali viacero typov krošní – "krosna, nosidla, rezgiňa", ktoré sa nepoužívali v horách, ale pod nimi na gazdovstvách. V Maďarsku používali krošne v troch lokalitách. Volali ich "bazarka".
Krošne používali aj v Pyrenejach na Faerských ostrovoch, v Indii, Japonsku a inde.
Krošne v 20. storočí začali používať himalájski šerpovia, ktorí si ich prispôsobili podľa tých, ktoré priniesli do hôr európske horolezecké expedície. Náklady nosia aj v prútených košoch, ktoré nemajú popruhy, ale upevňujú si ich pásom cez čelo. Niektorí nosia v moderných batohoch alebo náklad uložený v PVC sudoch, ktoré sú popruhmi pripevnené k telu. Rovnako sa správajú aj nosiči v iných ázijských pohoriach.
Nosičské súťaže.
Vysokohorskí nosiči a chatári z Vysokých Tatier, ale aj z Nízkych Tatier sa v roku 1985 rozhodli usporiadať netradičnú a na svete jedinú súťaž horských nosičov. Nazvali ju Šerpa rallye. Prvý ročník súťaže sa uskutočnil v roku 1985 na Chate pod Rysmi. Odvtedy sa pravidelne uskutočňuje vo Vysokých a Nízkych Tatrách. Nosiči, v snahe priblížiť nosičskú prácu, usporiadali súťaž aj v Rakúsku a v talianskom pohorí Adamello-Presanella. Nosiči súťažia v nosení nákladov na vysokohorské chaty. Nosič, ktorý dosiahne najlepší časový výsledok je víťaz. Súťaž sa začína hromadným štartom. Nosiči nesú náklad, zväčša palivo alebo iný materiál. Na pretekoch sa zúčastňujú aj ženy.
Jedinečnými sú aj preteky vysokohorských nosičov – Nosičská stovka, ktoré sa uskutočňujú od roku 2002 vo Vysokých Tatrách. Pretekári – horskí nosiči na pleciach nesú 100 kg náklad z Hrebienka na Zamkovského chatu. Na pretekoch sa v posledných rokoch zúčastňujú ženy i seniori, ktorí nesú oveľa nižšie náklady. Tieto preteky nemajú vo svete obdobu. Po vzore tatranských nosičských meraní síl, sa začínajú uskutočňovať podobné súťaže aj v iných slovenských horách.Nosičská stovka
Kultúrne dedičstvo.
Vysokohorské nosičstvo bolo zapísané do Reprezentatívneho zoznamu nehmotného kultúrneho dedičstva Slovenska za rok 2018. Slávnostné vyhlasovanie a odovzdanie certifikátu sa konalo dňa 24. januára 2019 v priestoroch SĽUKu v bratislavských Rusovciach.Vysokohorské nosičstvo v zozname kultúrneho dedičstva SR 

</doc>
<doc id="629039" url="https://sk.wikipedia.org/wiki?curid=629039" title="Kotes">
Kotes

Kotes (ženský variant: Kotesová) je priezvisko slovanského alebo nemeckého pôvodu so zaznamenaným rozšírením na Slovensku aj v Česku. Pochádza buď zo staroslovienského slova "kota" (slov. „klietka“ alebo „pero“), praslovanského slova "kot" (slov. „mačka“), alebo nemeckého slova "Gottes" (slov. „Boží“).
Na Slovensku sa v roku 1995 nachádzalo 224-krát. Najčastejšie sa vyskytovalo v lokalitách ako Pezinok, okres Bratislava-vidiek (od roku 1996 Pezinok) (30);
Jablonové, okres Bratislava-vidiek (od roku 1996 Malacky) (25); Kuchyňa, okres Bratislava-vidiek (od roku 1996 Malacky) (18); Čataj, okres Bratislava-vidiek (od r. 1996 Senec) (13); Petržalka (obec Bratislava), okres Bratislava V (12); Trnava, okres Trnava (12); Malacky, okres Bratislava-vidiek (od roku 1996 Malacky) (10); Rohožník, okres Senica (od roku 1996 Malacky) (7);
Trenčianska Teplá, okres Trenčín (7); Partizánske, okres Topoľčany (od r. 1996 Partizánske) (6); Staré Mesto (obec Bratislava), okres Bratislava I (5);
Rača (obec Bratislava), okres Bratislava III (4) a Modra, okres Bratislava-vidiek (od roku 1996 Pezinok) (3).
V roku 2016 sa v Česku nachádzalo 26-krát. Najčastejšie sa vyskytovalo v lokalitách ako Sokolov (10), Jeseník (5), Karlovy Vary (3), Příbram (2), Stod (2), Brno (2), Kraslice (1) a Tábor (1).

</doc>
<doc id="629040" url="https://sk.wikipedia.org/wiki?curid=629040" title="Kotesová">
Kotesová



</doc>
<doc id="629043" url="https://sk.wikipedia.org/wiki?curid=629043" title="Čierny potok (prítok Dunaja)">
Čierny potok (prítok Dunaja)

Čierny potok, hovorovo Suchá Vydrica (kedysi nazývaný "Siccum Weydrich" (1330), "Karlsdorfer Bach" (1875-1884), "Hidegkuti patak" (1898), "Suchá Vydrica" (1950), "Karloveský potok" (1984)) pretekal dolinou Líščieho údolia v Karlovej Vsi. Dnes tečie takmer cez celú trasu v zakrytom koryte okrem ústia do Karloveského ramena.
Hlavný prameň sa nachádza v blízkosti Kaplnky svätej Rozálie v Lamači. Má pravostranný prítok Doktorov jarok. Pri ústí potoka sa nachádzal mlyn U Čierneho zemana ("An der Schwarzedlische Mühl").

</doc>
<doc id="629044" url="https://sk.wikipedia.org/wiki?curid=629044" title="Kyselina hipurová">
Kyselina hipurová

Kyselina hipurová alebo kyselina hippurová je karboxylová kyselina. Prirodzene sa nachádza v moči, jej hladiny sa zvyšujú pri konzumácii jedál alebo nápojov, ktoré v sebe obsahujú fenolové deriváty, ako napríklad ovocné džúsy, čaje alebo vína. Vzniká z kyseliny benzoovej a glycínu.
Kyselina hipurová tvorí rombické kryštály, ktoré sú dobre rozpustné vo vode. Veľmi vysoké hladiny môžu naznačovať aj otravu toluénom (pozri mechanizmus vzniku nižšie), ale presnosť určenia otravy pomocou takýchto hodnôt je prinajmenšom otázna, pretože hladiny tejto kyseliny môžu ovplyvniť aj mnohé iné faktory. Mnohé aromatické zlúčeniny, vrátane toluénu a kyseliny benzoovej, sa po vnútornom podaní premieňajú na kyselinu hipurovú. 
Názov tejto kyseliny pochádza zo spojenia gréckych slov ἵππος ("hippos" = kôň) a οὖρον ("ouron" = moč).
Výroba.
Priemyselne sa vyrába acyláciou glycínu s benzoylchloridom:
Fyziológia.
V tele vzniká ako jeden z produktov metabolizmu kyseliny benzoovej pomocou priamej acylácie glycínu s kyselinou benzoovou. Je to jeden z dvoch prirodzených konjugátov kyseliny benzoovej – druhým je jej glukuronid. Obe tieto látky sa vylučujú močom. Kyselina benzoová v tele vzniká metabolizmom už predtým spomínaných fenolových derivátov (napríklad v jedle), alebo aj niektorých iných zlúčenín, ako napríklad toluén, benzylalkohol, benzoan sodný, ktorý sa pridáva do minerálnych vôd ako konzervačná látka a taktiež hydrolýzou benzylbenzoátu. 
Kyselina hipurová sa môže tvoriť i z esenciálnej aminokyseliny fenylalanínu minimálne dvoma rôznymi dráhami. Fenylalanín sa premieňa na alfa-ketokyselinu, fenylpyruvát, ktorá môže tautomerizovať na reaktívny enol. Benzylový uhlík (uhlík viazaný na benzénové jadro) je reaktívny a môže podstupovať peroxidáciu. Následne buď reaguje s alfa uhlíkom, čím vzniká dioxetanolový intermediát, z ktorého vzniká kyselina šťaveľová a benzaldehyd, alebo reaguje s karboxylovou skupinu za vzniku alfa-keto-beta-peroxylaktónu, z ktorého vzniká oxid uhličitý, oxid uhoľnatý a benzaldehyd. V niektorých prípadoch môže fenylpyruvát reagovať v redoxnej reakcii, napr. s FeII (ktoré sa v procese oxiduje na FeIII), čím sa z neho štiepi oxid uhličitý a potom oxid uhoľnatý za vzniku stabilného toluénového radikálu, ktorý potom reaguje s antioxidantmi, napríklad askorbátom. Vo všetkých spomenutých procesoch sa koncový produkt, benzaldehyd, premieňa pôsobením CYP450 na kyselinu benzoovú, ktorá sa konjuguje s glycínom za vzniku kyseliny hipurovej, ktorá sa potom vylučuje močom. Toluén reaguje s CYP450 podobne za vzniku benzaldehydu.
Reakcie.
Kyselina hipurová sa hydrolyzuje pomocou horúceho roztoku zásad na glycín a kyselinu benzoovú. Jej etylester reaguje s hydrazínom za vzniku hipurylhydrazínu, ktorý použil nemecký chemik Theodor Curtius na prípravu kyseliny azidovodíkovej. Kyselina dusitá premieňa kyselinu hipurovú na kyselinu benzoylglykolovú.
História.
Justus von Liebig v roku 1829 ukázal, že kyselina hipurová je odlišná od kyseliny benzoovej a pomenoval ju. V roku 1834 určil jej zloženie a v roku 1853 ju francúzsky chemik Victor Dessaignes syntetizoval z benzoylchloridu so zinočnatou soľou glycínu. Takisto sa ju potom podarilo syntetizovať reakciou anhydridu kyseliny benzoovej s glycínom a reakciou benzamidu s kyseliny chlóroctovou.

</doc>
<doc id="629045" url="https://sk.wikipedia.org/wiki?curid=629045" title="Kyselina hippurová">
Kyselina hippurová



</doc>
<doc id="629049" url="https://sk.wikipedia.org/wiki?curid=629049" title="Kavický">
Kavický

Kavický (ženský variant: Kavická) je slovenské a české priezvisko so zaznamenaným rozšírením na Slovensku aj v Česku.
Na Slovensku sa v roku 1995 nachádzalo 385-krát. Najčastejšie sa vyskytovalo v lokalitách ako Stupava, okres Bratislava-vidiek (od roku 1996 Malacky) (42);
Skalica, okres Senica (od roku 1996 Skalica) (22); Petržalka (obec Bratislava), okres Bratislava V (20); Vysoká pri Morave, okres Bratislava-vidiek (od roku 1996 Malacky) (19); Brestovec, okres Senica (od roku 1996 Myjava) (18); Vrbovce, okres Senica (od roku 1996 Myjava) (17); Myjava, okres Senica (od roku 1996 Myjava) (16); Kopčany, okres Senica (od roku 1996 Skalica) (16); Trnava, okres Trnava (7); Brezová pod Bradlom, okres Senica (od roku 1996 Myjava) (6); 
Stará Turá, okres Trenčín (od roku 1996 Nové Mesto nad Váhom) (6) a Malacky, okres Bratislava-vidiek (od r. 1996 Malacky) (6).
V roku 2016 sa v Česku nachádzalo 152-krát. Najčastejšie sa vyskytovalo v lokalitách ako Kroměříž (14), Hodonín (13), Karviná (11), Říčany (9), Praha (8), Český Těšín (8), Most (8), Krnov (5), Prachatice (5), Kladno (4), Frýdlant (4), Pohořelice (4), Ostrava (4), Židlochovice (4), Bučovice (3), Česká Třebová (3), Bystřice pod Hostýnem (3), Světlá nad Sázavou (3), Blansko (2), Frýdek-Místek (2), Hořovice (2), Jeseník (2), Karlovy Vary (2), Moravské Budějovice (2), Plzeň (2), Přeštice (2), Veselí nad Moravou (2), Kutná Hora (1), Liberec (1), Náměšť nad Oslavou (1), Přelouč (1), Slaný (1), Strakonice (1), Vodňany (1) a Žamberk (1).

</doc>
<doc id="629056" url="https://sk.wikipedia.org/wiki?curid=629056" title="Kavická">
Kavická



</doc>
<doc id="629057" url="https://sk.wikipedia.org/wiki?curid=629057" title="Potkan hnedavý">
Potkan hnedavý



</doc>
<doc id="629059" url="https://sk.wikipedia.org/wiki?curid=629059" title="Merkaptán">
Merkaptán



</doc>
<doc id="629060" url="https://sk.wikipedia.org/wiki?curid=629060" title="Koprodukcia">
Koprodukcia

Koprodukcia je inštitucionalizovaná a právne podložená produkcia filmového diela, na ktorej sa podieľajú dvaja alebo viacerí producenti (produkčné spoločnosti, produkčné organizácie), príp. národné kinematografie. Predstavuje teda spoločnú, združenú produkciu filmového diela, ktorá môže mať medzinárodný aj vnútroštátny charakter a je založená na finančnej alebo tiež na tvorivej spoluúčasti. Takto vyprodukované filmové dielo sa označuje ako koprodukčný film.
Konkrétnu podobu vzťahov medzi produkčnými partnermi upravuje zmluva, ktorá obsahuje ustanovenia o ich (finančnom, pracovnom, tvorivom, technickom, technologickom ap.) podiele na realizácii diela, rozsahu práv, ktoré sa majú získať, podielov z distribúcie atď.
Hoci sa koprodukcia vyskytuje predovšetkým v kinematografii, takýto model produkcie sa môže týkať aj divadelného, rozhlasového ap. diela.

</doc>
<doc id="629061" url="https://sk.wikipedia.org/wiki?curid=629061" title="Koprodukčný film">
Koprodukčný film



</doc>
<doc id="629062" url="https://sk.wikipedia.org/wiki?curid=629062" title="Rozálka">
Rozálka

Rozálka (hovorovo "Kejda") je ulica a lokalita mesta Pezinok. Je pomenovaná podľa Kaplnky svätej Rozálie, ktorá sa tu nachádza. Názov "Kejda" jej v minulosti vymysleli obyvatelia, pretože sa do tunajšej vodnej nádrže vyvážal kravský hnoj.
Nachádza sa tu aj veľká lúka, ktorá v minulosti, spolu s miestom, kde sa nachádza jazdecký areál, bola letiskom Pezinok-Rozálka.
Na čísle 7 sa od roku 2018 nachádza zimný štadión s názvom Aréna Pezinok.
Na čísle 9 sa nachádza Areál zdravia Rozálka s jazdeckým areálom, kde sa konajú rôzne jazdecké súťaže.

</doc>
<doc id="629063" url="https://sk.wikipedia.org/wiki?curid=629063" title="Susan Wojcicki">
Susan Wojcicki

Susan Diane Wojcicki (* 5. júl 1968, Santa Clara County, Kalifornia, USA† 9. august 2024, Santa Clara County) bola americká technologická vedúca pracovníčka. V rokoch 2014 až 2023 bola výkonnou riaditeľkou YouTube.
Mladosť a vzdelanie.
Susan Wojcicki je dcérou novinárky Esther Wojcicki židovského pôvodu a Stanleyho Wojcického, profesora fyziky na Stanfordovej univerzite. Má dve sestry – antropologičku a epidémiologičku Janet Wojcicki a podnikateľku Anne Wojcicki. Vyrastala na kampuse Stanfordovej univerzity. Absolvovala strednú školu Gunn High School v Palo Alto, kde písala do školských novín.
Susan Wojcicki študovala históriu a literatúru na Harvardovej univerzite a v roku 1990 promovala s červeným diplomom. Pôvodne chcela získať doktorát z ekonómie a venovať sa akademickej kariére, ale keď objavila svoj záujem o technológie, svoje plány zmenila.
V roku 1993 získala magisterský titul z ekonómie na Kalifornskej univerzite v Santa Cruz a v roku 1998 MBA na Kalifornskej univerzite v Los Angeles.
Kariéra.
V septembri 1998 v rovnaký mesiac kedy bol založený Google, si jeho zakladatelia Larry Page a Sergey Brin vytvorili kanceláriu v Susan Wojcickinej garáži v Menlo Park. Predtým, než sa v roku 1998 stala prvou marketingovou manažérkou Google, pracovala Susan Wojcicki v oblasti marketingu pre Intel v Santa Clara a bola manažérskou konzultantkou pre Bain &amp; Company a R.B Webber &amp; Company. V Google pracovala na prvotných virálnych marketingových programoch a na prvých Google Doodloch. Susan Wojcicki sa tiež zúčastnila vývoja Google Images a Google Books.
Susan Wojcicki sa postupne stala seniorskou viceprezidentkou pre reklamu a obchod a viedla reklamné a analytické produkty vrátane AdWords, AdSense, DoubleClick a Google Analytics.
YouTube, teda malý start-up, úspešne konkuroval službe Google Video, na ktorý Susan Wojcicki dohliadala. Jej reakcia bola ponuka na kúpu YouTube.
Susan Wojcicki sprostredkovala dva najväčšie obchody Google – nákup YouTube v roku 2006 1,65 miliardy $ a nákup DoubleClick v roku 2007 (3,1 miliardy $).
V januári 2004 sa stala výkonnou riaditeľkou YouTube.
Susan Wojcicki, ktorú volajú tiež "najdôležitejší človek v reklame", bola časopisom "Time" zaradená medzi 100 najvplyvnejších ľudí roku 2015.
V dobe, keď bola Susan Wojcicki výkonnou riaditeľkou YouTube, spoločnosť oznámila, že dosiahla 1,5 milióna prihlásených užívateľov mesačne a že užívatelia sledujú bilión hodín videí denne. Od tej doby, čo sa stala výkonnou riaditeľkou YouTube, vzrástol podiel zamestnankýň z 24 na takmer 30 %.
Susan Wojcicki tiež dohliadala na vývoj a vydávanie nových aplikácií YouTube s rodinným, herným a hudobným obsahom. Tiež dohliadala na spustenie predplatného YouTube bez reklám YouTube Red a tiež jeho over-the-top OTT internetovej televízie YouTube TV.
Osobný život.
Susan Wojcicki sa vydala za Dennisa Tropera 23. augusta, 1998 v Belmonte, California. Majú spolu päť detí, je silným zástancom platenej materskej dovolenky a udržania rovnováhy medzi pracovným a rodinným životom. Pred piatou materskou dovolenkou napísala 16. decembra 2014 v časopise Wall Street Journal článok ktorý vysvetlovať dôležitosť platenej materskej dovolenky.
Do práce jazdila každé ráno na bicykli a rada pila kávu. Na raňajky si dávala vajíčka s avokádom. V mladosti sa venovala krasokorčuľovaniu a hokeju. Cez pracovný týždeň sa snažila byť vždy do 18-tej doma, aby mohla večerať so svojou rodinou, čo považuje za veľmi dôležité.

</doc>
<doc id="629066" url="https://sk.wikipedia.org/wiki?curid=629066" title="Miroslav Fikar">
Miroslav Fikar

Prof. Ing. Miroslav Fikar, DrSc. (* 26. august 1966, Bratislava) je slovenský chemik a informatik, vysokoškolský pedagóg a bývalý rektor Slovenskej technickej univerzity v Bratislave. 
Vzdelanie a kariéra.
Miroslav Fikar pôsobí na Slovenskej technickej univerzite v Bratislave od roku 1989, po absolvovaní Gymnázia Jura Hronca a vysokoškolského štúdia v odbore "Automatizované systémy riadenia" na Chemickotechnologickej fakulte SVŠT. Pracoval ako asistent, odborný asistent (od 1994), docent (od 2000) a profesor (26. 6. 2007 v odbore automatizácia na Fakulta elektrotechniky a informatiky STU). Titul DrSc. získal v roku 2009 na tému "Optimálne riadenie procesov s obmedzeniami". Profesijne sa vo výskume a pedagogickej činnosti venuje automatizácii, riadeniu procesov, modelovaniu a simuláciám. Je spoluautorom dvoch monografií v nakladateľstve Springer, 40 karentovaných časopiseckých publikácií (75 % so zahraničnými spoluautormi), 135 publikácií (Scopus), s viac ako 700 citáciami a má Hirschov index 12. Absolvoval dlhodobé výskumné pobyty na univerzitách v Nemecku, Francúzsku, Dánsku, Švajčiarsku. Je štipendistom nemeckej nadácie Alexander von Humboldt. Plynulo komunikuje v štyroch svetových jazykoch. 
Bol zodpovedným riešiteľom 4 projektov VEGA, 2 projektov APVV, 1 projektu 7. rámcového projektu EU, 1 projektu výzvy Horizon Europe 2020, viacerých bilaterálnych projektov. Vybudoval a garantuje kompletné tri stupne štúdia v odbore Automatizácia na FCHPT STU, garantuje v odbore habilitačné a inauguračné konanie. Odbor Automatizácia na FCHPT bol hodnotený v ostatnej komplexnej akreditácii medzi tromi najlepšími v oblasti výskumu 16 (Informatické vedy, automatizácia a telekomunikácie) na Slovensku najvyššou známkou A. 
Od roku 2003 pôsobí ako vedúci katedry (oddelenia) a od 2006 ako riaditeľ "Ústavu informatizácie, automatizácie a matematiky" Fakulty chemickej a potravinárskej technológie STU.
Je vedúcou osobnosťou vo využívaní e-learningu na STU, koordinátorom prekladu softvérového balíka pre tvorbu výučbových systémov a elektronických kurzov Moodle do slovenčiny.
Pôsobenie vo funkcii rektora Slovenskej technickej univerzity.
Akademický senát STU ho zvolil za kandidáta na rektora STU na svojom zasadnutí dňa 3. decembra 2018. O post rektora STU mali záujem traja uchádzači. Okrem neho aj Dušan Petráš a Štefan Stanko. V prvom kole získal Fikar 22 hlasov, Stanko 13 hlasov a Petráš 7. Keďže ani jeden z kandidátov na rektora nezískal nadpolovičnú väčšinu hlasov všetkých členov Akademického senátu STU, uskutočnilo sa aj druhé kolo (na rovnakom zasadnutí 3. decembra 2018). Stanko v ňom získal 18 hlasov a Fikar 24 a vo voľbách zvíťazil. Funkčné obdobie predchádzajúceho rektora Roberta Redhammera skončilo po ôsmich rokoch 23. marca 2019. Fikar mal teda pred sebou celé prvé funkčné obdobie, ktoré malo normálne skončiť 23. marca 2023.
Vo svojom volebnom programe uviedol, že úlohou vedenia univerzity je posilniť postavenie univerzity tak, aby bola rešpektovaným partnerom v európskom kontexte. Zameriavať sa chce na študentov, ale aj zamestnancov. Za dôležité považuje tiež zamerať sa na transparentnosť, zlepšiť informovanosť a komunikáciu na všetkých úrovniach, budovať elektronickú univerzitu či rozvíjať viaczdrojové financovanie. Plánoval posilňovať kvalitu vo výskume a pedagogike, budovať priemyselnú spoluprácu a podporu a starať sa zodpovedne o majetok univerzity.
Fikara 30. januára 2019 vymenoval za rektora Slovenskej technickej univerzity prezident Andrej Kiska. Od 1. marca 2019 bol poverený výkonom a od 23. marca 2019 bol riadnym rektorom Slovenskej technickej univerzity v Bratislave, keď nahradil v tejto funkcii Roberta Redhammera. 
24. júna 2019 za STU podpísal Memorandum o spolupráci s UK a SAV, ktoré potvrdilo spoločný postup pri rozvíjaní výskumného potenciálu troch najväčších slovenských vedeckých inštitúcií. Už v roku 2019 získala univerzita výskumné granty vo výške milióny eur, čo potvrdil nový hovorca STU Fedor Blaščák.
V januári 2020 bývalá dekanka Fakulte informatiky a informačných technológií (FIIT) STU Mária Bieliková dostala od svojho nástupcu Ivan Kotuliak výpoveď. Medializovaným dôvodom bolo porušenie pracovnej disciplíny v súvislosti s nezaplatením odvodov za vyplatené odmeny študentom. Následne vznikla petícia, ktorá žiadala zrušenie jej výpovede. Na podporu Bielikovej sa vyjadroval hovorca Blaščák aj člen Správnej rady STU Mário Lelovský a tiež rektor Fikar, ktorý v júli 2020 najprv navrhol vysloviť nedôveru a potom aj odvolať dekana Kotuliaka. Napriek tomu, že väčšina akademických senátorov hlasovala v súlade s Fikarovým postojom Kotuliak zostal vo svojej funkcii. Koncom júna 2020 senát STU nevyslovil Kotuliakovi nedôveru. Z 38 hlasovacích lístkov bolo 35 platných a za nedôveru hlasovalo 15 senátorov, 10 boli proti a 10 sa zdržali. Ani v júli 2020 senát neschválil návrh rektora Fikara na odvolanie dekana. Za odvolanie hlasovalo 18 členov senátu, pričom potrebných bolo aspoň 23 hlasov. Celkový počet rozdaných lístkov bol 34, zdržali sa 3 a proti sa vyjadrili 13. Na STU prebiehal súboj o to, ktorá strana viacej škodí STU. Návrh na odvolanie člena Správnej rady STU Lelovského bol schválený na zasadnutí AS STU už 29. júna 2020 a žiadosť o jeho odvolanie bola zaslaná ministrovi školstva 3. júla 2020. Predseda AS STU Marián Peciar informoval, že mediálne útoky voči STU a FIIT sú iniciované a podporované z vnútorného prostredia STU a bude to treba rázne vyriešiť. Na predsedníctve aj senáte odznel spoločný názor (ktorý tlmočil na Kolégiu rektora 7. septembra 2020 predseda AS STU M. Peciar), ktorý žiadal rektora, "aby STU s hovorcom Blaščákom rozviazala okamžite pracovný pomer, pretože jeho iniciatívy a tlačové správy poškodzovali dobré meno STU a FIIT už viacero mesiacov. Toto bolo požadované od rektora senátormi už niekoľkokrát, žiaľ bez akejkoľvek odozvy". Blaščák ukončil svoje pôsobenie na STU 30. septembra 2020 a to na základe sťažnosti, ku ktorej sa pri odvolávaní rektora vyjadril dekan Kotuliak. Podľa Blaščáka jeho odchod prišiel po oficiálnej sťažnosti dekana FIIT Kotuliaka zo dňa 7. septembra 2020, ktorú zaslal prostredníctvom hovorkyne fakulty rektorovi a predsedovi akademického senátu STU. 
26. októbra 2020 bol schválený návrh akademického senátu (AS) STU na odvolanie rektora. Pri hlasovaní bolo odovzdaných 42 platných hlasov. Za návrh na odvolanie rektora hlasovalo 25, proti bolo 14 a zdržali sa traja senátori. V návrhu na odvolanie z funkcie rektora STU Fikarovi vyčítali najmä manažérske zlyhanie pri riešení problémov na FIIT STU. Počas zasadania sa do budovy, po zásahu polície, dostal vtedajší podpredseda Národnej rady SR Juraj Šeliga, ktorý zasadanie streamoval na svojom profile. 
Pôvodne plánované zasadnutie AS STU na deň 2. novembra 2020 bolo zrušené. Študentská časť AS STU požadovala, aby sa odvolanie rektora nanovo prerokovalo. Predsedníctvo AS STU však tento návrh verejným hlasovaním neodsúhlasilo. Predseda AS STU Peciar doručil výsledok hlasovania o návrhu na odvolanie rektora ministrovi školstva. 2. novembra 2020 sa však konalo Kolégia rektora STU. Zo zápisnice FEI STU vyplýva, že v rovnakom období ukončil pôsobenie na STU aj bývalý kvestor STU Dušan Faktor.
Proces odvolania a rozhodnutie AS STU o odvolaní rektora preverovalo niekoľko mesiacov Ministerstvo školstva pokiaľ ho predložilo prezidentke. Prezidentka odvolala Fikara z funkcie až 22. apríla 2021. Následne, 26. apríla 2021 poveril AS STU výkonom funkcie rektora STU Olivera Moravčíka. Moravčík bol následne zvolený a potom menovaný novým rektorom STU. Začiatkom decembra 2024 boli vyhlásené voľby na nového rektora na nasledovné funkčné obdobie, ktoré začína od 7. septembra 2025. Verejné vypočutie kandidátov na rektora sa uskutoční 09. apríla 2025 od 13:00 hod. v Aule Dionýza Ilkoviča, na Mýtnej. 

</doc>
<doc id="629067" url="https://sk.wikipedia.org/wiki?curid=629067" title="Smrteľná dávka">
Smrteľná dávka

Smrteľná dávka alebo taktiež často aj letálna dávka je pojem používaný v toxikológii, ktorý vyjadruje aké množstvo danej látky bude mať pri podaní smrteľné účinky. Zisťuje sa experimentálne pomocou testov na laboratórnych zvieratách (najčastejšie potkany a myši). Často sa zapisuje ako LDx, kde x je percento z testovaného súboru na ktoré bude mať daná látka smrtiace účinky.
Najčastejšie ide o "LD50 – stredná smrteľná dávka", čo je dávka pri ktorej umiera 50 % z testovaného súboru.
Vzácnejšie sa môžeme stretnúť aj s údajmi, kde x nie je číslo ako napríklad "LDLo – najnižšia smrteľná dávka", ktorá označuje najnižšiu zaznamenanú dávku danej látky, ktorá je schopná v kontrolovaných podmienkach usmrtiť jedinca z daného testovaného druhu.
Letálna dávka sa väčšinou udáva v miligramoch látky na 1 kg telesnej hmotnosti – mg/kg, niekedy sa používajú aj iné jednotky, ako napríklad g/kg pri málo toxických látkach alebo μg/kg pri extrémne toxických látkach. Okrem samotnej smrteľnej sa obvykle udávajú aj iné údaje, ako napríklad zviera na ktorom bola látka testovaná a spôsob vstupu látky do organizmu.
Príklad výpočtu: LD50 kuchynskej soli je pri ústnom podaní pre potkana 3 g/kg, to znamená že za predpokladu, že táto hodnota je u človeka podobná bude stredná toxická dávka pre osobu bude 210 g. Túto hodnotu dostaneme vynásobením LD50 hmotnosťou vystavenej osoby v tomto prípade 3 * 70 = 210 g.
Spôsoby vstupu látky do tela.
Je takisto podstatné rozlíšiť akým spôsobom sa látka do tela dostala, čo sa často uvádza aj pri samotných hodnotách LDx. Najbežnejšie spôsoby vniku do tela sú:
Smrteľné dávky tej istej látky pre ten istý druh zvieraťa sa môžu značne líšiť pri rôznych spôsoboch podania.
Presnosť.
Smrteľná dávka nie je vždy úplne presná a spoľahlivá a preto sa zväčša používa len ako orientačná hodnota. Smrteľné dávky tej istej látky, pre ten istý druh sa často líšia podľa toho, kto vykonával testovanie, pretože ju ovplyvňujú rôzne faktory, ako napr. genetická charakteristika zvierat na ktorých bola látka testovaná, druh testovaných zvierat a rôzne iné faktory a podmienky prostredia kde prebiehalo testovanie.
Ďalšia vec, ktorú je potrebnú zvážiť je, že človek kvôli svojej odlišnej fyziológii nemusí reagovať na danú látku rovnako ako laboratórne zvieratá. Príkladom sú napríklad niektoré hady, ktorých jed je prispôsobený na lov myší a človek naň môže preto reagovať inak.
Stupnica jedu.
Logaritmické hodnoty smrteľnej dávky zjednodušujú porovnanie 

</doc>
<doc id="629068" url="https://sk.wikipedia.org/wiki?curid=629068" title="Letálna dávka">
Letálna dávka



</doc>
<doc id="629069" url="https://sk.wikipedia.org/wiki?curid=629069" title="Stredná smrteľná dávka">
Stredná smrteľná dávka



</doc>
<doc id="629070" url="https://sk.wikipedia.org/wiki?curid=629070" title="Stredná letálna dávka">
Stredná letálna dávka



</doc>
<doc id="629071" url="https://sk.wikipedia.org/wiki?curid=629071" title="LD50">
LD50



</doc>
<doc id="629072" url="https://sk.wikipedia.org/wiki?curid=629072" title="Klosters">
Klosters

Klosters je švajčiarska obec v Prättigaue, ktorá patrí do politickej štvrte Prättigau/Davos v kantóne Graubünden. Klosters pozostáva z dvoch hlavných častí Klosters Dorf ,dedina, a Klosters Platz ,mesto, a z obydlí Selfranga, Äuja a Monbiel. Spolu so susediacim Serneusom, tieto dve dediny tvoria obec Klosters-Serneus. Prvého januára 2016 sa pôvodná obec Saas iim Prättigau zlúčila do Klosters-Serneus.
Lyžiarsky rezort v tejto obci leží od Zürichu, najbližšieho medzinárodného letiska. Klosters sa nachádza 10 kilometrov od Davosu a je časťou predĺženej lyžiarskej zóny.
História.
Klosters je prvýkrát spomínaný v roku 1222 menom ecciesiam sancti lacobi. V roku 1436 je spomínaný menom zuo dem Cioster.
Geografia.
Klosters-Serneus má rozlohu, v roku 2016, . Z tejto rozlohy je približne 24,7% používaných na poľnohospodárske účely, kým 19,5% je zalesnených. Zvyšok zeme 1,6% je tvorený budovami a cestami a 54,2% tvorí nevyužitá zem. V prieskume v rokoch 2004 až 2009 bolo spolu s budovami pokrytých celkovo 179 hektárov, čo predstavuje nárast o 33 hektárov oproti roku 1985. V tom istom časovom období sa počet rekreačných priestorov v obci zvýšil o 14 hektárov a predstavuje približne 0,08 % z celkovej plochy. Z poľnohospodárskej pôdy sa využívajú 4 hektáre sadov a vinohradov, 954 hektárov polí a trávnatých porastov a 4797 hektárov sa skladá z alpských pasienkov. Od roku 1985 sa množstvo poľnohospodárskej pôdy znížilo o 575 hektárov. Za rovnaké obdobie sa zvýšila výmera zalesnenej pôdy o 315 hektárov. Rieky a jazerá v obci pokrývajú 289 hektárov. Pred rokom 2017 sa obec Klosters nachádzala a bola jedinou patriacou pod okres Prättigau/Davos, po roku 2017 sa stala časťou regiónu Prättigau/Davos. Obec bola založená v roku 1865 zlúčením pôvodne nezávislých obcí Serneus a Klosters. Do roku 1973 bol známy Klosters-Serneus pod názvom Klosters. Je poslednou a najvyššou obcou v Prättigauskom údolí. Skladá sa z obcí Klosters a Serneus a je tvorená časťami Platz, Dorf, Selfranga, Äuja a Monbiel. 
Demografia.
V roku 2017 mal Klosters-Serneus 4 437 obyvateľov. V roku 2015, 19,7% obyvateľov sú rezidenti cudzej národnosti. V roku 2015 malá minorita, 226 alebo 5,9% obyvateľstva, sa narodila v Nemecku a malá minorita, 286 alebo 7,5% obyvateľstva, je narodená Portugalsku. V roku 2015 bola pôrodnosť v obci 7,0. Väčšina obyvateľstva, približne 2000, hovorí po nemecky, portugalčina je druhá najznámejšia a srbo-chorváčtina tretí používaný jazyk.
V roku 2015, deti a tínedžeri, 0 až 19 ročný, tvorili 17,7% obyvateľstva, kým dospelí, 20 až 64 ročný, 57 %, seniori, nad 64 rokov, 25,3%. V roku 2015 bolo 1508 slobodných obyvateľov, 1768 zosobášených v civilnom partnerstve, 231 vdovcov alebo vdov a 301 rozvedených obyvateľov.
V roku 2015 bolo 2113 domácností v Klosters-Serneus s priemerným počtom ľudí v domácnosti 2,13. V roku 2015, približne 33,5% zo všetkých budov v obci boli rodinné domy, čo je menej než priemer v kantóne 49,4% a omnoho menej ako priemerná hustota obyvateľstva 57,4%. Z 1376 obývaných budov v obci je v roku 2000, približne 34,8 % rodinných domov a 43,9 % bytov. 20,3 % budov bolo postavených pred rokom 1919, kým 9 % bolo postavených medzi rokmi 1991 a 2000. V roku 2014 bola miera novopostavených budov na 1000 obyvateľov 10,24. Neobsadených budov v obci bolo v roku 2016 0,89 %.
Počet obyvateľov podľa rokov je znázornený v nasledujúcom grafe
Lyžovanie.
Klosters je známy ako obľúbený lyžiarsky rezort Charlesa, Princa Z Walesu na základe čoho bola pomenovaná jedna z lanoviek vedúcich na vrch Gotschnagratu "Prince of Wales". 
Pamiatky národného významu.
Reformovaného kostola ("Reformierte Kirche am Platz") je na zozname švajčiarskych pamiatok národného významu.
Politika.
V roku 2015 vo federálnych voľbách bola najpopulárnejšou stranou SVP, keď ju volilo 41,3 % voličov. Ďalšie tri najpopulárnejšie strany boli FDP 18,7%, BDP 17,6% a SP 10,8%. Vo federálnych voľbách sa zúčastnilo 1341 voličov a účasť voličov bola 51,4 %.
Vo federálnych voľbách v roku 2007 bola najpopulárnejšia strana SVP ktorá získala 46,5% hlasov. Ďalšími troma najpopulárnejšími stranami boli FDP 28,7%, SP 17,2% a CVP 4,7%.
Vzdelanie.
V Klosters-Serneus okolo 76,4% obyvateľov vo veku 25-64 dokončilo buď povinné vyššie stredné vzdelanie alebo ďalšie vysokoškolské vzdelanie Univerzita alebo Fachhochschule. 
Ekonomika.
Klosters-Serneus je klasifikovaný ako turistická komunita. V roku 2015 mali lokálne hotely 128 053 prenocovaní z čoho 54,4% boli medzinárodní hostia.
V roku 2014 bolo v obci zamestnaných 2 190 ľudí. Z nich 144 ľudí pracovalo v 62 podnikoch v primárnom hospodárskom sektore. Sekundárny sektor zamestnával 554 zamestnancov v 83 rôznych podnikoch. 10 malých podnikov s 219 zamestnancami a jeden stredne veľký podnik s 97 zamestnancami. Tretí sektor mal 1 492 pozícií v 313 podnikoch a 25 malých podnikov s 645 zamestnancami. V roku 2015 dostávalo 10,2% obyvateľov sociálnu pomoc.
V roku 2011 bolo percento nezamestnanosti v obci na úrovni 1,2%.
V roku 2015 bola priemerná kantonálna, obecná a cirkevná daňová sadzba v obci za pár s dvoma deťmi 80 000 SFr., 3,5 %, zatiaľ čo sadzba pre jednu osobu bola 150 000 SFr., 15% pričom obe čísla sa približujú k priemeru kantónu a národnej úrovni. V roku 2013 bol priemerný príjem platiteľa dane v obci 70 989 SFr. a priemer na osobu 40 079 SFr. čo je vyšší príjem než kantonálny priemer 69 964 SFr. a 33 075 SFr. respektíve v porovnaní s národným priemerom 82 682 SFR., kým národný priemer na osobu je 35 825 SFr.
Náboženstvo.
Podľa sčítania ľudu v roku 2000, 895 alebo 23% sú rímskokatolíckej viery, kým 2 587 alebo 66,5% sú súčasťou švajčiarskej reformovanej cirkvi. Zvyšok obyvateľstva, 106 ľudí alebo 2,72% je pravoslávneho vierovyznania a 13 obyvateľov je súčasťou inej kresťanskej viery. 32 obyvateľov alebo 0,82% sú Moslimovia. 14 ľudí alebo 0,36% sú súčasťou inej cirkvi ktorá nebola v zozname sčítania ľudu, 221 alebo 5,68% sú neveriaci, ateisti alebo nie sú súčasťou cirkvi a 27 obyvateľov alebo 0,69% neodpovedalo na otázku.
Doprava.
Klosters je obsluhovaný pravidelnou vlakovou dopravou na Klosterskej stanici a mnohými regionálnymi a lokálnymi autobusovými spojeniami. 
Spoločnosť.
Lyžiarsky rezort Klosters je zimnou destináciou pre britskú kráľovskú rodinu viac než tri desaťročia. Klosters sa pýši tým, čo Tom Robbins označuje ako „"Diskrétny luxus áno, pompéznosť len na prehliadku nie"“ a ktorý upozorňuje: „Nedocenenie je tu napísané veľkými písmenami“. Princ Wiliam a princ Harry sa tu učili lyžovať a často sa ukázali v ich obľúbenom podniku "Casa Antica". Ďalšími pozoruhodnými osobnosťami sú Paul Newman, Gregory Peck, Yul Brynner, Lauren Bacall, Juliette Gréco, Irwin Shaw, Robert Capa, Greta Garbo a Gene Kelly, ktorí famózne tancovali na stoloch v hotelovom bare legendárneho hotela "Chesa Grischuna", kde Rex Harrison diskutoval noty pre „My Fair Lady“ s hotelovým pianistom. Peter Viertel, ktorý opísal Klosters ako „Hollywood na skalách“ vo svojej uznávanej autobiografii "Dangerous Friends", sa tu v roku 1960 oženil s Deborah Kerr. Medzi ďalšie osobnosti patria Lord Mandelson, miliardár Nathaniel Philip Rothschild, Thomas Schmidheiny, Friede Springer a Peter Munk, ďalej Benjamin Wegg-Prosser, Tara Palmer-Tomkinson, Rupert Everett a švajčiarsky filmový producent Marc Forster. Majiteľ hotela a lyžiar Ruth Guler prevádzkoval hotel Wynegg a stýkal sa s členmi kráľovských rodín, ale správal sa k nim rovnako ako k ostatným hosťom. Nicholas Wheeler a Chrissie Rucker vlastnia Haus Alpina chalet v Klostersi.
Podnebie.
Klosters má podnebie tundry (ET) podľa Köppenskej klasifikácie podnebia. Priemerná ročná teplota je 2°C. Priemerne najchladnejší mesiac je január s priemernou teplotou −9°C, kým najteplejší mesiac je júl s priemernou teplotou 13°C. Najvhlkejším mesiacom je august počas ktorého Klosters prijme v priemere 110 milimetrov dažďa a snehu. Počas tohto mesiaca trvá pršanie a sneženie 14,6 dní. Jún má najviac dní keď prší a sneží, 14,9 ale len 86 milimetrov dažďa a snehu. Najsuchším mesiacom je február počas ktorého Klosters prijme v priemere 36 milimetrov dažďa alebo snehu. Počas tohto mesiaca prší a sneži 10,6 dňa.

</doc>
<doc id="629075" url="https://sk.wikipedia.org/wiki?curid=629075" title="Eupalinos">
Eupalinos

Eupalinos ("Eupalinos") môže byť:

</doc>
<doc id="629079" url="https://sk.wikipedia.org/wiki?curid=629079" title="Chemoterapia">
Chemoterapia

Chemoterapia je v pôvodnom význame liečebná metóda liečby onkologických a parazitárnych ochorení pri ktorých liek cielene zasahuje len rakovinové bunky alebo bunky parazita.
História.
Zakladateľom chemoterapie je nemecký chemik a imunológ Paul Ehrlich, ktorý koncom 19. storočia objavil zlúčeninu arzénu – salvarzán. Salvarzán sa skoro polstoročie používal na liečenie syfilisu. Po objavení antibiotík bol nahradený penicilínom.
Súčasnosť.
Pod pojmom chemoterapia sa označuje akákoľvek liečebná terapia založená na užívaní chemického lieku pacientom. Z praktického hľadiska sa pod pojmom chemoterapia myslí protinádorová terapia, t. j. liečba onkologického ochorenia klasickými cytostatikami. V takomto prípade chemoterapia sa môže aplikovať ako primárna liečba, alebo pred, po alebo súčasne s rádioterapiou či chirurgiou.

</doc>
<doc id="629080" url="https://sk.wikipedia.org/wiki?curid=629080" title="Leslie Mann">
Leslie Mann



</doc>
<doc id="629084" url="https://sk.wikipedia.org/wiki?curid=629084" title="Tesla Motors">
Tesla Motors



</doc>
<doc id="629085" url="https://sk.wikipedia.org/wiki?curid=629085" title="Katy Talan">
Katy Talan

Katarína Talánová (* 25. máj 1991, Ilava, Slovensko) je slovenská speváčka, textárka, producentka a modelka.
Život.
Narodila sa v Ilave a vyrastala v Dubnici nad Váhom. Dcéra Ladislava Talána, podnikatela s firmou so strechami na Slovensku a Andrei Talánovej, zdravotnej opatrovateľke v Rakúsku. Má staršiu sestru Luciu a nevlastného brata Ladislava, tanečníka s ktorým spolupracuje. Rodičia sa rozviedli keď mala Katy 2 roky. Chodila na základnú športovú školu Pavla Demitru v Dubnici nad Váhom.
V detstve ako 8 ročná sa zúčastnila prvej speváckej súťaže počas rodinnej dovolenky v Taliansku, ktorú aj vyhrala. Motivovaná úspechom a prirodzenou sebadôverou sa zapojila do niekoľkých speváckych a tanečných súťaží. Popri speve sa venovala aj tancovaniu. Chodila 5 rokov na tanečnú školu.
V roku 2006 ako 15 ročná sa zúčastnila tretej série speváckej súťaže Slovensko hľadá Superstar kde sa prebojovala do semifinále 11 najlepších speváčok.
V roku 2009 ako 19 ročná odišla spievať na španielsky ostrov Tenerife. Mala svoju show kde ju sprevádzali ruská tanečníčka a kubánsky tanečník. Ich vystúpenia boli odvysielané aj v kanárskej TV. Taktiež spievala v úspešných kluboch a cestovala po ostrovoch. Na Kanárskych ostrovoch zostala 2 roky.
Katy navštevuje hudobnú akadémiu spevu v Bratislave
Hudobná kariéra.
V roku 2014 finalistka X Factoru kde ju porota spojila do dievčenskej skupiny s názvom Joy$. Dostali sa až do úplného finále. Boli veľmi úspešné ale v roku 2015 sa skupina Joy$ rozpadla a Katy pokračovala v sólo kariére. 
V roku 2015 odišla do USA na slnečné Miami kde natočila videoklip a vydala svoju prvú skladbu Shining Star. 
V roku 2016 si išla vyskúšať modeling do Indie kde si opäť hudba našla Katy a nahrala s Indickým producentom skladbu Dream World ku ktorej natočila aj videoklip. Katy svojou krásou okúzlila riaditeľa Slovenskej Miss Jozefa Oklamčáka a ten ju poslal do Kórey na svetovú súťaž modeliek Miss Model Of The World 2016 a Miss Global Beauty Queen 2016 kde vyhrala aj zlato za spev. V roku 2016 Katy bola Kalifornii na súťaži talentov celého sveta WCOPA kde  reprezentovala Slovenskú republiku a vyhrala striebro.
V roku 2018 sa stala víťazkou súťaže Queen &amp; Beauty Universe 2018. Zo súťaže Queen &amp; Beauty Universe bola Katy delegovaná opäť reprezentovať Slovensko vo svete a odletela na celosvetovú súťaž Queen Beauty Universe na Miami kde sa dostala do top 10. 
Katy na Slovensku spolupracuje a je tvárou rôznych kampaní napr. Royal Look, Svadobný salón Mirabella, Alcatraz Burger, Fitfabrik, Kovová Slamka, módna návrhárka Gabriella Giotto

</doc>
<doc id="629086" url="https://sk.wikipedia.org/wiki?curid=629086" title="Zoznam ulíc v Banskej Štiavnici">
Zoznam ulíc v Banskej Štiavnici



</doc>
<doc id="629087" url="https://sk.wikipedia.org/wiki?curid=629087" title="Zoznam námestí v Banskej Štiavnici">
Zoznam námestí v Banskej Štiavnici



</doc>
<doc id="629088" url="https://sk.wikipedia.org/wiki?curid=629088" title="HD 9298">
HD 9298

HD 9298 je hviezda v súhvezdí Trojuholník. Jej zdanlivá hviezdna veľkosť je 6,39. Nachádza sa na hranici súhvezdia so súhvezdím Androméda. Hviezda je od centra galaxie vzdialená 24 638,38 ly.
HD 9298 patrí medzi ortuťovo-mangánové hviezdy.

</doc>
<doc id="629089" url="https://sk.wikipedia.org/wiki?curid=629089" title="Zelení mužíkovia (kríza na Ukrajine)">
Zelení mužíkovia (kríza na Ukrajine)

Zelení mužíkovia alebo zelení mužíci (, ) je výraz označujúci neoznačených príslušníkov Ozbrojených síl Ruskej federácie, ktorí sa počas krízy na Ukrajine v roku 2014 podieľali na anexii Krymu. Termín bol prvýkrát použitý pred anexiou Krymu Ruskou federáciou, keď títo vojaci obsadili a blokovali medzinárodné letisko Simferopol, väčšinu vojenských základní na Kryme a parlament v Simferopole. Známi sa stali aj pod označením zdvorilí ľudia (), pretože sa správali pokojne a veľmi nezasahovali do každodenných aktivít obyvateľov.
Zbrane a vybavenie.
V marci 2014 vydal fínsky časopis Suomen Sotilas ("Fínky vojak") analýzu zbraní a vybavenia na snímkach „zelených mužíkov“.
Článok poukazuje na viacero druhov zbraní a vybavenia, ktoré sa vydáva len ozbrojeným silám v Ruskej federácii:
Článok ďalej konštatuje, že s veľmi vysokou pravdepodobnosťou „ide o jednotky Specnaz zo 45. samostatného prieskumného pluku VDV so sídlom v Kubinke (Moskovská oblasť)“.
Iné médiá uverejnili fotografiu neoznačeného ruského vojaka ozbrojeného VSS Vintorezom, ako dôkaz nasadenia ruských špeciálnych jednotiek.
Oficiálna ruská reakcia.
Spočiatku prezident Ruska Vladimír Putin uviedol, že zelení mužíkovia nie sú súčasťou ruských ozbrojených síl, ale skupiny miestnych milícií, ktoré sa zmocnili zbraní ukrajinskej armády. Generál Philip Breedlove, vrchný veliteľ spojeneckých síl v Európe a najvyšší veliteľ NATO, povedal, že títo „zelení mužíkovia“ boli v skutočnosti ruské jednotky.
V marci 2014 Putin naďalej tvrdil, že neexistoval žiaden vopred naplánovaný zásah, ale že „ťažko ozbrojené a úzko koordinované skupiny, ktoré na začiatku vpádu obsadili letiská a prístavy Krymu - boli len spontánne „skupiny sebaobrany“, ktoré možno získali uniformy podobné tým ruským z miestnych [vojenských] obchodov“. Podľa ukrajinského Združenia vlastníkov zbraní ukrajinské právo okrem poľovníctva nepovoľuje predaj alebo nosenie strelných zbraní.
Dňa 17. apríla prezident Putin verejne prvýkrát pripustil, že sa ruské špeciálne jednotky podieľali na udalostiach na Kryme s cieľom chrániť miestnych obyvateľov a vytvárať podmienky pre referendum. Neskôr priznal, že ruské ozbrojené sily počas udalostí zablokovali ukrajinské ozbrojené sily na Kryme.
V odpovedi na otázku prítomnosti ruských vojsk na Kryme ruský minister obrany Sergej Šojgu povedal: „Pokiaľ ide o vyhlásenia o používaní ruských špeciálnych jednotiek v ukrajinských udalostiach, môžem povedať iba jednu vec - je ťažké hľadať čiernu mačku v tmavej miestnosti, najmä ak tam nie je“ a dodal tajomne, že hľadanie mačky by bolo „hlúpe“, ak je tá mačka „múdra, statočná a "zdvorilá"“.
V apríli 2015 ruský admirál vo výslužbe Igor Kasatonov uviedol, že „zelení mužíkovia“ boli členmi ruských špeciálnych jednotiek Specnaz. Podľa jeho informácií nasadenie ruských vojsk na Kryme zahŕňalo šesť pristátí vrtuľníkov a tri vylodenia Iliušin Il-76 s 500 ľuďmi.
Opätovné objavenie v Donbase.
Počas vojny v Donbase spravodajca agentúry Reuters hlásil 26. augusta 2014 z dedinky Kolosky v Doneckej oblasti, že desiatky ťažko ozbrojených cudzincov s ruským prízvukom sa objavili cez víkend a zablokovali cestu (asi 10 kilometrov od ruskej hranice). Muži mali biele pásy na ramenách, rovnakú identifikačnú značku, ako desať mužov zajatých ukrajinskými jednotkami niekoľko kilometrov odtiaľ a ktorí vo videu uverejnenom v utorok 26. augusta 2014 uviedli, že sú to ruskí výsadkári. Správa BBC hovorila o neoznačených ruských silách v Donbase ako o „Armáde duchov“.
Dňa 13. januára 2015 ukrajinské médium "censor.net" hlásilo ruské špeciálne jednotky v Luhansku spolu so záznamom ôsmich neoznačených vojakov v zelených uniformách, ktoré hliadkujú na ulici. Niekoľkí z nich boli ozbrojení útočnou puškou AS Val, ktorú používajú výhradne ruské ozbrojené sily.
Dňa 17. decembra 2015 ruský prezident Putin potvrdil, hoci bez väčších podrobností, prítomnosť ruských ľudí na Ukrajine, ktorí sa venovali určitým úlohám, vrátane vojenskej oblasti, a dodal, že to neznamená prítomnosť ruskej armády (aj keď iné vojenské sily, napríklad mariňáci, vylúčil) na Ukrajine.
Do konca roka 2017 pozorovateľská misia OBSE napočítala len na dvoch hraničných priechodoch, ktoré im umožnil sledovať, približne 30 000 ľudí vojenského personálu, ktorí prešli z Ruska do Donbassu.

</doc>
<doc id="629090" url="https://sk.wikipedia.org/wiki?curid=629090" title="P6">
P6

P6 môže byť:

</doc>
<doc id="629091" url="https://sk.wikipedia.org/wiki?curid=629091" title="KL">
KL

KL alebo kl môže byť:

</doc>
<doc id="629092" url="https://sk.wikipedia.org/wiki?curid=629092" title="ZZ">
ZZ

ZZ alebo zz môže byť:

</doc>
<doc id="629093" url="https://sk.wikipedia.org/wiki?curid=629093" title="Rafléziovité">
Rafléziovité

Rafléziovité "(Rafflesiaceae)" je čeľaď vyšších dvojklíčnolistových rastlín z radu malpígiotvaré "(Malpighiales)". Sú to parazitické nezelené byliny, rozšírené v Ázii. Raflézia Arnoldova je známa najväčším kvetom v rastlinnej ríši.
Opis.
Zástupcovia čeľade rafléziovité sú bezlisté a bezkorenné byliny, parazitujúce na koreňoch a kmeňoch lián rodu "Tetrastigma" z čeľade viničovité. Rastliny sú dvojdomé (raflézia a "Sapria") alebo aj jednodomé (rod "Rhizanthes" má samčie, samičie i obojpohlavné kvety). Korene sú premenené vo vlákna prenikajúce do cievnych zväzkov hostiteľskej rastliny a pripomínajúce podhubie. Listy úplne chýbajú alebo sú prítomné len ako listene na báze kvetu. Kvety sú veľké, dužinaté, vyvíjajú sa jednotlivo priamo z kmeňa alebo koreňov hostiteľskej liany. Okvetie je zložené z 5 (raflézia), 10 "(Sapria)" alebo až 16 "(Rhizanthes)" plátkov, na báze zrastajúcich sa v rúrku. Cípy okvetia rodu "Rhizanthes" majú dlhé prívesky. Rody "Sapria" a raflézia majú v strednej časti kvetu vyvinutú manžeta a v jej strede je otvor nazývaný diafragma. V spodnej časti vnútra kvetu sú u týchto rodov vyvinuté zvláštne, často vetvené alebo kyjovité chlpy, ktoré majú funkciu nektárii , z ktorých sa šíri zápach lákajúci opeľovače. Tyčinky u rodu raflézia vyrastajú v počte 5 a viac v spodnej časti okvetia, nachádzajúceho sa v strede kvetu. Rod "Rhizanthes" tvorí množstvo tyčiniek kruh okolo spodného okraja šupku v strednej časti kvetu. Semenník je spodný, zrastený so 4 až 8 plodolistov s mnohými vajíčkami. Rod "Rhizanthes" má jedinú komôrku, rod raflézia sa tvorí množstvo druhotných komôrok so sieťovitou štruktúrou. Čnelka je kožovitá a na vrchole rozšírená v „terč“. Plodom je nepukavá alebo nepravidelne pukajúca bobuľa.
Rozšírenie.
Čeľaď zahŕňa 20 druhov v 3 rodoch. Je rozšírená v Ázii od južnej Číny po indonézske ostrovy. Najväčším rodom je raflézia (16 druhov).
Ekologické interakcia.
Kvety rafléziovitých sú opeľované muchami, ktoré sú lákané zápachom kvetov k nakladeniu vajíčok. Plody raflézie jedia veverice rodu "Callosciurus" a stromové tany z rodu "Tupaia", ktorí pravdepodobne tiež šíria semená. Spôsob šírenia semien u ostatných dvoch rodov nie je známy.
Taxonómia.
V minulosti bola čeľaď rafléziovité často zaraďovaná do blízkosti čeľade vlkovcovité "(Aristolochiaceae)".
Čeľaď v skoršom poňatí zahŕňala celkovo 9 rodov parazitických rastlín. V priebehu aktualizácií systému APG bola väčšina týchto rodov preradená do 3 iných čeľadí a dokonca aj do iných poriadkov: rody ozorina "(Cytinus)" a "Bdallophytum" do čeľade ozorinovité "(Cytinaceae)", v rade slezotvaré "(Malvales)", rod "Mitrastema" do čeľade mitričkovité "(Mitrastemonaceae)", v rade vresovcotvaré "(Ericales)" a rody "Apodanthes", "Berlinianche" a "Pilostyles" do čeľade podkôrovníkovité "(Apodanthaceae)", zatiaľ nejasného taxonomického zaradenia.
Podľa kladogramov APG je sesterskou skupinou čeľade "Rafflesiaceae" čeľaď prýštecovité "(Euphorbiaceae)".
Význam.
Kvety raflézií sú známe ako najväčšie kvety v rastlinnej ríši. U raflézie Arnoldovej "(Rafflesia arnoldii)" môžu mať v priemere až 1 meter a vážiť až 7 kg.

</doc>
<doc id="629094" url="https://sk.wikipedia.org/wiki?curid=629094" title="RIMM">
RIMM

RIMM alebo Rimm môže byť:

</doc>
<doc id="629095" url="https://sk.wikipedia.org/wiki?curid=629095" title="D21">
D21

D21 môže byť: 

</doc>
<doc id="629096" url="https://sk.wikipedia.org/wiki?curid=629096" title="R13">
R13

R13 alebo R-13 môže byť: 

</doc>
<doc id="629100" url="https://sk.wikipedia.org/wiki?curid=629100" title="Čistý film">
Čistý film

Čistý film (absolútny film, abstraktný film, nevhodne/nesprávne experimentálny film) je rod filmu a filmové dielo, v ktorom dominuje snaha o čistú filmovosť, oslobodenú od vplyvu literatúry, divadla a od vecného obsahu. Filmové dielo ju dosahuje najmä prostredníctvom pohybovej hry rôznych hmôt, materiálov, línií, kresieb, svetiel, tieňov a vo farebnom filme aj farieb, ktoré na diváka pôsobia rytmom pohybov, zmenou tvarou a proporcií a vo zvukovom filme aj sprievodnou zvukovou (spravidla hudobnou) zložkou.
Vznikol v 20. rokoch 20. storočia pod vplyvom abstraktného výtvarného umenia a hudobnosti. Za prvého predstaviteľa čistého filmu je považovaný švédsky výtvarník Viking Eggeling. V 20. rokoch čistý film rozvíjali výtvarní umelci experimentujúci s filmovou tvorbou, najmä Hans Richter, Walter Ruttmann, Fernand Léger, Germaine Dulacová a Man Ray. S nástupom zvukového filmu sa tvorcovia čistého filmu pokúšali spojiť obrazové efekty so zvukovou zložkou, vytvárať pôsobivé „vizuálne symfónie“. Ďalší rozvoj nastal v 60. rokoch pod vplyvom op-artu a iných foriem abstraktného prejavu, prejavujúce sa najmä v snahách filmom ilustrovať hudbu. Hoci tvorba čistého filmu pokračuje naďalej, tento rod filmu nedosiahol väčší význam.

</doc>
<doc id="629101" url="https://sk.wikipedia.org/wiki?curid=629101" title="Abstraktný film">
Abstraktný film



</doc>
<doc id="629102" url="https://sk.wikipedia.org/wiki?curid=629102" title="Absolútny film">
Absolútny film



</doc>
<doc id="629103" url="https://sk.wikipedia.org/wiki?curid=629103" title="ULIB">
ULIB



</doc>
<doc id="629105" url="https://sk.wikipedia.org/wiki?curid=629105" title="Sídlisko Juh (Pezinok)">
Sídlisko Juh (Pezinok)

Sídlisko Juh je druhé najväčšie sídlisko mesta Pezinok. Nachádza sa v južnej časti mesta v blízkosti sídliska Starý dvor, ktoré sa nachádza severozápadne a lokality Sahara, ktorá sa nachádza západne od sídliska.
Na Bystrickej ulici sa nachádza materská škola a obchodný dom Kocka. Ďalej sa na tomto sídlisku nachádza opatrovateľské centrum pre dôchodcov, spojená škola, krytá plaváreň, Športová hala SOŠ a bývalá stredná odborná škola (predtým stredné odborné učilište), v ktorej sa do roku 2025 nachádzala Cirkevná základná škola Narnia, na Komenského ulici.
História.
Sídlisko začalo písať svoju históriu v sedemdesiatych rokoch. Príprava sídliska Juh pre sústredenú podnikovú výstavbu bola jednou z hlavných úloh volebneho programu päťročnice 1971 – 1975. Podrobný územný plán novej dominantnej štvrti Pezinka bol vypracovaný už v roku 1972 a podľa neho malo byť postavených 485 bytových jednotiek, obchody, služby, reštaurácia, trafostanica, vymenníková stanica, jedenásť ihrísk pre deti a materská škola pre 90 detí. Prvé bytovky postavili v tejto časti Pezinka koncom roka 1974 Pozemné stavby Trnava, závod Pezinok.

</doc>
<doc id="629112" url="https://sk.wikipedia.org/wiki?curid=629112" title="Štátny znak Spojeného kráľovstva">
Štátny znak Spojeného kráľovstva

Štátny znak Spojeného kráľovstva ("The Royal Coat of Arms of the United Kingdom") je oficiálny znak britského monarchu - v súčasnosti Karola III., ktorá je zároveň hlavným predstaviteľom krajiny. Znak s rôznymi obmenami je používaný aj vládou Spojeného kráľovstva a členmi kráľovskej rodiny. Tento znak vychádza z historickej tradície a nadväzuje na znaky používané anglickými kráľmi už v stredoveku a to ešte v dobe, keď Anglicko, Škótsko, Wales a Severné Írsko neboli zjednotené v jednom štátnom útvare. Štátny znak má dve verzie, jeden na používanie v Anglicku, Walese, Severnom Írsku a druhý na používanie v Škótsku.
Opis štátneho znaku.
Štátny znak používaný v Anglicku, Walese a Severnom Írsku.
Štátny znak je štvrtený štít – v prvom a štrvtom poli je obsiahnutý znak Anglicka – tri zlaté káračajúce levy (presnejšie leopardy) na červenom poli, v druhom poli je umiestnený znak Škótska – červený lev v skoku na zlatom, červenou orámovanom poli, na treťom poli je znak Severného Írska - zlatá harfa na modrom poli. Znak Walesu nie je v štátnom znaku obsiahnutý nakoľko sa Wales z právneho hľadiska považuje len za kniežatstvo v rámci Anglicka, nie za samostatné kráľovstvo. Na štíte je prilba s kráľovskou korunou Anglicka, zlaté a hermelínové prikrývadlá. Štít je obtočený modrým podväzkom so zlatým heslom Podväzkového rádu: ""HONI SOIT QUI MAL Y PENSE", čo znamená: Hanba tomu, kto v zlom to myslí. Celý znak drží z (herladicky) pravej strany zlatý korunovaný lev hľadiaci k pozorovateľovi a z ľavej strany bájny jednorožec. Menší zlatý korunovaný lev hľadiaci k pozorovateľovi stojí tiež na korune. Obaja štítonosi sú posadení na heraldickej stuhe s nápisom vo francúzštine, ktorý znie "DIEU ET MON DROIT" - Boh a moje právo.
Štátny znak používaný v Škótsku.
Štátny znak používaný v Škótsku je taktiež štvrtný štít – v prvom a štvrtom poli je umiestnený znak Škótska, v druhom poli je znak Anglicka a v treťom poli je obsiahnutý znak Severného Írska. Štítonosi, lev a jednorožec, sú v opačnom poradí ako na znaku používanom v Anglicku, Walese a Severnom Írsku a obaja sú korunovaní. Jednorožec drží vlajku Škótska a lev vlajku Anglicka. Na štíte je prilba s kráľovskou korunou Škótska. Červený korunovaný lev hľadiaci k pozorovateľovi sedí na korune a drží meč a žezlo. Nad týmto levom sa vynie nápis "IN DEFENS", toto motto je škótskou heralidckou tradíciou. Je to skrátené heslo "In My Defens God Me Defend", ktoré v preklade znamená: "V mojej obrane Boh ma ochraňuj". Okolo štítu je namiesto modrého podväzku obtočený škótsky Rad bodliaka. Na modrej heralidckej stuhe je heslo Radu bodliaka v latinčine: "NEMO ME IMPUNE LACESSITI"" – Nikto ma nebude dráždiť beztrestne.

</doc>
<doc id="629113" url="https://sk.wikipedia.org/wiki?curid=629113" title="Sídlisko Sever (Pezinok)">
Sídlisko Sever (Pezinok)

Sídlisko Sever je najväčšie sídlisko mesta Pezinok. Nachádza sa v severnej časti mesta pri lokalite Rozálka a historickej mestskej časti Cajla. Od centra mesta je vzdialené dva kilometre.
Sídlisko stojí na mieste historickej lokality "Rosalien" () z 18. storočia. Prvá etapa výstavby pôvodného sídliska Sever prebiehala v 80. rokoch 20. storočia, kedy boli vybudované vojenské bytové domy, a v 90. rokoch 20. storočia boli dobudované ďalšie (panelové) bytové domy. Podľa údajov z roku 1999 sa rozprestieralo na ploche 5,5 hektára a nachádzalo sa tu 1756 bytov, v ktorých žilo 5600 obyvateľov.
V roku 2007 vznikla ulica Dona Sandtnera, kde sa od roku 2008 budoval obytný súbor Sever II. Na jeseň 2019 sa začalo s výstavbou obytnej zóny Sever III – Rozália s novou ulicou Sasinkova a od októbra 2020 do roku 2023 prebiehala na ulici Dona Sandtnera výstavba bytových domov Severky.
Vybavenosť.
Pre obyvateľov sídliska sú k dispozícii dve predajne potravín, predajňa čerstvých pekárskych výrobkov Bageta, pizzeria Obel-liks, dve krčmy, predajňa s novinami a tabakovými výrobkami. Je tu tiež pošta, lekáreň Sever a letné kúpalisko. Špecializované predajne sú sústredené v lukratívnejších miestach, v centre mesta, kde sa pohybuje najviac ľudí a viac sa nakupuje.

</doc>
<doc id="629114" url="https://sk.wikipedia.org/wiki?curid=629114" title="Drozofila obyčajná">
Drozofila obyčajná

Drozofila obyčajná alebo aj vínna a ovocná muška ("Drosophila melanogaster") je druh muchy z čeľade drozofilovité. S ľuďmi zdieľa až 60% DNA. Za výskum s drozofilou (hlavne "Drosophila melanogaster", ale aj s inými druhmi) bolo do roku 2018 udelených osem Nobelových cien.
Bola prvým živočíchom vo vesmíre. 20. februára 1947 Američania vypustili raketu V2 z White Sands Missile Range. Drozofila bola použitá na skúmanie pôsobenia žiarenia vo veľkých výškach.
Rozšírenie.
Pôvodom je z tropickej západnej Afriky (iný zdroj uvádza centrálnu Afriku). Je ľudský komenzál, čo je dôvod jej rozšírenia po celom svete. Vyvinuli sa približne pred 3,4 miliónmi rokov.
Opis.
Má žltohnedú farbu a červené oči (môžu mať hnedé oči alebo aj žiadne). Bruško má čierne priečne pruhy. U tohto druhu je prítomný sexuálny dimorfizmus, samica je veľká 2,5 mm, samec je menší a má tmavšie bruško. 
Muška kladie vajíčka hlavne do hnijúceho ovocia, vína, piva, octu a ďalších kvasiacich látok. Žijú aj v rozkladajúcich sa hubách, kaktusoch aj zdochlinách. Niekedy sú zodpovedné aj za prenos hubových ochorení na rastliny. Väčšinou netrpia chorobami, v laboratóriu však môžu mať problémy s roztočmi, hubami alebo baktériami.
Vývoj.
Je to holometabolný hmyz. Vývoj je ovplyvnený teplotou - pri 18 °C 19 dní, pri 29 °C 9 dní od vajíčka po dospelého. Dospelé jedince žijú v priemere 45 dní, maximálne 80 dní. Môžu sa páriť 10 hodín po premene na imágo. Samica dokáže za život naklásť až 2 000 vajíčok. Larvy po vyliahnutí požierajú kvasnice a baktérie. Má tri larválne štádiá do kukly. Po zakuklení sa dospelý jedinec objaví za cca 4 dni.
Samice výrazne preferujú rozmnožovanie so svojimi bratmi. Navyše, samice sa nevyhýbajú páreniu so svojimi otcami a samce sa nevyhýbaju páreniu so svojimi sestrami, čo podporuje príbuzenské rozmnožovanie.
Výskum.
Už viac ako storočie slúži drozofila obyčajná ako modelový organizmus vo viacerých výskumoch, hlavne v molekulárnej a evolučnej biológii, genetike, neurovede. Je malá s krátkym a lacným životným cyklom, má iba štyri páry chromozómov a kladie veľa vajíčok, preto je veľmi vhodná na výskum. Jej genóm je ľahko manipulovateľný pomocou rôznych genetických techník.
S výskumom ako prvý začal pravdepodobne T. H. Morgan, keď v roku 1910 vznikol pri výskume dedičnosti prvý mutant s bielymi očami. Jeho študent Alfred Sturtevant v roku 1913 vytvoril prvú genetickú mapu, kde demonštroval lineárne radenie génov. Morgan preukázal, že genetická informácia sa prenáša pomocou chromozómov, za čo získal v roku 1933 Nobelovu cenu. Hermann Joseph Muller (tiež Morganov študent) v roku 1927 experimentoval s vplyvom röntgenového žiarenia na dedičnosť. Zistil, že u múch, ktoré boli tomuto žiareniu vystavené sa zvýšilo množstvo mutácii. Neskôr v roku 1946 za svoj výskum získal Nobelovu cenu. George Wells Beadle a Edward Lawrie Tatum 1958 dostali Nobelovu cenu za výskum génov. Max Delbrück, Alfred D. Hershey a Salvador E. Luria použili drozofilu na výskum v oblasti mechanizmov replikácie a genetiky vírusov, čo im prinieslo Nobelovu cenu. V roku 1995 bola udelená ďalšia Nobelova cena, Edward B. Lewis, Christiane Nüssleinová-Volhardová a Eric F. Wieschaus ju získali za svoj objav týkajúci sa genetického ovládania skorého embryonálneho vývoja drozofily. a na svoj výskum použili práve drozofilu obyčajnú. V roku 2000 bol jej kompletný genóm sekvenovaný.

</doc>
<doc id="629115" url="https://sk.wikipedia.org/wiki?curid=629115" title="Drosophila melanogaster">
Drosophila melanogaster



</doc>
<doc id="629119" url="https://sk.wikipedia.org/wiki?curid=629119" title="XX Trianguli">
XX Trianguli

XX Trianguli je premenná hviezda typu RS Canum Venaticorum v súhvezdí Trojuholník. Nacházda sa na kraji súhvezdia. Jej priemerná zdanlivá hviezdna veľkosť je 8,337 - 8,700. Jej vzdialenosť od centra Galaxie je 24 485,08 ly.

</doc>
<doc id="629120" url="https://sk.wikipedia.org/wiki?curid=629120" title="Znak Spojeného kráľovstva Veľkej Británie a Severného Írska">
Znak Spojeného kráľovstva Veľkej Británie a Severného Írska



</doc>
<doc id="629122" url="https://sk.wikipedia.org/wiki?curid=629122" title="Za hradbami">
Za hradbami

Za hradbami je ulica a sídlisko neďaleko historického centra mesta Pezinok.
Je pomenovaná podľa svojej polohy „za hradbami“, čiže historickým mestským opevnením. Za hradbami sa v minulosti spolu so sídliskom 1. mája nazývalo sídlisko Stred II.
V roku 2021 bolo zrekonštruované detské ihrisko s bývalým hokejbalovým ihriskom v Aktívnom parku Za hradbami.
Na čísle 1 sa nachádza materská škola založená 1. septembra 1976.

</doc>
<doc id="629126" url="https://sk.wikipedia.org/wiki?curid=629126" title="Alfa Canis Minoris">
Alfa Canis Minoris



</doc>
<doc id="629127" url="https://sk.wikipedia.org/wiki?curid=629127" title="Krymské referendum (2014)">
Krymské referendum (2014)

Krymskej referendum v roku 2014 bolo referendum vyhlásené krymským parlamentom, v ktorom sa obyvatelia ukrajinskej Autonómnej republiky Krym a mesta s osobitným postavením Sevastopoľ 16. marca 2014 vyslovili za pričlenenie Krymu k Ruskej federácii. Pre pripojenie k Rusku hlasovalo viac ako 96% zúčastnených voličov pri volebnej účasti 83%. Vyhlásenie referenda, ku ktorému došlo v priebehu krymskej krízy na polostrove už obsadenom ruskými a proruskými ozbrojencami, bolo v rozpore s ukrajinskou ústavou a ukrajinská vláda Arsenija Jaceňuka referendum označila za nelegitímne. Jeho výsledky neuznali ani Spojené štáty a Európska únia, naopak Rusko označilo jeho priebeh a výsledky za vyjadrenie skutočnej vôle obyvateľov Krymu.
Dôsledkom hlasovania o samostatnosti Krymu a odtrhnutia sa od Ukrajiny boli ďalšie kroky vedúce k pripojeniu Krymu k Rusku a na druhej strane vyhlásenia európskych a amerických sankcií voči Rusku a relevantným krymským činovníkom.
Referendum.
Vyhlásenie referenda.
Krymský parlament pôvodne ohlásil vo štvrtok 27. februára na plánovanej schôdzi, že sa 25. mája 2014, teda súčasne s ukrajinskými prezidentskými voľbami, bude konať referendum o posilnení autonómie polostrova. Za tento návrh hlasovalo 61 zo 64 poslancov v čase, keď bola budova parlamentu už obsadená skupinou neoznačených ozbrojencov, ktorá budovu parlamentu strážila. Dňa 1. marca 2014 oznámila krymská vláda, že toto referendum bude vykonané už 30. marca, čo nový predseda vlády Sergej Aksjonov zdôvodnil jeho naliehavosťou. Vo štvrtok 6. marca, teda v deň, kedy bol Krym už úplne obsadený ruskou armádou a proruskými ozbrojencami, krymský parlament odhlasoval žiadosť o okamžité pripojenie Krymu k Ruskej federácii a posunutie referenda, ktoré malo pripojenie už len potvrdiť, na 16. marca 2014.
Formulácia otázok v referende.
Hlasovacie lístky boli distribuované v ruštine, ukrajinčine a krymskej tatárčine. Obyvatelia Krymu počas referenda vyberali medzi dvoma možnosťami:
1) „"Ste za znovuzjednotenie Krymu s Ruskom s právom subjektu Ruskej federácie?"“
2) „"Ste za obnovenie platnosti ústavy z roku 1992 a za status Krymu ako súčasti Ukrajiny?"“
Podľa niektorých komentátorov spochybňujúcich legitimitu referenda dávalo znenie druhej otázky krymskému parlamentu možnosť rozhodnúť o odtrhnutí Krymu od Ukrajiny. Prvotná verzia ústavy z 5. mája 1992 totiž obsahovala vyhlásenie nezávislého Krymu. O tejto verzii malo následne v auguste 1992 prebehnúť referendum, ktoré však neprebehlo. Nasledujúci deň, 6. mája 1992, však krymský parlament pridal k ústave položku, že Krym "je súčasťou Ukrajiny". Keďže v texte otázky boli explicitne uvedené slová „Krym ako súčasť Ukrajiny“, je zrejmé, že druhá otázka sa vzťahuje k novšej upravenej verzii ústavy z roku 1992.
Pozorovatelia.
Podľa ruským štátom vlastnenej televízie Russia-24 sa referenda zúčastnili zahraniční pozorovatelia z 21 štátov, medzi inými Charalampos Angourakis (grécky europoslanec, člen Komunistickej strany Grécka), Johan Backman (fínsky proruský komentátor), Mateusz Piskorski (poľský propagátor panslavizmu, člen ľavicovej agrárnej strany Sebaobrana), Nenad Popovič (podpredseda Národného zhromaždenia Srbska, viceprezident konzervatívnej Demokratickej strany Srbska) a Taťjana Ždanokovová (poslankyňa Európskeho parlamentu za skupinu Zelení - Európska slobodná aliancia), Luc Michel (Belgičan, člen nacionalistického hnutia PCN), Alexander Simov (Bulhar), Srđ Trifković (Srbo-Američan, dopisovateľ pre americký konzervatívny magazín Chronicles a bývalý poradca srbského prezidenta Vojislava Koštunicu) a Béla Kovács (maďarský europoslanec, člen pravicovej strany Jobbik). Podľa Hlasu Ruska označil Béla Kovács referendum za legitímne, podporu zožalo aj od Johana Backmana, Nenada Popoviča a Charalamposa Angourakisa.
Výsledky referenda.
Šéf krymskej volebnej komisie Michail Malyšev ohlásil, že 96,8 percent hlasujúcich (1 233 002 ľudí) sa vyslovilo za pripojenie k Rusku, 2,5 percent (31 997 ľudí) za zachovanie autonómneho štatútu v rámci Ukrajiny. 0,7 percent hlasov bolo neplatných, volebná účasť bola 83,1 percent obyvateľov Krymu s volebným právom. V Sevastopole sa hlasovalo oddelene o pripojení priamo k Ruskej federácii, ktoré podľa údajov krymskej volebnej komisie podporilo 95,6 percent voličov, účasť bola 89,5 percent.
Referendum však údajne bojkotovali Ukrajinci aj Krymskí Tatári. Ukrajinský ruskojazyčný denník Ukrajinskaja Pravda tvrdil, že keby súhlasili počty hlasujúcich, muselo by podľa štatistických údajov sevastopolských úradov v referende hlasovať 123% všetkých obyvateľov Sevastopoľu. Tento postreh urobil bloger teh-nomad, ktorý neskôr spresnil, že išlo iba o chybu v číslach tlačovej agentúry Interfax. Podľa vyjadrenia Rady pre ľudské práva pri úrade prezidenta Vladimira Putina však pre pripojenie Krymu k Ruskej federácii hlasovalo len 50 až 60% voličov s účasťou 30 až 50%. Bývalý ekonomický poradca ruskej vlády Andrej Illarionov, ktorý teraz pôsobí v "Cato Institute" vo Washingtone, uviedol svoj odhad, že pripojenie Krymu k Rusku si prialo len asi 34% voličov. GfK, nemecká spoločnosť vykonávajúca prieskumy verejnej mienky a štvrtá najväčšia organizácia pre výskum trhu na svete, uskutočnila prieskum v krymskom regióne. Podľa tohto prieskumu naopak 82% ľudí na Kryme „plne podporuje“ odtrhnutie Krymu od Ukrajiny a pripojenie do Ruskej federácie, 11% „prevažne súhlasí“, zatiaľ čo len 7% s odtrhnutím „nesúhlasí“. Podľa prieskumu amerických univerzít z Colorada a Virgínie si 84% ľudí na Kryme myslí, že pripojenie do Ruska je „absolútne správne rozhodnutie“.
Následný vývoj.
Krymský parlament vyhlásil nezávislosť Krymského štátu na území celého Krymu vrátane Sevastopoľu, ktorý má osobitný štatút. Podľa tejto deklarácie prestali v tento moment platiť na Kryme ukrajinské zákony a prestalo sa uplatňovať rozhodnutie Najvyššej rady Ukrajiny a ďalších štátnych orgánov Ukrajiny, ktoré bolo prijaté po 21. februári 2014. Svojich zástupcov so žiadosťou o pripojenie k Ruskej federácii vyslal Krym i mesto Sevastopoľ, ktoré chce vyjednať výsledný status v rámci federácie.
Ruský prezident Putin bezprostredne potom uviedol, že sa 18. marca obráti na parlament, aby prijal ďalší subjekt do Ruskej federácie. Štátna duma oznámila, že pripojenie prerokuje urýchlene. Putin vzniesol ďalšie požiadavky na ukrajinský status. Navrhol vznik podpornej skupiny pre riešenie ukrajinskej krízy v zložení „prijateľnom pre všetky ukrajinské politické sily“, ktorá zaistí medzinárodné uznanie Krymu ako nezávislého štátu a bude pracovať na tom, aby Bezpečnostná rada OSN prijala rezolúciu, ktorá zakotví ukrajinskú neutralitu, teda aj to, že sa Ukrajina nestane členom vojenskej aliancie NATO. Ďalej sa zasadí o odovzdanie nelegálnych zbraní a o federalizáciu Ukrajiny podľa novo vytvorenej ústavy, ktorá zakotví ruštinu ako druhý oficiálny jazyk, a o vypísanie parlamentných a komunálnych volieb. Podľa navrhnutej rezolúcie by bolo štátne zriadenie, zvrchovanosť, územná celistvosť a neutrálny vojensko-politický štatút Ukrajiny garantovaný Ruskom, Európskou úniou a Spojenými štátmi, Rusko bude mať na Kryme svoje základne.
Krym je prepojený energeticky, vodohospodársky aj cez plynovú sieť s Ukrajinou, zatiaľ teda nie je jasné, ako bude fungovať.
Ukrajinský parlament vyhlásil po referende mobilizáciu 40 tisíc záložníkov a situáciu vyhlásil ako vojnovú. Predseda parlamentu Oleksandr Turčynov vyhlásil, že referendum bolo fraškou a že ho „nikdy neuzná ani Ukrajina, ani civilizovaný svet“. Ministerský predseda Arsenij Jaceňuk o referende povedal, že išlo o „cirkusové predstavenie, ktoré podporilo 21 tisíc ruských vojakov pokúšajúcich sa svojimi zbraňami referendu poskytnúť zákonnosť“.
Z prieskumu ukrajinskej pobočky nemeckej spoločnosti GfK, ktorá sa 16. až 22. januára 2015 telefonicky pýtala náhodne vybraných obyvateľov Krymu, vyplynulo, že 82% opýtaných podporuje ruskú anexii Krymu, 11% anexiu čiastočne podporuje a len 4% opýtaných s anexiou nesúhlasí.
Reakcia.
Reakcie zainteresovaných strán.
Ukrajinský parlament považuje referendum za nelegitímne na základe nálezu ústavného súdu, ktorý ho vyhlásil za protiústavné. Ukrajinský parlament následne po predchádzajúcich varovaniach 15. marca schválil 278 hlasmi zo 450 dočasné zrušenie krymského parlamentu, čo na prácu krymského parlamentu na Rusov obsadenom Kryme nemalo vplyv, pretože ten naopak neuznával legitimitu ukrajinského parlamentu.
Predstaviteľ krymských Tatárov Mustafa Džemilev vyzval k bojkotu referenda, ktorého výsledky nehodlajú Tatári uznať, a požiadal o zásah Severoatlantickú alianciu.
Medzinárodná reakcia.
V Bezpečnostnej rade OSN navrhli 15. marca Spojené štáty americké rezolúciu odsudzujúcu referendum na Kryme. Trinásť štátov hlasovalo za prijatie, Čínska ľudová republika sa zdržala a Ruská federácia bola ako jediná proti - avšak s právom veta, takže rezolúcia nebola prijatá. Podľa ruského ministerstva zahraničia nebol návrh zdôvodnený, nevšímal si vnútropolitickú krízu na Ukrajine a vychádzal zo súkromných záujmov Spojených štátov amerických.
Dňa 27. marca 2014 Valné zhromaždenie OSN schválilo nezáväznú rezolúciu potvrdzujúcu Ukrajinskú územnú celistvosť a označujúcu ruskú anexiu Krymu za nelegálnu. Hlasovanie skončilo s výsledkami 100 hlasov za, 11 hlasov proti (Arménsko, Bielorusko, Bolívia, Kuba, Nikaragua, Severná Kórea, Rusko, Sudán, Sýria, Venezuela a Zimbabwe), 58 členov sa zdržalo hlasovania a 24 nebolo prítomných.

</doc>
<doc id="629129" url="https://sk.wikipedia.org/wiki?curid=629129" title="HD 12545">
HD 12545



</doc>
<doc id="629131" url="https://sk.wikipedia.org/wiki?curid=629131" title="HAT-P-38">
HAT-P-38

HAT-P-38 je hviezda, pri ktorej bola objavená extrasolárna planéta.
Zdroj.
Universe Guide - HAT-P-38

</doc>
<doc id="629133" url="https://sk.wikipedia.org/wiki?curid=629133" title="Magnóliotvaré">
Magnóliotvaré

Magnóliotvaré "(Magnoliales)" je rad jednoklíčnolistových rastlín. 
Charakteristika.
Zástupcovia radu sú dreviny so striedavými listami so sperenou žilnatinou. Väčšinou sú to aromatické rastliny produkujúce silicu. Prevládajú aj kvety s vrchným semenníkom.
Systematika.
magnóliotvaré (Magnoliales):

</doc>
<doc id="629134" url="https://sk.wikipedia.org/wiki?curid=629134" title="O niektorých chybách Komunistickej strany Československa">
O niektorých chybách Komunistickej strany Československa

O niektorých chybách Komunistickej strany Československa () bola správa Oddelenia pre zahraničnú politiku Ústredného výboru Všezväzovej komunistickej strany (boľševikov) [ÚV VKS(b)] vypracovaná začiatkom roka 1948 a 5. apríla 1948 odoslaná tajomníkovi ÚV VKS(b) Michailovi Andrejevičovi Suslovovi, ktorá obsahovala analýzu politiky Komunistickej strany Československa (KSČ) z hľadiska odhaľovania chýb, omylov a údajných antimarxistických postojov.
Historické pozadie.
Predvojnoví komunistickí funkcionári, politicky „vychovaní“ Kominternou, tradične vnímali VKS(b) ako vedúcu silu komunistického hnutia a bez nátlaku ju prijímali ako riadiace centrum. V odboji počas druhej svetovej vojny ale došlo vnútri komunistických strán do istej miery k emancipácii, v dôsledku rozpustenia Komiterny, izolácie od moskovského centra a etablovania nových komunistických funkcionárov, pevnejšie spätých s domácim prostredím. Tento jav bol najpríznačnejší pre Komunistickú stranu Juhoslávie (KSJ), ktorá viedla domáci odboj, rýchlo získala hegemóniu v štáte a po vojne mala seriózne mocenské ambície na Balkáne. Avšak aj v ostatných stranách dochádzalo k prípadom, kedy boli prijímané rozhodnutia bez predchádzajúcich konzultácií s VKS(b).
Josif Vissarionovič Stalin považoval aktivizáciu zahraničnej politiky Spojených štátov v Európe, najmä prostredníctvom Marshallovho plánu, za snahu "„obrať Sovietsky zväz o plody víťazstva, izolovať ho a pripraviť o sféru vplyvu“". Keďže rovnako považoval vojenskú konfrontáciu so Západom len za otázku času, vyvodil za nevyhnutné podriadiť si komunistické strany vo svojej sfére vplyvu.
V septembri 1947 bola preto v Szklarskej Porębe na juhozápade Poľska ustanovené tzv. Informačné byro komunistických a robotníckych strán (rus. Информационное бюро коммунистических и рабочих партий "Informacionnoje byro kommunističeskich i rabočich partij", skrátene Informbyro), ktoré malo do budúcnosti zabrániť prípadom ako počiatočnú ochotu komunistických strán v tzv. ľudovodemokratických štátoch prijať Marshallov plán. Informbyro tvorilo deväť strán pod vedením VKS(b). Okrem strán tzv. ľudovodemokratických štátov do neho patrili tiež komunistické strany Francúzska a Talianska, ktoré mali slúžiť ako nástroj marenia sformovania západného bloku.
Začiatkom roka 1948, keď vrcholil spor s KSJ, nariadilo vedenie strany vypracovať správy o „ideovej čistote“ politiky komunistických strán v ČSR, Maďarsku a Poľsku. Otázka motivácie VKS(b) k vypracovaniu týchto správ je v historiografii sporné – niektorí ruskí historici usudzujú, že to, čo sa napokon prejavilo ako rozkol VKS(b) a KSJ bolo pôvodne súčasťou "„širšie zameraného plánu Moskvy urobiť celoplošné čistky vo vedeniach komunistických strán, vnútiť im svoj diktát s cieľom unifikácie ich politických línií.“" Podľa iných názorov mali byť pripravené správy poistkou pre prípad, keby sa vedenia dotyčných strán odmietli pripojiť k vystúpeniu proti KSJ. Pri oboch prípadoch bol ale konečný cieľ rovnaký – podriadiť si komunistické strany v ČSR, Maďarsku a Poľsku a podriadiť ich politiku záujmom VKS(b).
Obsah správy.
Správa pozostávala z piatich častí:
KSČ sa vytýkalo najmä spoliehanie sa na parlamentnú cestu k prevzatiu moci v Československu (ČSR) a "„podceňovanie neparlamentných foriem boja“", súčinnosť s „buržoáznym“ (tzn. nekomunistickým) politickým spektrom a prezidentom republiky Edvardom Benešom pri riešení nemeckej a maďarskej otázky a čo sa týka agrárnej politiky, tak najmä "„podcenenie triednych pomerov na dedine“".
Dôsledky.
Samotnú správu nemožno považovať za bezprostredného činiteľa zmeny politického vývoja v ČSR. Tým bola rezolúcia z 2. zasadnutia Informbyra z konca júna 1948, ktorou sa odsudzovala KSJ a ktorej teoretické postuláty o vyostrovaní triedneho boja“ boli ostatné strany nútené prijať. KSČ síce považovala parlamentarizmus za len prechodný jav a jej cieľom bolo získanie monopolu moci, avšak opustenie „špecifickej cesty k socializmu“ v ČSR malo za následok zvýšenie nátlaku a perzekúcie proskribovaných skupín. Najmasovejším javom na Slovensku, vzhľadom na prevažne agrárny charakter krajiny, bola násilná kolektivizácia poľnohospodárstva.

</doc>
<doc id="629136" url="https://sk.wikipedia.org/wiki?curid=629136" title="Krásnolist">
Krásnolist

Krásnolist "(Calophyllum)" je rod rastlín z čeľade krásnolistovité ("Calophyllaceae"). Sú to väčšinou stromy s priamym rovným kmeňom a tuhými, jednoduchými, ústretovými listami. Kvety sú najčastejšie biele alebo žltkasté, s mnohými tyčinkami. Plodom je bobuľa pripomínajúca kôstkovicu. Rod zahŕňa asi 190 druhov a je rozšírený najmä v tropickej Ázii, menej aj v iných častiach trópov. Niektoré druhy sú ťažené pre kvalitné drevo, iné majú význam v medicíne, alebo sú vysadené ako okrasné a tieniace dreviny. 
Opis.
Krásnolisty sú stromy alebo výnimočne kríky. Stromy mávajú priamy a rovný kmeň. Rastliny pri poranení ronia bezfarebný, mliečne biely alebo žltý latex. Listy sú jednoduché, celokrajné, ústretové, tuhé a väčšinou stopkaté. Žilnatina je tvorená hustými, rovnobežnými postrannými žilkami takmer kolmými na hlavnú žilku a striedajúcimi sa s priesvitnými latexovými kanálikmi. Rastliny sú jednodomé alebo dvojdomé. Kvety sú biele alebo žltkasté, najčastejšie usporiadané do krátkych, úžľabných či vrcholových strapcov. Kalich je zvyčajne štvorpočetný, často sfarbený rovnako ako koruna. Korunných lístkov môže byť 2 a viac alebo úplne chýbajú. Tyčiniek je veľa a nie sú usporiadané do zreteľných zväzočkov. Semenník je tvorený jediným plodolistom a obsahuje len 1 vajíčko. Čnelka je jednoduchá, dlhá. Plodom je guľovitá, jednosemenná bobuľa pripomínajúce kôstkovicu. 
Rozšírenie.
Rod krásnolist zahŕňa asi 190 druhov. Je rozšírený v trópoch celého sveta. Najväčší počet druhov rastie v tropickej Ázii. Rozsiahly areál má "C. inophyllum," druh rozšírený od subsaharskej Afriky až po Tichomorie. Krásnolisty rastú najmä v nížinách až kotlinách, menej aj v tropických dažďových lesoch. 
Taxonómia.
Rod bol v minulosti radený do čeľade klúziovité ("Clusiaceae") alebo do široko pojatej čeľade ľubovníkovité ("Hypericaceae"). V roku 2009 bola v systéme APG III oddelená od klúziovitých nová čeľaď krásnolistovité ("Calophyllaceae"). Rod "Calophyllum" je jej najväčším rodom. 
Význam.
Početné druhy krásnolistov sú ťažené pre kvalitné drevo. To býva ružové, tehlovo červené až hnedočervené, pretkané tmavšími žilkami. Je pevné, stredne tvrdé a poskytuje výborný materiál najmä na rôzne stavby a konštrukcie. V tropickej Amerike je hojne ťažený rozšírený druh "Calophyllum Brasiliense". S drevom sa obchoduje najčastejšie pod názvom "santa-maria", vyváža sa však málo. Domorodci ho používajú na výrobu dlabaných kanoe. Veľmi podobné a zameniteľné drevo má aj druh "C. lucidum." Drevo krásnolistov horí dlho a pomaly a je preto v Strednej Amerike obľúbeným palivom. Strom je tiež vysádzaný ako tieniaca drevina najmä v kakaových a kávových plantážach. V Indii sa komerčne ťažia najmä druhy "C. inophyllum," "C. tomentosum," "C. spectabile" a "C. wightianum," ktorých drevo sa predáva pod názvom "Poon". Drevo malajzijských druhov "(C. ferrugineum," "C. inophyllum," "C. Calabi," "C. rigidum)" sa predáva pod názvom "Bintangor" . 
"C. inophyllum" pochádzajúci z oblasti Ázie a Austrálie, je v trópoch celého sveta vysádzaný ako pouličný strom a okrasná drevina. Druh je v tradičnej indickej medicíne používaný pri liečení mnohých chorôb. Zo semien sa získava olej používaný v kozmetike, medicíne, výtvarníctve či do lámp. Zrelé plody sú jedlé.
"C. Brasiliense" je používaný v domorodej medicíne Latinskej Ameriky. Medicínske štúdie preukázali rad účinkov vrátane protirakovinového pôsobenia. Z ázijských druhov "Calophyllum lanigerum" a "C. teysmannii" var. "inophylloides" boli izolované kalanolidy (dipyranokumariny), látky s antivirotickým účinkom proti HIV. Kumaríny izolované z "C. Brasiliense" sú účinné proti "Trypanosoma cruzi," pôvodcovi Chagasovej choroby . Triterpenoidy z "C. inophyllum" vykazujú inhibičný účinok proti leukémii.

</doc>
<doc id="629138" url="https://sk.wikipedia.org/wiki?curid=629138" title="Samuel Godra">
Samuel Godra

Samuel Godra (* 25. august 1806, Bohunice – † 4. máj 1873, Stredné Plachtince) bol slovenský spisovateľ, a evanjelický kňaz.
Životopis.
Samuel Godra sa narodil 25. august 1806 v rodine národne uvedomelého evanjelického kňaza Michala Godru a Márie rod. Maróthyovej. Samuel Godra získal základné vzdelanie v rodnom prostredí a v Banskej Štiavnici, potom študoval na Evanjelickom lýceu v Bratislave, následne absolvoval teologické štúdium vo Viedni. Po štúdiách pôsobil ako učiteľ v Bratislave, potom nastúpil na kňazskú dráhu ako kaplán v slavónskej obci Neudorf, od 1840 bol kaplánom v Radvani a v roku 1841 sa stal kaplánom a potom farárom v Stredných Plachtinciach; kde kňazské pôsobenie kvôli zhoršenému zdravotnému stavu ukončil v roku 1870. Potom tu žil na odpočinku do svojej smrti 4. mája 1873. Samuel Godra bol podporovateľom slovenských národných a kultúrnych podujatí, spoluzakladateľom Spoločnosti česko-slovanskej v Bratislave, neskôr zakladajúcim členom a prispievateľom Matice slovenskej a slovenských gymnázií. Prispel na stavbu kostola v Horných Plachtinciach a väčší finančný obnos testamentárne odkázal ako Godrovskú základinu, určenú na vzdelávacie a kultúrne ciele obci Stredné Plachtince.
Tvorba.
Ako literát sa venoval poetickej a publikačnej činnosti. Najprv vydal kollárovsky ladené sonety v zbierke "Múzy dcéra" (1829), preromantickú prózu "Zlatovič" (1830), zbierku zneliek s náboženským obsahom "Obět srdce pobožného" (1856), "Epigramy" (1857 – 1858), "Původní bájky" (1859) a posledné básnické dielo s plachtinskými reflexiami "Petrenčok" (1865). K týmto prácam treba priradiť jeho publicistickú tvorbu v súdobých slovenských časopisoch a i. Udržiaval písomné kontakty s významnými slovenskými národovcami Pavlom Dobšinským, Jánom Drahotínom Makovickým, Augustom Horislavom Škultétym, Jozefom Viktorinom a i.

</doc>
<doc id="629139" url="https://sk.wikipedia.org/wiki?curid=629139" title="Bystrická ulica (Pezinok)">
Bystrická ulica (Pezinok)

Bystrická ulica je ulica v meste Pezinok na sídlisku Juh. Je pomenovaná podľa Banskej Bystrice a je slepou uličkou. Nachádzajú sa tu tri vežové domy.
Na čísle 1 sa nachádza materská škola.
Na čísle 28 sa nachádza obchodný dom Kocka. V ňom sa v minulosti nachádzal aj obchod s potravinami, teraz tu sídlia fitness centrá, kaviareň, wellness, kozmetický salón a pripravované vegánske bistro.

</doc>
<doc id="629141" url="https://sk.wikipedia.org/wiki?curid=629141" title="Komenského ulica (Pezinok)">
Komenského ulica (Pezinok)

Komenského ulica je ulica v Pezinku. Je pomenovaná podľa Jana Amosa Komenského.
Na čísle 23 sa nachádza opatrovateľské zariadenie pre dôchodcov.
Na čísle 25 sa nachádza Spojená škola.
Na čísle 27 sa nachádza budova bývalej strednej odbornej školy (predtým stredného odborného učilišťa), v ktorej dnes sídli Cirkevná základná škola Narnia. V interiéri budovy školy sa nachádza sklomozaika s budovatelským motívom od Miloša Šimurdu z roku 1976.
Na čísle 29 sa nachádza Študentský internát SOŠ (pôvodne Domov mládeže SOU).
Na čísle 30 sa nachádza futbalový štadión futbalového klubu PŠC Pezinok.
Na čísle 30/A sa nachádza športová hala volejbalovo-tenisového klubu VTC Pezinok.
Na čísle 41 sa nachádza Športová hala SOŠ.
Na čísle 43 sa nachádza krytá plaváreň s kaviarňou.

</doc>
<doc id="629142" url="https://sk.wikipedia.org/wiki?curid=629142" title="Ignác Milan Krajniak">
Ignác Milan Krajniak



</doc>
<doc id="629146" url="https://sk.wikipedia.org/wiki?curid=629146" title="Horný mlyn">
Horný mlyn

Horný mlyn je lokalita v obci Cífer. Je pomenovaná podľa tzv. Horného mlynu (uvádzaného aj ako Pulmannov mlyn alebo Končitý mlyn), ktorý sa v minulosti nachádzal v tejto lokalite.
Lokalita sa nachádza na severozápade obce Cífer medzi miestnou časťou Jarná a samotnou obcou smerom do obce Jablonec. Nachádzajú sa tu ulice: Mlynská, Hájska, Veterná, Slnečná a Lúčna. V súčasnosti sa tu stavajú novostavby a nové ulice. V blízkosti lokality sa nachádza železničná stanica a futbalové ihrisko.
V lokalite sa nachádza farma a vojenský vysielač Ministerstva obrany Slovenskej republiky, ktorý je umiestnený v blízkosti rodinných domov.

</doc>
<doc id="629149" url="https://sk.wikipedia.org/wiki?curid=629149" title="Microcarbo pygmaeus">
Microcarbo pygmaeus



</doc>
<doc id="629150" url="https://sk.wikipedia.org/wiki?curid=629150" title="Eupalinos z Megary">
Eupalinos z Megary

Eupalinos ("Eupalinos") bol grécky sochár v 3. storočí pred Kr.
Eupalinos, sochár z Megary, tvoril v 2. polovici 3. storočia pred Kr. Od starovekých autorov o ňom nemáme správy. Známy je jeho menom signovaný mramorový podstavec objavený v ruinách aténskeho chrámu Asklépion. Tento podstavec bol základňou neznámej sochy, ktorú venovali (zrejme kňazi z atického dému "Flya") ako votívny dar bohu Asklépiovi.
Znalec antického umenia nemecký klasický archeológ Georg Lippold (podľa typu písma a iných znakov) jeho tvorbu datuje do rokov 240 až 200 pred Kr.

</doc>
<doc id="629152" url="https://sk.wikipedia.org/wiki?curid=629152" title="Norwegian Air Norway">
Norwegian Air Norway

Norwegian Air Norway AS je letecká spoločnosť v Nórsku. Vytvorená 17. júna 2013 prevádzkuje pravidelné linky z letiska Oslo-Gardermoen. Všetky lietadlá sú registrované v Nórsku.

</doc>
<doc id="629153" url="https://sk.wikipedia.org/wiki?curid=629153" title="NAN">
NAN



</doc>
<doc id="629154" url="https://sk.wikipedia.org/wiki?curid=629154" title="Robert Hajšel">
Robert Hajšel

Robert Hajšel (* 28. marec 1967, Banská Štiavnica) je slovenský novinár a politik, od roku 2019 do roku 2024 bol jedno volebné obdobie poslancom Európskeho parlamentu vo frakcii S&amp;D. Bol členom výboru ITRE pre priemysel, energetiku a výskum, náhradníkom vo výbore AFET pre zahraničné veci. Je dlhoročným odborníkom na európske záležitosti, funkcionár Európskeho parlamentu.
Vyštudoval Moskovský inštitút medzinárodných vzťahov (MGIMO) so zameraním na diplomaciu a medzinárodné vzťahy.
Životopis.
Hajšel študoval v rokoch 19851990 na MGIMO. Od 1990 do 1992 pracoval ako editor pre agentúru ČSTK (dnes Tlačová agentúra Slovenskej republiky). Od roku 1993 bol prvým novinárom, ktorý na Slovensko prinášal informácie z Bruselu ako spravodajca slovenských médií najprv prostredníctvom tlačovej agentúry TASR a neskôr prostredníctvom Slovenského rozhlasu. Po 12 rokoch novinárskej práce sa v roku 2005 stal riaditeľom Kancelárie Európskeho parlamentu.
Počas svojej novinárskej kariéry približoval slovenskej verejnosti aspekty prístupového procesu krajiny do EÚ. Bol pri tom, keď sa Slovensko stalo členom Rady Európy, V4 a podalo prihlášku na vstup do Európskej únie. Počas 12 rokov novinárskej prinášal občanom Slovenska informácie z Bruselu, Štrasburgu a Haagu. Okrem informácií z oficiálnych zasadnutí Európskej rady pokrýval zasadnutia Európskeho parlamentu a brífingy Európskej komisie. Za novinársku prácu mu bolo udelených niekoľko ocenení od štátnych orgánov. Autorsky prispieval pre zahraničné médiá ako pre Politico, European Voice, La Libre Belgique.
V roku 2005 sa po absolvovaní 5-etapového konkurzu stal riaditeľom Kancelárie Európskeho parlamentu.
Vo voľbách do Európskeho parlamentu v máji 2019 bol zvolený za poslanca Európskeho parlamentu. Kandidoval ako nezávislý na kandidátnej listine strany SMER-SD. Nie je členom strany SMER-SD.
Publikácie.
Autor knihy "Slovensko a Európska únia", 2002, ISBN 80-968152-8-8

</doc>
<doc id="629160" url="https://sk.wikipedia.org/wiki?curid=629160" title="Rafleziovité">
Rafleziovité



</doc>
<doc id="629164" url="https://sk.wikipedia.org/wiki?curid=629164" title="Boiskos">
Boiskos

Boiskos ("Boiskos") môže byť:

</doc>
<doc id="629165" url="https://sk.wikipedia.org/wiki?curid=629165" title="Rafflesiaceae">
Rafflesiaceae



</doc>
<doc id="629166" url="https://sk.wikipedia.org/wiki?curid=629166" title="Jozef Ščasný">
Jozef Ščasný

Jozef Ščasný (* 10. apríl 1813, Borský Peter – † 1. december 1889, Bratislava) bol slovenský rímskokatolícky kňaz, národný pracovník, mecén. Bol
stúpencom myšlienky národnokultúrneho zjednotenia a česko-slovenskej spolupráce. Značnú časť svojho osobného majetku venoval na národné, kultúrne alebo náboženské ciele.
Životopis.
Narodil sa 10. apríla 1813 v Borskom Svätom Petre v rodine notára Ondreja Ščasného a Agnesy rod. Pappovej..Študoval v Skalici. Absolvoval strednú školu v Ostrihome a Nitre a katolíckú teológiu na peštianskej univerzite. Roku 1836 ho vysvätili za kňaza. Ako kaplán účinkoval v Drietome, Nitre, Chynoranoch a Uhrovci. Ako farár pôsobil v Dražovciach a Močenku. Do Drážoviec prišiel roku 1847, kde blahodarne pôsobil štyri roky, zakladajúc i spolky triezlivosti. Roku 1850 odišiel do Močenku, kde pôsobil až do roku 1868 vzdal fary, lebo bol znechutený bojmi s maďarónskymi šovinistami V tejto obci zanechal cennú pamiatku – dal vystaviť na vyvýšenom mieste kalváriu. Kratší čas sa zdržiaval v rodných Búroch (Borský Peter), potom žil na penzii v Bratislave až do úmrtia 1. decembra 1889. Pochovaný je na Ondrejskom cintoríne.
Pre Jozefa Ščasného mal veľký význam jeho uhrovský pobyt. Tu sa spriatelil s Ľudovítom Štúrom a jeho starším bratom Karolom. Prostredníctvom nich sa zapojil do mladoslovenského hnutia (mal aj slovanské prímeno Borislav) a pracoval v tajnej spoločnosti Vzájomnosť, ktorú založil Skaličan Alexander Boleslavín Vrchovský. Takto sa stal významným reprezentantom katolíckeho duchovenstva v národno-zjednocovacích snahách. Jeho meno nájdeme v podpisovej akcii za povolenie Štúrových novín, zo strany mladých bernolákovcov patril medzi prvých podporovateľov spolku Tatrín(do Tatrína vstúpil v rámci štvrtého zasadnutia 9. augusta 1847) – predobrazu budúcej Matice slovenskej, bol členom jeho výboru i pravopisnej komisie, horlivo propagoval spolky miernosti (napísal o nich články do Slovenských národných novín i Orla tatránskeho).
K významnému postaveniu a autorite medzi slovenskými národovcami mu vo veľkej miere okrem vlastných zásluh prispelo aj dlhoročné priateľstvo s Jánom Hollým, ktorý bol pre národne cítiacu inteligenciu symbolom slovenskosti a všeobecne uznávaná autorita. Po jeho smrti po skončení revolúcie 1848 – 1849, inicioval v slovenskej verejnosti otázku postavenia pomníka a celonárodnej zbierky naň. Jozef Ščasný vydal vlastným nákladom na storočnicu jeho narodenia brožúru Ignáca Kaviaka o Hollého živote a diele. Keď v roku 1863 začala rozvíjať činnosť Matica slovenská, Ščasného meno opäť nachádzame ako člena jej výboru a podporovateľa jej vydavateľského úsilia.
Mecénska aktivita.
15. apríla 1886 svätil v tichosti zlatú svätú omšu z ktorej príležitosti venoval Spolku sv. Vojtecha 10 000 zlatých na vydania Písma svätého po slovensky, a zvlášť 100 dukátov prekladateľovi Sasinkovi. Svoju bohatú knižnicu taktiež venoval Spolku sv. Vojtecha ako aj ďalších 1000 zlatých.

</doc>
<doc id="629168" url="https://sk.wikipedia.org/wiki?curid=629168" title="Syndróm systémovej zápalovej odpovede">
Syndróm systémovej zápalovej odpovede

Syndróm systémovej zápalovej odpovede organizmu (SIRS – Systemic Inflamatory Response Syndrome) je neprimerane intenzívna zápalová reakcia na škodlivý inzult komplexom nešpecifických a uniformných reakcii, ktorých cieľom je ochrana organizmu s elimináciou škodliviny a následná oprava poškodených tkanív. Na rozdiel od primerane intenzívnej zápalovej odpovede, zlyhanie regulácie zápalovej reakcie v akútnej fáze tohto kritického stavu je spojené so šírením zápalovej reakcie aj na pôvodne nepoškodené tkanivá a nakoniec ich poškodenie s nasledujúcou poruchou funkcie orgánov. Neprimerane intenzívna zápalová reakcia nakoniec môže samotná viesť k  narušeniu homeostázy a deštruktívnemu pôsobeniu na celý organizmus.
Príčiny.
SIRS najčastejšie súvisí so sepsou alebo septickým šokom a môže vyústiť až do syndrómu multiorgánového zlyhania (MODS – Multiple Organ Dysfunction Syndrome). Od sepsy, ktorá je stavom s poruchou funkcie orgánov, zapríčinený neprimeranou odpoveďou organizmu na infekciu, šíriacu sa spravidla krvou, je potrebné odlišovať bakteriémiu, teda prítomnosť baktérii v krvi, ktorá môže nastať aj pri nezávažných úrazoch s narušením celistvosti kože alebo slizníc, býva dočasná a imunitný systém organizmu sa s ňou dokáže vysporiadať, často aj bez vzniku príznakov zápalovej reakcie. Vznik SIRS však nemusí byť vždy spojený s infekciou (teda s nežiadúcou prítomnosťou mikroorganizmov na určitých miestach v organizme), ale môžu k nej viesť aj iné príčiny: akútna ischémia (nedokrvenie) čriev, krvácanie do zažívacieho traktu, pankreatitída, popáleniny, závažné úrazy, autoimunitné ochorenia, cirhóza pečene, cirkulačný šok, zhubné nádory, toxický alebo neprimeraný účinok liekov a ďalšie príčiny. Pacientov so SIRS neinfekčného pôvodu však pravidelne bývajú postihnutí druhotnou nozokomiálnou infekciou.
Patogenéza.
Na molekulárnej úrovni sa zápalová odpoveď spúšťa, ak imunitný systém rozpozná špecifické štruktúry na povrchu mikroorganizmov (PAMP - Pathogen Associated Molecular Patterns). Chemicky sú to napríklad lipopolysacharidy, peptidoglykany atď. V rámci zápalovej odpovede sa tvoria cytokíny - glykoproteínové signálne látky (TNF - tumor necrosis factor, niektoré interleukíny, interferón gama), ktoré sa dostávajú aj do krvného obehu, kde vedú k aktivácii viacerých typov leukocytov (bielych krvniniek) a trombocytov (krvných doštičiek). Niektoré látky, uvoľňované pri zápalovej odpovedi, napr. C-reaktívny proteín (CRP), prokalcitonín alebo interleukín IL-6 je možné rutinne stanovovať v sére pacientov a slúžia ako biochemické ukazovatele intenzity zápalovej reakcie. V tomto štádiu je zápalová reakcia pod kontrolou, sprostredkovanou aj protizápalovými cytokínmi (napr. interleukíny, solubilné receptory...). Protizápalová odpoveď organizmu je niekedy označovaná skratkou CARS (Counter-Inflamatory Response Syndrome). V prípade, že sa zápalová reakcia vymyká kontrole a šíri na celý organizmus, v neprimeranom rozsahu sa aktivujú aj hemostatické faktory (špecifické bielkoviny, regulujúce zrážanie krvi) a ďalšie mediátory. Je poškodzovaná stena ciev, ktorá stráca schopnosti regulovať napätie cievnej steny a tým krvný tlak, zvyšuje sa jej priepustnosť s únikom tekutín do tkanív, neprimerane sa aktivuje proces zrážania krvi s tvorbou mikrotrombov (drobných zrazenín, ktoré ich upchávajú), zápal poškodzuje srdcový sval, pľúca, obličky, pečeň, mozog a ďalšie orgány a vedie k ich zlyhaniu.
Diagnostika.
Na SIRS je potrebné myslieť pri každom ochorení pacienta, ktoré ho môže vyvolať, zvlášť, ak je zlý jeho celkový stav. Nemá samostatné špecifické klinické príznaky. Je však k dispozícii množstvo biochemických parametrov, ktoré umožňujú stanoviť intenzitu zápalovej reakcie a prítomnosť komplikácii, resp. stupeň zlyhávania orgánov.
Diagnózu SIRS treba zvážiť, ak sa u pacienta zisťujú dva alebo viac prejavov z nasledujúcich:
Liečba.
Základom liečby je zvládnutie vyvolávajúceho ochorenia, podstatné je zvládanie komplikácii. Hospitalizácia pacienta na dostatočne vybavenej jednotke intenzívnej starostlivosti je nevyhnutná. Cieľom liečby sú udržanie stability vnútorného prostredia, predchádzanie zlyhaniu orgánov alebo podpora či náhrada ich funkcie, ak už k zlyhaniu došlo, zvládnutie infekcie (ktorá, ak nebola príčinou SIRS, pravidelne čoskoro vzniká ako komplikácia pobytu na jednotke intenzívnej starostlivosti a s ním spojených lekárskych výkonov), zabezpečenie výživy pacienta, predchádzanie komplikáciam. Liečebný postup sa zhoduje so základnými postupmi pri liečbe pacientov so sepsou: udržanie stability krvného obehu a krvného tlaku podávaním primeraného množstva tekutín a vazoaktívnymi medikamentmi (napr. noradrenalín), intenzívna antimikrobiálna liečba, zabezpečenie dostatočného okysličenia krvi, prípadne aj s použitím umelej pľúcnej ventilácie, hemodialýza alebo hemoperfúzia ako náhrada funkcie zlyhávajúcich obličiek, s čím súvisí udržanie normálneho vnútorného prostredia organizmu (objemu a zloženia telesných tekutín), podpora alebo náhrada funkcie imunitného systému organizmu, výživa pacienta, predchádzanie stresovým peptickým vredom, trombóze a ďalšie.
Komplikácie a prognóza.
Z početných možných komplikácii je častou a najzávažnejšou akútne zlyhanie dýchania - zlyhanie výmeny kyslíka a oxidu uhličitého medzi krvou a vdychovaným vzduchom v rámci ARDS (Acute Respiratory Distress syndrome). Väčšinou je združené s pneumóniou (zápalom pľúc), často nozokomiálnou (vznikajúcou v nemocničnom prostredí). Časté je zlyhanie obličiek, porucha zrážanlivosti krvi so vznikom trombózy, alebo diseminovaná intravaskulárna koagulácia (DIC), rozvrat vnútorného prostredia (acidobázickej a elektrolytovej rovnováhy), zlyhanie krvného obehu.
SIRS je potenciálne smrtiace ochorenie. Jeho prognóza závisí od príčiny a jej zvládnutia, ako aj od veku, celkového stavu a pridružených ochorení pacienta. Mortalita sa pohybuje od niekoľkých percent v najľahších prípadoch, cez desiatky percent pri sepse, ale oslabení, starší a polymorbídni pacienti v septickom šoku zomierajú skoro všetci.

</doc>
<doc id="629169" url="https://sk.wikipedia.org/wiki?curid=629169" title="SIRS">
SIRS



</doc>
<doc id="629170" url="https://sk.wikipedia.org/wiki?curid=629170" title="Huntingtonova choroba">
Huntingtonova choroba

Huntingtonova choroba (HCH), tiež známa ako Huntingtonova chorea, je dedičnou neurodegeneratívnou poruchou, ktorá vedie k odumieraniu mozgových buniek. Najčastejšími príznakmi sú mierne problémy s výkyvmi nálad alebo mentálnymi schopnosťami, často nasledované zhoršením koordinácie, či nestabilnou chôdzou. S postupom ochorenia sa nekoordinované, trhané pohyby stávajú zreteľnejšími. Fyzické schopnosti sa postupne zhoršujú, až kým sa koordinovaný pohyb stane veľmi obtiažnym a osoba nie je schopná hovoriť. Úbytok kognitívnych funkcií postupne prechádza až do demencie. Špecifické príznaky sa medzi jednotlivcami mierne líšia. Symptómy sa zvyčajne začínajú prejavovať medzi 30. až 50. rokom života, ale môžu začať aj skôr. V približne 8% prípadov sa ochorenie prejaví pred 20. rokom života a symptómy sú podobné Parkinsonovej chorobe. Ľudia s HCH často podceňujú vážnosť svojich problémov.
Ochorenie je autozómovo dominantne dedičné, čo znamená, že nie je viazané na pohlavie, rovnako postihuje ženy i mužov. Dominantná dedičnosť znamená, že každé dieťa rodiča, ktorý je nositeľom abnormálneho génu (mutácie) zodpovedného za ochorenie, má 50% pravdepodobnosť, že zdedí tento gén a teda aj ochorenie. Gén, ktorý spôsobuje HCH sa nachádza na krátkom ramene chromozómu č.4 a nazýva sa IT 15 gén pre huntingtín. HCH vzniká v dôsledku zmeny v IT 15 géne, ktorá spočíva v zmnožení počtu CAG opakovaní (cytozín, adenín, guanin) v určitej časti génu, a to nad 36 a viac. Čím viac opakovaní obsahuje gén, tým skôr vznikajú prvé prejavy ochorenia.
Diagnostika je založená na klinickom vyšetrení, rodokmeňovej analýze a na molekulárnej DNA analýze - potvrdení prítomnosti mutácie v géne IT 15. Klinické vyšetrenie je zamerané na neurologickú a psychiatrickú symptomatiku: mimovoľné neúčelné pohyby, tiky, poruchu chôdze, poruchu reči - dyzartriu, poruchu prijímania potravy - dysfagiu. Psychiatrické prejavy sú časté v skorších štádiách ochorenia: agresivita, apatia, strata záujmu o prácu, o okolie, depresia, úzkosť, často chorí uvažujú o samovražde. Ochorenie má progresívny priebeh, všetky neurologické a psychiatrické prejavy sa zvýrazňujú, postupne sa chorý stáva úplne odkázaný na nepretržitú starostlivosť. Spoľahlivé potvrdenie diagnózy ochorenia poskytuje molekulárne-genetický test- analýza DNA. Identifikuje mutáciu v géne zodpovednom za HCH. Ide o určenie počtu opakovaní CAG. Vyšetrenie sa robí u pacientov ale tiež u osôb v riziku, títo musia dosiahnuť vek dospelosti. Molekulárna DNA diagnostika je možná a dostupná aj v prenatálnom období (u plodu tehotnej) a v súčasnosti na niektorých pracoviskách aj v pre - implantačnom období.
Autorom prvého popisu ochorenia z roku 1841 bol Charles Oscar Waters. Ochorenie bolo podrobnejšie opísané v roku 1872 Georgeom Huntingtonom, po ktorom bolo neskôr aj pomenované. Genetický základ bol objavený v roku 1993 vďaka medzinárodnej spolupráci pod vedením Nadácie pre dedičné ochorenia. Koncom 60. rokov začali vznikať výskumné a podporné organizácie s cieľom zvýšiť povedomie verejnosti, poskytovať podporu jednotlivcom a ich rodinám a podporovať výskum. Súčasné smerovanie výskumu zahŕňa určenie presného mechanizmu ochorenia, testovanie liekov na liečenie symptómov alebo spomalenie progresie ochorenia a štúdium postupov, ako je terapia kmeňovými bunkami s cieľom napraviť poškodenia spôsobené chorobou.
Kauzálna liečba HCH nie je v súčasnej dobe dostupná - ochorenie nie je možné vyliečiť. Možná je len symptomatická liečba, liečba jednotlivých príznakov, čo môže prispieť k skvalitneniu života postihnutých a uľahčiť život ich rodinám. Liečbu ordinuje neurológ a psychiater.
Dôležitá je úprava životosprávy, dostatočná primeraná výživa, strava upravená možnostiam prijímania pacientom (krájaná na kúsky, mixovaná), rečová terapia-logopédia na udržanie komunikácie, fyzioterapia ktorá pomáha udržiavať samostatnosť pacienta, pracovná terapia. 

</doc>
<doc id="629172" url="https://sk.wikipedia.org/wiki?curid=629172" title="Žigmund Alexander">
Žigmund Alexander

Žigmund Alexander (; * 20. júl 1830, Vrbovce† 28. október 1912, Piešťany) bol uhorský lekár balneológ židovského pôvodu.
V roku 1862 absolvoval štúdium medicíny na univerzite v Pešti. Ako lekár pôsobil vo Vrbovom, od roku 1855 vo Zvolene a od roku 1872 alebo 1883 pracoval ako kúpeľný lekár v Piešťanoch. O Kúpeľoch Piešťany a ich liečivých účinkoch napísal knihu "Die Schwefeltherme Piestyán" (Piešťany, 1893). Patrila mu Vila Dr. Alexander ("Villa Dr. Alexander") na dnešnej Winterovej ulici a dom na dnešnej Beethovenovej ulici č. d. 10. Jeho syn, lekár Leo Alexander (* 1870† 1945) taktiež pôsobil v Piešťanoch.

</doc>
<doc id="629173" url="https://sk.wikipedia.org/wiki?curid=629173" title="Telia Parken">
Telia Parken



</doc>
<doc id="629174" url="https://sk.wikipedia.org/wiki?curid=629174" title="Kultúra jazyka">
Kultúra jazyka



</doc>
<doc id="629175" url="https://sk.wikipedia.org/wiki?curid=629175" title="Kultúra reči">
Kultúra reči



</doc>
<doc id="629176" url="https://sk.wikipedia.org/wiki?curid=629176" title="Kultúra slova">
Kultúra slova

Kultúra slova môže byť:

</doc>
<doc id="629178" url="https://sk.wikipedia.org/wiki?curid=629178" title="Muškát (Pezinok)">
Muškát (Pezinok)

(Sídlisko) Muškát je tretie najväčšie sídlisko v Pezinku. Nachádza sa v severovýchodnej časti mesta smerom na Vinosady v lokalitách Muškát I. a Gánok. Nachádza sa tu aj bytový dom Zelený dvor, pri ktorom sa viedol dlhoročný súdny spor, a k nemu pristavený bytový dom Zelený dvor II. Prvé bytové domy na sídlisku boli postavené počas 70. rokov 20. storočia, posledné v rokoch 2021 a 2022.
Sídlisko sa skladá z častí Muškát I. a Muškát II. Projekty na výstavbu vzorového sídliska Muškát I. sa vyhotovili už v roku 1972 a bolo v pláne postaviť 192 bytových jednotiek v individuálnej bytovej výstavbe, z toho 10 jednotiek v dvojdomkoch, 129 v radovej zástavbe a 53 dvojbytov. Do konca volebného obdobia v roku 1976 tu stálo 72 bytových jednotiek v hromadnej a 172 jednotiek v individuálnej bytovej výstavbe.
Nachádzajú sa tu predajne potravín Kraj, CBA a Lidl (jedna na Trnavskej ulici, druhá na Ulici generála Pekníka a Lidl v Retail Boxe), materská škola na gen. Pekníka a mš pri retail boxe, kaderníctva, kaviareň, pizzeria, lekáreň, fitnescentrum a pohostinstvo. Neďaleko sa nachádza bývalý hypermarket Hypernova, z ktorého sa stalo obchodné centrum Retail box (Lidl, Planeo elektro, Kik, Pepco, Lekáren, DM a iné, obchodné centrum Bozin Shopping (pôvodne obchodné centrum Queen) (Super zoo, Drogéria,Tedi, Kasíno, Auto Kelly a iné), benzínová pumpa Slovnaft, a Okresné riaditeľstvo policajného zboru, a mnohé iné firmy a prevádzky.

</doc>
<doc id="629181" url="https://sk.wikipedia.org/wiki?curid=629181" title="Meteniusa">
Meteniusa

Meteniusa ("Metteniusa") je rod rastlín z čeľade meteniusovité ("Metteniusaceae"). Sú to stromy so striedavými jednoduchými listami a päťpočetnými pravidelnými kvetmi. Rastú v hmlových lesoch v Strednej Amerike a v juhoamerických Andách. Rod zahŕňa celkom 7 druhov.
Popis.
Zástupcovia rodu meteniusa sú stromy so striedavými jednoduchými listami. Kvety sú päťpočetné, pravidelné, obojpohlavné, v úžľabných určitých súkvetiach. Kalich je zrastený, vytrvalý a obklopuje semenník. Korunné lístky sú dužinaté, krátko zrastené v korunnej rúrke. Tyčiniek je päť a striedajú sa s korunnými lístkami. Semenník je vrchný, s jedinou komôrkou (pseudomonomernou) a s nitkovitou čnelkou, zakončenou málo diferencovanou bliznou. Koruna a tyčinky po opelení odpadávajú. Plodom je kôstkovica.
Rozšírenie.
Rod meteniusa zahŕňa 7 druhov a je rozšírený v Strednej Amerike a juhoamerických Andách od Kolumbie a Venezuely po Peru a Ekvádor. Typickým stanovišťom sú hmlysté horské lesy v nadmorských výškach 250 až 2000 metrov.
Taxonómia.
Tachtadžjan radil meteniusovité ("Metteniusaceae") do samostatného radu meteniusotvaré ("Metteniusales") v rámci nadradu "Celastranae", vo väčšine ostatných systémov bol v minulosti radený rod "Metteniusa" do čeľade "Alangiaceae". Tá bola následne v systéme APG zrušená, rod "Alangium" bol zaradený do čeľade drieňovité "(Cornaceae)" a rod "Metteniusa" bol preradený do samostatnej čeľade "Metteniusaceae", ktorá bola zaradená do radu v rámci vývojovej vetvy nazývanej lamiidy ("Lamiids"). Vo verzii APG IV, vydanej v roku 2016, je čeľaď "Metteniusaceae" radená do samostatného radu "Metteunisales", tvoriaceho jednu z bazálnych vetiev "Lamiids" a bolo do nej preradených 10 rodov vyňatých z čeľade ikacinovité ("Icacinaceae").
Význam.
Niektoré indiánske kmene severnej a východnej Kolumbie používajú semená "Metteniusa edulis" ako potravinu.

</doc>
<doc id="629182" url="https://sk.wikipedia.org/wiki?curid=629182" title="The Bliss">
The Bliss



</doc>
<doc id="629185" url="https://sk.wikipedia.org/wiki?curid=629185" title="Sahara (Pezinok)">
Sahara (Pezinok)

Sahara (označovaná aj ako Sídlisko Sahara alebo Dubový vŕšok) je lokalita a sídlisko s bytovými a rodinnými domami v meste Pezinok. Nachádza sa v blízkosti vinohradov, západne od sídliska Juh, s ktorým ho oddeluje potok Saulak. 
Do roku 1996 bola v pláne výstavba sídliska a polyfunkčných priestorov na mieste bývalých vinohradov pri Myslenickej ulici, neskôr však táto lokalita pripadla komerčnej výstavbe. V roku 2002 bola výstavba rozšírená o rodinné a bytové domy v časti Dubový vŕšok. Dubový vŕšok má rozlohu 233 507 m² a nachádza sa severozápadne od obchodného parku, nazývaného aj Sahara Shopping Park. V roku 2018 sa začala výstavba bytových domov Vinice.
Nachádzajú sa tu tri ulice: Ľudovíta Rajtera, Kataríny Franklovej a Eugena Suchoňa. Sprava sa lokalitou tiahne Okružná ulica, sídlisko zospodu ohraničuje Obchodná ulica a obchodný park zospodu ohraničuje Myslenická ulica.

</doc>
<doc id="629190" url="https://sk.wikipedia.org/wiki?curid=629190" title="Keith Charles Flint">
Keith Charles Flint



</doc>
<doc id="629191" url="https://sk.wikipedia.org/wiki?curid=629191" title="Julius Riyadi Darmaatmadja">
Julius Riyadi Darmaatmadja

Julius Darmaatmadja SJ (* 20. december 1934, Muntilan, Indonézia) je indonézsky kardinál, emeritný arcibiskup Jakarty.
Životopis.
Študoval v kňazskom seminári v Magelangu, neskôr v roku 1957 vstúpil do Spoločnosti Ježišovej. Pokračoval v štúdiách filozofie na College de Nobili v Indii a teológie v Yogyakarte. Počas štúdií bol 18. decembra 1969 vysvätený za kňaza, svätiteľom bol kardinál Justinus Darmojuwono, arcibiskup Semarangu. Po vysviacke krátko pôsobil vo farskej pastorácií, potom ako učiteľ a neskôr aj rektor v kňazskom seminári sv. Petra Kanízia v Semarangu. V rokoch 1981 – 1983 bol predsedom arcidiecéznej komisie pre vzdelávanie a zároveň provinciálnym predstaveným jezuitov v Indonézii.
Biskup a kardinál.
V roku 1983 ho pápež Ján Pavol II. menoval za arcibiskupa arcidiecézy Semarang. Biskupskú vysviacku mu dňa 29. júna 1983 udelil emeritný arcibiskup Semarangu, kardinál Justinus Darmojuwono. Spolusvätiteľmi boli biskup diecézy Malang Francis Xavier Sudartanta Hadisumarta, OCD a arcibiskup diecézy Jakarta Leo Soekoto, SJ. V roku 1984 ho pápež menoval za vojenského ordinára Indonézie. V rokoch 1988 – 1997 a neskôr aj 2000 – 2006 bol predsedom indonézskej biskupskej konferencie. Pápež ho menoval za kardinála s titulárnym kostolom S. Cuore di Maria 26. novembra 1994.
11. januára 1996 bol menovaný za arcibiskupa Jakarty. V roku 2005 sa ako volič zúčastnil konkláve, na ktorom bol zvolený pápež Benedikt XVI. V roku 2006 bol uvoľnený z úradu vojenského ordinára Indonézie. 28. júna 2010 ho pápež uvoľnil z úradu arcibiskupa Jakarty. Na konkláve v roku 2013 sa nezúčastnil zo zdravotných dôvodov.

</doc>
<doc id="629192" url="https://sk.wikipedia.org/wiki?curid=629192" title="Muškát">
Muškát

Muškát môže byť:

</doc>
<doc id="629193" url="https://sk.wikipedia.org/wiki?curid=629193" title="Sídlisko Muškát">
Sídlisko Muškát



</doc>
<doc id="629198" url="https://sk.wikipedia.org/wiki?curid=629198" title="Celkové anestetikum">
Celkové anestetikum



</doc>
<doc id="629199" url="https://sk.wikipedia.org/wiki?curid=629199" title="Lokálne anestetikum">
Lokálne anestetikum



</doc>
<doc id="629200" url="https://sk.wikipedia.org/wiki?curid=629200" title="Lua">
Lua

Lua je odľahčený, imperatívny a procedurálny programovací jazyk navrhnutý ako skriptovací jazyk s rozšírenou sémantikou. Názov je odvodený z portugalského slova mesiac.
História.
Lua vytvorili v roku 1993 Roberto Ierusalimschy, Luiz Henrique de Figueiredo a Waldemar Celes, členovia Computer Graphics Technology Group (Skupina technológie počítačové grafiky) na Pápežskej univerzite v Rio de Janeiro v Brazílii. Verzie Lua pred verziou 5.0 boli uverejnené pod licenciou podobnou BSD licencii, od verzie 5.0 je Lua distribuovaný pod licenciou MIT.
Lua bol použitý v mnohých komerčných aplikáciach (napr. v dobrodružnej hre firmy LucasArts "Escape from Monkey Island" a software ovládajúci roboty) rovnako ako v tých nekomerčných (Angband a jeho varianty). Medzi jeho najbližších príbuzných patrí Icon pre jeho dizajn a Python pre jednoduchosť použitia aj pre ne-programátorov.
Vlastnosti.
Jazyk Lua je určený ako rozširujúci alebo skriptovací jazyk a je dostatočne malý, aby se vošiel na najrôznejšie hostiteľské platformy. Podporuje iba malé množstvo atomárnych dátových štruktúr ako sú boolovské hodnoty, čísla (implicitne s dvojitou presnosťou plávajúcej čiarky) a reťazce. Bežné dátové štruktúry ako sú pole, množiny, hashovacie tabuľky, zoznamy a záznamy môžu byť reprezentované použitím jediné natívnej dátovej štruktúry - tabuľky, ktorá je v podstate heterogénnym asociatívnym poľom. Menné priestory a objekty môžu byť vytvorené taktiež za použitia tabuliek. Zahrnutím minimálneho počtu dátových typov sa Lua pokúša dosiahnuť rovnováhu medzi silou a veľkosťou.
Sémantika Lua môže byť rozširovaná a menená predefinovaním niektorých zabudovaných funkcií v metatabuľkách. Naviac Lua podporuje pokročilé vlastnosti, ako sú funkcie vyššieho rádu a garbage collector. Kombináciou mnohých týchto vlastností je možné v Lua písať aj objektovo orientované programy.
Ukážka kódu.
Ukážka klasického programu "Hello, World!":
print("Hello, World!")
Výpočet faktoriálu pomocou rekurzívneho volania funkcie:
function factorial(n)
 if n &lt;= 0 then
 return 1
 end
 return n * factorial(n - 1)
end
Vnútorné postupy.
Programy v Lua nie sú priamo interpretované, ale sú kompilované do tzv. "bytecode" (čítaj bajtkód), ktorý je následne spustený na Lua "virtual machine" (virtuálnom stroji). Proces kompilácie je často pre používateľov transparentný a robí sa za behu programu. Dá sa však vyvolať offline za účelom zvýšenia výkonu alebo omedzenia veľkosti obrazu v pamäti hosťujúceho prostredia vynechaním kompilátoru.
Nasledujúci príklad ukazuje výpis bytecode vyššie popísanej funkcie pre výpočet faktoriálu (v Lua 5.1):
function &lt;factorial.lua:1,7&gt; (10 instructions, 40 bytes at 0x805ee50)
1 param, 3 slots, 0 upvalues, 1 local, 3 constants, 0 functions
 1 [2] LE 0 0 -1 ; compare value to 0
 2 [2] JMP 2 ; to line 5
 3 [3] LOADK 1 -2 ; 1
 4 [3] RETURN 1 2
 5 [6] GETGLOBAL 1 -3 ; factorial
 6 [6] SUB 2 0 -2 ; - 1
 7 [6] CALL 1 2 2
 8 [6] MUL 1 0 1
 9 [6] RETURN 1 2
 10 [7] RETURN 0 1
Aplikácie.
Lua sa uplatňuje predovšetkým v mnohých hrách, ako je World of Warcraft, masívna onlinová multiplayerová hra na hrdinov, v ktorej si môžu používatelia prispôsobiť používateľské rozhranie, animácie postáv a vzhľad sveta práve v jazyku Lua, a sérii Baldur's Gate a videohre MDK2, kde je použitý ako skriptovací jazyk pre moduly. Taktiež sa objavuje v niektorých open source hrách, ako sú Battle for Wesnoth, Daimonin a hry v štýle : ToME a H-World. Skripty v jazyku Lua sú tiež využité v hrách Worms 3D, a Mafia II. Therescript, použitý k riadeniu vozidiel a animácií v There, je mierne upravená verzia Lua. Správca okien Ion používa Lua pre svoje prispôsobovanie a rozširovanie. Program Chat Mapper pre zapisovanie a ukladanie rozhovorov (napríklad medzi postavami v hrách) používa jazyk Lua k riadeniu rozhovoru. Program LuaTeX rozširuje primitívne príkazy TeXu o možnosť zadávania kódu v jazyku Lua.
Zoznam projektov, o ktorých sa vie, že používajú Lua, je umiestnený na stránke projektu.

</doc>
<doc id="629202" url="https://sk.wikipedia.org/wiki?curid=629202" title="Sídlisko Sahara">
Sídlisko Sahara



</doc>
<doc id="629211" url="https://sk.wikipedia.org/wiki?curid=629211" title="Kl">
Kl



</doc>
<doc id="629212" url="https://sk.wikipedia.org/wiki?curid=629212" title="Fortna ulica">
Fortna ulica

Fortna ulica alebo Katova ulička je pešia ulička v historickom centre mesta Pezinok. Spája sídlisko Za hradbami s historickým centrom, t. j. Hrnčiarsku ulicu s Holubyho ulicou.
V roku 2004 bola kompletne zrekonštruovaná a Mestským zastupiteľstvom v Pezinku oficiálne pomenovaná. Koncom roka 2004 bola dokončená budova s obchodmi. Nachádza sa tu napríklad kaviareň, kaderníctvo a pizzeria.
Na okraji uličky zo strany Hrnčiarskej ulice sa nachádza bývalý dom kata, ktorý dnes slúži ako rodinný dom, a mestské opevnenie, ktoré je prerušené uličkou.

</doc>
<doc id="629213" url="https://sk.wikipedia.org/wiki?curid=629213" title="Katova ulička">
Katova ulička



</doc>
<doc id="629219" url="https://sk.wikipedia.org/wiki?curid=629219" title="R-13">
R-13



</doc>
<doc id="629220" url="https://sk.wikipedia.org/wiki?curid=629220" title="Rimm">
Rimm



</doc>
<doc id="629221" url="https://sk.wikipedia.org/wiki?curid=629221" title="Zz">
Zz



</doc>
<doc id="629222" url="https://sk.wikipedia.org/wiki?curid=629222" title="Belau Air">
Belau Air

Belau Air je aerolínia Palau, ktorá má svoje sídlo v meste Koror. Je jediným leteckým dopravcom a hlavná aerolínia v celom ostrovnom štáte Palau. Bola založená v roku 1989. Hlavné letisko je medzinárodné letisko Roman Tmetuchl v štáte Airai. Spoločnosť vlastní len jedno lietadlo – Cessna 206, ktoré unesie 5 pasažierov. Lietadlo sa používa aj na turistiku a ponúka výlety po celom ostrove Palau. Belau Air vlastní aj helikoptéru Robinson R44. Letecká spoločnosť nelieta do zahraničia a iné letecké spoločnosti sa používajú na cestu do Palau a odtiaľ. Na prepravu cestujúcich z medzinárodného letiska Roman Tmetuchl v Airai do Kororu je zabezpečená kyvadlová doprava.
vonkajšie odkazy.
http://www.underwatercolours.com/belauair/

</doc>
<doc id="629223" url="https://sk.wikipedia.org/wiki?curid=629223" title="Vlk hrivnatý">
Vlk hrivnatý

Vlk hrivnatý (iné názvy: vlk guar, pes hrivnatý; lat. "Chrysocyon brachyurus") je jediný recentný druh z rodu "Chrysocyon". 
Je to najväčšia psovitá šelma, ktorá žije v Južnej Amerike. Navzdory názvu nie je blízkym príbuzným pravého vlka ("Canis lupus") a hoci výzorom pripomína líšku na dlhých nohách, nie je príbuzný ani s ňou. 
Žije v otvorenej krajine, v trávnatých a krovinatých porastoch, ako aj v mokradiach. Dlhé nohy využíva práve na pohyb vo vysokej tráve.
Priemerný dospelý jedinec váži od 20 do 23 kg. Je 100 – 125 cm dlhý a v kohútiku 75 – 90 cm vysoký. Je sfarbený do oranžova, s výraznou tmavšou pozdĺžnou hrivou, ktorú pri ohrození zježí, aby sa zdal väčší. 
Teritórium si značkuje výrazným pachom, čím si vyslúžil prezývku „tchorí vlk“.
Je to všežravec. Loví drobné až stredne veľké živočíchy (vtáky, hlodavce, králiky a dokonca aj ryby), no 50 % jeho potravy tvorí rastlinná zložka (cukrová trstina, ovocie, hľuzy). 
V pôvodnej prírode nemal žiadneho prirodzeného nepriateľa. Dnes môže padnúť za obeť zdivenému psovi domácemu. 
Jeho stav brazílska vláda vyhlásila za blízky ohrozeniu kvôli zániku prirodzeného biotopu.
Zo psovitých je najmenej sociálny druh.

</doc>
<doc id="629224" url="https://sk.wikipedia.org/wiki?curid=629224" title="Ant (župan)">
Ant (župan)

Ant (* ?† po 1177) bol uhorský župný hodnostár, najstarší známy predok rodu Beče-Gregor ("Beche Gregor"). V listine uhorského kráľa Bela III. z roku 1177 je doložený ako člen kráľovského sprievodu a župan komitátu "Novi Castri" (tzv. Abanovohradský komitát).

</doc>
<doc id="629225" url="https://sk.wikipedia.org/wiki?curid=629225" title="Pakolenec červený">
Pakolenec červený

Pakolenec červený ("Spergularia rubra") je drobná a silno vetvená prízemná bylina vytvárajúca veľké trsy. Je to najrozšírenejší druh rodu pakolenec.
Opis.
Pakolenec červený je jednoročná alebo vytrvalá bylina z čeľade silenkovitých ("Caryophyllaceae"). Rastlina aj s kvetom dosahuje výšku do 25 cm. Z jej plytkého koreňa vyrastajú poliehavé, až vystúpavé stonky, ktoré sú pokryté žľaznatými chlpmi. Listy vyrastajú v prostistojnom usporiadaní, sú čiarkovitého tvaru a na konci vybiehajú v ostnatú špičku. Obojpohlavné ružové päťpočetné kvety vyrastajúce v okolíku majú korunné lístky o niečo kratšie než lístky kvetného kalichu. Môže sa rozmnožovať vegetatívne, rozrastaním trsov alebo semenami, ktoré sú unášané najčastejšie vetrom a uchovávajú si dlhú klíčivosť. Plodom je tobolka. Kvitne od mája do septembra a kvety otvára iba za jasného slnečného počasia. Ak nastanú nepriaznivé poveternostné podmienky, v kvetoch prebehne samoopelenie.
Výskyt.
Súvisle sa vyskytuje od Španielska cez Britské ostrovy, strednú a východnú Európu, severne zasahuje do Škandinávie, juh Talianska, cez severnú Afriku, Balkán až po pohorie Ural. V celej Škandinávii, Malej Ázii, Iráne a Saudskej Arábii je jeho výskyt len ostrovčekovitý. Do Severnej, Južnej Ameriky, Austrálie a na Nový Zéland bola rastlina dovezená. Je kozmopolitne rozšírená. Na stanovišti má tendenciu vytvárať vankúšovité porasty.
Ekológia.
Vyskytuje sa na obnažených pôdach, obľubuje mierne vlhké až suché stanovištia, kyslé pieščité pôdy chudobné na vápnik, rumoviská, prašné cesty, lesné svetliny. Je indikátorom kyslých pôd.

</doc>
<doc id="629229" url="https://sk.wikipedia.org/wiki?curid=629229" title="STRANA +1 HLAS">
STRANA +1 HLAS



</doc>
<doc id="629231" url="https://sk.wikipedia.org/wiki?curid=629231" title="Kalaba">
Kalaba



</doc>
<doc id="629235" url="https://sk.wikipedia.org/wiki?curid=629235" title="Metteniusa">
Metteniusa



</doc>
<doc id="629236" url="https://sk.wikipedia.org/wiki?curid=629236" title="Pandios">
Pandios

Pandios alebo Pandeios ("Pandios, Pandeios") bol grécky sochár v 4. storočí pred Kr.
Grécky sochár Pandios tvoril v 4. storočí pred Kr. Známy je jeho menom signovaný mramorový podstavec zo sochy istej Filarety objavený na aténskej Akropole:
- text v starogréčtine - "Hranaté zátvorky tohto značne poškodeného nápisu (datovaného do 4. stor. pred Kr.) znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Pandios (Pandeios) sa podľa jeho súčasníka botanika Theofrasta duševne pomiatol, keď počas práce v tegejskom (v Arkádii) chráme Atény "Aley" zjedol koreň inak jedlého bodliaka zlatého (Scolynus hispanicus), ktorý rástol pri tomto meste.

</doc>
<doc id="629237" url="https://sk.wikipedia.org/wiki?curid=629237" title="Lysón">
Lysón

Lysón ("Lysón") môže byť:

</doc>
<doc id="629239" url="https://sk.wikipedia.org/wiki?curid=629239" title="Artičoka">
Artičoka

Artičoka (zastarano: "čertopoloch" ; lat. "Cynara") je rastlinný rod z čeľade astrovité ("Asteraceae"). Sú to trvalky, ktoré sú podobné bodliaku a sú s ním aj príbuzné.
Slovo artičoka.
Okrem označenia rodu "Cynara" slovo artičoka (ľudovo alebo staršie artičok, historicky aj "artičóka") môže znamenať:
Podrobnosti porovnaj v nižšie uvedenej systematike. 
Tento článok je o artičoke podľa definície v prvej vete tohto článku, čiže o rode "Cynara".
Systematika.
Rod artičoka ("Cynara"):
Poznámky:

</doc>
<doc id="629243" url="https://sk.wikipedia.org/wiki?curid=629243" title="Cynara scolymus">
Cynara scolymus



</doc>
<doc id="629244" url="https://sk.wikipedia.org/wiki?curid=629244" title="Cynara cardunculus var. Scolymus">
Cynara cardunculus var. Scolymus



</doc>
<doc id="629247" url="https://sk.wikipedia.org/wiki?curid=629247" title="Cynara">
Cynara



</doc>
<doc id="629250" url="https://sk.wikipedia.org/wiki?curid=629250" title="Rehor Uram Podtatranský">
Rehor Uram Podtatranský

Rehor Uram Podtatranský alebo Gregor Uram Podtatranský, občianskym menom: Gregor Uram (pseudonymy: Mura, Podtatranský, Stráňan, Žalostín, Drahotín, Národovec, Wážsky; * 12. marec 1846, Mikulášsky Hušták)† 8. september 1924, Košice) bol slovenský národný buditeľ, učiteľ, redaktor, spisovateľ, básnik, prozaik, dramatik, publicista, folklórista, prekladateľ a organista.
Zo života.
Bol z veľmi chudobných pomerov. Mal päť súrodencov. Otec Ján Uram bol kožušnícky majster. Keď mal osem rokov otec zomrel. Posledné šieste dieťa sa narodilo krátko po smrti otca. Keď mal 13 rokov matka Terézia (rod. Antošková) si vypožičala od cirkvi 40 zlatých a vyprevadila ho na štúdium do Banskej Štiavnice. Na Evanjelickom lýceu v Banskej Štiavnici študoval medzi rokmi 1859 - 1867.
V roku 1868 študoval na lekárskej fakulte univerzity vo Viedni, ale štúdium nedokončil, kvôli nedostatku peňazí. V roku 1872 na učiteľskej prípravke v Kláštore pod Znievom zložil skúšky na učiteľa. Ako učiteľ pôsobil v Liptovskom Mikuláši od roku 1867. V roku 1912, keď mal 65 alebo 66 rokov tak bol penzionovaný. Od roku 1920 žil v Košiciach.
Ako redaktor pôsobil v Národných novinách, kde písal články, recenzie, preklady, prispieval aj svojou tvorbou - poéziou, prózou. Prispieval do časopisu Dom a škola. Prispieval do detských časopisov: Včelka, Priatelia dietok, Noviny malých a Zornička. Prispieval do časopisu Dětské květy, ktorý sa neskôr premenoval na Dětský máj. Jeho tvorba okrem časopisoch vychádzala aj v kalendároch. Autorsky sa podieľal na tvorbe učebníc, šlabikárov a čítaniek. Bol prekladateľom divadelných hier z maďarčiny, ktoré preložil pre divadelných ochotníkov. Medzi rokmi 1894 - 1896 prispieval do Slovenských pohľadov literárnohistorickými článkami v rubrike "Zemianski veršovníci slovenskí".
Od roku 1898 pôsobil ako tajomník vo vydavateľsko-kníhkupeckom účastinárskom spolku Tranoscius.
Zomrel vo veku 78 rokov, dňa 8. septembra 1924 v Košiciach, kde žil štyri roky.

</doc>
<doc id="629251" url="https://sk.wikipedia.org/wiki?curid=629251" title="Suchá dolina (Belianske Tatry)">
Suchá dolina (Belianske Tatry)

Suchá dolina je zalesnená dolina, dlhá približne v Belianskych Tatrách.
Poloha.
Dolina vyúsťuje asi kilometer za Tatranskou Kotlinou vo výške a jej záver je vo výške . Z Faixovej vybiehajú dve ramená, ktoré oddeľujú Dolinu Drabina od Suchej doliny. Dolinu ohraničuje Faixová, ktorej hrebeň pokračuje cez Faixovo sedlo, Kozí chrbát na Skalnaté vráta a na Bujačí vrch. Z neho vybieha skalnatý hrebeň Margita, ktorý pokračuje k Malej Margite potom sa rameno stáča na západ cez Dlhý vrch a smeruje k ústiu doliny. Kuriu dolinku, ktorá je súčasťou Babej doliny, oddeľuje hrebeň, ktorý spadá z Bujačieho vrchu smerom na Margitu. Úsek hrebeňa Malej Margity oddeľuje Suchú dolinu od Čiernej doliny.
Jaskyne.
Na svahu Bujačieho vrchu sú dve jaskyne. Alabastrová jaskyňa, ktorá je prírodnou pamiatkou a pre turistov neprístupná a Ľadová pivnica.
Potoky.
Dolinou preteká Suchý potok. Pramení pod hrebeňom Margity.
Turistika.
Do doliny nevedú turistické chodníky.

</doc>
<doc id="629252" url="https://sk.wikipedia.org/wiki?curid=629252" title="Gulosus aristotelis">
Gulosus aristotelis



</doc>
<doc id="629253" url="https://sk.wikipedia.org/wiki?curid=629253" title="Sukralóza">
Sukralóza

Sukralóza je potravinárska prídavná látka s E číslom E 955, ktorá sa používa ako umelé sladidlo. Je bezkalorická, pretože z nej telo dokáže po prijatí spracovať len drobné množstvo. Taktiež neovplyvňuje hladinu krvného cukru a ani inzulínu a preto je vhodná aj pre diabetikov. Nespôsobuje ani tvorbu zubného kazu. V porovnaní s aspartámom a taktiež s acesulfámom draselným je 3-krát sladšia, 2-krát sladšia ako sacharín a približne 320 až 1000-krát sladšia než sacharóza (bežný kuchynský cukor). Svojou štruktúrou je sukralóza podobná sacharóze, ale 3 hydroxylové skupiny sú nahradené atómom chlóru.
Sukralóza je stabilná pri zvýšených teplotách a aj v širokom rozpätí pH a preto je vhodná aj na varenie rôznych jedál.
História.
Sukralózu vynašli v roku 1976 vedci z anglickej firmy Tate &amp; Lyle, ktorí spolupracovali s anglickými vedcami Leslie Houghom a Shashikant Phandisom, keď skúmali využitie sacharózy a jej syntetických derivátov. Hough vtedy povedal Phandisovi, aby "odskúšal" chlórovaný derivát, pod čím on rozumel, že ho má ochutnať. Keď tak spravil, zistil, že zlúčenina má silne sladkú chuť. Firma Tate &amp; Lyle si nechala sukralózu ešte toho roku patentovať. Poprvýkrát povolili jej použitie až v roku 1991 v Kanade a následne v Austrálii v roku 1993, v Novom Zélande v roku 1996, v USA v roku 1998 a v EÚ v roku 2004.
Zdravie a bezpečnosť.
Sukralóza je bezpečná podľa viacerých inštitúcií zodpovedných za potravinársku bezpečnosť ako napríklad FDA, vedecký výbor pre potraviny Európskej Únie.
Podľa CDA je bezpečné denné množstvo sukralózy 9 mg/kg telesnej hmotnosti. Tomu, že sukralóza je bezpečná, nasvedčuje taktiež to, že vedľajšie účinky sa začínajú objavovať až pri konzumácii viac než 1500 mg/kg telesnej hmotnosti sukralózy za deň.
Väčšina sukralózy prijatej do tela tráviacou sústavou jednoducho prejde, bez toho, aby sa vstrebala a v nezmenenej podobe sa vylučuje v stolici. Pri prechode cez črevá sa absorbuje 11 - 27 % z prijatej sukralózy, tú však z krvi odstraňujú obličky a vylučuje sa v moči, pričom v krvi zostáva 20 - 30 % zo vstrebanej sukralózy, ktorá sa následne v tele metabolizuje. To znamená, že z celkového zkonzumovaného množstva sa v tele spracuje iba 2 - 8 %.
Aj keď je sukralóza vhodná aj pre diabetikov, niektoré sukralózové sladidlá obsahujú okrem samotnej sukralózy aj iné látky ako napríklad dextróza a maltodextrín, ktoré môžu ovplyvniť hladiny inzulínu.
Určité výskumy na zvieratách naznačujú istú spojitosť medzi sukralózou a úbytkom prospešných črevných baktérií, čo by mohlo viesť k tráviacim ťažkostiam.
Kalorické hodnoty.
Aj keď je sukralóza bezkalorická, sukralózové sladidlá obsahujú často aj iné látky ako dextróza a maltodextrín, ktoré pridávajú približne 2 - 4 kalórie na jednu čajovú lyžičku takéhoto sladidla.
Podľa istého výskumu sukralóza v mozgu nedokáže aktivovať dopamínové dráhy, čím sa človeku nedostane pocit uspokojenia chuti na cukor a takýto človek môže stále vyhľadávať vysoko kalorické sladké jedlá na uspokojenie chuti na cukor.
Vplyv na životné prostredie.
Podľa istého výskumu dokážu niektoré mikroorganizmy v životnom prostredí sukralózu rozkladať.
Podľa švédskeho výskumu sa sukralóza z odpadových vôd nedá efektívne odstrániť ani v čistiarni odpadovej vody a vo vode odchádzajúcej z takejto čistiarne sa sukralóza nachádza v koncentrácii v rozmedzí niekoľkých μg/l. Pri takejto koncentrácii nie sú známe žiadne ekotoxické účinky, no Švédska agentúra na ochranu životného prostredia varuje, že hladiny sukralózy v životnom prostredí sa môžu zvyšovať, ak sa táto zlúčenina bude v prírode rozkladať len pomaly.
Pri zahrievaní na vysoké teploty (&gt;350 °C) v kovových nádobách sa môžu vo vznikajúcom dyme uvoľňovať polychlórované dibenzo-p-dioxíny a iné perzistentné organické látky znečisťujúce životné prostredie.

</doc>
<doc id="629254" url="https://sk.wikipedia.org/wiki?curid=629254" title="E 955">
E 955



</doc>
<doc id="629259" url="https://sk.wikipedia.org/wiki?curid=629259" title="Spergularia rubra">
Spergularia rubra



</doc>
<doc id="629273" url="https://sk.wikipedia.org/wiki?curid=629273" title="Tálesova kružnica">
Tálesova kružnica



</doc>
<doc id="629277" url="https://sk.wikipedia.org/wiki?curid=629277" title="Tatranská ulica (Banská Bystrica)">
Tatranská ulica (Banská Bystrica)

Tatranská ulica je ulica v Banskej Bystrici, v mestskej časti Sásová. Spája sa s ulicami Starohorská, Strážovská, Rudohorská a Pieninská. Nachádzajú sa tu 3 autobusové zastávky: Pod Bánošom, Starohorská - rázcestie (aj napriek svojmu názvu sa nachádza na Tatranskej ulici) a Tatranská, ku ktorým premávajú autobusy banskobystrickej MHD číslo 23,26,28. K zastávkam Tatranská a Starohorská - rázcestie premávajú navyše aj autobusy 20,80,90. Ulica nesie meno po pohorí Tatry.
Budovy, inštitúcie a miesta.
Okrem toho sa tu nachádzajú najmä panelové domy aj iné budovy (krčmy, piváreň, novinový stánok, parkovisko a rôzne drobné firmy).

</doc>
<doc id="629285" url="https://sk.wikipedia.org/wiki?curid=629285" title="Zoznam miest v Kazachstane">
Zoznam miest v Kazachstane

Toto je zoznam miest v Kazachstane.
Hrubými písmenami sú napísané hlavné mestá provincií

</doc>
<doc id="629286" url="https://sk.wikipedia.org/wiki?curid=629286" title="Kalória">
Kalória

Kalória (značka cal) je jednotka energie. Je definovaná ako energia, ktorú je potrebné dodať 1 gramu vody na zvýšenie jeho teploty o 1 °C z 14,5 °C na 15,5°C.. Názov pochádza z latinského slova "calor", ktoré v preklade znamená teplo.
Často sa používa aj jednotka kilokalória (značka kcal), ktorá bola vytvorená pomocou SI predpony kilo, označujúcej 1 000, čo znamená, že 1 kcal = 1 000 cal. Táto jednotka sa používa najmä na vyjadrovanie energetického obsahu jedál a nápojov aj keď v takomto prípade sa jej často hovorí iba kalória. Fyzikálne ju môžeme definovať ako energia, ktorú je potrebné dodať jednému kilogramu vody na zvýšenie jeho teploty o 1 °C.
Aj keď jednotka je odvodená pomocou jednotiek SI, samotná kalória sa za SI jednotku nepovažuje.

</doc>
<doc id="629287" url="https://sk.wikipedia.org/wiki?curid=629287" title="Cal">
Cal



</doc>
<doc id="629288" url="https://sk.wikipedia.org/wiki?curid=629288" title="Kcal">
Kcal



</doc>
<doc id="629297" url="https://sk.wikipedia.org/wiki?curid=629297" title="Na Zábave">
Na Zábave

Na Zábave je ulica v Banskej Bystrici v mestskej časti Sásová. Spája sa s ulicami Veterná a Sásovská Cesta. Taktiež sa z nej dá dostať na ulicu bez názvu, ktorou sa dá ďalej dostať na ulice Hlboká a Haškova. Okrem toho sa tu nachádza zadný vchod a príjazdová cesta do areálu základnej školy Ďumbierska 17.

</doc>
<doc id="629299" url="https://sk.wikipedia.org/wiki?curid=629299" title="Útvar jazyka">
Útvar jazyka



</doc>
<doc id="629300" url="https://sk.wikipedia.org/wiki?curid=629300" title="Forma jazyka">
Forma jazyka



</doc>
<doc id="629301" url="https://sk.wikipedia.org/wiki?curid=629301" title="Jazyková varieta">
Jazyková varieta



</doc>
<doc id="629302" url="https://sk.wikipedia.org/wiki?curid=629302" title="Kostol Premenenia Pána (Pezinok)">
Kostol Premenenia Pána (Pezinok)

Kostol Premenenia Pána (takzvaný Dolný kostol, v minulosti "Kostol svätého Salvátora" alebo "Kostol Najsvätejšieho Spasiteľa") je katolícky kostol v historickom centre mesta Pezinok. Nachádza sa na Radničnom námestí na súpisnom čísle 3567, s hlavným vchodom z Holubyho ulice. Ide o trojloďovú stavbu s emporami z troch strán. Hlavná loď je zaklenutá krížovými klenbami.
História objektu.
Výstavba.
Keď bol v roku 1655 magistrát mesta celkom v rukách evanjelikov, tak sa rozhodli postaviť si kostol. Postavili ho na mieste starej radnice, čiže na mestskom pozemku, pričom použili na stavbu mestské kamene, vápno, tehly a povozy, určené na stavbu hradieb. Keď zbierky nevyniesli potrebné financie, siahli na mestské peniaze a na dôchodky z majetkov katolíckeho kostola, ktoré stále užívali. Týmto kostolom je dnešný Dolný kostol. V tom čase sa nesmeli evanjelické kostoly podobať katolíckym, v čom je tento kostol výnimka. Má sanktuárium, vchod z námestia i hlavnej ulice, ako aj vežu. Vežu postavili oficiálne ako mestskú vežu na strážnu a hlásnu službu. Cirkev ju odkúpila až v roku 1942 za symbolickú jednu korunu. Jediné, čo v kostole pripomína, že to bol protestantský kostol, sú empory po stranách lode, kde sa zhromažďovali muži. Základný kameň položili 12. augusta 1655 a posviacka sa konala 27. marca 1659. Kostol posvätil vtedajší pezinský nemecký kazateľ Teodor Puchner. Už v tom roku sa však ozvali pezinskí katolíci. Dňa 6. októbra podali sťažnosť kráľovi pre porušenie svojich práv. Cisár Leopold I. sa tejto veci nemohol venovať pre boje s Turkami.
2. polovica 17. storočia až 1. polovica 18. storočia.
Počas stavovských povstaní ostrihomský arcibiskup a uhorský kancelár v jednej osobe Juraj Selepčéni informoval cisára Leopolda I. o vraždách kňazov a iných činoch stavovských povstalcov (medzi ktorými boli aj evanjelici) a medziiným spomenul aj situáciu v Pezinku. Cisár ho vypočul a rozhodol sa odobrať evanjelikom kostoly, ktoré si postavili proti viedenskému rozhodnutiu z roku 1647. Išlo o kostoly v Pezinku, Svätom Jure a Modre, odkiaľ dal vykázať evanjelických kazateľov. Zástupcovia týchto mestečiek prišli 28. februára 1674 do Bratislavy, kde odovzdali kľúče od kostolov Szelepcsényimu ako kráľovskému miestodržiteľovi. Podpísali reverz, že sa evanjelickí kazatelia zdržia v meste len do Veľkej noci a dovtedy nebudú vykonávať žiadne obrady.
Sám Szelepcsényi prebral tieto tri kostoly 1. marca. Dolný kostol sa stal vlastníctvom kráľovskej pokladnice, od ktorej ho kúpili katolíci za finančnú čiastku, ktorú určil cisár. Sumu každoročne splácali. Veža kostola však nebola dokončená a nový majiteľ dal na nej vyhotoviť len malú provizórnu ihlanovitú strechu, ktorá je tam dodnes a nie je v súlade s barokovým charakterom kostola.
V roku 1674 prišli do Pezinka kapucíni, ktorí zaujali Farský kostol Preblahoslavenej Panny Márie. Novým farským kostolom sa stal dolný kostol, prebraný od evanjelikov. Evanjelici svoj kostol prevzali nakrátko po šopronskom sneme v roku 1681. Už v júni ho však museli vrátiť katolíkom na príkaz panovníka.
V roku 1683 však zaujal Pezinok vodca stavovského povstania Imrich Tököli, ktorý prikázal kapucínom opustiť mesto a pôvodný Farský kostol sa stal opäť farským kostolom. Dolný kostol totiž odovzdal evanjelikom. Po víťazstve cisárskych vojsk v roku 1683 evanjelici zamkli svoj kostol a ich kazatelia opustili mesto. Kostol užívali len dva mesiace. Po ich odchode prišiel do Pezinka bratislavský kanonik Jelenffy a spolu s pezinským farárom Mathiasom Nemečkom otvorili kostol. Katolíci ho používali až do nasledujúceho povstania Františka Rákociho. Počas tohto povstania v júli 1705 evanjelici zaujali opäť Dolný kostol. Cisársky generál Heister však Rákociho porazil a evanjelikom nariadil kostol vrátiť. Stalo sa tak v roku 1709. Evanjelickí kazatelia opäť opustili mesto. Dolný kostol sa stal opäť farským.
2. polovica 18. storočia.
V roku 1753 prišli do Pezinka pátri jezuiti a založili tu Misijný dom Spoločnosti Ježišovej, ktorý stál na mieste dnešného Mestského úradu na Radničnom námestí. Spoločnosť zároveň prevzala do správy dolný kostol, ktorý im 1. januára odovzdal generálny vikár a titulárny biskup Jozef Szent-Ilonay.
Dňa 26. apríla 1760 sa konala konsekrácia kostola. Posvätil ho ostrihomský svätiaci biskup Anton Révay. Súčasťou slávnosti bolo aj udelenie sviatosti birmovania a posviacka zvonov.
V roku 1773 bola Spoločnosť Ježišova zrušená. Dekrét o jej zrušení prečítal v Pezinku dňa 9. októbra generálny vikár a titulárny biskup Ján Galgóczy. Bývalý páter Andrej Bertaffi však zostal v dolnom kostole ako nedeľný kazateľ. Kostol však už vtedy patril pod správu fary a tak je dodnes.
1. polovica 20. storočia.
Obnova exteriéru kostola a strechy sa konala v roku 1933. V rokoch 1943 až 1949 kostol vymaľoval pezinský maliar Augustín Barta. Dovtedy boli jeho steny biele a ich farba kontrastovala s čiernou farbou oltára, kazateľnice a organa. Do kostola pribudol nový hlavný oltár s obrazmi Premenenia Pána a Najsvätejšej Trojice a tri bočné (svätého Jozefa, Božského Srdca a Panny Márie Pomocnice), tiež 2 sochy (svätého Antona a svätého Tadeáša) a reliéfy krížovej cesty. Tak kostol stratil pôvodný dojem protestantskej jednoduchosti. Posviacka kostola sa konala 29. júna 1949. Vykonal ju trnavský apoštolský administrátor Mons. Ambróz Lazík a slávnostným kazateľom bol Mons. Ján Pöstényi, správca Spolku svätého Vojtecha. S posviackou bolo spojené aj vysluhovanie sviatosti birmovania, ktoré udelili A. Lazík a Mons. Michal Buzalka, trnavský svätiaci biskup.
Posledná rekonštrukcia.
Posledná obnova kostola sa konala v roku 1965. V kostole sa dodnes zachoval pôvodný organ z roku 1663, ktorý bol vyrobený v Norimbergu a stál 1000 ríšských toliarov. Pôvodne mal zatváracie krídla s maľbami svätej Cecílie, kráľa Dávida a Zvestovania Pána, ktoré boli odstránené zo statických dôvodov. Vo veži sa nachádza 5 zvonov. Tri ulial v rokoch 1985 a 1988 Josef Tkadlec v Halenkove, jeden A. Kurbel v Trnave a piaty pochádza z roku 1922.

</doc>
<doc id="629303" url="https://sk.wikipedia.org/wiki?curid=629303" title="Aurel Banga">
Aurel Banga

Aurel Banga (iný zápis: Bangha; ; * 22. január 1879, Bratislava† 14. október 1914, Budapešť) bol uhorský právnik a úradník.
Pochádzal zo zemianskej rodiny advokáta Alberta Bangu a jeho manželky Adely, rod. Borčányovej. Vyštudoval gymnázium a Právnickú akadémiu v Bratislave a absolvoval štúdium na univerzite v Kluži, kde získal doktorát politických vied. Pôsobil ako pracovník riaditeľstva pôšt v Budapešti. Napísal knihu "A pozsonyi király akadémia jogászegelyző-egyesület tőrténete" (1900), venujúcu sa dejinám podporného spolku na Právnickej akadémii v Bratislave a tiež prispieval do odborných poštových a dopravných časopisov.

</doc>
<doc id="629304" url="https://sk.wikipedia.org/wiki?curid=629304" title="Aurel Bangha">
Aurel Bangha



</doc>
<doc id="629305" url="https://sk.wikipedia.org/wiki?curid=629305" title="LEROS">
LEROS

LEROS je rad chemických raketových motorov vyrábaných firmou Nammo (Nordic Ammunition Company) v meste Westcott, Buckinghamshire, v Spojenom kráľovstve. Motory LEROS sa používajú ako primárne motory na zdvihnutie apogea obežnej dráhy telekomunikačných družíc, napríklad Lockheed Martin A2100 ako aj misie v hlbokom vesmíre, napríklad sonda Juno.
Rodina motorov pochádza z modelu LEROS 1, ktorý bol v 90. rokoch vyvinutý a kvalifikovaný Royal Ordnance. Spoločnosť British Aerospace začala podnikať v oblasti vesmírnych pohonov. Stala sa majiteľom americkej spoločnosti American Pacific Corporation, Moog (od roku 2012) a Nammo (2017). Motory LEROS sú vyrobené z nióbovej zliatiny, ktorá sa tradične používa pre raketové motory na kvapalné palivo, ako bol hlavný motor lunárneho modulu Apollo. Od roku 2011 bolo úspešne použitých viac ako 70 motorov série LEROS 1.
Použitie.
Motory LEROS boli použité na mnohých misiách NASA a iných kozmických agentúr:

</doc>
<doc id="629307" url="https://sk.wikipedia.org/wiki?curid=629307" title="Nezačlenené územia Spojených štátov">
Nezačlenené územia Spojených štátov

Nezačlenené územia Spojených štátov () je ostrovná oblasť Spojených štátov v ktorej Kongres Spojených štátov určil, že sa na ňu vzťahujú iba vybrané časti ústavy Spojených štátov. Tieto územia môžu byť organizované alebo neorganizované. Aby bolo možné považovať územie za organizované, musí Kongers Spojených štátov schváliť zákon (tzv. Organic Act) ktorý udeľuje jurisdikciu na území, aby mohol riadiť svoje vlastné záležitosti. Neorganizované územia nemajú formálny systém miestnej samosprávy a riadenie je zodpovednosťou krajiny, do ktorej patrí. Neorganizované územia zvyčajne nemajú žiadnu stálu populáciu. Každý kto sa narodí na nezačlenených územiach má občianstvo Spojených štátov s výnimkou Americkej Samoy.

</doc>
<doc id="629308" url="https://sk.wikipedia.org/wiki?curid=629308" title="Čierna dolina (Belianske Tatry)">
Čierna dolina (Belianske Tatry)

Čierna dolina je dolina dlhá približne . Nachádza sa severne od Tatranskej Kotliny v Belianskych Tatrách.
Poloha.
Ústí vo výške na poľane Karolína, na ktorej stojí hájovňa. Susedí na juhu so Suchou dolinou. Zo začiatku smeruje na západ a potom sa miernym oblúkom stáča na severozápad. Dolina sa končí pod Malou Margitou. Hrebeň Dlhého vrchu ju ohraničuje od západu a chrbát Čierneho vrchu od juhozápadu. Oddeľuje Babiu dolinu od Čiernej doliny.
Potoky.
Dolinou preteká Čierny potok.
Turistika.
Do doliny nevedú turistické chodníky. Dolina je prísnou prírodnou rezerváciou TANAPu.

</doc>
<doc id="629309" url="https://sk.wikipedia.org/wiki?curid=629309" title="Thebades">
Thebades

Thebades ("Thebades") bol grécky sochár v 6. storočí pred Kr.
Sochár Thebades, syn "Kyrna" z Boiótie, tvoril zrejme hlavne v Aténach v poslednom desaťročí 6. storočia pred Kr. Známy je jeho menom signovaný mramorový podstavec v tvare iónskeho stĺpa zo sochy (zrejme bohyne Atény) objavený na aténskej Akropole:
- text v starogréčtine - "Hranaté zátvorky tohto značne poškodeného epigramu v metrickom verši (datovaného do rokov 510 – 500 pred Kr.) znamenajú doplnenie medzier (lacunae) a označujú písmená, ktoré sú nečitateľné alebo úplne stratené."

</doc>
<doc id="629310" url="https://sk.wikipedia.org/wiki?curid=629310" title="Metylhydrazín">
Metylhydrazín

Metylhydrazín, skratka MMH (z ) je derivát hydrazínu. Pri normálnych podmienkach je to číra prchavá kvapalina s charakteristickým zápachom organických amínov. Metylhydrazín je miešateľný s vodou, hydrazínom a alkoholmi, taktiež je rozpustný v uhľovodíkoch. Je vysoko toxický, pri kontakte s pokožkou alebo sliznicami pôsobí poleptanie. Po vstrebaní dráždi centrálny nervový systém, pôsobí kŕče, po požití dôjsť k hemolýze a poškodeniu pečene. Taktiež je považovaný za karcinogén. Prvá pomoc a liečba pri zasiahnutí MMH je rovnaká ako pri zasiahnutí hydrazínom.
Využitie.
Metylhydrazin sa používa ako palivo v raketových motoroch na kvapalné pohonné látky, alebo pri chemických syntézach. V raketových motoroch sa ho využíva ako jedna zo zložiek "bipropelantu" (dvojzložkové palivo), pričom sa využívajú jeho silné redukčné schopnosti. Druhá zložka paliva je volená tak, aby pri kontakte s MMH došlo k samovoľnému vznieteniu (tzv. hypergolické palivo). Prudko reaguje napríklad s fluórom, fluoridom chloritým, dimérom oxidu dusičitého a s kyselinou dusičnou, pričom posledné dve látky sú v kozmických aplikáciách používané najčastejšie. Výhodný je vysoký bod varu, ktorý umožňuje dlhodobé skladovanie. Na rozdiel od mnohých iných raketových palív nepotrebuje zložité nádrže, alebo kryogénne technológie.
Vďaka vyššie uvedeným vlastnostiam sa MMH využíva hlavne v menších raketových motoroch, ako sú OMS (Orbital Maneuvering System) raketoplánu Space Shuttle, alebo pohonné systémy kozmických sond a satelitov, ktorých misie trvajú niekoľko rokov. Metylhydrazin, podobne ako dimetylhydrazín (UDMH) sú oproti hydrazínu dostatočne stabilné. Môžu tak byť používané v motoroch s regeneratívnym chladením dýzy. MMH sa niekedy pridáva ako tretia zložka do zmesi Aerozin-50 (čo je zmes hydrazínu a UDMH).

</doc>
<doc id="629312" url="https://sk.wikipedia.org/wiki?curid=629312" title="MMH">
MMH



</doc>
<doc id="629313" url="https://sk.wikipedia.org/wiki?curid=629313" title="Monometylhydrazín">
Monometylhydrazín



</doc>
<doc id="629314" url="https://sk.wikipedia.org/wiki?curid=629314" title="Dimetylhydrazín">
Dimetylhydrazín

Dimetylhydrazín môže byť:

</doc>
<doc id="629315" url="https://sk.wikipedia.org/wiki?curid=629315" title="Devínska Kobyla (geomorfologická časť)">
Devínska Kobyla (geomorfologická časť)

Devínska Kobyla je geomorfologická časť Devínskych Karpát v juhozápadnom výbežku Malých Karpát.
Polohopis.
Tvorí ju masív rovnomenného vrchu (), ktorý leží v západnej časti Bratislavy, medzi Dúbravkou, Devínom a Devínskou Novou Vsou. Južným smerom pokračujú Devínske Karpaty Devínskou bránou a východným smerom Bratislavským predhorím. Severným a západným smerom sa nachádza Borská nížina s podcelkami Podmalokarpatská zníženina a Novoveská plošina na severnom a Dolnomoravská niva na západnom okraji Devínskej Kobyly. 
Chránené územia.
Takmer celé územie patrí do Chránenej krajinnej oblasti Malé Karpaty a z maloplošných vzácnych území sa tu nachádza národná prírodná rezervácia Devínska Kobyla, prírodná rezervácia Štokeravská vápenka a okrajovo aj prírodná pamiatka Devínska hradná skala. Na západnom okraji leží významná paleontologická lokalita Sandberg, kde sa nachádzajú fosílie živočíchov a rastlín z treťohôr.
Turizmus.
Poloha na okraji Bratislavy a vzácne lokality sem lákajú množstvo návštevníkov. Sieť značených turistických chodníkov umožňuje jednoduchý prístup najmä k atraktívnym lokalitám, akou je Villa rustica, Sandberg či Devínsky hrad. Práve pri hrade začína červeno značená Cestou hrdinov SNP, v ktorej trase vedie aj Štefánikova magistrála, pokračujúca na Slavín.

</doc>
<doc id="629317" url="https://sk.wikipedia.org/wiki?curid=629317" title="Devínska Kobyla">
Devínska Kobyla

Devínska Kobyla môže byť:

</doc>
<doc id="629333" url="https://sk.wikipedia.org/wiki?curid=629333" title="Adam Joseph Maida">
Adam Joseph Maida

Adam Joseph Maida (* 18. marec 1930, East Vandergrift, USA) je americký kardinál, emeritný arcibiskup Detroitu.
Životopis.
Obaja jeho rodičia mali poľský pôvod – otec sa narodil v Poľsku a matka bola dcérou poľských imigrantov. Jeho brat Thaddeus je tiež kňaz. Študoval filozofiu na Saint Vincent College a teológiu na univerzite v Baltimore. 26. mája 1956 bol vysvätený za kňaza, svätiteľom bol pittsburghský diecézny biskup John Dearden. Po vysviacke krátko pôsobil vo farskej pastorácií v diecéze Pittsburgh, následne bol svojim biskupom vyslaný na štúdiá do Ríma na Pápežskú lateránsku univerzitu. Získal licenciát z kanonického práva, ktorý si následne na univerzite v Duquesne doplnil o doktorát z civilného práva. Bol tiež prijatý do právnickej komory v štáte Pensylvánia. Ako právnik sa stal v roku 1968 prezidentom Americkej spoločnosti pre kanonické právo, vyučoval na univerzitách, bol právnikom v službách diecézy Pittsburgh a konferencie biskupov USA. Ako člen pápežskej komisie participoval na revízií Kódexu kánonického práva.
Biskup a kardinál.
V roku 1983 ho pápež Ján Pavol II. menoval za biskupa diecézy Green Bay. Biskupskú vysviacku mu dňa 25. januára 1984 udelil apoštolský delegát v USA, arcibiskup Pio Laghi, neskorší kardinál. Spolusvätiteľmi boli emeritný biskup diecézy Green Bay Aloysius John Wycislo a emeritný biskup diecézy Pittsburgh Vincent Martin Leonard. 28. apríla 1990 bol menovaný za detroitského arcibiskupa. Pápež ho menoval za kardinála s titulárnym kostolom Ss. Vitale, Valeria, Gervasio e Protasio 26. novembra 1994.
Zastupoval pápeža na 19. medzinárodnom mariánskom kongrese v Čenstochovej v roku 1996. 14. júla 2000 bol menovaný tiež za hlavného predstaviteľa Katolíckej cirkvi na Kajmaních ostrovoch. V roku 2005 sa ako volič zúčastnil konkláve, na ktorom bol zvolený pápež Benedikt XVI.. V roku 2005 požiadal v súlade s kanonickým právom o uvoľnenie z úradu, pápež mu však vyhovel až 5. januára 2009.

</doc>
<doc id="629334" url="https://sk.wikipedia.org/wiki?curid=629334" title="Hronská ulica (Banská Bystrica)">
Hronská ulica (Banská Bystrica)

Hronská ulica je ulica v Banskej Bystrici v časti Šalková. Spája sa s ulicami Ponická a Šalkovská cesta. 
Ulica nesie meno po neďaleko tečúcej rieke Hron.

</doc>
<doc id="629343" url="https://sk.wikipedia.org/wiki?curid=629343" title="Dolný kostol">
Dolný kostol



</doc>
<doc id="629344" url="https://sk.wikipedia.org/wiki?curid=629344" title="Mínium">
Mínium

Mínium je minerál kryštalizujúci v štvorcovej kryštálovej sústave.
Ide o prírodne vyskytujúcu sa formu oxidu olovnato-olovičitého (Pb3O4). Má svetlo až sýto červenú farbu, ale môže mať žlté až hnedé odtiene. Mínium je pomerne vzácny minerál a vyskytuje sa v ložiskách s inými minerálmi olova, kde vzniká oxidáciou týchto minerálov. Okrem toho môže taktiež vzniknúť pri banských požiaroch. Chemickou štruktúrou je podobný minerálom ako ceruzit, galenit, masikot a wulfenit.
Vyskytuje sa v malých množstvách v: V Nemecku v Hesensku, Bádensku-Württembersku, Eifeli, v obciach Badenweiler a Bleialf, Vyskytuje sa aj v Slovinsku, v Škótsku v obciach Leadhills a Lanarkshire, v USA sa vyskytuje v Arizone v okrese Maricopa County, v Idahu v okrese Alturas County. Pri požiari v bani vznikol napríklad v Austrálii v Novom Južnom Walese.
Taktiež sa zistilo, že bol použitý ako pigment na chráme Angkór Vat.

</doc>
<doc id="629345" url="https://sk.wikipedia.org/wiki?curid=629345" title="Adam Maida">
Adam Maida



</doc>
<doc id="629351" url="https://sk.wikipedia.org/wiki?curid=629351" title="Michal Wiezik">
Michal Wiezik

Doc. Ing. Michal Wiezik, PhD. (* 14. jún 1979, Martin) je slovenský vedec, vysokoškolský pedagóg a ekológ. Pôsobí na Katedre aplikovanej ekológie na Fakulte ekológie a environmentalistiky Technickej univerzity vo Zvolene. V roku 2012 kandidoval z 21. miesta za hnutie Obyčajní ľudia a nezávislé osobnosti (OĽaNO) za poslanca Národnej rady SR, ale nebol zvolený. V roku 2019 bol zvolený za poslanca do Európskeho parlamentu za koalíciu Progresívne Slovensko a SPOLU – občianska demokracia.
Životopis.
Narodil sa v Martine, kde vyštudoval gymnázium Viliama Paulínyho Tótha. V roku 1997 začal študovať na Technickej univerzite vo Zvolene odbor ochrana prírody a ekológia krajiny na fakulte ekológie a environmentalistiky. Inžinierske štúdium skončil s červeným diplomom, v roku 2002 nastúpil na doktorandské štúdium pod vedením prof. Vološčuka a venoval sa problematike ekologickej stability lesa. Po úspešnom ukončení štúdia nastúpil na Fakultu ekológie a environmentalistiky Technickej univerzity vo Zvolene (FEE TUZVO) na pozíciu vedeckého pracovníka, neskôr odborného asistenta a od roku 2014 ako docent ekológie. Vedecky a pedagogicky sa špecializuje na oblasť ekológie krajiny, entomológiu a manažment chránených území. Osem rokov pôsobil na poste prodekana pre vedu.
Realizoval viacero vedeckých výskumov na FEE TUZVO, v spolupráci so Štátnou ochranou prírody Slovenskej republiky, ale aj v rámci procesu posudzovania vplyvov činností. Aktívne participoval na príprave vedeckých dokumentov a koncepcií v spolupráci s Ministerstvom životného prostredia SR, Úradom vlády SR a v rámci medzirezortných expertných skupín. V roku 2018 bol poverený splnomocnencom vlády pre najmenej rozvinuté regióny na vypracovanie stratégie pre ochranu lokality svetového prírodného dedičstva Karpatské bukové pralesy. V súčasnosti sa podieľa na príprave konceptu prírodného turizmu na Slovensku.
Začiatkom decembra 2021 prestúpil do Progresívneho Slovenska. Túto stranu považuje za „jediné hnutie na Slovensku, ktoré má šancu dôsledne obhajovať dôležitosť zelených tém.“ V Europarlamente zároveň prestúpil do frakcie Renew Europe. Spolu s ním prestúpili ďalší členovia SPOLU: Martin Pekár, Tamara Stohlová, Erik Kliment či Eva Kalkan.
Transeurópska energetická infraštruktúra.
Wiezik odmieta budovanie Transeurópskej energetickej infraštruktúry, tento projekt považuje za drahý a zdĺhavý. Riešením je podľa neho ukončiť používanie fosílnych zdrojov. 

</doc>
<doc id="629352" url="https://sk.wikipedia.org/wiki?curid=629352" title="Bonsai">
Bonsai



</doc>
<doc id="629354" url="https://sk.wikipedia.org/wiki?curid=629354" title="Tófu">
Tófu



</doc>
<doc id="629355" url="https://sk.wikipedia.org/wiki?curid=629355" title="Angkór wat">
Angkór wat



</doc>
<doc id="629356" url="https://sk.wikipedia.org/wiki?curid=629356" title="Täkwondo">
Täkwondo



</doc>
<doc id="629358" url="https://sk.wikipedia.org/wiki?curid=629358" title="Pchúmipchón Adundét">
Pchúmipchón Adundét



</doc>
<doc id="629360" url="https://sk.wikipedia.org/wiki?curid=629360" title="Mjanmársko">
Mjanmársko



</doc>
<doc id="629361" url="https://sk.wikipedia.org/wiki?curid=629361" title="Ka’ba">
Ka’ba



</doc>
<doc id="629362" url="https://sk.wikipedia.org/wiki?curid=629362" title="Saké">
Saké



</doc>
<doc id="629364" url="https://sk.wikipedia.org/wiki?curid=629364" title="Július Bogner">
Július Bogner

Július Bogner (; * 20. máj 1876, Trnava† po 1940, Levice) bol slovenský veterinár.
Pochádzal z rodiny Ľudovíta Bognera a jeho manželky Henriety, rod. Bogschovej. Gymnaziálne štúdium absolvoval vo svojom rodisku, veterinárnu medicínu vyštudoval na vysokej škole veterinárnej v Budapešti, kde následne pôsobil ako asistent v bakteriologickom ústave. V Budapešti tiež pracoval na veterinárnom oddelení Ministerstva pôdohospodárstva Uhorského kráľovstva, neskôr pôsobil ako veterinár v Holíči, Leviciach, Šahách a v Banskej Štiavnici. Pravidelne prispieval do maďarských a nemeckých odborných časopisov. Po odchode do starobného dôchodku žil v Leviciach.
"É l e t l e í r á s    /: Curriculum vitae :/"
"         Alulírott Bogner Gyula, születtem Nagyszombaton 1876. május hó 20.-án. Feleségem szül. Kovács Aranka. Egy nagykorú fiam van."
"        A gimnázium elvégzése után állatorvosi diplomát a budapesti Állatorvosi Főiskolán 1899. évi április hó 28.-án 185/1899 sz. alatt nyertem."
"        Diplomám elnyerésekor az Állatorvosi Főiskolára a dr. Preiss Hugó vezetése alatt álló bakteriológiára kerültem, ahol mint második tanársegéd működtem."
        1900. évi január 1.-én a Földművelésügyi Minisztérium állategészségügyi főosztályába neveztettem ki, ahol kerek két évig működtem. Innen áthelyezést nyertem Nyitra vármegye holicsi járásába, ahol Holicson mint járási és Szakolcán mint városi m. kir. állatorvos működtem. Holicsról a Nógrád megyei füleki járásban fekvő Salgótarjánba helyeztettem át, ahol 1903.-tól 1904.-ig működtem. Salgótarjánból a Bars vármegye lévai járásában fekvő Lévára helyeztettem át, ahol mint járási és városi m. kir. állatorvos 1904. évi június 1.-től 1914. évi július 1.-ig, vagyis kereken 10 évig működtem. A Földművelésügyi Miniszter ekkor m. kir. főállatorvossá kinevezett s a Hont vármegyében fekvő Ipolyságra és Selmecz-Bélabánya thjfv. városba törvényhatósági m. kir. állatorvossá helyezett át, ahol az első világháború alatt a megyei ún. másodfokú hatóságnál működtem 1914. július 1.-től egészen 1918. október 28.-ig, illetve 1920. október 1.-ig.
"        Közben óriási megfeszített munkálat mellett hadi szolgálatra bevonult négy járási m. kir. állatorvost is helyettesítettem, miért is a magyar állam ezen szolgálati érdemeim elismeréséül soronkívül állategészségügyi főfelügyelővé nevezett ki. 1920. évi október 1.-én aztán Lévára költöztem, ahol mint magán-állatorvos működtem 1947.-ig. Megszokott életmódomból 1947.-ben az akkori csehszlovák rendelkezések kizökkentettek s feleségemmel együtt Nyíregyházára telepítettek át, ahol azóta is Vöröshadsereg út. 5. sz. alatt lakom."
"        Nyíregyháza, 1952. évi november hó."
Elhunyt 1961.07.11. Nyíregyházán. 

</doc>
<doc id="629366" url="https://sk.wikipedia.org/wiki?curid=629366" title="Lysón (sochár)">
Lysón (sochár)

Lysón ("Lysón") bol starogrécky sochár.
Lysón, grécky sochár neznámeho pôvodu a neznámej doby (zrejme z helenizmu), bol podľa gréckeho cestovateľa Pausania autorom sochy "Démos", ktorá sa nachádzala v aténskej radnici (βουλή - búlé, štátnej rady päťsto občanov, radcov - búleutai): „"... a v neveľkej vzdialenosti je radnica takzvaných päťsto, ktorí sú po celý rok radcami Aténčanov. V budove je drevená socha Dia Radcu (Búlaios), Apolóna, práca Peisia, a Démos (Ľud), výtvor Lysónov."“ Rímsky spisovateľ Plínius uvádza, že Lysón zhotovoval bronzové sochy atlétov, bojovníkov, lovcov a obetníkov.
V knihe "Gnomologium Vaticanum", v gréckej stredovekej zbierke gnóm (múdrych výrokov, v knihe, ktorá sa napodiv zdá byť relatívne spoľahlivým prameňom), sa socha Démosu pripisuje sochárovi Lysippovi zo Sikyónu.

</doc>
<doc id="629367" url="https://sk.wikipedia.org/wiki?curid=629367" title="Peisias">
Peisias

Peisias ("Peisias") môže byť:

</doc>
<doc id="629368" url="https://sk.wikipedia.org/wiki?curid=629368" title="Dagon">
Dagon

Dagon môže byť:

</doc>
<doc id="629371" url="https://sk.wikipedia.org/wiki?curid=629371" title="European Young Chemists' Network">
European Young Chemists' Network

European Young Chemists' Network (EYCN, Európska sieť mladých chemikov) je sekciou mladých Európskej chemickej spoločnosti (EuChemS - European Chemical Society), ktorá zahŕňa chemikov s vekom do 35 rokov patriacich do niektorej z chemických spoločností v Európe.
História.
EYCN bola založená v roku 2006. Myšlienka založenia EYCN v rámci EuChemS vznikala počas niekoľkých stretnutí mladých vedcov. A 31. augusta 2006, počas 1st European Chemistry Congress (ECC) v Budapešti bol podpísaný dokument “"Aims, Tasks and Goals of EYCN"” (“"Smerovanie, úlohy a ciele EYCN”"). V marci 2007, Jens Breffke (Nemecko) a Csaba Janáky (Maďarsko) vyzvali všetky spoločnosti, aby vyslali svojich mladých zástupcov do Berlína s cieľom stanoviť pravidlá EYCN, ktoré neskôr potvrdil výkonný výbor EuChemS. Medzitým EYCN oslovila všetkých mladých chemikov v rámci Európskej chemickej spoločnosti na výmenu poznatkov, skúseností a myšlienok. Od svojho založenia chemické spoločnosti z 28 krajín zvolili mladých chemikov - delegátov, aby zastupovali ich mladé divízie v EYCN (mapa).
Organizácia.
EYCN má vedenie so 4 individuálnymi tímami (Membership Team, Networks Team, Science Team a Communication Team), ktoré majú rôzne špecifické povinnosti a sú riadené vlastnými tímlídrami. Ako jednej z najaktívnejších sekcií EuChemS, je hlavným cieľom EYCN podporovať a mentorovať študentov, mladých vedeckých pracovníkov a odborníkov prostredníctvom rôznych ocenení (ceny za najlepší poster a prednášku, "European Young Chemist Award" - EYCA), výmenných programov (zahraničné pobyty, "Young Chemists Crossing Borders" - YCCB) a vzdelávacích aktivít (konferencie, kariérne dni, školenia „soft skills“).
EYCN úspešne spolupracuje aj s inými sieťami chemikov v Európe, ale aj mimo nej. Vytvorila mimoriadne plodnú spoluprácu s Výborom mladších chemikov Americkej chemickej spoločnosti (ACS-YCC - "American Chemical Society - Younger Chemists Committee") a teraz aktívne spolupracuje s Medzinárodnou sieťou mladších chemikov (IYCN - "International Younger Chemists Network").
Okrem finančnej podpory od EuChemS, je EYCN už niekoľko rokov podporovaná aj spoločnosťou EVONIK Industries.
Projekty a udalosti.
S cieľom priblížiť vedu širšiemu publiku organizuje EYCN od roku 2016 v spolupráci s Royal Society of Chemistry (RSC) fotografickú súťaž Photochimica a video súťaž Chemistry Rediscovered.
EYCN organizuje tiež rôzne podujatia, vrátane medzinárodnej konferencie European Young Chemists ’Meeting (EYCheM) organizovanej každé dva roky, sympózia raz za dva roky ECC a každoročného stretnutia delegátov (DA – Delegate assembly). Od prvého DA v roku 2006 v maďarskej Budapešti sa ich zatiaľ konalo 15.
Zloženie rady EYCN.
Od roku 2006 do roku 2013 sa rada EYCN a jednotlivé tímy náhodne menili každý jeden až tri roky. Po roku 2013 sa voľby konali každé dva roky. Každá rada EYCN zlepšila vplyv EYCN prostredníctvom niekoľkých kľúčových úspechov.
Predseda: Antonio M. Rodríguez García (Španielsko); Tajomník: Maximilian Menche (Nemecko); Pokladníčka: Jelena Lazić (2019 - 20) (Srbsko), Carina Crucho (2020 - 21) (Portugalsko); Vedúci “Communication“ tímu: Maxime Rossato (Francúzsko); Vedúci “Global connection” tímu: Lieke van Gijzel (Holandsko); Vedúci “Membership” tímu: Miguel Steiner (Rakúsko); Vedúca “Networks” tímu: Jovana V. Milic (Švajčiarsko); Vedúca “Science” tímu: Katarina Josifovska (2019 - 20) (Severné Macedónsko), Robert-Andrei Țincu (2020 - 21) (Rumunsko); Poradca: Alice Soldà (Taliansko)
Predsedníčka: Alice Soldà (Taliansko); Tajomník: Torsten John (Nemecko); Vedúca “Communication“ tímu: Kseniia Otvagina (Rusko); Vedúca “Membership” tímu: Jelena Lazić (Srbsko); Vedúci “Networks” tímu: Victor Mougel (Francúzsko); Vedúca “Science” tímu: Hanna Makowska (Poľsko); Poradca: Fernando Gomollón-Bel (Španielsko)
Kľúčové úspechy: Bola založená webová stránka „Chemistry across Europe“, ktorá poskytuje základné informácie o chémii v akademickej a priemyselnej oblasti v celej Európe, a kanál EYCN YouTube. Uskutočnilo sa druhé európske stretnutie mladých chemikov (EYCheM) v spolupráci s JCF Bremen.
Predseda: Fernando Gomollón-Bel (Španielsko); Tajomníčka: Camille Oger (Francúzsko); Vedúca “Science” tímu: Oana Fronoiu (Rumunsko); Vedúca “Communication“ tímu: Sarah Newton (UK); Vedúci „Networks“ tímu: Michael Terzidis (Grécko); Vedúci “Membership” tímu: Emanuel Ehmki (Rakúsko)
Kľúčové úspechy: Boli stanovené pravidlá volebného procesu rady EYCN a účasti na DA a bolo naplánované vydávanie mesačného newslettera.
Predsedajúca: Frédérique Backaert (Belgicko); Tajomníčka: Aurora Walshe (UK); Vedúci “Science” tímu: Vladimir Ene (Rumunsko); Vedúca „External communication“ tímu: Lisa Phelan (Írsko); Vedúci „Membership“ tímu: Koert Wijnbergen (Holandsko); Vedúca „Networks“ tímu: Anna Stefaniuk-Grams (Poľsko); Poradca: Cristina Todaşcă (Rumunsko)
Kľúčový úspech: Prvá účasť EYCN na chemickom kongrese EuCheMS (ECC5) v tureckom Istanbule v roku 2014.
Predsedajúca: Cristina Todaşcă (Rumunsko); Tajomníčka: Aurora Walshe (UK)
Kľúčový úspech: EYCN bola po prvýkrát organizovaná do tímov, z ktorých každý mal svojho vedúceho a delegátov ako členov tímu.
Predsedajúca: Viviana Fluxa (Švajčiarsko); Tajomníčka: Cristina Todaşcă (Rumunsko); Vzťah k priemyselným odvetviam: Lineke Pelleboer (Holandsko); Externá komunikácia: Guillaume Poisson (Francúzsko); Členstvo a interná komunikácia: Aurora Walshe (UK); Návrhár webových stránok: Magorzata Zaitz (Poľsko)
Kľúčové úspechy: Vytvorenie webovej stránky EYCN a aktívna účasť na 3. chemickom kongrese EuCheMS v Norimbergu v roku 2010.
Predseda: Sergej Toews (Nemecko); Tajomníčka: Helena Laavi (Fínsko); Vzťah s priemyslom: Viviana Fluxa (Švajčiarsko); Komunikácia: Dan Dumitrescu (Rumunsko); Vedecké záležitosti: Ilya Vorotyntsev (Rusko)
Kľúčový úspech: Bola vymyslená identita EYCN.
Predsedajúci: Csaba Janáky (Maďarsko); Tajomníčka: Emma Dumphy (Švajčiarsko); Pokladník: Juan Luis Delgado de la Cruz (Španielsko); Referent pre sponzorské vzťahy: Jens Breffke (Nemecko); Referentka pre komunikáciu: Cristina Todaşcă (Rumunsko)
Kľúčový úspech: Vytvorenie EYCN v Berlíne zástupcami 12 chemických spoločností.

</doc>
<doc id="629373" url="https://sk.wikipedia.org/wiki?curid=629373" title="Hytale">
Hytale

Hytale bola pripravovaná videohra vyvíjaná firmou Hypixel Studios. Jej vyvoj bol ukončený 23. júna 2025.
História.
Poväčšina vývojárov pracovali predtým pre Minecraft server Hypixel. Myšlienka pre Hytale vznikla v dôsledku zmien EULA, ktoré uskutočnil Mojang v roku 2014, ktorá zakázala používať mikrotransakcie na serveroch, čím Hypixel prišiel o veľkú časť zisku. Preto sa o rok neskôr sa začal vývoj hry Hytale a 9. decembra 2018 bol predstavený trailer, ktorý bol vytvorený odddelenou skupinou Hypixel Studio. Za mesiac si ich trailer na YouTube pozrelo 30 miliónov ľudí a aktuálne má vyše 50 miliónov. 
Hranie hry.
Pohľad na hru.
Hra je veľmi podobná hre Minecraft, ale nachádzajú sa tam aj veci navyše. Bude sa môcť hrať aj v režime jedného hráča (singleplayer), aj v režime viacerých hráčov (multiplayer). Bude podporované módovanie priamo v hre.
V hre sa bude nachádzať až 6 svetov.
Generácia sveta.
Hra obsahuje 4 veľké skupiny ekosystémov (biómov), nazývané zónami. V každej zóne sa nachádzajú menšie ekosystémy.
Hra taktiež generuje malé štruktúry, kde sa dajú získať silné meče, očarované knižky, alebo aj iná užitočná korisť.
Ukončenie vývoja.
Vývoj hry Hytale bol oficiálne ukončený 23. júna 2025 a Hypixel Studios oznámili postupné ukončenie svojej činnosti. Rozhodnutie padlo po dôkladnom zhodnotení možností a podporou spoločnosti Riot Games. Napriek rokom práce a viacerým zmenám vo vízii, technologíí či aj novom engine sa nepodarilo naplniť ambiciózne ciele projektu bez zásadných zmien ktoré by Hytale pripravili o to, čo ho robilo výnimočným.

</doc>
<doc id="629376" url="https://sk.wikipedia.org/wiki?curid=629376" title="Pavol Biroš (huslista)">
Pavol Biroš (huslista)

Pavol Biroš (* 12. marec 1906, Bytča† 10. apríl 1927, Bratislava) bol slovenský huslista.
Pochádzal z rodiny krajčíra Štefana Biroša (18661941) a jeho manželky Jozefíny, rod. Smolkovej (18681953) ako jedno z ich siedmich detí. V rokoch 19251927 hral na verejných koncertoch v Bratislave, Martine, Bytči, Liptovskom Svätom Mikuláši, Modre, Šamoríne a v Skalici. Jeho repertoár tvorili skladby Niccola Paganiniho, Wolfganga Amadea Mozarta, Ludwiga van Beethovena, Mikuláša Schneidera-Trnavského a iných. Od roku 1926 študoval na Hudobnej a dramatickej akadémii v Bratislave. 10. apríla 1927 "„spáchal samovraždu z biedy“".

</doc>
<doc id="629377" url="https://sk.wikipedia.org/wiki?curid=629377" title="Pavol Biroš">
Pavol Biroš

Pavol Biroš môže byť:

</doc>
<doc id="629383" url="https://sk.wikipedia.org/wiki?curid=629383" title="Spatula querquedula">
Spatula querquedula



</doc>
<doc id="629384" url="https://sk.wikipedia.org/wiki?curid=629384" title="Strojárskotechnologická fakulta SVŠT">
Strojárskotechnologická fakulta SVŠT



</doc>
<doc id="629388" url="https://sk.wikipedia.org/wiki?curid=629388" title="Peisias (sochár)">
Peisias (sochár)

Peisias ("Peisias") bol starogrécky sochár.
Peisias, grécky sochár neznámeho pôvodu a neznámej doby (zrejme zo 4. stor. pred Kr., lebo v Aténach sa nový Bouleutérion začal stavať až na konci 5. stor. pred Kr.), bol podľa gréckeho cestovateľa Pausania autorom sochy boha Apolóna, ktorá sa nachádzala v aténskej radnici (βουλευτήριον - Bouleutérion, štátna rada päťsto občanov, radcov - búleutai): „"... a v neveľkej vzdialenosti je radnica takzvaných päťsto, ktorí sú po celý rok radcami Aténčanov. V budove je drevená socha Dia Radcu (Búlaios), Apolóna, práca Peisia, a Démos (Ľud), výtvor Lysónov."“ 

</doc>
<doc id="629389" url="https://sk.wikipedia.org/wiki?curid=629389" title="Na prehliadači založená hra">
Na prehliadači založená hra



</doc>
<doc id="629393" url="https://sk.wikipedia.org/wiki?curid=629393" title="HD 106906">
HD 106906

 HD 106906 je hviezda, pri ktorej bola objavená extrasolárna planéta HD 106906 b a veľký protoplanetárny disk. Hviezda je od centra Galaxie vzdialená 23 995,84 ly.

</doc>
<doc id="629403" url="https://sk.wikipedia.org/wiki?curid=629403" title="Gregor Uram Podtatranský">
Gregor Uram Podtatranský



</doc>
<doc id="629404" url="https://sk.wikipedia.org/wiki?curid=629404" title="Gregor Uram">
Gregor Uram



</doc>
<doc id="629408" url="https://sk.wikipedia.org/wiki?curid=629408" title="Jozef Brieška">
Jozef Brieška

Jozef Brieška (* 26. apríl 1891, Tekovské Nemce† 24. jún 1964, Tekovské Nemce) bol slovenský roľník a politik, účastník Slovenského národného povstania (SNP).
Život.
Narodil sa ako jedno z troch detí v rodine roľníka Imricha Briešku a jeho manželky Marty, rod. Uličnej. Po absolvovaní ľudovej školy pracoval ako stavebný robotník v Budapešti, po roku 1918 bol roľníkom v rodnej obci. Stal sa členom Republikánskej strany poľnohospodárskeho a maloroľníckeho ľudu (tzv. Agrárnej strany), v ktorej pôsobil ako člen okresného výboru (19281938).
Zapojil sa do domáceho odboja a po vypuknutí SNP pôsobil ako poslanec Revolučného okresného národného výboru v Zlatých Moravciach, člen Demokratickej strany. Po oslobodení pôsobil na lokálnej úrovni ako predseda Miestneho národného výboru v Tekovských Nemciach a na celoštátnej úrovni ako poslanec Ústavodarného národného zhromaždenia.

</doc>
<doc id="629411" url="https://sk.wikipedia.org/wiki?curid=629411" title="Za dráhou">
Za dráhou

Za dráhou môže byť:

</doc>
<doc id="629412" url="https://sk.wikipedia.org/wiki?curid=629412" title="Za drahou">
Za drahou

Za drahou môže byť:

</doc>
<doc id="629415" url="https://sk.wikipedia.org/wiki?curid=629415" title="Ignác Bross">
Ignác Bross

Ignác Bross (* 1809† 30. september 1857, Jasov) bol uhorský skladateľ cirkevnej hudby a regenschori (vedúci cirkevného chóru).
Okolo roku 1851 pôsobil v Rožňave a v rokoch 18531857 v Jasove, kde zhotovil viacero hudobnín – napr. árie v F dur "O Deus ego amo te" a dvoch, nedochovaných ofertórií v G a A dur.

</doc>
<doc id="629416" url="https://sk.wikipedia.org/wiki?curid=629416" title="Lockheed P-3 Orion">
Lockheed P-3 Orion

P-3 Orion je americké protiponorkové a námorné hliadkové lietadlo, vyvinuté začiatkom 60. rokov 20. storočia. Vzniklo modifikáciou civilného dopravného lietadla L-188 Electra.
Po viac ako 50 rokoch služby ho začali nahrádzať modernejšie Boeing P-8 Poseidon.
Vznik a vývoj.
V auguste 1957 vydal náčelník amerického námorníctva typovú špecifikáciu č. 146, ktorá obsahovala požiadavky na nové námorné hliadkové lietadlo s dlhým doletom. K najdôležitejším kritériám patril väčší priestor kabíny, väčší akčný rádius a letová vytrvalosť ako dosahoval vtedy zavedený P-2 Neptun. Špecifikácia č. 146 ďalej požadovala, aby bolo nové lietadlo vyvinuté v krátkom čase a pri nízkych nákladoch. Preto boli výrobcovia nútení vyvinúť nový stroj na báze už existujúceho komerčného lietadla. 
Svoj návrh predložili do súťaže štyri spoločnosti, ale od začiatku mala "najlepšie rozdané karty" firma Lockheed. Jej návrh (model 185) bol založený na type L-188A Electra, ktorý bol vo vývoji od roku 1955. Využíval osvedčené motory Allison T56-A-10W, ktoré sa používali na C-130 Hercules od roku 1954. Tento turbovrtuľový pohon poskytoval ideálnu kombináciu vysokej cestovnej rýchlosti pri presune do cieľovej oblasti operácie a ekonomickej prevádzky počas letu v malej výške a pri nízkej rýchlosti. Víťazom súťaže sa stala spoločnosť Lockheed, ktorá garantovala, že dokáže vyvinúť nové lietadlo v požadovanom čase a pri stanovených nákladoch. K úspechu tejto firmy nepochybne prispeli aj existujúce skúsenosti s protiponorkovými systémami.
Tretí produkčný kus lietadla L-188A Electra sa stal prvým prototypom budúceho hliadkového lietadla. V prednej časti trupu bola vytvorená bombovnica. Už tak dobrý výhľad kokpitu Electry bol pre Orion vylepšený a to tak, že pôvodných sedem okenných panelov bolo nahradených piatimi väčšími. Z kabíny pre cestujúcich boli odstránené všetky pôvodné okná, pričom boli nahradené štyrmi veľkými pozorovacími oknami. Nos Orionu bol oproti Electre viac zašpicatený a v zadnej časti trupu pribudol kryt pre detektor magnetických anomálií. Prvý let tohto prototypu s civilným registračným číslom N1883 sa uskutočnil 19. augusta 1958. 
Pre potreby námorníctva malo však toto lietadlo zbytočne dlhý trup. Preto bolo potrebné skrátiť trup Orionu o , čo zároveň viedlo k významnému zníženiu jeho hmotnosti. Zostávajúci priestor kabíny bol stále dostatočne veľký na inštaláciu všetkých protiponorkových systémov a iného potrebného vybavenia. Lietadlo bolo vybavené všetkými zariadeniami, určenými na hliadkové misie a bolo modifikované do podoby, aby spĺňalo všetky špecifikácie č. 146. Takto upravený prototyp, nazvaný YP3V-1 (s vojenským sériovým číslom 148276), vzlietol 25. novembra 1959.
Asi rok po prvom lete prototypu, v tej dobe už označovaného ako typ P3V-1, získal Lockheed zákazku na výrobu prvých siedmich predprodukčných lietadiel (so sériovými číslami 148883 - 148889). V novembri 1960 bol lietadlu oficiálne pridelený názov "Orion". Dňa 16. júna 1962 bol P3V-1 Orion vyhlásený za vhodný pre námorné hliadkové operácie.
Letka amerického námorníctva VP-8 zo základne Patuxent River bola prvou, ktorá 13. augusta 1962 dostala lietadlo P3V-1 Orion (149671). Dňa 18. septembra 1962 sa typové označenie Orionu zmenilo z P3V-1 na P-3A. Zavádzanie Orionu a výcvik posádok bolo úspešné a do konca októbra 1962 dosiahlo v rámci VP-8 operačnú spôsobilosť prvých dvanásť lietadiel P-3A.
Verzie.
P-3A.
Počiatočná produkčná verzia, z ktorej sa vyrobilo 157 lietadiel. Pohon tohto typu zabezpečovali štyri turbovrtuľové motory T56-A-10W (každý s výkonom 4500 koní). 
V priebehu sériovej výroby P-3A boli zavedené tri hlavné vylepšenia týchto lietadiel. Najprv bol Orion upravený tak, že získal schopnosť kladenia mín. Druhým vylepšením bolo pridanie pomocnej motorovej jednotky (APU), vďaka čomu sa stalo lietadlo nezávislé od pozemného zariadenia. Inštalácia APU začala od 134. vyrobeného lietadla, dodatočne však boli týmito jednotkami vybavené aj stroje, ktoré zišli z výrobnej linky predtým. 
Najdôležitejším vylepšením bola inštalácia systému "Deltic". V rámci neho boli zastarané papierové zapisovače AQA-3 a AQA-4 (rovnaké mal P-2 Neptune) vymenené za AQA-5. Nový zapisovač bol schopný spracovať dáta až z ôsmich sonarových bójí, zatiaľ čo systémy na pôvodnom P-3A mohli spracovať informácie len zo štyroch bójí. Analýza signálov zo sonarových bójí tak bola omnoho rýchlejšia. Ďalšie zlepšenia zahŕňali navigačné pomôcky, akustický magnetofón a zdokonalený systém elektronickej podpory merania, určený na príjem a analýzu radarových a rádiových signálov. Senzor ASR-3, určený na detekciu výfukových plynov dieselových ponoriek, bol v rámci tejto modernizácie odstránený. Systém "Deltic" bol inštalovaný v lietadlách so sériovým číslom 152140 a vyššie. Takmer všetky staršie P-3A boli taktiež vylepšené týmto novým systémom.
P-3B.
Výroba verzie P-3B bola spustená v roku 1965 a prvý stroj tohto typu bol dodaný 12. októbra toho istého roku. Najvýznamnejším rozdielom oproti P-3A boli výkonnejšie motory Allison T56-A-14. Vďaka nim mohli byť lietadlá P-3B prevádzkované z kratších vzletových dráh, mali lepšie stúpanie a vyššiu cestovnú rýchlosť. 
Posledných 63 vyrobených lietadiel z celkového počtu 144 strojov P-3B má zosilnenú konštrukciu trupu, ktorá umožňuje lietadlu dosiahnuť vyššiu nosnosť. Takto upravené lietadlá boli označené ako P-3B HW ("Heavy Weight"), zatiaľ čo predchádzajúce stroje zo slabšou konštrukciou boli odvtedy označované ako P-3B LW ("Light Weight"). 
Vo všetkých P-3B boli integrované riadené strely vzduch-zem AGM-12 Bullpup.
P-3C.
Prototyp YP-3C vznikol úpravou P-3B HW a jeho prvý let sa uskutočnil 18. septembra 1968. Toto lietadlo bolo vybavené integrovaným protiponorkovým systémom A-NEW. Posádka lietadla mala k dispozícii systém LLLTV(Low Light Level Television), ktorý jej zabezpečil vizuálny kontakt s hladinovými cieľmi aj v noci alebo pri zlom počasí.
Nový akustický systém AQUA-7(V)1/2 nahradil systém Deltic. Tento systém spolupracuje s pasívnymi sonarovými bójami LOFAR (Low Frequency Analysing and Recording), ktoré dokážu zachytávať zvuky pod vodou v širokom frekvenčnom pásme. Popri nich sa často používajú bóje DIFAR (Directional Acoustic-Frequency Analysis and Recording System), ktoré majú rovnaké vlastnosti ako bóje LOFAR, ale navyše dokážu určiť smer, odkiaľ sa šíri zvuk. P-3C môže niesť až 84 bójí.
P-3C získal digitálny počítač ASQ-114, ktorý má v pamäti veľký počet zvukových profilov ponoriek, ako aj radarových a rádiových signálov. Všetky tieto informácie zjednodušujú identifikáciu ponorky. Digitálny datalink zaviedol možnosť výmeny taktických údajov s pozemnými stanicami, loďami alebo inými lietadlami. 
P-3C-I.
Modernizovaná P-3C-I vzlietla prvýkrát v apríli 1974 a testovacia letka VX-1 získala prvé z 31 lietadiel v januári 1975. Verzia P-3C-I bola vybavená navigačným systémom Omega, ktorý v kombinácii s inerciálnym navigačným systémom poskytol presnejšie informácie o polohe. K ďalším vylepšeniam patrila sedemnásobne väčšia počítačová pamäť a doplnkové taktické displeje pre operátorov senzorov, na ktorých sa zobrazovali údaje zozbierané sonarovými bójami.
P-3C-II.
Prvé lietadlo po tejto modernizácii bolo dodané v marci 1977. Lietadlá P-3C-II získali zaťahovateľný infračervený detekčný systém (IRDS) od spoločnosti Texas Instruments, ktorý nahradil LLLTV. Nový senzor v porovnaní so staršou televíznou kamerou dokázal vyhotoviť oveľa lepšie zábery. K ďalším vylepšeniam patrili zdokonalené navigačné systémy a príprava na integráciu protilodných rakiet Harpoon. Najvýznamnejším modernizačným prvkom bol systém ASR-3, ktorý využíva desať antén na zistenie presného smeru, odkiaľ prichádza signál sonarovej bóje. To umožnilo, že lietadlo pri vyhľadávaní ponorky nemuselo byť presne nad bójou.
P-3C-II½.
Americké a japonské námorníctvo získalo prvý stroj v tejto verzii v apríli 1981, Holandsko v novembri toho istého roku. Lietadlá P-3C-II½ boli vybavené novým navigačným systémom Litton LTN-72 a integrovaným akustickým komunikačným systémom (IACS - pre komunikáciu s priateľskými ponorkami). Drobné zlepšenia sa dotkli aj inerciálneho navigačného systému a Dopplerovského navigačného systému, ako aj komunikačných systémov v pásme VHF.
P-3C-III.
Prvé lietadlo vo verzii P-3C-III dodal Lockheed v máji 1984. Pokročilý počítačový systém IBM Proteus zvýšil možnosti systému DIFAR trojnásobne. Zavedenie tohto systému bolo najväčším zlepšením, pretože umožňovalo oveľa rýchlejšie spracovanie akustických údajov. 
CP-140 Aurora.
V roku 1980 začal Lockheed dodávať Kanade lietadlá CP-140 Aurora, čo bol v podstate derivát P-3C Orion, špeciálne upravený pre Kráľovské kanadské vzdušné sily. Tieto stroje nahradili zastarané lietadlá CP-107 Argus. Výroba CP-140 Aurora bola zastavená v roku 1991 a Kanada získala celkovo 18 lietadiel tohto typu. Táto verzia sa od P-3C odlišovala protiponorkovým senzorovým vybavením z lietadiel S-3A Viking.
V roku 1999 spustila kanadská vláda projekt AIMP (Aurora Incremental Modernization Project), ktorého cieľom je zmodernizovať 14 lietadiel CP-140 Aurora. Tento modernizačný projekt sa realizuje v štyroch blokoch, pričom zahŕňa integráciu a inštaláciu nových misijných systémov a senzorov:
P-3K2.
V roku 1966 bolo Novému Zélandu dodaných päť lietadiel P-3B Orion (NZ4201 - NZ4205). V roku 1985 bolo zakúpené šieste P-3B (NZ4206), ktoré bolo vyradené z austrálskeho letectva. Všetkých šesť Orionov bolo v 80. rokoch zmodernizovaných v rámci projektu RIGEL a tieto lietadlá dostali nové označenie P-3K. K hlavným vylepšeniam patril modernejší radar (APS-134), infračervený senzor, digitálna výpočtová zbernica ako aj elektronický zobrazovací a informačný riadiaci systém.
Následne boli lietadlám v rámci projektu KESTRAL vymenené krídla, čím sa predĺžila ich životnosť. 
V roku 2005 bol spustený ďalší program modernizácie avioniky, pričom prvé takto vylepšené lietadlo bolo zaradené do služby v máji 2011. Do úrovne P-3K2 bolo nakoniec zmodernizovaných všetkých 6 novozélandských lietadiel. Všetky stroje získali nové navigačné, misijné a komunikačné systémy. Lietadlá dostali taktiež úplne nové senzory a sklený kokpit. 
Používatelia.
Súčasní používatelia.
 Argentína
 Austrália
 Brazília
 Čile
 Grécko
 Irán
 Japonsko
 Kanada
 Kórejská republika
 Nemecko
 Nórsko
 Nový Zéland
 Pakistan
 Portugalsko
 Španielsko
 Taiwan
 Thajsko
 USA
Bývalí používatelia.
 Holandsko

</doc>
<doc id="629418" url="https://sk.wikipedia.org/wiki?curid=629418" title="Buleutérion">
Buleutérion

Buleutérion alebo bouleutérion ("bouleutérion") bola starogrécka radnica, najčastejšie umiestnená v bezprostrednej blízkosti agory.
Rada starogréckeho mesta (bulé) sa zvyčajne schádzala v buleutériu (v budove pre zasadanie rady). Buleutérion bola najčastejšie jednoduchá obdĺžniková (i štvorcová) budova. Mala jednu sieň či sálu, kde prebiehali diskusie rady, s radmi sedadiel rozmiestnenými pozdĺž troch stien. Vo väčších budovách sa vo vnútri zrejme nachádzali tiež stĺpy, ktoré podopierali strechu. Staršie budovy boli pravdepodobne jednoduché, bez zvláštnych architektonických prvkov, a mali drevené sedadlá. Po druhom perzskom vpáde do Grécka (480 pred Kr.) sa v Aténach nový bouleutérion začal stavať na konci 5. stor. pred Kr. Postavili ho na južnej strane agory pre radu s 500 členmi (pôvodne bola štyristočlenná), po 50 osôb zvolených v desiatich fýlach (démoch). Miestnosť mala zo začiatku drevené sedadlá, ktoré neskôr vymenili za mramorové, umiestnené do polkruhu a možno už na konci 4. stor. pred Kr. k nej pribudla i predsieň. 
Niekoľko objavených buleutérionov z konca 3. a 2. storočia pred Kr. malo tiež predsiene. Buleutérion v Miléte z 2. stor. pred Kr. bol krajšie umelecky vyzdobený a mal viac ako 1200 miest na sedenie. Bola to veľká obdĺžniková sála s predsieňou. Z jednej strany boli rady sedadiel usporiadané do polkruhu a za nimi boli v dvoch rohoch schodiská. Strechu podopierali stĺpy či drevené koly. 

</doc>
<doc id="629419" url="https://sk.wikipedia.org/wiki?curid=629419" title="Bouleutérion">
Bouleutérion



</doc>
<doc id="629422" url="https://sk.wikipedia.org/wiki?curid=629422" title="Luke Perry">
Luke Perry

Coy Luther „Luke“ Perry III (* 11. október 1966 Mansfield, Ohio, USA – † 4. marec 2019, Burbank, Kalifornia) bol americký herec ktorý sa preslávil najmä rolou Dylana v seriáli "Beverly Hills 90210".
Životopis.
Narodil sa v meste Mansfield v Ohiu a bol druhý najstarší z troch detí. Jeho rodičia sa rozviedli v roku 1972 a jeho mama, s ktorou žil, sa neskôr znovu vydala. Jeho biologický otec zomrel v roku 1980 na infarkt.
Kariéra.
Krátko po skončení strednej školy sa presťahoval do Los Angeles, aby sa mohol venovať herectvu. Pracoval v rôznych zamestnaniach, aby mohol splácať byt. V roku 1989 mal záujem o úlohu Stevea v seriáli "Beverly Hills 90210", ale nakoniec dostal úlohu Dylana. Postupom času sa stal nesmierne obľúbeným hercom najmä u teenagerov. Počas natáčania seriálu "Beverly Hills 90210" hral tiež vo filmoch ako "Buffy the Vampire Slayer" (1992) či "8 seconds" (1994).
Napriek obrovskej popularite sa rozhodol v roku 1995 opustiť seriál "Beverly Hills 90210" a objavil sa v niekoľkých nezávislých filmoch ako napríklad "Piaty element", kde hral epizódnu úlohu po boku Milly Jovovich či Brucea Willisa. V roku 1998 si zahral niekoľko menších úloh znovu v seriáli "Beverly Hills 90210", kde hral až do poslednej epizódy v roku 2000.
Neskôr sa začal podieľať na televíznych seriáloch, venoval sa aj dabingu, ako napríklad v seriáli "Simpsonovci" alebo "Griffinovci".
Od roku 2017 pôsobil v seriáli "Riverdale".
Úmrtie.
Dňa 27. februára 2019 utrpel masívnu mozgovú príhodu vo svojom dome v Sherman Oaks, v Los Angeles. Bol prevezený do nemocnice na pozorovanie, kde utrpel znovu mozgovú príhodu a jeho rodina sa rozhodla ho odpojiť od prístrojov, ktoré ho držali pri živote. Bol zasnúbený s terapeutkou Wendy Madison Bauer.

</doc>
<doc id="629426" url="https://sk.wikipedia.org/wiki?curid=629426" title="Špindlerov Mlyn">
Špindlerov Mlyn



</doc>
<doc id="629428" url="https://sk.wikipedia.org/wiki?curid=629428" title="Markéta Davidová">
Markéta Davidová

Ing. Markéta Davidová (* 3. január 1997, Jablonec nad Nisou, Česko) je česká biatlonistka. Česko reprezentovala na Zimných olympijských hrách v roku 2018 v juhokórejskom Pchjongčchangu. V sezóne 2018/2019 sa začala pravidelne zúčastňovať pretekov Svetového pohára a v roku 2019 sa prvýkrát zúčastnila aj majstrovstiev sveta.
V pretekoch Svetového pohára dokázala v sezóne 2018/2019 nečakane vyhrať šprint v talianskej Anterselve, dvakrát sa umiestnila na druhom mieste a rovnako dvakrát dokončila preteky tretia.
Medzi jej doterajšie najväčšie úspechy patria aj výsledky z juniorských majstrovstiev sveta - zlatá medaila zo stíhacích pretekov, ktorú získala na majstrovstvách sveta juniorov v estónskej Otepää v sezóne 2017/2018 a strieborné medaily zo šprintu tamtiež a z pretekov štafiet v rumunskej Cheile Grădiştei v sezóne 2015/2016. V Rumunsku dosiahla v tej sezóne aj na tretie miesto v individuálnych pretekoch.
Študovala odbor "Zoorehabilitácia a asistenčné aktivity so zvieratam"i na Fakulte agrobiológie, potravinových a prírodných zdrojov Českej poľnohospodárskej univerzity v Prahe. Bakalársku prácu písala na tému "Kineziotejping ako metóda vo fyzioterapii koní", prácu v roku 2019 úspešne obhájila a získala titul bakalár. Práca bola systémom "Theses.cz" vyhodnotená ako originálna. V roku 2021 ukončila štúdium na Českej poľnohospodárskej univerzite s titulom inžinier. Diplomovú prácu písala na tému "Vplyv ivermektínu na kvalitu ejakulátu ošípaných pri plemene Duroc."
Výsledky.
Olympijské hry a majstrovstvá sveta.
"Poznámka: Výsledky z majstrovstiev sveta sa započítavajú do celkového hodnotenia svetového pohára, výsledky z olympijských hier sa v minulosti započítavali, od olympijských hier v Soči 2014 sa nezapočítavajú."
Juniorské majstrovstvá sveta.
"Všetky výsledky sú brané z Medzinárodnej biatlonovej únie."
Svetový pohár.
Sezóna 2016/17.
"Všetky výsledky sú brané z Medzinárodnej biatlonovej únie."
Sezóna 2017/18.
"Všetky výsledky sú brané z Medzinárodnej biatlonovej únie."
Sezóna 2018/19.
"Všetky výsledky sú brané z Medzinárodnej biatlonovej únie."
Sezóna 2019/2020.
"Všetky výsledky sú brané z oficiálnej stránky Medzinárodnej biatlonovej únie."

</doc>
<doc id="629429" url="https://sk.wikipedia.org/wiki?curid=629429" title="Alí ibn Abí Tálib">
Alí ibn Abí Tálib



</doc>
<doc id="629441" url="https://sk.wikipedia.org/wiki?curid=629441" title="Hon Za splavom A">
Hon Za splavom A



</doc>
<doc id="629442" url="https://sk.wikipedia.org/wiki?curid=629442" title="SOŠ Stará Turá">
SOŠ Stará Turá



</doc>
<doc id="629443" url="https://sk.wikipedia.org/wiki?curid=629443" title="Propán-1,2-diol">
Propán-1,2-diol

Propán-1,2-diol taktiež aj 1,2-propándiol a α-propylénglykol, okrem toho často označovaný aj iba propylénglykol, je jeden zo štyroch izomérov propylénglykolu (propándiolu). Je to bezfarebná hygroskopická väzká kvapalina, bez takmer akejkoľvek vône, s mierne sladkou chuťou. Z hľadiska štruktúry ide o dvojsýtny alkohol (diol) odvodený od propánu s hydroxylovými skupinami naviazanými na 1. a 2. atóme uhlíku. Pretože obsahuje asymetrický atóm uhlíka, vyskytuje sa v dvoch enantioméroch. Bežne dostupný propylénglykol je racemát, pričom na výrobu iba jedného z enantiomérov sa používa hydratácia propylénoxidu. Je miešateľný s mnohými rozpúšťadlami, ako sú napríklad voda, acetón, etanol, chloroform či dietyléter.
V potravinárstve sa označuje E číslom E 1520, vo farmakológii a v kozmetických výrobkoch E 490.
Výroba.
Priemyselná.
Priemyselne sa propylénglykol vyrába hydratáciou propylénoxidu. Existujú 2 spôsoby používané pri takejto výrobe. Buď bez katalyzátoru pri 200 – 220 °C, alebo s katalyzátorom pri 150 – 180 °C. Katalyzátorom môže v takomto prípade drobné množstvo kyseliny sírovej alebo zásady. Reakčná zmes pri takomto spôsobe výroby pozostáva 20 % z propylénglykolu, 1,5 % dipropylénglykolu a taktiež malého množstva polypropylénglykolu.
Laboratórna.
V laboratóriu sa dá pripraviť z manitolu pomocou nasledujúcej sérií reakcií:
Využitie.
Približne 45 % z vyrábaného propylénglykolu sa používa ako surovina na výrobu nenasýtených polyesterových živíc a na výrobu polymérov a oligomérov z ktorých sa potom vyrábajú polyuretánové polyméry.
Pridáva sa aj do akrylových farieb na báze vody, v ktorých spomaľuje ich schnutie a to vďaka tomu, že je menej prchavý ako voda čo znamená, že sa dlhšie odparuje a farba schne pomalšie. Okrem toho je spolu s glycerínom hlavnou zložkou náplní do elektronických cigariet (1 – 92 % obsahu). Občas sa využíva aj v niektorých modeloch parných železníc a parníkov, kde je umiestnený vnútri, kde sa pomocou malého ohrevného telesa zohrieva a následne sa vyparuje von komínmi na modeli, čím vytvára dojem pary a dymu.
Pridáva sa aj do mnohých potravinových výrobkov, ako napríklad tekuté sladidlá, kávové výrobky, zmrzlina a rôzne šľahané mliečne produkty. Používa sa aj ako rozpúšťadlo rôznych liekov, ako napríklad diazepam alebo lorazepam, ktoré sú nerozpustné vo vode.
Podobne ako etylénglykol, propylénglykol dokáže v roztoku s vodou znížiť jej teplotu topenia a preto sa používa ako kvapalina na rozmrazovanie lietadiel. Taktiež sa kvôli svojej nízkej toxicite namiesto etylénglykolu používa ako nemrznúca tekutina.
Podľa jedného výskumu sa dá podobne ako 95 % etanol použiť ako konzervačná látka na DNA mravcov. Výhoda oproti etanolu je, že propylénglykol nie je taký horľavý vyparuje sa pomalšie ako etanol a preto je vhodnejší pri preprave takýchto vzoriek DNA.
Toxikológia a bezpečnosť.
Peroorálne podanie.
Pri peroorálnom podaní má propylénglykol veľmi nízku toxicitu. V tele sa metabolizuje na kyselinu pyrohroznovú (ktorá taktiež vzniká ako súčasť normálneho metabolizmu glukózy), kyselinu octovú, kyselinu mliečnu a propionaldehyd (možná zdravotne škodlivá látka). Podľa výskumov Dow Chemical Company je LD50 tejto látky pre potkany pri peroorálnom podaní 20 g/kg.
Vážne zdravotné problémy nastávajú, keď propylénglykol dosiahne v tele koncentráciu 4 g/l krvi. Na dosiahnutie takejto koncentrácie by však bolo potrebné požiť veľmi veľké množstvá za krátku dobu. Do potravín sa propylénglykol pridáva najviac v množstvách 1 g/kg potraviny, takže otrava z propylénglykolu obsiahnutého v potravinách je takmer nemožná.
Jeho dlhodobá peroorálna toxicita je taktiež dosť nízka. Podľa istého výskumu vykonaného v roku 1972, pri ktorom bolo 12 potkanov kŕmených 2 roky s krmivom, ktoré obsahovalo 5 % propylénglykolu sa na nich neprejavili žiadne príznaky dlhodobej toxicity.
Kontakt s pokožkou, očami a inhalácia.
Propylénglykol nie je dráždivý pre pokožku a to ani pri dlhšom styku s ňou. Pre oči je neriedený propylénglykol dráždivý len málo, pričom môže vyvolať prechodný zápal spojiviek, ktorý prejde krátko po tom ako sa propylénglykol z oka vymyje. Vystavenie sa aerosólom propylénglykolu môže podráždiť horné dýchacie cesty. Preto sa neodporúča propylénglykol používať tam, kde je pravdepodobné, že dôjde k vystaveniu očí alebo k jeho vdychovaniu, ako napríklad stroje na dymové efekty, očné kvapky a pod. Propylénglykol taktiež nespôsobuje senzibilizáciu a ani nie je karcinogén či genotoxín.
Vnútrožilové podanie.
U mnohých ľudí ktorým boli podané liečivá, ktoré ako pomocnú zložku obsahovali propylénglykol sa prejavili rôzne zdravotné ťažkosti, najmä pri veľkých dávkach takýchto liekov. Takýmito zdravotnými problémami môžu byť napríklad pokles krvného tlaku, spomalený srdcový tep, abnormality na QRS a T segmente EKG, iné srdcové arytmie až zástava srdca a taktiež rozpad červených krviniek.
12 – 42 % vnútrožilovo prijatého propylénglykolu sa z tela odstraňuje v moči v nezmenenej podobe a zvyšok sa premieňa na jeho glukuronid. Rýchlosť akou obličky dokážu z krvi propylénglykol odstrániť je nepriamo úmerná prijatej dávke, jedno z vysvetlení je, že toto je spôsobené miernymi sedatívnymi účinkami propylénglykolu.
V jednom prípade spôsobilo podanie glyceroltrinitrátu rozpustného v propylénglykolu staršiemu pacientovi prekyslenie tela a kómu.

</doc>
<doc id="629444" url="https://sk.wikipedia.org/wiki?curid=629444" title="Propylénglykol">
Propylénglykol

Propylénglykol alebo propándiol je dvojsýtny alkohol (diol). Vyskytuje sa v 4 izoméroch:

</doc>
<doc id="629445" url="https://sk.wikipedia.org/wiki?curid=629445" title="1,2-propándiol">
1,2-propándiol



</doc>
<doc id="629451" url="https://sk.wikipedia.org/wiki?curid=629451" title="Oder">
Oder



</doc>
<doc id="629452" url="https://sk.wikipedia.org/wiki?curid=629452" title="Spazmus">
Spazmus



</doc>
<doc id="629453" url="https://sk.wikipedia.org/wiki?curid=629453" title="Ivanka Trumpová">
Ivanka Trumpová

Ivana Marie „Ivanka“ Trumpová (* 30. október 1981, New York, New York, USA) je americká podnikateľka, modelka a politická predstaviteľka.
Svojmu otcovi Donaldovi Trumpovi pomáhala pri jeho kampani v rámci prezidentských volieb v roku 2016. Bola tiež členkou 16 členného tímu pripravujúceho administratívu prezidentstva Donalda Trumpa.
Vzdelanie a rodinný život.
Je jedinou dcérou amerického prezidenta Donalda Trumpa a jeho prvej manželky, českej modelky Ivany Trumpovej. Absolvovala podnikateľskú školu Wharton School na Pensylvánskej univerzite, kde získala titul bakalárky ekonómie. Jej manželom sa 25. októbra 2009 stal majiteľ týždenníku The New York Observer, Jared Kushner, kvôli ktorému konvertovala na judaizmus. Dňa 27. marca 2016 sa im narodil už tretí potomok, syn Theodor Ted James.
Plynule hovorí po anglicky a francúzsky, z češtiny, rodného jazyka jej matky, však na rozdiel od svojho brata Donalda ovláda iba základy.
Kariéra.
S bratmi Donaldom Trumpom mladším a Ericom Trumpom pôsobí na pozícií výkonnej viceprezidentky spoločnosti Trump Organization, ktorú vybudoval jej otec. Pri natáčaní televíznej show "The Apprentice" účinkovala ako arbiter a dohliadala nad prácou a výsledkami súťažiacich a jej tímu. Pôsobila tiež pri organizácií otcovej volebnej kampane v rámci jeho kandidatúry v prezidentských voľbách v roku 2016. Profiluje sa ako zástankyňa práv žien. Má svoju vlastnú značku oblečenia a doplnkov. Koncom júla 2018 sa rozhodla, že končí v módnom biznise aby sa mohla naplno venovať svojej funkcií prezidentskej poradkyne.
Osobný život.
Je autorkou knihy "Women who work", v ktorej ženám radí ako skĺbiť prácu a materstvo a výnos z tejto knihy venovala na charitu. Táto kniha je v podstate návodom, ako prispôsobiť život svojím vlastným prioritám a hodnotám. Na základe svojich skúseností radí ženám, ako úspešne prepojiť osobné životy s tými pracovnými.
Ivanka Trump vstáva skoro ráno, cvičí a medituje, do kancelárie prichádza medzi prvými. Svoj voľný čas venuje deťom, chodí skoro spať. Dáva prednosť kratším dovolenkám, tvrdo pracuje osem až 12 týždňov a potom si vezme voľno na predĺžený víkend. Tradičné týždňové alebo dvojtýždňové dovolenky sú u nej menej časté, častejšie predĺžené víkendy fungujú v ich rodine lepšie.

</doc>
<doc id="629454" url="https://sk.wikipedia.org/wiki?curid=629454" title="Jared Kushner">
Jared Kushner

Jared Kushner (* 10. január 1981, Livingston, New Jersey, USA) je americký podnikateľ, realitný magnát a v rokoch 2017 až 2021 poradca amerického prezidenta Donalda Trumpa. 
Je výkonným riaditeľom spoločnosti zameranej na nehnuteľnosti Kushner, predsedom vydavateľstva Observer Media, ktoré vydáva týždenník New York Observer, ktoré kúpil v roku 2006. Je tiež aktívnym investorom a spoluzakladateľom spoločnosti Cadre, firmy, ktorá používa technológiu, aby prepojila inštitučných investorov s potencionálnymi investíciami do nehnuteľností. Jared Kushner pracoval od januára 2017 do januára 2021 ako poradca Donalda Trumpa.
Práca pre Donalda Trumpa.
Jared Kushner dostal od Donalda Trumpa niekoľko úloh a zodpovedností:
Vzdelanie.
Jared Kushner študoval od roku 1999 na strednej škole Frisch School, čo je súkromná ješiva pre mužov i ženy. Následne vyštudoval Harvard, kde v roku 2003 získal bakalársky titul, následne v roku 2007 ukončil Univerzitu v New Yorku, kde získal dvojitý titul JD/MBA.
Začiatky v investíciach.
Už počas štúdií na univerzitách sa venoval realitnému biznisu. Keď študoval na Harvarde bol členom Fly Clubu a kúpou a predajom budov v Somerville, Massachusetts zarobil 20 miliónov amerických dolárov. V investíciach pokračoval aj popri štúdiu na Univerzite v New Yorku.
Mladosť a rodinný život.
Vyrástol v modernej ortodoxnej židovskej rodine, jeho otcom je developer v oblasti nehnuteľností Charles Kushner a mamou Seryl Kushner. Má mladšieho brata Joshuu a dve sestry Nicole a Daru. Jeho starí rodičia Reichel a Joseph Kushner prišli do USA v roku 1949 z Navahrudaku, ktorý sa teraz nachádza v Bielorusku. Morris Stadtmauer je jeho starým otcom z matkinej strany.
Jeho manželkou je Ivanka Trumpová, dcéra prezidenta USA Donalda Trumpa. Majú spolu 3 deti. Dcéra Arabella Rose sa narodila v júli 2011 a synovia Joseph Frederick v októbri 2013 a Theodore James v marci 2016. Dodržuje košér domácnosť a šabat. Majú zbierku umenia v hodnote niekoľkých miliónov amerických dolárov a radi navštevujú štúdiá s umením.
Aktivity.
V rokoch 1991 až 2006 bol Jared Kushner prispievateľom Demokratickej strany, ku ktorej hlavným podporovateľom patrí jeho otec, developer Charles Kushner.
Spolu s ďalšími príbuznými sa Jared Kushner stal členom tímu, ktorý pre Donalda Trumpa pripravoval prevzatie moci. Donaldovi Trumpovi pomáhal už v prezidentskej kampani dohadovať dôležité schôdzky a ako stúpenec moderného ortodoxného judaizmu mu pomáhal osloviť židovských voličov.
Donald Trump vymenoval Jareda Kushnera poradcom svojho kabinetu a to pre oblasť obchodných zmlúv a Blízkeho východu.
Jared Kushner pracuje na mierovom pláne pre Izrael a Palestínu. V júni vyhlásil, že plán už je hotový a bude čoskoro verejne oznámený. Jared Kushner a veľvyslanec pre stredný východ Jason Grenblatt sa stretli s vodcami Izraela, Jordánska, Kataru, Egypta a Saudskej Arábie v júni 2018 aby prediskutovali zmienený mierový plán.
Financie.
Jared Kushner zakúpil budovu 666 Fifth Avenue building na Manhattane za 1,8 miliardy dolárov. Záležitosť okolo budovy 666 Fifth Avenue vyriešil nájomnou zmluvou na 99 rokov s firmou Brookfield.
Majetok Jareda Kushnera a jeho manželky Ivanky Trump je odhadovaný na niečo medzi 240 až 740 miliónov amerických dolárov

</doc>
<doc id="629455" url="https://sk.wikipedia.org/wiki?curid=629455" title="Verchovna rada Ukrajiny">
Verchovna rada Ukrajiny

Verchovna rada Ukrajiny (Najvyššia rada Ukrajiny, ; do roku 1991 taktiež Najvyšší soviet Ukrajiny) je ukrajinský jednokomorový parlament. Na základe ukrajinskej ústavy predstavuje jediný zákonodárny orgán v jednokomorovom politickom systéme Ukrajiny. Zasadá v Kyjeve, hlavnom meste Ukrajiny, vo svojej vlastnej budove z roku 1939 a má 450 poslancov volených na 5 rokov.
Volebný systém je v dobe samostatnej Ukrajiny neustálený. Vo voľbách v roku 2012 a aj v predčasných voľbách v roku 2014 sa volilo zmiešaným systémom: 225 mandátov bolo rozdelených pomerným volebným systémom s jediným volebným obvodom a 225 väčšinovo systémom relatívnej väčšiny .
Ukrajinský parlament vznikol v roku 1938 ako parlament Ukrajinskej sovietskej socialistickej republiky v rámci vtedajšieho Sovietskeho zväzu.
Najvyšší soviet Ukrajinskej SSR vo svojom 12. volebnom období (zvolený v roku 1990) vydal Deklaráciu nezávislosti Ukrajiny, zaviedol prvky trhového hospodárstva a politickú liberalizáciu. Taktiež oficiálne zmenil počítanie volebných období a prehlásil sa za Verchovnu radu Ukrajiny v prvom volebnom období. Súčasný parlament, ktorý bol zvolený v roku 2014, je ôsme volebné obdobie Verchovnej rady. Kvôli vojne v Donbase a anexii Krymu Ruskou federáciou parlamentné voľby v týchto častiach Ukrajiny neprebehli, preto v súčasnej Verchovnej rade zasadá len 423 poslancov 

</doc>
<doc id="629456" url="https://sk.wikipedia.org/wiki?curid=629456" title="Parlament Ukrajiny">
Parlament Ukrajiny



</doc>
<doc id="629457" url="https://sk.wikipedia.org/wiki?curid=629457" title="Platthis">
Platthis

Platthis ("Platthis") bol grécky sochár v 5. storočí pred Kr.
Platthis, sochár z ostrova Paros, tvoril v 5. storočí pred Kr. Známa je jeho menom signovaná náhrobná stéla z parského mramoru s reliéfom ženy a jej rodiny objavená na východoegejskom ostrove Ikaria:
- text v starogréčtine - "Hranaté zátvorky tohto poškodeného nápisu znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Náhrobný nápis (epitaf) je na základe epigrafického výskumu datovaný do rokov 475 – 450 pred Kr.
V archeologickej lokalite starovekého atického mesta Eleusis sa našla značne poškodená náhrobná stéla, na ktorej je tiež uvedené meno Platthis (v starovekom Grécku zriedkavé). Z nápisu, datovaného do 1. polovice 5. storočia pred Kr., však vyplýva, že tu ide zrejme o darcu tejto stély (ἀνέθηκε – venoval, zasvätil) a nie o jej zhotoviteľa. 

</doc>
<doc id="629461" url="https://sk.wikipedia.org/wiki?curid=629461" title="Ivanka Trump">
Ivanka Trump



</doc>
<doc id="629462" url="https://sk.wikipedia.org/wiki?curid=629462" title="Veterná elektráreň Skalité">
Veterná elektráreň Skalité

Veterná elektráreň Skalité bola veterná elektráreň v obci Skalité v okrese Čadca. Jej inštalovaný výkon bol 4×500 kW. Po Veternej elektrárni Cerová to bola druhá veterná elektráreň na Slovensku. Prevádzkovaná bola od roku 2004 do roku 2008.
Plánovanie a výstavba.
Výstavba bola schválená obecným zastupiteľstvom v roku 2003. Postavená bola v "závere" roka 2003, v prevádzke od roku 2004.
Stavba vyžadovali 5 nadrozmerných nákladov z Nemecka pre každú turbínu. Investor sa mal po skúšobnej prevádzke rozhodnúť či postaví ďalších 6 turbín. Náklady sa mali vrátiť za 20 rokov. V roku 2007 mali byť náklady na jednu turbínu približne 45 mil Sk. Do obecnej pokladne každá turbína priniesla približne 30 tisíc korún ročne.
Technológia.
Generátory boli od firmy Vestas typ V 39/500, individuálny inštalovaný výkon bol 0.5MW, celkový bol 2MW. Turbíny boli vysoké takmer 60 metrov. Elektráreň bola riadená automaticky z dispečingu spoločnosti Green Energy Slovakia. Elektráreň bola napojená do verejnej siete Stredoslovenskej energetiky.
Prevádzka a jej ukončenie.
Ročne elektráreň vyrobila viac než 1 500 MWh energie čím mala ušetriť 1 050 ton CO2. Predpokladaná výroba bola 3 200 MW ročne. Podľa TASR mali štyri turbíny ušetriť 3 tisíc ton CO2. Vyrobená energia mala stačiť pre 1 200 domácností. Prevádzka bola začatá v roku 2004 a ukončená v roku 2008.
Technológie boli už použité a "najväčším nedostatkom bola pomerne častá poruchovosť vo verejnej rozvodnej sieti, ktorá mala za následok aj výpadky vo výrobe." Projekt bol v roku 2008 demontovaný s plánom postaviť turbíny nové, k tomu však bola potrebná štátna podpora. Turbíny boli odvezené do zahraničia a stavba v roku 2008 zrušená.

</doc>
<doc id="629469" url="https://sk.wikipedia.org/wiki?curid=629469" title="Masaker na Columbine High School">
Masaker na Columbine High School

Masaker na Columbine High School sa odohral 20. apríla 1999 v Jefferson County v Colorade neďaleko Littletonu a Denveru. Patrí medzi najväčšie masakre v amerických dejinách. Páchateľmi boli študenti Columbine High School, "Eric Harris" (†18) a "Dylan Klebold" (†17), ktorí v škole zastrelili dvanásť študentov a jedného učiteľa a zranili ďalších dvadsaťštyri ľudí. Po útoku obaja spáchali samovraždu.
Páchatelia.
Narodil sa 9. apríla 1981 v meste Wichita v Kansase. Spoločne s jeho rodinou sa veľmi často sťahoval. Jeho otec pracoval ako pilot US Air Force a jeho mama bola ženou v domácnosti. Postupom času Ericov otec opustil armádu a rodina sa usadila v Colorade. Prvé tri roky žili v prenajatom byte v oblasti Littleton, kde sa neskôr zoznámil s Dylanom Kleboldom. Navštevoval základnú školu a neskôr spoločne s Dylanom začali navštevovať Columbine High School. V škole si však Eric nerozumel so spolužiakmi a často sa stával obeťou šikany. Na internete si založil blog, kde pridával nenávistné príspevky voči jeho rodine, škole či spoločnosti. Niekoľkokrát ho práve kvôli týmto príspevkom kontaktovala polícia a chceli u neho doma previesť aj domovú prehliadku. Spoločne s Kleboldom sa pokúsili vykradnúť dodávku a súd obom nariadil podstúpiť niekoľko psychologických sedení. Eric napísal majiteľovi dodávky tiež list, v ktorom sa ospravedlnil, že pokus o vykradnutie jeho dodávky bol len skrat. Založil si denník, kde si písal svoje pocity, myšlienky a tiež svoje nenávistné poznámky. Svoj blog na internete zrušil. Chcel sa dostať do armády, čo sa mu nepodarilo kvôli lieku Luvox, ktorý mu predpísali psychiatri.
Narodil sa 11. septembra 1981 a od detstva býval v Littletone. Od malička patril medzi nadané deti. Bol zo silno nábožensky založenej rodiny a každú nedeľu navštevovali bohoslužby. Jeho život zmenil až Eric. Po nástupe na strednú školu sa z nich stali najlepší kamaráti. Pomocou kamarátov a spolupracovníkov z Blackjack Pizza si spoločne s Ericom zaobstarali zbrane. Často chodil spoločne s Ericom do lesa strieľať, čo si natáčali na kameru. Dylan bol medzi žiakmi v triede obľúbený, mal kamarátov a rád športoval. Za to Eric bol skôr samotár, správal sa agresívnejšie.
Čo predchádzalo útoku.
Azda najznámejším prípadom, ktorému sa pripisuje začiatok celého plánovania útoku na strednú školu Columbine, je vykradnutie elektroniky z dodávky v piatok večer, 30. 1. 1998 a dôsledky, ktoré z toho pre Harrisa a Klebolda plynuli. Okrem verejnoprospešných prác bolo špeciálne Harrisovi nariadené navštevovať kurzy zvládania hnevu, pričom musel taktiež napísať ospravedlňujúci list majiteľovi vykradnutej dodávky. V Harrisovom osobnom denníku sa však k celej udalosti Eric vôbec nevyjadroval s pokorou a poučením, ako tomu bolo v samotnom liste. 
Menej známe sú však ďalšie udalosti, ktoré boli akýmisi signalizátormi toho, že s Ericom a Dylanom nie je všetko v poriadku. Za všetky spomeňme tú, kedy sa Eric Harris a Dylan Klebold spoločne s ďalším zo svojich kamarátov nabúrali do školského informačného systému a dostali sa, okrem iného, aj ku kombináciám školských skriniek ostatných študentov. Výsledkom bolo dočasné vylúčenie Dylana Klebolda (na 5 dní) a Erica Harrisa (na 3 dni) zo školy. 
Ďalšou udalosťou bol útok kečupovými tampónmi. Na strednej škole Columbine, ako vraví aj dokumentárna snímka, panovala nepísaná hierarchia, na ktorej čele stáli tzv. Borci (z ang. Jocks). Na samotnom spodku tejto hierarchie boli vydedenci, medzi ktorých patrili aj členovia tzv. Kabátovej mafie (z ang. Trench coat mafia). Hoci členovia tejto mafie nikdy nepripustili, žeby Eric Harris a Dylan Klebold medzi nich patrili, oni sami sa obliekali do čiernych dlhých kabátov, patrili k fanúšikom industriálneho techna a kapiel s tým súvisiacich (Marilyn Manson, KMFDM, Rammstein...) a pod. Medzi Borcami a členmi mafie neboli neobvyklé slovné aj fyzické útoky, často priamo na pôde školy. Jedným z takých bol aj útok kečupom napustených tampónov, ktoré študenti, najmä Borci, hádzali po Ericovi a Dylanovi, zatiaľ čo sa žiaci, ale i učitelia prizerali. Dylanova matka, Sue Kleboldová, spomína, že jej syn sa jedného dňa vrátil zo školy s tričkom celým od kečupu. Keď sa ho opýtala, čo sa stalo, iba odvetil, že o tom nemieni hovoriť. Pravdepodobne v tomto období si do svojho denníka poznamenal, že išlo o jeho doposiaľ najhorší deň všetkých čias. Bližší obraz šikany, ktorým prechádzali členovia nižších vrstiev vtedajšej hierarchie na Columbine ponúka film: "Im not ashamed".
Výrazným bol i konflikt s Brooksom Brownom a jeho rodinou, ktorý bol najmä medzi Ericom a Brownovcami, zatiaľ čo Dylan vystupoval viac-menej ako ten, kto zmierňoval napätie. Celý spor začal tým, že Brooks Brown ponúkol svojim spolužiakom odvoz do školy, keďže školský spoj nebol vždy tým najspoľahlivejším. Žiaľ, ani sám Brown nie vždy stihol prísť pre svojich spolužiakov včas, čo viedlo k záchvatom hnevu a výbuchom agresie zo strany perfekcionistu Harrisa. Keďže Brown od svojich spolužiakov nepožadoval preplácanie nákladov na benzín, povedal si, že tieto výbuchy hnevu od Harrisa nie je povinný znášať a pri jednom takom telefonáte proste Harrisovi bez slova položil hovor. To malo za následok niekoľkomesačné nerozprávanie sa Erica s Brooksom, ktoré vyvrcholilo v jeden zimný deň, keď Eric snehovou guľou poškodil spätné zrkadlo na aute Brooksa Browna. Došlo k slovnej potýčke, po ktorej Brooks zašiel za matkou Erica, Kathrin, aby jej povedal, že jej syn ukrýva vo svojej miestnosti alkohol. Keď ho Kathrin pozvala do domu, aby sa o veci porozprávali, Brooks využil situáciu a z pomsty k Harrisovi vzal jeho ruksak. Keď sa to neskôr dozvedela matka Brooksa, Judy, rozhodla sa kontaktovať Erica s tým, že si môže tento ruksak prísť ku nim vziať naspäť. Keď sa Eric dozvedel, že má Judy jeho majetok, začal ako nepríčetný búchať do dverí auta, v ktorom Judy vtedy sedela, a dožadovať sa svojho ruksaku. Tento incident, ako mnohé ďalšie, Brownovci nahlásili na polícií, no ani jeden sa nedotiahol do vyriešenia. Keď napokon rodičia Erica, Kathrin a Wayne, donútili svojho syna, aby sa šiel Judy ospravedlniť, spravil tak Eric skutočne iba z donútenia. Keď mu na ospravedlnenie Judy povedala, že takýmto ospravedlnením môže klamať iba svojich rodičov, prešiel Ericovou tvárou hnev a opýtal sa Judy, či ho považuje za klamára, načo ona odpovedala s pokojom, že áno. Krátko na to sa začali objavovať na Harrisových stránkach vyhrážky zabitím Brooksa Browna. Na tie Brownovcov upozornil pravdepodobne sám Dylan Klebold. Avšak ani tie neboli políciou správne doriešené. Napokon celú situáciu upokojil sám Brooks Brown, keď sa Ericovi v jeden deň ospravedlnil, čo prekvapilo i samého Harrisa a ospravedlnenie prijal. Odvtedy boli znova priateľmi, čo Brownovi pravdepodobne 20. 4. 1999 zachránilo život. 
Plán útoku.
O tom, že Harris a Klebold plánovali masaker viac ako rok pred jeho samotným uskutočnením, sa už písalo veľa. Menej sa však vie, aké boli ich pôvodné plány na ten osudný deň. Čas útokov nebol vôbec náhodný. Harris si do svojho denníka starostlivo zaznamenával počty ľudí v jedálni v závislosti od hodiny. Podľa plánov, ktoré obaja starostlivo pripravovali, malo pri masakri zomrieť takmer 500 ľudí (čísla sa pohybujú okolo 488). V jedálni, ktorá sa nachádza priamo pod knižnicou, mali vrahovia umiestniť dve, takmer 10 kg vážiace propánové bomby uložené v športových taškách nastavené na výbuch o 11:16 hod. dopoludnia. Po výbuchu, pri ktorom dúfali, že sa zrúti aj knižnica na jedáleň a ľudí v nej, mali Harris a Klebold so zbraňami v rukách strieľať do všetkých, ktorým sa podarilo prežiť, a ktorí v strachu budú utekať im naproti v nevedomosti, že bežia na smrť. Keď malo byť po všetkom a oni mali byť už mŕtvi, mali dodatočne explodovať aj nastražené bomby, ktoré nechali umiestnené vo svojich automobiloch zaparkovaných v rôznych častiach parkovísk v areáli školy, kde sa mali zhromaždiť tí, čo unikli z rúcajúcej sa školy a tiež ich Harris a Klebold pri úteku nezastrelili. Šťastnou náhodou spravili vrahovia chybu v zapájaní káblov bômb, ako tých propánových, tak aj tých v aute, a nielenže tie v jedálni prakticky takmer vôbec nevybuchli, ale z tých v aute vybuchla iba jedna, a aj to o 12 hodín neskôr, než mala (v Kleboldovom aute o 23:50 večer, keď bolo parkovisko takmer vyľudnené). 
Útok, 20. apríl 1999.
Eric a Dylan dorazili v dlhých čiernych nepremokavých plášťoch na školské parkovisko. Každý vo svojom vlastnom aute, v ktorých po sebe nechali nastražené výbušné zariadenia, ktoré mali zraniť tých, ktorí by utekali od školy, z miesta výbuchu v jedálni. Zhruba okolo 11:10 vstúpili zadnými dverami do školskej jedálne. V jedálni vyložili dve desať kilové propán-butánové bomby ktoré mali presne o 11:16 vybuchnúť. Tie však zlyhali. Keď bomby nevybuchli ani o 11:18, rozhodli sa Harris a Klebold zmeniť plány a za pokriku "Go - go - go" sa so zbraňami v ruke vybrali do školy. Pred školou sedela Rachel Joy Scottová, ktorá si vychutnávala obed vonku s jej priateľom Richardom Castaldom. Rachel sa stala prvou obeťou po tom, čo ju Harris strelil tri krát do hrudníka a následne jej štvrtú ranu strelil rovno do hlavy. Prakticky zároveň so streľbou na Rachel obrátili vrahovia zbraň aj voči Castaldovi, ktorého zranili a doživotne pripútali na invalidný vozík. Pred školou sa im podarilo zraniť ďalších minimálne dvoch študentov a zavraždiť ďalšiu obeť, Daniela Rohrbougha, o ktorého smrti sa jeho rodina dozvedela takmer až po dvoch dňoch, a aj to len z médiami zverejnenej fotografie.
Neskôr sa Harris a Klebold presunuli na školské chodby a smerovali do knižnice, kam prišli zhruba o 11:29. Učiteľka Patti Nielsonová, ktorá v škole pracovala na čiastočný úväzok, bola zranená zásahom sklených črepín potom, ako páchatelia strieľali do sklenených dverí. Študenti sa skrývali v učebniach, toaletách či pod stolmi. Učiteľ a tréner William "Dave" Sanders sa snažil zachrániť študentov a korigovať celú chaotickú situáciu, no po ceste stretol Harrisa a Klebolda, ktorí mu prestrelili obe ramená brokovnicou. Učiteľa Sandersa neskôr našli jeho kolegovia, ktorí mu pomohli dostať sa do jednej učebne. Snažili sa nájsť niekoho, kto by Sandersovi poskytol prvú pomoc. Našiel sa študent Aaron Hacey, ktorý mu poskytol prvú pomoc. Učiteľka Nielsonová dorazila v predstihu do knižnice, kde varovala všetkých žiakov, aby sa skryli pod stôl a následne telefonovala s dispečerkou z tiesňovej linky a to počas celého masakru v knižnici. Ako prvý v knižnici zomrel Kyle Velasquez, ktorého popravil Klebold brokovnicou. Následne si Harris a Klebold vymenili zopár výstrelov s políciou a SWAT, ktorí boli okolo celej školy. Po prestrelke s ozbrojenými zložkami začali popravovať študentov v knižnici. Zomreli tak: Steve Curnow, Daniel Mauser, Isaiah Shoels, Corey DePooter, Cassie Bernallová, Kelly Flemingová, Matt Kechter, John Tomlin,a Lauren Townsendová. V knižnici tak dovedna zastrelili ďalších desať študentov a niekoľkých študentov zranili. Záchranná služba sa k Daveovi Sandersovi dostala až po 15-tej hodine a na následky závažných zranení a veľkej straty krvi zomrel.
Cestou do jedálne Harris a Klebold hádzali ručne vyrobené bomby do učební a náhodne strieľali okolo seba. Do jedálne prišli zhruba o 11:40, kde ich príchod zachytila bezpečnostná kamera. Harris sa niekoľkokrát snažil trafiť jednu z propán-butánových bômb a snažil sa celú miestnosť odpáliť. Neskôr sa vydali Harris a Klebold do knižnice, kam dorazili okolo 12:02. Prestrieľali niekoľko okien, aby upozornili zrak ochranných služieb. Posledný výstrel z budovy bol počuť o 12:08, keď obaja páchatelia spáchali samovraždu. Eric Harris si strčil hlaveň svojej brokovnice do úst, ktorú následne stlačil. Bol na mieste mŕtvy. Dylan Klebold spáchal samovraždu tým, že si svojou Tec-9 strelil rovno do spánku. Trápil sa zhruba minútu-dve, kým sa utopil vo vlastnej krvi, ktorá cez dýchacie cesty zaplavila jeho pľúca. Ešte predtým vedľa seba odložil svoju náušnicu a prsteň a na neďaleký stôl hodil posledný molotovov koktail.
Dôsledky.
Americká polícia počas teroru na Columbine High School zlyhala, kvôli nevhodnej taktike zásahu a navyše útočníkov nezasiahli ani raz, i keď na to mali viacero príležitostí. Preto zmenila americká polícia svoju taktiku a výcvik a zvlášť pri streľbe na školách sa kladie dôraz na okamžitý zásah voči páchateľom. Polícia tiež zbytočne čakala, kým neprídu posily, a až potom zasahovali a to tiež len z vonku.
Masaker na Columbine High School rozpútal debaty o kontrole zbraní a jej dostupnosti v Spojených štátoch, tiež o násilí medzi mladistvými, zlý vplyv internetu, násilných hier, filmov či hudby. Vďaka masakru, ktorý sa odohral 20. apríla 1999 na škole Columbine, sa na školách v Spojených štátoch zvýšili opatrenia. Na niektorých miestach v areáli školy sú vybudované pamätníky. Niekoľko zranených študentov skončilo na invalidnom vozíku či s inými obmedzeniami. Objavili sa tiež negatívne ohlasy, ktoré kritizovali školy, že sa veľmi málo vyučuje náboženstvo na školách, pretože niektoré tvrdenia boli také, že množstvo obetí bolo nábožensky založených, alebo kvôli ich rasovému pôvodu.
Filmové spracovania.
Už v roku 2002 natočil režisér Michael Moore kontroverzný dokument s názvom "Bowling for Columbine," v ktorom svojsky rozoberá problematiku ľahkej dostupnosti zbraní v USA. V roku 2003 režisér Gus Van Sant natočil film "Elephant" s podobnou tematikou. V tom istom roku bol nakrútený aj film s názvom "Zero Day" režiséra Bena Coccia, ktorý bol inšpirovaný práve Basement tapes. O rok neskôr sa dostal do televízie dokumentárny film s názvom "Zero Hour: Massacre At Columbine", ktorý obsahuje tiež videá páchateľov, výpovede svedkov, ktorí sa skutočného masakru zúčastnili. Rovnako bol v tomto roku natočený voľne na masaker odkazujúci film s názvom "The only way" režisérov Davida Zimmermana III. a Levi Oberyho. Ďalej bol v roku 2005 natočený film s názvom "Dawn Anna" od režiséra Arlissa Howarda, v ktorom sa rozoberá životný príbeh matky jednej z obetí, Lauren Townsendovej, Dawn Anny. V roku 2009 natočil Andrew Robinson (jeden zo študentov, ktorý prežili masaker) film s názvom "April Showers", ktorý sa zameriava na to, ako sa tí, čo prežili masaker, dokážu vyrovnať s udalosťami, traumou a pocitmi viny. V roku 2016 vyšiel film "I'm Not Ashamed", ktorý poukazuje na život prvej obete masakru, Rachel Scottovej, ktorá bola veľmi kresťansky založená. Námet na film dostal Brain Baugh, kvôli ľudskosti, veselosti Rachel a jej ochotou pomôcť každému bez ohľadu na to, aký je. Zatiaľ posledným je dokument nielen o samovražedných sklonoch u mladistvých, ktoré mal aj Dylan Klebold, z roku 2019 s názvom "American Tragedy", v ktorom si zahrala aj Sue Kleboldová, a ktorý vzišiel z rúk producentky Lisy Sabeyovej.
Knižné spracovania.
Už v roku 2000 napísala matka jednej z obetí masakra, Cassie Bernall, Misty Bernallová, knihu s názvom "She said yes", v ktorej dominovala téma náboženskej viery a hlásenia s ku nej v zlomových okamihoch, čo demonštrovala na príklade svojej zosnulej dcéry, ktorá sa k Bohu prihlásila, načo bola zastrelená v knižnici Columbine. Tento príbeh bol však neskôr svedkami incidentu spochybnený, čo však neuberá na tragickosti úmrtia Cassie. Následne v roku 2002, ako spoluautor, uviedol na trh knihu s názvom "No easy answers", aj kamarát Dylana a Erica, Brooks Brown, ktorý ako jeden z posledných hovoril s Harrisom v deň masakra. V roku 2012 napísal otec jednej z obetí masakra, Daniela Mausera, Tom Mauser knihu s názvom "Walking in Daniel´s shoes", v ktorej rozoberal nielen život svojho tragicky zosnulého syna, ale tiež aj diery, ktoré má v sebe doposiaľ zákon o legálnej držbe zbraní v USA. Už v roku 2016 napísala knihu aj matka jedného zo strelcov, Dylana Klebolda, Sue Kleboldová, knihu s názvom "A mother´s reckoning". V nej nielen rozoberá život s Dylanom a jeho nepostrehnuteľné depresie vedúce až k účasti na masakre, ale tiež aj jej prežívanie toho osudného utorka, 20. 4. 1999. Napokon v roku 2019 uzreli svetlo sveta aj prepísané denníky oboch vrahov s knižným názvom "The journals of Dylan Klebold and Eric Harris".

</doc>
<doc id="629474" url="https://sk.wikipedia.org/wiki?curid=629474" title="Ján Vikrút">
Ján Vikrút

Ján Vikrút (podľa časti zdrojov Ján Vikrut; * 6. apríl 1928, Bratislava – † 7. august 2018) bol slovenský priemyselný dizajnér. Navrhoval dizajn pre všetky podniky koncernu Tesla. Externe spolupracoval s Chemikou Bratislava (návrhy cisterien na prenos tekutého plynu), Kovoplastom Nitra (dizajn zváracích automatov) a ZŤS Nová Dubnica (návrh elektronického zariadenia na meniče a ovládače robotov).
Životopis.
Ján Vikrut sa narodil v roku 1928 v Bratislave v rodine obuvníka v Protetike. V rokoch 19431947 absolvoval Vyššiu priemyselnú školu elektrotechnickú v Bratislave, po jej skončení pracoval v závode Kablo-Gumon na konštrukcii nástrojov. Po vzniku koncernového podniku Tesla stál pri zrode konštrukčného oddelenia so zameraním na dizajn, neskôr samostatného dizajnérskeho oddelenia v Tesle Bratislava. V 60. rokoch pôsobil v Egypte ako expert pri zavádzaní výroby rozhlasových prijímačov v novovzniknutom elektrotechnickom závode v meste Benha, kde pomáhal vytvoriť aj konštrukčné a dizajnérske pracovisko. Po návrate naďalej pôsobil v Tesle Bratislava ako vedúci oddelenia tvarovania výrobkov až do roku 1974, kedy odchádza do Tesly Vráble (výroba zosilňovačov, rozhlasových ústrední a ozvučovacej techniky pre hudobníkov), kde taktiež zakladá dizajnérske oddelenie.

</doc>
<doc id="629534" url="https://sk.wikipedia.org/wiki?curid=629534" title="Misionári obláti Nepoškvrnenej Panny Márie">
Misionári obláti Nepoškvrnenej Panny Márie

Misionári obláti Panny Márie Nepoškvrnenej (OMI) sú misijným rehoľným spoločenstvom kňazov a bratov uprostred katolíckej cirkvi. Ich hlavným poslaním je hlásať radostnú zvesť ľuďom, ktorí o Ježišovi Kristovi a jeho evanjeliu ešte nepočuli, alebo tým, ku ktorým obvyklá pastorácia cirkvi nedosahuje. Túto svoju misiu – poslanie uskutočňujú v apoštolských komunitách a v úzkej spolupráci s laikmi, ktorí sú považovaní za partnerov v evanjelizácii.
Vznik rádu.
Obláti sú súčasťou katolíckej cirkvi, ktorých špecialitou sú misie, pôsobenie na miestach, kde kňazi nie sú. Založil ju po napoleonských vojnách francúzsky šľachtic Eugen de Mazenod a vytýčil jej ideu „šíriť posolstvo Krista medzi tými, ktorí po zvratoch doby zostali bez pastierov“. Roku 1826 pápež Lev XII. Kongregácii potvrdil vytvorené pravidlá. Roku 1845 vyslali prvú misiu do Kanady, na Cejlón a do Južnej Afriky.
Poslanie.
Obláti nie sú špecialistami na jeden určitý druh pastorácie alebo jednu konkrétnu skupinu ľudí. Je síce pravda, že sa kongregácie už od samých začiatkov venovali predovšetkým práci s mládežou, hlásanie ľudových misií, apoštolátu u chudobných a opustených a postupom času sa z nich stali aj misionári ad gentes, ale v súčasnosti pôsobia vo svete aj ako farári, správcovia pútnických miest. Angažujú sa v oblasti spravodlivosti, mieru a integrity stvorenia, pracujú s imigrantmi a rómskym etnikom.
Začiatky OMI v českých krajinách.
Kongregácia obláti Panny Márie Nepoškvrnenej (OMI) sa v Česku usadili v roku 1911, po vzniku Česko-Slovenska založili samostatnú provinciu. Pôsobili tu, najmä v Sudetoch, osem kňazov. Ich centrom bol konvent v Teplej. V Kájove pri Českom Krumlove fungoval ich juniorát a noviciát. Po vyhnaní Nemcov po skončení II. svetovej vojny provincie prestal fungovať a formálne zanikol úmrtím P. Jana Václava Straky roku 1970.
Nová história.
V roku 1991 sa vrátil z 43-ročného pôsobenia v Afrike páter Zdeněk Čížkovský, aby tu činnosť provincie obnovil. Pracoval ako farár v Kroměříži, kde obláti dostali pridelenú farnosť Blahoslavanej Panny Márie, neskôr aj v Klokotoch.
V súčasnosti pôsobia v Česku dve komunity oblátov a to v Plasoch a Klokotoch.
Mládež.
Súčasťou oblátskej rodiny sú od samého začiatku tiež spoločenstvá mladých. V najbližšej provincii ide predovšetkým o nemeckú OMI-Jugend a český OMIGang. Spoločenstvo mládeže OMIGang sa začalo vytvárať okolo oblátskej komunity v Plasoch (plzeňská diecéza) v r. 2011. Najprv išlo o nepravidelná stretnutie niekoľkých mladých ľudí z oblátskych farností okolo Plasov a Manetín, skoro sa ale pridalo aj pár stredoškolákov a vysokoškolských študentov z Plzne a postupom času sa spoločenstvo rozrástlo aj o zástupca z Moravy: Brna a Kroměříža. Usporadúvali sa prvé OMITreffingy (pravidelná víkendové stretnutia v Plasoch), k nim sa vzápätí pridali OMILuftingy (víkendové stretnutia s pracovno-duchovnou náplňou slúžiace k "preluftovaniu" zanedbaných a opustených kostolov a iných objektov), v ktorých sa dodnes zúčastňujú aj študenti nášho spriateleného Stojanova gymnázia na Velehrade. Časom, keď sa medzi členmi OMIGangu upevnili vzťahy a vytvorilo sa pevnejšie jadro, sa začalo spoločenstvo viac otvárať navonok, pozývať ďalších mladých ľudí na zdieľanie a vytvárať svoj vlastný apoštolát.
KVS.
Komunita vteleného Slova, teda KVS je odpoveď na potrebu silnej skúsenosti komunitného evanjeliového života, ktorú niektorí českí obláti zakúsili v talianskom „Centro giovanile“ v Maríne neďaleko Ríma. V roku 2012 sa teda po vzore tejto talianskej oblátskej skúsenosti vytvorilo spoločenstvo mladých mužov, ktorí sa rozhodli urobiť skúsenosť spoločného žitia evanjelia vo všednosti obyčajného života. Spoločne s oblátmi v Plasích bývajú, spoločne pracujú, spoločne upratuje, varí, perú, modlí sa, spoločne študujú…
Oblátski asociovaní.
Životné cesta a odkaz svätého Eugena neoslovuje len rehoľníkov alebo tých, ktorí hľadajú svoje životné povolanie. Eugenova láska k Bohu a k cirkvi má veľkú inšpiratívnu silu aj pre ľudí, ktorí žijú v rodinách a chodia do bežných zamestnaní. Títo ľudia vytvárajú spoločenstvo tzv. Oblátskych asociovaných. Spájajú sa so spoločenstvom oblátov a oblátiek sľubom, v ktorom sa vyznávajú zo svojho vzťahu k Ježišovi Kristovi ak jeho cirkvi a v ktorom vyjadrujú svoju túžbu byť živými svedkami Božej bezpodmienečnej lásky k ľuďom vo svojich rodinách, v cirkvi i mimo nej, ale najmä voči ľuďom, ktorí majú najväčší dôvod o tejto láske pochybovať, totiž voči ľuďom vylúčeným na okraj ľudskej a cirkevnej spoločnosti. Tento sľub môžu každoročne obnovovať.
Ku spoločenstvu asociovaných patria starí aj mladí, slobodní aj zadaní, ľudia z miest i z dedín, študovaní i neštudovaní. Schádzajú sa v regionálnych skupinách. Dvakrát ročne potom majú príležitosť stretnúť sa so všetkými ostatnými asociovanými z Česka a z Nemecka (na tzv. Eugen-Meeting a jesennom výročnom stretnutí). Základom stretnutie je ľudské spoločenstvo, nechýba ani duchovný program.
Prvých 17 laikov zložilo sľub vo februári v roku 2004. Dnes je ich cez osemdesiat, regionálnych skupín je v súčasnosti sedem: päť v Nemecku (sasko-srbská skupina, skupina z Burl, hünfeldská skupina, juhonemecká skupina a tzv. Mladí asociovaní z celého Nemecka) a dve v Česku. K pôvodnej skupine slovenských asociovaných schádzajúcich sa už tradične okolo oblátskej komunity v Tábore - Klokoty sa čerstvo pridala aj skupina siedmich mladých asociovaných naviazaná na komunitu plaskou (prvá asociácia: 1. október 2016).
Mladí asociovaní, čiže „Maso“, ako si v skratke hovoria, sa pravidelne schádzajú k spoločnému zdieľaniu a prehlbovaniu života v charizme sv. Eugena. Majú na starosti niekoľko evanjelizačných projektov a okrem toho sa tiež snažia o medzinárodné prepojenie s ďalšími členmi oblátskej rodiny po celom svete, predovšetkým v rámci našej Stredoeurópskej provincie.

</doc>
<doc id="629537" url="https://sk.wikipedia.org/wiki?curid=629537" title="ZWG">
ZWG



</doc>
<doc id="629539" url="https://sk.wikipedia.org/wiki?curid=629539" title="Aladár Bittó">
Aladár Bittó

Aladár Bittó (* 15. november 1900, Žilina† 19. jún 1976, Bratislava) bol rómsky primáš.
Pochádzal z rodiny rómskeho hudobníka Alexandra Bitta (* 1861† ?) a Márie Bittovej (* 1874† ?). So svojou hudobnou skupinou vystupoval v ČSR a často i v zahraničí, najmä v Nemecku a v Poľsku. V rokoch 19391943 s ňou hrával v kaviarňach v Bratislave, najmä v kaviarni Luxor, pričom Slovenský rozhlas vysielal priame prenosy z ich vystúpení.

</doc>
<doc id="629540" url="https://sk.wikipedia.org/wiki?curid=629540" title="Pastorácia">
Pastorácia

Pastorácia (z latinského slova „pastor“, ktorého význam je pastier) je mnohotvárny súbor činností, ktorými cirkev navonok i dovnútra realizuje svoje poslanie. Spočíva v pôsobení a zabezpečuje duchovnú starostlivosť o ľudí, či už veriacich, alebo neveriacich, v konkrétnych životných podmienkach. Pastoračná činnosť sa môže týkať určitej skupiny osôb (napr. pastorácia mládeže, pastorácia povolaní, pastorácia mládeže, chorých, vojakov, nezamestnaných, rodín) alebo určitých životných situácií (napr. pastorácia v nemocniciach). Pastorácia je odvodená z biblického obrazu Boha, ktorý je Dobrý pastier.
Pastorácia je službou ľuďom a môže spočívať v pomoci, ako pri hľadaní či upevňovaní viery, tak pri riešení najrôznejších životných situácií, ale zahŕňa napríklad aj udeľovanie sviatostí. Problematikou pastorácie sa zaoberá teologický odbor označovaný ako pastorálna teológia. Ťažisko pastoračnej starostlivosti je vo farnostiach; k jej podpore boli v rímskokatolíckej cirkvi po roku 1990 zriadené v jednotlivých diecézach na území Slovenska pastoračné strediská.

</doc>
<doc id="629541" url="https://sk.wikipedia.org/wiki?curid=629541" title="ISD1000A">
ISD1000A

ISD1000A je integrovaný obvod firmy International Storage Devices. Obvod umožňuje záznam aj prehrávanie zvuku s minimálnym využitím externých súčiastok (integrovaná je v ňom EEPROM pamäť aj zosilňovač), schémy zapojenia boli publikované v časopise "Electronics Now" v roku 1994.
Význam tohto obvodu spočíva, že využíva nový spôsob záznamu zvukového signálu do pamäte, tzv. "Direct Analog Storage Technology" (DAST). Túto patentovanú technológiu vyvinul Richard Simko, vtedajší viceprezident pre výskum a vývoj v spoločnosti ISD. Dostal za ňu cenu časopisu Discover za rok 1992 v kategórii zvuk. Táto technológia umožňuje priamo uložiť analógový záznam zvuku do pamäte EEPROM bez použitia A/D prevodníka. Výrazne sa tak zvýši efektívnosť záznamu v porovnaní s technológiami využívajúcimi digitálne kódovanie (pri porovnaní s ADPCM je to pomer 4:1).

</doc>
<doc id="629544" url="https://sk.wikipedia.org/wiki?curid=629544" title="Let Ethiopian Airlines 302">
Let Ethiopian Airlines 302

Let Ethiopian Airlines 302 bol medzištátny let z Addis Ababa Bole International Airport do Jomo Kenyatta International Airport v Nairobi, Keňa. 10. marca 2019 sa lietadlo, typ Boeing 737 MAX 8, zrútilo v blízko mesta Bishoftu v Etiópii. Nikto na palube neprežil.
Nešťastie je druhou nehodou Boeingu 737 MAX 8 za menej ako rok, nasledujúc nehodu letu Lion Air 610, kedy sa lietadlo zrútilo krátko po vzlietnutí z Jakarty v Indonézii, v októbri 2018. Pri oboch haváriách opakovane systém stabilizácie letu MCAS (Maneuvering Characteristics Augmentation System) smeroval lietadlá prudko dole.
Nehoda je najsmrteľnejšou leteckou nehodou dopravcu Ethiopian Airlines v histórii, prekonávajúc únos a následnú nehodu letu Ethiopian Airlines 961 v Komorách v roku 1996.
Nešťastie.
Let 302 bol plánovaný medzištátny let z Addis Abeba do Nairobi. Na palube Boeingu 737 MAX 8 sa nachádzalo 149 cestujúcich a 8 členov posádky. Po tom, čo pilot ohlásil problémy a požiadal o návrat do Addis Ababa, lietadlo zmizlo z radaru a havarovalo o 08:44 miestneho času (05:44 UTC), šesť minút po vzlete z Addis Ababy do Nairobi o 08:38 miestneho času. Lietadlo havarovalo neďaleko mesta Bishoftu, 62 kilometrov juhovýchodne od Bole International Airport. Fotografie z miesta nehody ukazujú veľký kráter s len malými kúskami vraku. Zo 157 ľudí na palube (149 pasažierov a 8 členov posádky) neprežil nikto. 
Už počas prvej minúty letu prvý dôstojník na základe pokynov kapitána oznámil riadiacej veži problém s „riadením letu“. Počas druhej minúty sa v lietadle aktivoval stabilizačný systém MCAS, ktorý otočil lietadlo nosom k zemi. Pilotom sa podarilo dostať lietadlo pod kontrolu a zabrániť ďalšiemu smerovaniu dole, ale lietadlo naďalej strácalo výšku. MCAS sa potom znova aktivoval a nasmeroval nos ešte nižšie. Piloti potom prepli prepínače elektrického ovládania systému (electrical trim system), čím deaktivovali aj softvér MCAS, avšak tým taktiež vypli možnosť nastaviť stabilizátor letu do neutrálnej polohy pomocou elektrického ovládania na svojich letových pákach. Jediným iným možným spôsobom, ako nastaviť stabilizátor, bolo ručné pretočenie kolesa ovládajúceho stabilizátor. Pokusy pilotov ručne nastaviť stabilizátor späť do správnej polohy stroskotali. V tretej minúte lete, keď lietadlo pokračovalo v znižovaní výšky a zrýchľovalo nad svoje bezpečnostné hranice, kapitán vydal pokyn prvému dôstojníkovi, aby od riadenia letovej prevádzky žiadal o povolenie vrátiť sa na letisko. Povolenie bolo udelené a riadiaci letovej prevádzky odklonili ďalšie blížiace sa lety. Podľa pokynov riadenia letovej prevádzky otočili lietadlo na východ a ono sa prevrátilo doprava. Pri zatáčaní sa pravé krídlo dostalo nižšie ako ľavé. Pretože kapitán sa snažil zabrániť ďalšiemu smerovaniu dole ručným ťahaním letových pák, požiadal prvého dôstojníka, aby mu pomohol, a znova zapol systém elektrický systém. Tým znovu zapli MCAS, čo nasmerovali lietadlo dole a oni ho už manuálne nedokázali vyrovnať.
Lietadlo.
Lietadlo bol Boeing 737 MAX 8 registrovaný ako ET-AVJ (výrobné číslo 62450, msn 7243) a poháňali ho dva motory CFM International LEAP. Lietadlo bolo vyrobené v októbri 2018 a dodané 15. novembra 2018, čiže v čase nehody bolo staré približne 4 mesiace.
Kontext.
Let 302 bola prvá fatálna nehoda na palube lietadla Ethiopian Airlines od januára 2010, kedy havaroval let Ethiopian Airlines 409. Ide o najsmrteľnejšiu nehodu v histórii Ethiopian Airlines, nasledujúc únos a následnú haváriu letu Ethiopian Airlines 961 blízko Komôr v roku 1996. Zároveň ide o najsmrteľnejšiu nehodu v Etiópii, po nehode letu Ethiopian Airlines 604 v roku 1988.
Obete.
157 pasažieri na palube boli z 35 národností. Je pravdepodobné, že veľa pasažierov cestovalo do Nairobi, aby sa zúčastnili 4. zasadania Programu Spojených národov pre životné prostredie. Všetci pasažieri a posádka zomreli.
Medzi obeťami bola aj manželka, dcéra a syn slovenského politika Antona Hrnka. Štvrtou slovenskou obeťou je charitatívna pracovníčka Danica Olexová z organizácie Dobrá novina, ktorá pracovala ako projektová manažérka v Keni.
Podľa leteckej spoločnosti je štátna príslušnosť cestujúcich nasledovná:
1 pasažier mal pas vydaný Organizáciou spojených národov.
Pilot lietadla bol 29-ročný Yared Getachew, ktorý s aerolíniami lietal desať rokov a mal nalietaných 8 231 hodín. Kapitánom na Boeingu 737 bol od novembra 2017. V čase nehody bol najmladším kapitánom aerolínií. Druhým pilotom bol Ahmed Nur Mohammod Nur, ktorý bol nedávnym absolventom akadémie aerolínií s nalietanými 200 hodinami.
Reakcie.
Svet.
Premiér Etiópie Abiy Ahmed vyjadril rodinám pozostalým hlbokú sústrasť. Riaditeľ Ethiopian Airlines Tewolde Gebremariam navštívil miesto nehody, potvrdil, že všetci sú mŕtvi a vyjadril hlbokú sústrasť. Boeing vydal vyhlásenie vyjadrujúce sústrasť.
"Flight International" okomentoval, že nehoda pravdepodobne prispeje k zvýšeniu znepokojenia, ktoré vzniklo po nehode letu Lion Air 610 v októbri 2018. Keďže sa táto nehoda stala menej ako päť mesiacov po poslednej nehode, ozvali sa hlasy, ktoré požadujú pozastaviť prevázku modelu 737 MAX až do vyšetrenia. Ethiopian Airlines oznámili, že ako bezpečnostné opatrenie okamžite uzemnili zostávajúcu flotilu 737 MAX. Civil Aviation Administration of China nariadila všetkým domácim aerolíniám, aby zastavili prevádzku všetkých modelov 737 MAX. Podobná odpoveď prišla od Cayman Airways, pričom prevádzka dvojice lietadiel 737 MAX bola pozastavená až do ďalšieho oznámenia. 11. marca indonézske ministerstvo dopravy nariadilo dočasné pozastavenie prevádzky všetkých modelov Boeingu 737 MAX 8 v Indonézii. Celonárodná inšpekcia prebehne 12. marca. Juhokórejské ministerstvo dopravy vyhlásilo, že okamžite prebehne mimoriadna bezpečnostná inšpekcia na dvoch Boeingoch 737 MAX v krajine, zatiaľ čo Generálne riaditeľstvo civilného letectva Indie sa zúčastní stretnutí s Boeingom, Jet Airways a SpiceJet o prevádzke lietadiel.
Slovensko.
Antonovi Hrnkovi vyjadrili na Facebooku úprimnú sústrasť traja najvyšší ústavní činitelia: prezident Slovenskej republiky Andrej Kiska, predseda Národnej rady SR Andrej Danko a premiér Peter Pellegrini. Ten tiež ubezpečil, že je kedykoľvek pripravený poskytnúť vládny špeciál. Úprimnú sústrasť vyjadrili aj ďalší politci.
Uzemnenia.
Aerolínie, ktoré uzemnili Boeing 737 Max po nehode:
V niektorých krajinách letecké úrady dočasne zakázali prevádzku Boeing 737 MAX aerolinkám pod ich jurisdikciou. Dňa 11. marca letecký úrad Číny (CAAC - Civil Aviation Administration of China), Indonézie (Ministerstvo dopravy), Mongolska (MCAA - Mongolia's Civil Aviation Authority) a Južnej Kórey (KOCA - Korea Office of Civil Aviation). Letecký úrad Singapuru (CAAS - Civil Aviation Authority of Singapore) dňa 12. marca 2019 ako prvý zakázal až do odvolania lety všetkých variantov stroja Boeing 737 MAX (-7, -8, -9), a to pre všetky aerolinky operujúce z/do Singapuru, domáce i zahraničné. Rovnaké nariadenie vydali aj letecké úrady Austrálie (CASA - Civil Aviation Safety Authority) a Malajzie (CAAM - Civil Aviation Authority of Malasia). Letecký úrad Spojeného kráľovstva (CAA - Civil Aviation Authority) zákaz prevádzky rozšíril aj na prelety vzdušným priestorom.
Vyšetrovanie.
Leteckú nehodu vyšetruje úrad Ethiopian Civil Aviation Authority, ktorý je zodpovedný za vyšetrovanie nehôd v civilnom letectve v Etiópii. Výrobca lietadla Boeing vyhlásil, že je pripravený spolupracovať s Americkou národnou radou pre bezpečnosť dopravy a asistovať Ethiopian Airlines. Americká Národná komisia pre bezpečnosť dopravy bude tiež pomáhať pri vyšetrovaní.
Letové zapisovače boli na mieste nehody nájdené 11. marca. Americkí úradníci naliehali na Ethiopian Airlines, aby letové zapisovače poslali do USA na analýzu, no aerolínie sa rozhodli, že ich pošlú európskym bezpečnostným expertom. Zástupcovia nemeckého úradu Federal Bureau of Aircraft Accident Investigation povedali, že etiópski úradníci ich kontaktovali kvôli analýze letových zapisovačov, no úrad odmietol z dôvodu nedostupnosti softvéru. Francúzsky Úrad vyšetrovania a analýz pre bezpečnosť civilného letectva (BEA) oznámil, že analyzuje údaje letu. Letové zapisovače dostal 14. marca. 17. marca etiópska ministerka dopravy Dagmawit Moges vyhlásila, že „čierne skrinky sa našli v dobrom stave, ktorý nám z vnútra umožnil vytiahnuť skoro všetky údaje“ a že predbežné dáta z letových zapisovačov ukázali jasnú podobnosť s tými na palube letu Lion Air 610, ktorý sa zrútil v Indonézii.
Vyšetrovatelia zistili, že systém stabilizácie letu MCAS pri oboch haváriách opakovane smeroval lietadlá prudko dole, takže posádka nad nimi nedokázala udržať kontrolu. V októbri 2021 bol bývalý hlavný technický pilot Boeingu obžalovaný z podvodu. Podľa prokuratúry Mark Forkner oklamal americký Federálny úrad pre letectvo (FAA), pretože im sprostredkoval „nepresné a neúplné informácie” o systéme stabilizácie letu MCAS. Podľa prokuratúry vedel o tom, že systém MCAS si bude vyžadovať dodatočný výcvik pilotov, ktorí mali licenciu na iné stroje modelového radu 737. Podľa AP by dodatočný výcvik navýšil cenu každého nového stroja až o jeden milión americký dolárov.

</doc>
<doc id="629546" url="https://sk.wikipedia.org/wiki?curid=629546" title="Ad Gentes">
Ad Gentes

Ad Gentes (lat. k národom), o misijnej činnosti cirkvi, je jeden z deviatich dekrétov, ktorý vznikol počas Druhého vatikánskeho koncilu. Povzbudzuje k ďalšej misijnej práci. Dekrét podporilo 2394 zhromaždených biskupov, päť hlasovalo proti. Vyhlásený bol 18. novembra 1965 pápežom Pavlom VI.. 
Zásady misií.
Evanjelizáciu uvádza ako jednu zo základných poslaní katolíckej cirkvi a potvrdzuje spojenie evanjelizácie a charity pre chudobných. Vyzýva národy na vytvorenie silných kresťanských komunít, rovnako aj na pevné vzťahy s inými kresťanmi. Dekrét uvádza, že pútnická cirkev je v zásade misijná. Tento účel vychádza zo zdroja lásky, lásky Otca a Božieho plánu spásy ľudského pokolenia (viď AG č. 9). Misijná činnosť nie je nič viac a nič menej než hlásanie či zjavenie a naplnenie Božieho plánu vo svete, v ktorých Boh skrze misiu vykonáva dejiny spásy (viď. AG č. 9). Dekrét dostal prostredníctvom žiadosti veľmi jasný misijný dôraz: "Pre národy sveta nech je cirkev univerzálnou sviatosťou spásy."
Základná definícia cirkvi Lumen gentium (pozri LG č. 48) je preto zahrnutá do teológie misie. Misionárska práca a evanjelizácia je úloha, ktorá má byť vykonaná kongregáciou biskupov na čele s Petrovým nástupcom sprevádzaná modlitbami a spoluprácou celej cirkvi (viď. AG č. 6).

</doc>
<doc id="629548" url="https://sk.wikipedia.org/wiki?curid=629548" title="Zoznam skratiek cirkevných rádov a kongregácií">
Zoznam skratiek cirkevných rádov a kongregácií

Toto je zoznam skratiek vyjadrujúcich príslušnosť k cirkevných rádom a kongregáciám, umiestňovaných za menom:

</doc>
<doc id="629559" url="https://sk.wikipedia.org/wiki?curid=629559" title="Sklenený kľúč">
Sklenený kľúč



</doc>
<doc id="629569" url="https://sk.wikipedia.org/wiki?curid=629569" title="Boeing 737-100">
Boeing 737-100



</doc>
<doc id="629570" url="https://sk.wikipedia.org/wiki?curid=629570" title="Boeing 737-200">
Boeing 737-200



</doc>
<doc id="629571" url="https://sk.wikipedia.org/wiki?curid=629571" title="Boeing 737-300">
Boeing 737-300



</doc>
<doc id="629572" url="https://sk.wikipedia.org/wiki?curid=629572" title="Boeing 737-400">
Boeing 737-400



</doc>
<doc id="629573" url="https://sk.wikipedia.org/wiki?curid=629573" title="Boeing 737-500">
Boeing 737-500



</doc>
<doc id="629574" url="https://sk.wikipedia.org/wiki?curid=629574" title="Boeing 737 NG">
Boeing 737 NG



</doc>
<doc id="629575" url="https://sk.wikipedia.org/wiki?curid=629575" title="Boeing 737-600">
Boeing 737-600



</doc>
<doc id="629576" url="https://sk.wikipedia.org/wiki?curid=629576" title="Boeing 737-700">
Boeing 737-700



</doc>
<doc id="629577" url="https://sk.wikipedia.org/wiki?curid=629577" title="Boeing 737-700ER">
Boeing 737-700ER



</doc>
<doc id="629578" url="https://sk.wikipedia.org/wiki?curid=629578" title="Boeing 737-800">
Boeing 737-800



</doc>
<doc id="629579" url="https://sk.wikipedia.org/wiki?curid=629579" title="Boeing 737-900">
Boeing 737-900



</doc>
<doc id="629580" url="https://sk.wikipedia.org/wiki?curid=629580" title="Boeing 737-900ER">
Boeing 737-900ER



</doc>
<doc id="629581" url="https://sk.wikipedia.org/wiki?curid=629581" title="Boeing 737 MAX">
Boeing 737 MAX



</doc>
<doc id="629582" url="https://sk.wikipedia.org/wiki?curid=629582" title="Boeing 737 MAX 7">
Boeing 737 MAX 7



</doc>
<doc id="629583" url="https://sk.wikipedia.org/wiki?curid=629583" title="Boeing 737 MAX 8">
Boeing 737 MAX 8



</doc>
<doc id="629584" url="https://sk.wikipedia.org/wiki?curid=629584" title="Boeing 737 MAX 9">
Boeing 737 MAX 9



</doc>
<doc id="629585" url="https://sk.wikipedia.org/wiki?curid=629585" title="Boeing 737 MAX 10">
Boeing 737 MAX 10



</doc>
<doc id="629588" url="https://sk.wikipedia.org/wiki?curid=629588" title="Ruhpolding">
Ruhpolding

Ruhpolding je obec v okrese Traunstein v juhovýchodnom Bavorsku, spolkovej krajine Nemecka. Nachádza sa na juhu regiónu Chiemgau v Alpách. Obec obýva približne 6 400 ľudí.
V Ruhpoldingu je biatlonová trať, každoročne sa tu odohrávajú preteky Svetového pohára v biatlone. Konali sa tu aj biatlonové majstrovstvá sveta v rokoch 1979, 1985, 1996 a 2012.
Hospodárstvo obce je založené najmä na turizme a športoch. V roku 2007 sa v Chiemgau-Arena konali Majstrovstvá sveta v horskej cyklistike v 24 hodinových pretekoch. Ďalšie športy, okrem spomínaného biatlonu a horskej cyklistiky, ktoré sú pre obyvateľov a návštevníkov obce dostupné sú napríklad: golf, streľba, turistika, muškárenie a lyžovanie.
História.
Názov „Ruhpolding“ pochádza z bavorského slova "Rupoltingin" a znamená „ľudia silného a slávneho“. Prvá zmienka o obci pochádza z roku 1193, vtedy je nazývaná "Ruhpoldingen".
Do obce bola zavedená železnica v roku 1895. Od roku 1948 sa Ruhpolding považuje za známy wellness a turistický rezort, najmä vďaka zimným športom. Údaje o počte ubytovaných z polovice 50. rokov dvadsiateho storočia hovoria o 600 000 prenocovaniach za rok. Toto číslo v roku 1991 vzrástlo na 1 122 732 prenocovaní ročne.

</doc>
<doc id="629590" url="https://sk.wikipedia.org/wiki?curid=629590" title="Nové Mesto na Morave">
Nové Mesto na Morave



</doc>
<doc id="629594" url="https://sk.wikipedia.org/wiki?curid=629594" title="Eupalinos (architekt)">
Eupalinos (architekt)

Eupalinos ("Eupalinos") bol grécky technik a architekt v 6. storočí pred Kr.
Eupalinos, syn "Naustrofa" z Megary, na príkaz tyrana Polykrata navrhol a postavil v 2. polovici 6. storočia pred Kr. (cca 530 pred Kr.) na ostrove Samos tunel (jeden z technických divov antického sveta – Eupalinov tunel) s dĺžkou 1 036 metrov (razili ho z oboch strán), ktorý bol súčasťou vodovodu z terakotového potrubia pre hlavné mesto Pythagorion.
Grécky historik Herodotos o tom uvádza: „"Trochu dlhšie som sa zaoberal obyvateľmi Samu, keďže vybudovali tri stavby, ktoré sú najväčšie v celom Grécku. Cez vŕšok asi stopäťdesiat siah vysoký vykopali zdola tunel s dvomi otvormi. Dĺžka tunelu je sedem stadií, výška a šírka po osem stôp. Cez celý tento tunel je vykopaný druhý kanál, hlboký dvadsať lakťov a široký tri stopy a cezeň sa potrubím vedie voda zo silného prameňa do mesta. Staviteľom tohto tunelu bol Eupalinos z Megary, syn Naustrofov. Druhá je hrádza v mori..."“

</doc>
<doc id="629601" url="https://sk.wikipedia.org/wiki?curid=629601" title="Leila Abašidzeová">
Leila Abašidzeová

Leila Abašidzeová (neprechýlene: Leila Abašidze, ; * 1. august 1929, Tbilisi† 8. apríl 2018, Tbilisi) bola gruzínska filmová herečka, režisérka a spisovateľka.
Od roku 1940 pracovala vo filmovom štúdiu Gruzínsky film. Vysokoškolské vzdelanie získala na Divadelnom inštitúte Šotu Rustaveliho v Tbilisi. Debutovala ešte ako dieťa v dobrodružnom filme "Kadžana" (1941) režiséra Konstantina Konstantinoviča Pipinašviliho, avšak do širšieho povedomia sovietskej verejnosti sa dostala vďaka svojej role v romantickej komédii "Strekoza". Hrala vo viacerých filmoch, napr. v komédiách "Šidlo" a "Náš dvor".

</doc>
<doc id="629607" url="https://sk.wikipedia.org/wiki?curid=629607" title="Štefanovská kotlina">
Štefanovská kotlina

Štefanovská kotlina je geomorfologickou časťou Krivánskej Fatry. Nachádza sa v severnej polovici centrálnej časti, od Terchovej oddelenej úžinou Tiesňavy.
Vymedzenie.
Rozlohou neveľká kotlina zaberá centrálne územie Vrátnej, konkrétne Novú a Starú dolinu s blízkym okolím. Zo severu a východu ju obopína hrebeň Rozsutcov, južným a západným smerom sa strmo dvíhajú vrcholy Krivánskych Veterných holí. V západnej časti sa nachádza osada Štefanová, východnej časti dominuje lokalita Starý dvor. Celé územie odvodňuje rieka Varínka.
Ochrana územia.
Celé územie tejto časti Krivánskej Fatry leží v Národnom parku Malá Fatra a osobitne chránené lokality ležia len v okrajových polohách.
Turizmus.
Štefanovskej kotline dominuje osada Štefanová a lokalita Starý dvor s komplexnou ponukou služieb. Možnosti na zimnú i letnú turistiku a športy, v spojitosti s prírodnými danosťami územia, zaraďujú celú Vrátnu medzi najatraktívnejšie lokality v krajine. Východiskom je Tiesňavami oddelená obec Terchová, no hustá sieť značených trás umožňuje návštevu mnohých lokalít. Priamo zo Štefanovej sú dostupné Jánošíkove diery, no tiež významné sedlo Medziholie, čoby križovatka trás na Veľký Rozsutec, Malý Rozsutec, Osnicu či Stoh. Nemenej zaujímavé sú trasy z lokality Starý dvor, najjednoduchší prístup na hrebeň je však lanovkou od chaty Vrátna do Snilovského sedla. V kotline sa nachádza viacero hotelov, chát a penziónov, napr. hotel Boboty, Rozsutec či Pod Sokolím, chata na Grúni a iné.

</doc>
<doc id="629608" url="https://sk.wikipedia.org/wiki?curid=629608" title="Kelly Catlinová">
Kelly Catlinová

Kelly Catlinová (* 3. november 1995, Saint Paul, Minnesota, USA† 7. marec 2019, Stanford, Kalifornia) bola americká dráhová a cestná cyklistka. Bola trojnásobnou majsterkou sveta v cyklistike a striebornou medailistkou z OH 2016.

</doc>
<doc id="629609" url="https://sk.wikipedia.org/wiki?curid=629609" title="Livingston (New Jersey)">
Livingston (New Jersey)

Livingston je obvod ("township") v Essex County v štáte New Jersey v USA. Podľa sčítania obyvateľstva USA v roku 2010 má 29 366 obyvateľov, čo predstavuje nárast o 1 975 obyvateľov (+7,2%) z 27 391 napočítaných v sčítaní obyvateľstva v roku 2000 a nárast o 782 (+2,9%) z 26 609 napočítaných v sčítaní obyvateľstva v roku 1990. Livingston bol ako township (obvod) vytvorený Parlamentom New Jersey 5. februára 1813 oddelením od Caldwell Township (teraz vo Fairfield Township) a Springfield Township (teraz v Union County), New Jersey. Časť obvodu Livingston bola 11. marca 1862 pričlenená k Fairmountu (teraz časť West Orange) a časť 10. marca 1908 k Roselandu.
Obvod je pomenovaný po Wiliamovi Livingstonovi, prvom guvernérovi New Jersey, jeho rodinný erb slúžil obvodu počas mnohých rokov. V roku 2017 obvod prijal nové logo.
Geografia.
Podľa United States Census Bureau, amerického úradu pre sčítanie ľudu a ekonomických dát, má obvod Livingston celkovú rozlohu 36,472 km², z toho 35,660 km² zeme a 0,812 km² vody. Livingston je súčasťou metropolitnej oblasti New Yorku. Nachádza sa v juhozápadnej časti Essex County. V rámci Essex County má hranicu s Roselandom na severe, West Orange na východe a Millburn/Short Hills na juhu. Na západe má hranicu s komunitami Florham Park a East Hanover okresu Morris County. Západnú hranicu tvorí Passaic River. Lokality a miestne časti nachádzajúce sa čiastočne alebo úplne v rámci obvodu sú Cedar Ridge, Cheapside, Morehousetown, Northfield, Washington Place a West Livingston.
Demografia.
Podľa Národného prieskumu židovského obyvateľstva v roku 2002 bolo v Livingstone 12,600 Židov, približne 46% obyvateľstva, percentuálne jedno z najvyšších čísiel čo sa týka všetkých amerických obcí. Susediace mestá South Orange a Millburn majú tiež veľký podieľ Židov v obyvateľstve.
V správe ktorú vydala United Way of Northern New Jersey na základe dát z roku 2012, približne 14% domácností žijúcich v Livingstone bolo klasifikovaných ako domácnosti s obmedzeným príjmom, (domácnosti pod hranicou 50 000$ a vekom pod 65 rokov a pod 35 000$ pri domácnostiach s obyveteľmi nad 65 rokov). Tieto domácnosti majú problémy so základnými potrebami ako sú bývanie, starostlivosť o deti, potraviny, zdravotná starostlivosť a doprava v porovnaní s 38 % domácností celoštátne a 47% v okrese Essex County.
Sčítanie obyvateľstva v roku 2010.
Podľa sčítania obyvateľstva v roku 2010 bolo v obvode 29 366 ľudí, 9 990 domácností a 8 272 rodín. Hustota obyvateľstva na km² bola 823,5. Prieskum ďalej zistil 10 288 bytových jednotiek, čiže 4 bytové jednotky na km². Rasové zloženie v obvode je nasledujúce: 22 367 76,17% sú bieli Američania, 663 2.26% sú Černosi alebo Afroameričania, 20 0.07%, Americkí Indiáni, 5 642 19,21%, Aziati, 5, 0,02%, Tichomorský Ostrovania 254 0,86%, z iných rás 415 1,41% a z dvoch alebo viacerých rás Hispáncov a Latinskoameričanov akejkoľvek rasy bolo 1 192 (4,06%) obyvateľstva.
Prieskum ďalej napočítal 9 990 domácností z ktorých 41,5% má deti vo veku pod 18 rokov žijúcich v spoločnej domácnosti, 73,5% boli zosobášené páry ktoré spolu žijú, 6,8% boli ženy ktoré žijú bez manžela, 17,2% boli nerodinné domácnosti.
15,2 % zo všetkých domácností boli jednotlivci a 10,3% boli obyvatelia nad 65 rokov a žijúci sami. Priemerná veľkosť domácnosti bola 2,91 a priemerná veľkosť rodiny 3,24.
Obyvateľstvo v obvode bolo zložené z 27% ľudí pod 18 rokov, 4,7% od 18 do 24, 21,2% od 25 do 44, 30,3% od 45 do 64 a 16,8% tvorili ľuďia starší než 65 rokov. Priemerný vek bol 43,3 roku. Na sto žien pripadalo 94,6 mužov. Na sto žien nad 18 rokov pripadalo 90,1 mužov.
United States Census Bureau v rokoch 2006-2010 ukázal, že priemerný príjem domácností v roku 2010 (prepočítaný na hodnotu dolára z roku 2010), bol 129,208 USD, s chybovou odchýlkou +/- 6 377 USD a medián rodinného príjmu bol 143,429 USD (+/- 10 622 USD). Medián príjmu mužov bol 100,075 USD +/-11,306 USD oproti 71,213 USD (+/- 7,102 USD) čo zarábali ženy. Príjem na obyvateľa v obvode bol 60,577 USD +/- 3,918 USD. Okolo 1,1% rodín a 2,3% obyvateľstva bolo pod hranicou chudoby, vrátane 0,6% tých ktorí majú pod 18 rokov a 1,7% tých ktorí majú viac ako 65 rokov.
Hospodárstvo.
Nákupy a jedlo.
V obvode Livingston žije mnoho ľudí, ktorí pracujú v inom meste než v tom v ktorom bývajú. V okrese sa nachádza mnoho obchodov a reštaurácií v troch nákupných oblastiach.
Prvá oblasť sa nachádza v centre mesta. Rozprestiera sa pozdĺž Livingston Avenue od Route 10 po Northfield Avenue. V minulosti boli v tejto oblasti najmä malé obchody, ale zachovala si obchodné reťazce do toho počítajúc Starbucks, Dunkin´ Donuts a ShopRite. Súčasťou je aj Livingston Town Center, kde sú rôzne zariadenia, nové reštaurácie a mnohé miestne podniky.
Druhou oblasťou je Livingston Mall, ktorý sa nachádza v juhozápadej časti mesta. Obchodné domy Macy´s, Lord &amp; Taylor a Sears sú tri základné obchody v troch pôvodných krídlach nákupného centra. Vo štvrtom krídle, pridanom v roku 2008, sa nachádza obchod Barnes &amp; Noble.
Tretia nákupná oblasť začína nákupným koridorom Route 10 ktorý sa tiahne po East Hanover. Jeho súčasťou je Rt 10 Farmer´s Market.
Administratívne a iné budovy.
Mnohé administratívne budovy sa nachádzajú pozdĺž Eisenhower Parkway v západnej časti mesta. Je tam niekoľko ústredí veľkých spoločností, medzi inými sídlo spoločnosti CIT Group, ústredie Interplast Group, ústredie Briad Group a klientské a podporné centrum Verizon New Jersey.
V meste sú aj ďalšie rôzne druhy služieb. Saint Barnabas Medicical Center je nemocnica s 597 lôžkami, nachádza sa v južnej časti mesta blízko West Orange a Millburnu. Medzi fitness zariadenia patria West Essex YMCA a New York Sports Club. Židovské komunitné centrum má tiež vlastné fitness centrum a nachádza sa hneď za West Orange.
Livingston má tiež svoju vlastnú regionálnu televíznu stanicu, Livingston TV na Comcaste TV-34 a Verizon FiOS 26, ktorú spravujú študenti Livingst High School a rada verejného vysielania, Livingston Public Broadcasting Committee.
Umenie a kultúra.
Múzické umenie.
Livingston je domovom niekoľkých organizácií umeleckého zamerania
Výtvarné umenie.
Livingston má mnoho lokálnych umelcov rôznych foriem. Lokálny umelci sú podporovaní Livingstonskou umeleckou asociáciou, ktorá bola založená v roku 1959, aby propagovala umenie v komunitách. Podporuje široké spektrum výstav a workshopov. Organizácia je tiež členom Art Council of Livingston, ktorá má galériu v Livingston Town Center. Súčasťou asociácie umelcov sú rôzne organizácie medzi ktoré patrí aj Arts Council of Livingston, NJ State Opera Guild - West Essex Chapter a Livingston Camera Club.
Veľa štúdii sa nachádza v Riker Hill Art Park s viac než štyridsiatimi aktívnymi umelcami v rôznych oblastiach, napríklad hrnčiarstvo, kovové výrobky, sklenené výrobky, výroba šperkov, maľby, výtvarné umenie, sochárstvo a fotografia. Mnohé štúdia ponúkajú výučbu v umeleckých triedach pre deti i dospelých.

</doc>
<doc id="629610" url="https://sk.wikipedia.org/wiki?curid=629610" title="Exchange-traded fund">
Exchange-traded fund

Exchange-traded fund (ETF, doslovne "fondy obchodované na burze") sú fondy určené pre drobných aj inštitucionálnych 
investorov, ktoré sú, rovnako ako klasické majetkové fondy kolektívneho investovania, tvorené majetkom skládajúcim sa z rôznych aktív. Najvýznamnejším charakteristickým rysom ETF je, že napriek tomu, že sú považované za fondy otvoreného typu, sú nimi vydávané cenné papiere verejne obchodovateľné na burze.
Je to investičný produkt, ktorý investuje do širšieho portfólia akcií, dlhopisov, či iných tried aktív bez potreby kupovať každý titul jednotlivo. Väčšina ETF fondov sleduje isté burzové či komoditné indexy, ktoré zahŕňajú vývoj viacerých akcií, dlhopisov, či iných aktív, vďaka ktorým nadobúda svoje vlastnosti. V takých prípadoch ide o pasívne investovanie, ktoré sa snaží kopírovať vývoj trhu. ETF majú právnu štruktúru investičného fondu a na burze sa chovajú ako akcie.
Jeden z prvých ETF fondov bol S&amp;P 500 indexový fond, ktorý sa začal predávať na americkej burze v roku 1993. V Európe sa ETF začali predávať od roku 1999. Dnes sú na trhu tisícky rôznych ETF fondov, s rôznymi špecifikáciami podľa sektorov, krajín či typov aktív. 
V Európe sú ETF kvalifikované ako separátna trieda aktív (podľa MIFID z januára 2018), čo znamená, že sú regulované ESMA.
História.
Prvý ETF fond na svete bol spustený na burze v Toronte, v roku 1990, s menom Toronto 35 Index Participation Units (TIPs 35), ktorý kopíroval vývoj TSE-35 indexu. Prvý americký ETF fond sa začal predávať na burze v roku 1993, menom SPDR. Ten odráža vývoj akcií firiem v indexe S&amp;P 500, ktorý je momentálne najviac kupovaný a predávaný fond na trhu. Jeho aktíva presahujú hodnotu 58 miliárd amerických dolárov, čo je zhruba 16% celého trhu s ETF. V roku 2002 sa na trhu objavil aj prvý ETF fond, ktorý kopíruje pohyby dlhopisov. 

</doc>
<doc id="629611" url="https://sk.wikipedia.org/wiki?curid=629611" title="Tauriskos">
Tauriskos

Tauriskos ("Tauriskos") môže byť:

</doc>
<doc id="629614" url="https://sk.wikipedia.org/wiki?curid=629614" title="Jaime Lucas Ortega y Alamino">
Jaime Lucas Ortega y Alamino

Jaime Lucas Ortega y Alamino (* 18. október 1936, Jagüey Grande, Kuba – 26. júl 2019, Havana, Kuba) bol kubánsky kardinál, emeritný arcibiskup Havany.
Životopis.
Študoval filozofiu v kňazskom seminári diecézy Matanzas, neskôr teológiu v kanadskom Quebecu. Za kňaza ho vysvätil 2. augusta 1964 diecézny biskup Matanzas José Maximino Eusebio Domínguez y Rodríguez. Po vysviacke pastoračne pôsobil vo svojej diecéze, napr. aj vo svojom rodnom meste. Niekoľko mesiacov bol internovaný v pracovnom tábore. Kvôli nedostatku kňazov na Kube bol zodpovedný za niekoľko farností naraz. Stal sa predsedom diecéznej katechetickej komisie a bol aktívny v pastorácii mládeže – v prostredí nepriateľskom voči náboženstvu (Kuba bola v tej dobe podľa ústavy ateistický štát) organizoval letné tábory pre deti a rôzne iné formy apoštolátu. Takisto pedagogicky pôsobil v spoločnom kňazskom seminári v Havane.
Biskup a kardinál.
V roku 1978 ho pápež Ján Pavol II. menoval za biskupa diecézy Pinar del Rio. Biskupskú vysviacku mu dňa 14. januára 1979 udelil apoštolský pronuncius v Kube, arcibiskup Mario Tagliaferri. Spolusvätiteľmi boli havanský arcibiskup Francisco Ricardo Oves Fernández a biskup diecézy Matanzas José Maximino Eusebio Domínguez y Rodríguez. 20. novembra 1981 bol menovaný za havanského arcibiskupa. V tejto funkcii sa stal aj predsedom konferencie kubánskych biskupov (1988 – 1999 a neskôr 2001 – 2004). Pápež ho menoval za kardinála s titulárnym kostolom Ss. Aquila e Priscilla 26. novembra 1994. V rokoch 2000 a 2013 zastupoval pápežov na Národnom eucharistickom kongrese v Salvádore. V roku 2005 sa ako volič zúčastnil konkláve, na ktorom bol zvolený pápež Benedikt XVI., v roku 2013 takisto na konkláve, ktoré zvolilo pápeža Františka. V roku 2011 požiadal v súlade s kanonickým právom o uvoľnenie z úradu, pápež mu však vyhovel až 26. apríla 2016.

</doc>
<doc id="629646" url="https://sk.wikipedia.org/wiki?curid=629646" title="Pokljuka">
Pokljuka

Poklujka je lesnatá krasová náhorná plošina, ktorá sa rozkladá v Júlskych Alpách v severozápadnom Slovinsku. Je známa vďaka svojím lesom, pasienkom (Javornik, Lipanca, Uskovnica, Zajamniki, a. i.) a tiež pre zimné športy. Taktiež je to častý východiskový bod pre horských turistov. V Biatlonovom centre Poklujka sa každoročne koná Svetový pohár v biatlone. Biatlonové stredisko sa nachádza približne 15 kilometrov západne od mestečka Bled. Pokljuka je súčasťou Národného parku Triglav. Administratívne spadá pod občiny Bled, Bohinj a Gorje.

</doc>
<doc id="629651" url="https://sk.wikipedia.org/wiki?curid=629651" title="Roger Anton Ženatý">
Roger Anton Ženatý

ThLic. Roger Anton Ženatý, OFM (* 21. december 1906, Pittsburgh, Pensylvánia, USA† 27. február 1947, tamže) bol americký františkánsky mních, rímskokatolícky kňaz, náboženský spisovateľ a redaktor slovenského pôvodu.
Život.
Do Komisariátu Najsvätejšieho Spasiteľa vstúpil 20. augusta 1930. Filozofické a teologické štúdiá absolvoval v Provincii Najsvätejšieho mena Ježiš () a 24. júna 1937 bol vysvätený za kňaza. V rokoch 19381940 pokračoval v štúdiách na františkánskom pápežskom kolégiu sv. Antona v Ríme, kde získal licenciát teológie. Zaujímajú sa o dogmatickú teológiu, začal študovať na doktorát teológie na Catholic University of America vo Washingtone, DC, ale štúdium nedokončil pre zdravotné dôvody.
Pôsobil v kláštore Svätej Rodiny v Pittsburghu, kde bol od roku 1937 členom a v rokoch 19411944 poradcom Komisariátu sv. Kríža. Svoje umelecké vlohy uplatnil pri výzdobe kaplnky a refektára kláštora a po druhej svetovej vojne dal pred vchodom do kláštora postaviť umeleckú sochu na počesť vojakov padlých vo vojne (odhalená bola až po jeho smrti). V rokoch 19401944 redigoval časopis "Leaflets of St. Francis", anglickú prílohu Listov sv. Františka.

</doc>
<doc id="629652" url="https://sk.wikipedia.org/wiki?curid=629652" title="Panholec">
Panholec

Panholec je ulica a lokalita v Pezinku. Nachádza sa za Pezinkom smerom na Šenkvice neďaleko železnice.
Na čísle 1 sa nachádza Baumwaldský majer.
Pri ňom sa na súpisných číslach 4124 až 4127 (často uvádzané ako orientačné číslo 1) nachádzajú budovy a areál Cargo centra, kde sídlia rôzne firmy.
Na čísle 20 sa nachádza distribučné centrum spoločnosti Lyreco CE, SE, ktoré patrí pod projekt logisticko-prevádzkového areálu Panholec.

</doc>
<doc id="629653" url="https://sk.wikipedia.org/wiki?curid=629653" title="Rozsutce">
Rozsutce

Rozsutce sú geomorfologickou časťou Krivánskej Fatry. Nachádzajú sa v severnej časti podcelku, južne od Terchovej. 
Vymedzenie.
Územie tvorí hrebeň, rozdelený úžinou Tiesňavy na dve časti, ktorý od zvyšku pohoria vymedzuje údolie Veľká Bránica, sedlo Príslop, Štefanovská kotlina a sedlo Medziholie. Južným okrajom susedí v rámci Krivánskej Fatry s časťami Krivánske Veterné hole, Štefanovská kotlina a Osnica, ktorá Rozsutce obopína i z východu. Zo severu územie ohraničuje Zázrivská brázda (časť podcelku Kysucké bradlá) a Varínske podolie, podcelok Žilinskej kotliny.
Ochrana územia.
Prakticky celé územie tejto časti Krivánskej Fatry leží v Národnom parku Malá Fatra a veľkú časť zaberajú osobitne chránené lokality: národná prírodná rezervácia Tiesňavy a Rozsutec.
Turizmus.
Rozsutce patria do prísne chránených národných prírodných rezervácií, preto pohyb turistov je vo veľkej časti obmedzený na pár značených trás. Výnimkou je východná časť v širšom okolí masívu dominantného Veľkého Rozsutca s významným sedlom Medziholie, čoby križovatky trás na Veľký Rozsutec, Malý Rozsutec, Osnicu či Stoh. Druhým významným je sedlo Medzirozsutce, kde sa stretáva viacero značených chodníkov a veľmi atraktívne sú neďaleké Jánošíkove diery a Tiesňavy, sprístupňujúce zároveň celú Vrátnu.

</doc>
<doc id="629656" url="https://sk.wikipedia.org/wiki?curid=629656" title="Terminátor (slnečný)">
Terminátor (slnečný)

Terminátor alebo zóna súmraku je pohyblivá čiara, rozhranie, ktorá rozdeľuje osvetlenú a neosvetlenú stranu planetárneho telesa. Terminátor je definovaný ako množina bodov na planéte alebo mesiaci, kde čiara od materskej hviezdy je dotyčnica. Pri telesách s atmosférou na terminátore nastáva súmrak v dôsledku rozptylu svetla časticami vzduchu. 
Terminátor na Zemi je kruh s priemerom, ktorý je približne priemerom Zeme. Terminátor prechádza akýmkoľvek bodom na zemskom povrchu dvakrát denne, pri východe slnka a pri západe slnka, okrem polárnych oblastí, kde k tomu dochádza len vtedy, keď bod nemá polnočné slnko alebo polárnu noc. Kruh oddeľuje časť Zeme s denným svetlom od tej, ktorá má tmu (noc). Zatiaľ čo o niečo viac ako polovica Zeme je osvetlená v ktoromkoľvek okamihu (s výnimkou zatmenia), dráha terminátora sa mení podľa denného času v dôsledku rotácie Zeme. Cesta terminátora sa tiež mení podľa ročného obdobia v dôsledku sklonu osi Zeme k ekliptike. Rovina terminátora je teda takmer rovnobežná s rovinami vytvorenými čiarami zemepisnej dĺžky počas rovnodenností a jej maximálny uhol je približne 23,5° voči rotačnej osi, pólu počas slnovratov. 
Na rovníku sa terminátor pohybuje približne na úrovni 1,668 kilometrov za hodinu. Rýchlosť terminátora sa znižuje, keď sa približuje k pólom, kde môže dosiahnuť rýchlosť nula (celodenné slnečné svetlo alebo tma). 
Nadzvukové lietadlá ako prúdové stíhačky alebo Concorde a Tupolev Tu-144 sú schopné predbehnúť maximálnu rýchlosť terminátora na rovníku. Pomalšie však môžu predbehnúť terminátor vo vyšších zemepisných šírkach a je možné chodiť rýchlejšie ako terminátor na póloch, blízko rovnodenností. 
Šírenie rádiového signálu.
Sila zmien šírenia rádiových vĺn medzi dennou a nočnou stranou ionosféry. Je to predovšetkým preto, že vrstva D, ktorá absorbuje vysokofrekvenčné signály, rýchlo zmizne na tmavej strane terminátora, zatiaľ čo vrstvy E a F nad vrstvou D sa tvoria dlhšie. Tento časový rozdiel dáva ionosféru do jedinečného prechodového stavu pozdĺž terminátora a nazýva sa „šedá čiara“.
Rádioví amatéri využívajú podmienky terminátora na diaľkovú komunikáciu. „Šedá-čiara“ vysielanie je druh šírenia rozhlasových vĺn. Za dobrých podmienok môžu rádiové vlny prechádzať pozdĺž terminátora k antipodálnym bodom (protinožcom).
Lunárny terminátor.
Mesačný terminátor je rozhranie medzi osvetlenými a tmavými hemisférami Mesiaca. Je to lunárny ekvivalent rozdelenia medzi nocou a dňom na zemskom sféroide, hoci oveľa nižšia rýchlosť otáčania Mesiaca znamená, že trvá dlhšie, kým prejde po jeho povrchu.
Kvôli uhlu, v ktorom dopadá slnečné svetlo na túto časť Mesiaca, sú tiene vytvorené krátermi a inými geologickými črtami pretiahnuté. Tento jav je podobný predĺženiu tieňov na Zemi, keď je Slnko na oblohe. Mnoho lunárnych fotografických štúdií sa sústreďuje na osvetlenú plochu v blízkosti lunárneho terminátora a výsledné tiene poskytujú presný opis terénu.
Ilúzia lunárneho terminátora (alebo náklonu) je optická ilúzia vyplývajúca z nesprávneho očakávania pozorovateľa na Zemi, že smer slnečného svetla osvetľujúci Mesiac (tj. čiara kolmá na terminátor) by mala zodpovedať polohe Slnka, ale zdá sa, že to tak nie je. Príčina ilúzie je jednoducho pozorovateľ, ktorý neberie do úvahy, že pozorovaný sklon svetelného lúča sa bude meniť na oblohe kvôli nedostatku vizuálnych indícií na vytvorenie 3D perspektívy.
Skúmanie terminátora môže poskytnúť informácie o povrchu planetárneho telesa; napríklad prítomnosť atmosféry môže vytvoriť nejasný, neostrý terminátor. Keďže častice v atmosfére sú vo vyššej nadmorskej výške, svetelný zdroj môže zostať viditeľný aj po jeho západe. Tieto častice rozptyľujú svetlo, ktoré sa odráža aj k povrchu. Preto môže obloha zostať svetlá aj po západe Slnka.
Satelity s nízkou obežnou dráhou Zeme využívajú skutočnosť, že niektoré polárne obežné dráhy umiestnené blízko terminátora nemajú zatmenie, vďaka čomu sú ich solárne články nepretržite osvetlené slnečným svetlom. Takéto orbity sa nazývajú obežnými dráhami svitanie – súmrak, čo je typ Helio-synchrónnej dráhy. Umožňuje tiež špecifické experimenty, ktoré vyžadujú minimálne rušenie zo Slnka, vedci sa môžu rozhodnúť nainštalovať príslušné senzory na neosvetlenú stranu satelitu.

</doc>
<doc id="629657" url="https://sk.wikipedia.org/wiki?curid=629657" title="Aristidis Aténsky">
Aristidis Aténsky



</doc>
<doc id="629658" url="https://sk.wikipedia.org/wiki?curid=629658" title="Tacián Asýrsky">
Tacián Asýrsky



</doc>
<doc id="629660" url="https://sk.wikipedia.org/wiki?curid=629660" title="Atenagoraz Aténsky">
Atenagoraz Aténsky



</doc>
<doc id="629661" url="https://sk.wikipedia.org/wiki?curid=629661" title="Irinej Lyonský">
Irinej Lyonský



</doc>
<doc id="629662" url="https://sk.wikipedia.org/wiki?curid=629662" title="Vasilij Veľký">
Vasilij Veľký



</doc>
<doc id="629663" url="https://sk.wikipedia.org/wiki?curid=629663" title="Nemésios Emeský">
Nemésios Emeský



</doc>
<doc id="629664" url="https://sk.wikipedia.org/wiki?curid=629664" title="Aineías Sofista">
Aineías Sofista



</doc>
<doc id="629665" url="https://sk.wikipedia.org/wiki?curid=629665" title="Ján Filóponos">
Ján Filóponos



</doc>
<doc id="629666" url="https://sk.wikipedia.org/wiki?curid=629666" title="Leóntios Byzantský">
Leóntios Byzantský



</doc>
<doc id="629667" url="https://sk.wikipedia.org/wiki?curid=629667" title="Teódoros Studitský">
Teódoros Studitský



</doc>
<doc id="629668" url="https://sk.wikipedia.org/wiki?curid=629668" title="Leon Filozof">
Leon Filozof



</doc>
<doc id="629669" url="https://sk.wikipedia.org/wiki?curid=629669" title="Leon Matematik">
Leon Matematik



</doc>
<doc id="629670" url="https://sk.wikipedia.org/wiki?curid=629670" title="Fótios Veľký">
Fótios Veľký



</doc>
<doc id="629671" url="https://sk.wikipedia.org/wiki?curid=629671" title="Michal Psellós">
Michal Psellós



</doc>
<doc id="629672" url="https://sk.wikipedia.org/wiki?curid=629672" title="Věra Bílá">
Věra Bílá

Věra Bílá, rodená Věra Giňová (* 22. máj 1954, Rokycany – † 12. marec 2019, Plzeň) bola česká speváčka a hudobníčka rómskej národnosti.
Život.
Narodila sa ako jedno zo šiestich detí Karola Giňu. Bola spevácky i hudobný samouk. Dlho vystupovala po celej Európe so skupinou Kale, ktorú pred niekoľkými rokmi opustila. Spievala rómsky, česky a slovensky. Príležitostne spolupracovala so známou rómskou speváčkou a hudobníčkou Idou Kelarovou (sestra Ivy Bittovej).
Věra Bílá mala adoptívneho syna; v januári 2013 bol vo veku 33 rokov nájdený mŕtvy. Krátko po tom zomrel vo veku 59 rokov jej manžel.
Od roku 2011 speváčka žila na ubytovni v Rokycanoch. Jej hudobný comeback z roku 2018 a plán na európske turné s kapelou Dušana Čonka nevyšiel.
Věra Bílá zomrela v ranných hodinách 12. marca 2019 v plzenskej fakultnej nemocnici, kde podľahla infarktu. Mala 64 rokov.

</doc>
<doc id="629678" url="https://sk.wikipedia.org/wiki?curid=629678" title="Slovenský zväz spotrebných družstiev">
Slovenský zväz spotrebných družstiev



</doc>
<doc id="629679" url="https://sk.wikipedia.org/wiki?curid=629679" title="Natalia Janotha">
Natalia Janotha

Natalia Maria Krystyna Janotha (alebo "Janothówna" * 8. jún 1856, Varšava, Poľsko† 9. jún 1932 Haag, Holandsko) bola poľská hudobná skladateľka a klaviristka.
Zo života.
Bola dcérou poľského hudobného skladateľa a pedagóga Juliusza Janothu (1819 – 1883) na Instytute Muzycznom vo Varšave. Najskôr študovala u svojho otca, potom v Berlíne u Clary Schumannovej, Ernsta Rudorffa, Woldemara Bargela, Marceliny Czartoryskej a Johannesa Brahmsa. Koncertovala po celej Európe. Spopularizovala hudbu Fryderyka Chopina. Žila v Londýne a od roku 1916 v Haagu. Skomponovala okolo 400 skladieb pre klavír.
Turistika.
Počas rokov 1880 – 1883 intenzívne navštevovala Vysoké Tatry. Stala sa prvou poľskou horolezkyňou. Okrem iných horolezeckých túr 22. augusta 1883 vystúpila ako prvá žena horolezkyňa na Gerlachovský štít. Sprevádzal ju horský vodca Maciej Sieczka. Vystúpila aj na Lomnický štít a na mnohé iné, ktoré dovtedy zdolali len muži. Bola jednou z prvých žien, ktoré sa v horskom prostredí pohybovali v nohaviciach. Návštevy v horách stvárnila v cykle skladieb pre klavír.

</doc>
<doc id="629680" url="https://sk.wikipedia.org/wiki?curid=629680" title="Tauriskos z Trallu">
Tauriskos z Trallu

Tauriskos ("Tauriskos") bol grécky sochár z rozhrania 2. a 1. storočia pred Kr.
Sochár Tauriskos bol zrejme syn "Artemidóra" z maloázijskéko mesta Tralles. Tvoril na ostrove Rodos pravdepodobne na prelome 2. a 1. stor. pred Kr. Bol autorom niekoľkých "Hermerotov" (kombinovaných sôch Eróta a Herma), ktorí skončili v zbierke známeho rímskeho politika a obdivovateľa umenia Asinia Pollia. Spolu so svojim bratom Apollóniom zhotovil najväčšie známe súsošie antiky, tzv. Farneského býka. Toto dielo, zhotovené v typickom štýle rodoskej sochárskej školy, znázorňuje potrestanie Dirky, ktorú bratia Amfión a Zéthos priviazali býkovi na rohy, aby ju uvláčili na smrť.
Podľa rímskeho historika Plínia aj toto súsošie získal Riman Asinius Pollio. Jednu zreštaurovanú kópiu tohto diela umiestnili v Caracallových kúpeľoch. V 16. storočí ju preniesli do Farneského paláca (Palazzo Farnese) a v 18. storočí sa dostala do neapolskej kráľovskej zbierky, neskôr do neapolského múzea.

</doc>
<doc id="629681" url="https://sk.wikipedia.org/wiki?curid=629681" title="Osnica (geomorfologická časť)">
Osnica (geomorfologická časť)

Osnica je geomorfologickou časťou Krivánskej Fatry. Nachádza sa na severovýchodnom okraji podcelku a najvyšší vrch Osnica dosahuje 
Vymedzenie.
Územie leží medzi dolinou Bystrička na západe a orientačne údolím potoka Istebnianka na východe. V rámci pohoria susedí na severozápade s časťou Rozsutce a na západe s časťou Krivánske Veterné hole, južným smerom vedie údolím Oravy hranica so Šípskou Fatrou, podcelkom Veľkej Fatry. Východným smerom sa rozkladá Oravská vrchovina s v južnej polovici situovanou Veličnianskou kotlinou, severným smerom nadväzujú Kysucké bradlá a ich Zázrivská brázda.
Ochrana územia.
Prakticky celé územie tejto časti Krivánskej Fatry leží v Národnom parku Malá Fatra, okrajovo patrí do jeho ochranného pásma. Osobitne chránené lokality sú národná prírodná rezervácia Sokolec a prírodná rezervácia Veľká Lučivná.
Turizmus.
Táto časť pohoria patrí k menej navštevovaným oblastiam Malej Fatry a aj značené turistické chodníky smerujú cez sedlo Osnice do sedla Medziholie, v severnej časti aj na Veľký Rozsutec. V juhovýchodnej časti sa nachádza rekreačné stredisko Lučivná.

</doc>
<doc id="629684" url="https://sk.wikipedia.org/wiki?curid=629684" title="Two Worlds">
Two Worlds

Two Worlds je druhý štúdiový album nemeckého DJa ATB. Z albumu boli vydané dva single: „The Summer“ (jún 2000) a „Fields Of Love“ (október 2000). O produkciu sa postaral André Tanneberger.
Názov "Two Worlds" vychádza z dvojdiskového albumu rozdeleného na "„The World Of Movement“" (Svet pohybu) a "„The Relaxing World“" (Relaxačný svet)". Rovnako ako jeho predošlý album "Movin’ Melodies" bol album vydaný v štúdiu Kontor pre európsky trh a v Radical Records pre americký trh.

</doc>
<doc id="629689" url="https://sk.wikipedia.org/wiki?curid=629689" title="Anton Vasek">
Anton Vasek

Anton Vasek (iný zápis: Antonín Vasek; * 12. jún 1918, Malacky† 24. január 1984, Kodaň) bol slovenský právnik, úradník, komunálny politik a diplomat.
Životopis.
Pochádzal z rodiny Martina Vaseka a jeho manželky Alžbety, rod. Suchalovej. V roku 1940 absolvoval štúdium práva na Právnickej fakulte Slovenskej univerzity (dnes Právnická fakulta Univerzity Komenského v Bratislave) a následne pôsobil vo verejnej správe. V rokoch 19451950 zastával funkciu podpredsedu a neskôr predsedu Národného výboru mesta Bratislavy a v období od roku 1945 do 4. októbra 1946 bol prvým primátorom Bratislavy po zriadení tejto funkcie (resp. premenovaní z dovtedajšieho mešťanostu). Primátorom bol potom opätovne ešte v rokoch 19481950.
Podľa nekrológu v exilovom časopise "Naše snahy" bol členom KSS, kde patril do skupiny takzvaných buržoáznych nacionalistov. Po procese s Husákovou skupinou bol odstavený, neskôr odsúdený a strávil niekoľko rokov vo väzení. Po rehabilitácii pracoval v zahraničnej službe Československa.
Podľa Slovenského biografického slovníka pracoval v zahraničnej službe už od roku 1950, v rokoch 19501960 ako vedúci oddelenia a zástupca vedúceho odboru na ministerstve zahraničných vecí, v rokoch 19621966 ako mimoriadny a splnomocnený veľvyslanec v Bagdade a v rokoch 19661969 ako zástupca vedúceho odboru na ministerstve zahraničných vecí. 11. decembra 1969 sa ujal funkcie mimoriadneho a splnomocneného veľvyslanca v Kodani.
Potom, čo bol z funkcie veľvyslanca v Kodani odvolaný, požiadal tam aj s manželkou Maricou o azyl, ktorý im bol udelený. V exile v Kodani 24. januára 1984 zomrel.

</doc>
<doc id="629690" url="https://sk.wikipedia.org/wiki?curid=629690" title="Antonín Vasek">
Antonín Vasek



</doc>
<doc id="629701" url="https://sk.wikipedia.org/wiki?curid=629701" title="Chrysocyon brachyurus">
Chrysocyon brachyurus



</doc>
<doc id="629703" url="https://sk.wikipedia.org/wiki?curid=629703" title="2004 JG6">
2004 JG6



</doc>
<doc id="629704" url="https://sk.wikipedia.org/wiki?curid=629704" title="Portálna daň">
Portálna daň



</doc>
<doc id="629710" url="https://sk.wikipedia.org/wiki?curid=629710" title="Majstrovstvá sveta v biatlone 2019">
Majstrovstvá sveta v biatlone 2019

Majstrovstvá sveta v biatlone 2019 sa konali od 6. do 17. marca 2019 vo švédskom Östersunde.
Celkovo sa súťažilo v týchto dvanástich disciplínach: šprint, stíhacie preteky, Vytrvalostné preteky, preteky s hromadným štartom, preteky štafiet žien, preteky štafiet mužov, zmiešané preteky dvojíc a preteky zmiešaných štafiet. Zmiešané preteky dvojíc boli do programu majstrovstiev sveta zaradené vôbec po prvý raz. Výsledky zo všetkých pretekov, ktoré sa konali počas majstrovstiev sa započítavali do celkového hodnotenia Svetového pohára v biatlone.
Výber hostiteľa.
Dňa 7. septembra 2014 stredisko vo švédskom Östersunde vyhralo rakúskom St. Wolfgangu im Salzkammergut hlasovanie s 27 hlasmi, predbehlo tak Anterselvu v Taliansku, ktorá získala 16 hlasov, Nové Mesto na Morave s 4 hlasmi a ruský Chanty-Mansijsk, ktorý mal len dva hlasy. Je to tretíkrát čo Östersund hostí Majstrovstvá sveta, stalo sa to už v rokoch 1970 a 2008.
Slovenská reprezentácia.
Slovensko na majstrovstvách sveta reprezentovali štyri ženy (Anastasyia Kuzminová, Paulína Fialková, Ivona Fialková a Terézia Poliaková) a traja muži (Matej Kazár, Martin Otčenáš a Tomáš Hasilla). 
Program.
"Všetky časy sú udané v lokálnom čase Östersundu (UTC+1)."
Výsledky.
Medailisti.
Muži.
"Všetky výsledky sú z Medzinárodnej biatlonovej únie."
Ženy.
"Všetky výsledky sú z Medzinárodnej biatlonovej únie."
Zmiešané preteky.
"Všetky výsledky sú z Medzinárodnej biatlonovej únie."
Výsledky slovenskej reprezentácie.
"Všetky výsledky sú z Medzinárodnej biatlonovej únie."

</doc>
<doc id="629711" url="https://sk.wikipedia.org/wiki?curid=629711" title="Trap">
Trap

Trap môže byť:

</doc>
<doc id="629718" url="https://sk.wikipedia.org/wiki?curid=629718" title="Tomáš Tuhý">
Tomáš Tuhý

Genpor. Mgr. Bc. Tomáš Tuhý Ph.D., MBA (* 8. január 1972, Krnov) je český policajt a diplomat, v rokoch 2018 až 2023 pôsobil ako veľvyslanec Česka na Slovensku.
Vzdelanie.
Tomáš Tuhý v roku 1997 absolvoval Právnickú fakultu Masarykovej univerzity, v roku 2005 Filozofickú fakultu Ostravskej univerzity a v roku 2018 získal Ph.D. na Vysokej škole banskej – Technickej univerzite Ostrava.
Policajná činnosť.
V Polícii Českej republiky pracoval od roku 1992. Od roku 2014 do 31. októbra 2018 bol prezidentom Polície ČR.
Diplomatické pôsobenie.
Od novembra 2018 pracuje v českej diplomacii. 21. novembra 2018 Tuhého prijal minister zahraničných vecí a európskych záležitostí Miroslav Lajčák. Tuhý svoje poverovacie listiny odovzdal prezidentovi Andrejovi Kiskovi 28. novembra 2018, čím sa oficiálne ujal funkcie. Predošlou veľvyslankyňou bola Livia Klausová. Vo funkcii pôsobil do januára 2023, keď ho nahradil Rudolf Jindrák.

</doc>
<doc id="629734" url="https://sk.wikipedia.org/wiki?curid=629734" title="Kasárne Kulturpark">
Kasárne Kulturpark

Kasárne Kulturpark je najväčší a najrozsiahlejší investičný projekt v rámci Európskeho hlavného mesta kultúry Košice 2013. Po rekonštrukcii zo schátraných, no historicky zaujímavých a priestranných budov kasární vzniklo jedno z najväčších kultúrnych centier na Slovensku. Transformáciou budov vzniklo súborné zázemie pre tvorbu, prezentáciu a podporu umenia a súčasnej kreatívnej, autentickej a veľmi experimentálnej kultúry. Hlavným cieľom kultúrneho centra je poskytovať výnimočný priestor pre tvorbu a prezentáciu kvalitnej multižánrovej umeleckej produkcie.
História.
Tento trojhektárový areál bývalých Kasární kpt. Jaroša bol komplex budov z konca 19. storočia, ktorý bol zasadený do historického parku pomerne významnej hodnoty, tzv. Šafranovej záhrady po ktorej je pomenovaný rezidenčný objekt nachádzajúci sa na tomto mieste. Košice majú veľkú vojenskú históriu, čo dosvedčuje až trinásť kasární vzniknutých v roku 1939. Objekt kasární na Kukučínovej ulici je významnou súčasťou histórie a bol postavený po Rakúsko-uhorskom vyrovnaní, ako jeden z viacerých vojenských zariadení v meste. Tieto kasárne slúžili prevažne ako vojenské sklady, ktorých súčasťou bola napríklad aj pekáreň a vodáreň.
Rekonštrukcia.
Kasárne sa po rekonštrukcii troch pôvodných budov zmenili na centrum kultúry. Obyvatelia a návštevníci mesta získali novú dominantu, ale aj priestor pre kultúrne, spoločenské a umelecké aktivity a tiež priestor pre oddych a trávenie voľného času.
Dnešné Kasárne Kulturpark začali vykonávať svoju činnosť v týchto priestoroch v roku 2008 už počas prvej fázy prípravy projektu Košice Interface 2013, ktorým mesto získalo titul EHMK. Mesto spočiatku umožntilo svojou vlastnou investíciou obmedzenú prevádzku centrálnej budovy a parku, ktoré slúžili na organizovanie kultúrnych a spoločenských podujatí. Cieľom mesta bolo propagovať Košice ako Európske hlavné mesto kultúry 2013. V areáli našli ponuku programu najrôznejšie cieľové skupiny a postupne si vytvorili k tomuto miestu pozitívny vzťah. Ľudia rôznych vekových kategórií, si k tomuto miestu postupom času vytvorili pozitívny vzťah.
V júni roka 2012 bola spustená kompletná rekonštrukcia Kasární Kulturparku. Jej hlavným cieľom bolo prispôsobiť individuálne budovy všetkým potrebám kultúrneho centra a prirodzene vytvoriť novú urbánnu plochu v meste. Táto plocha vznikla jednoduchým zbúraním pôvodného vysokého vojenského oplotenia, skrývajúceho tieto kasárne.
Ku trom hlavným budovám pôvodných vojenských kasární, ktoré vlastní mesto, pribudlo osem nových pavilónov. Splonomocnený architekt Irakli Eristavi pomenoval každú jednu budovu. Keďže sa jedná o bývalé vojenské priestory, využil príhodnú vojenskú medzinárodnú terminológiu známu aj z letectva. Preto sa tri najväčšie hlavné budovy volajú "Alfa", "Bravo" a "Charlie". V areáli sa nachádza aj navigačný bod s názvom "Zulu", známy tiež zo spomínanej vojenskej terminológie, z ktorého vidno všetky objekty podľa jednotlivých názvov.
Areál.
Va areáli sa nachádzajú ateliéry, dielne, štúdiá či učebne a veľké podzemné parkovisko s názvom "Kilo". V hlavnej budove "Alfa" sú dve multifunkčné sály, určené na rôzne koncerty, divadelné predstavenia, prednášky a konferencie. Zároveň sa tu nachádzajú aj dve menšie multifunkčné tanečné sály a priestory so zvukovým a videoštúdiom. Samostatnú časť tvorí moderná galéria. Nachádza sa tu aj Pavilón pre rezidentov, ktorý zabezpečuje istý štandard, bežný v zariadeniach podobného typu v Európe. Táto miestnosť slúži ako umelecká dielňa pre všetkých rezidentov a účinkujúcich, tvoriacich a vystupujúcich v kultúrnom centre. Priestor si tu našli všetky druhy umenia, tak ako bolo od začiatku zamýšlané. Svoju najnovšiu a najmodernejšiu pomočku tu má aj Knižnica pre mládež mesta Košice prezývaná "LitPark". 
SteelPark.
V Kulturparku nájdeme aj ojedinelý projekt s názvom "SteelPark", ktorý má za úlohu spopularizovať medzi mladými vedné a technické disciplíny.
Vznikol spoluprácou mesta, spoločnosti U. S. Steel Košice, SAV, Univerzity P. J. Šafárika a Technickej univerzity Košice. Expozícia umožňuje aktívne používanie jednotlivých exponátov ale aj ovládať elektromagnetický žeriav, či vysokozdvižnú plošinu, alebo možnosť prechádzky v špeciálnych topánkach po šikmej magnetickej lávke.

</doc>
<doc id="629735" url="https://sk.wikipedia.org/wiki?curid=629735" title="Rasen-Antholz">
Rasen-Antholz

Rasen-Antholz () je obec v severnom Taliansku v autonómnom regióne Tridentsko-Horná Adiža v provincii Bolzano.
Antholz sa nachádza východne od Brunecku, administratívneho centra Val Pusteria, a je vzdialený asi 60 kilometrov severovýchodne od Bolzana, hlavného mesta Autonómnej provincie Bolzano – Horná Adiža. Kataster obce hraničí so sídlami Bruneck, Gsies, Percha, Olang, Sand in Taufers, Welsberg-Taisten a St. Jakob in Defereggen v Rakúsku.
Rozdelenie obce.
Obec sa skladá zo šiestich „frazioni“ (subdivízií, najmä dedín a osád):
Jazykové zloženie.
Podľa sčítania ľudu v roku 2011 nemecky rozpráva 98,40% obyvateľov, taliansky hovorí 1,16% obyvateľstva a 0,44% obyvateľov hovorí ladinsky ako svojím prvým jazykom.
Šport.
Rasen-Antholz je známy najmä vďaka svoju biatlonovému stredisku, ktoré sa považuje za jedno z najnáročnejších. Biatlonové stredisko bolo otvorené v roku 1971 a odvtedy sa tu organizovali majstrovstvá sveta už štyrikrát, a to v rokoch 1976, 1983, 1995, a 2007. Taktiež sa tu každoročne organizujú preteky svetového pohára v biatlone s najvyššou nadmorskou výškou, približne 

</doc>
<doc id="629736" url="https://sk.wikipedia.org/wiki?curid=629736" title="Rasun Anterselva">
Rasun Anterselva



</doc>
<doc id="629737" url="https://sk.wikipedia.org/wiki?curid=629737" title="Anterselva">
Anterselva



</doc>
<doc id="629738" url="https://sk.wikipedia.org/wiki?curid=629738" title="Antholz-Anterselva">
Antholz-Anterselva



</doc>
<doc id="629739" url="https://sk.wikipedia.org/wiki?curid=629739" title="Antholz">
Antholz



</doc>
<doc id="629744" url="https://sk.wikipedia.org/wiki?curid=629744" title="Kráľova hoľa (geomorfologická časť)">
Kráľova hoľa (geomorfologická časť)

Kráľova hoľa je geomorfologickou časťou Kráľovohoľských Tatier. Nachádza sa na juhovýchodnom okraji pohoria a rovnomenný najvyšší vrch dosahuje 
Vymedzenie.
Územie leží na juhovýchodnom okraji Nízkych Tatier, v hlavnom hrebeni oddelené Ždiarskym sedlom od susednej časti Priehyba. Severne leží Teplická kotlina a na severovýchode nadväzuje Predná hoľa. Východný okraj lemuje Slovenský raj (podcelok Spišsko-gemerského krasu) a južným smerom nadväzuje Heľpianske podolie, ktoré je podcelkom Horehronského podolia.
Ochrana územia.
Prakticky celé územie tejto časti Kráľovohoľských Tatier leží v Národnom parku Nízke Tatry, resp. jeho ochrannom pásme. Osobitne chránenou lokalitou je prírodná rezervácia Martalúzka.
Turizmus.
Kráľova hoľa, čoby jeden z národných vrchov Slovenska, je najnavštevovanejší vrch vo východnej časti Nízkych Tatier. Z horehronskej časti prístup na vrchol uľahčuje obslužná cesta k vysielaču, ktorý napomáha k jednoznačnej identifikácii vrchu. Značené turistické chodníky vedú z viacerých okolitých obcí a dolín, hrebeňom zo sedla Čertovica do Telgártu a sedla Besník prechádza červeno značená turistická magistrála Cesta hrdinov SNP. Práve hrebeňovka týmto pohorím patrí k najatraktívnejším túram, vyhľadávané sú tiež cyklotrasy, vedené dlhými liptovskými údoliami.
Na severnom svahu Kráľovej hole pramení Čierny Váh, blízko vrcholu na východnom svahu zasa rieka Hnilec a neďaleko Telgártu je (už v Horehronskom podolí) prameň Hrona.

</doc>
<doc id="629745" url="https://sk.wikipedia.org/wiki?curid=629745" title="Kráľova hoľa (rozlišovacia stránka)">
Kráľova hoľa (rozlišovacia stránka)

Kráľova hoľa môže byť:

</doc>
<doc id="629746" url="https://sk.wikipedia.org/wiki?curid=629746" title="Senecká ulica (Pezinok)">
Senecká ulica (Pezinok)

Senecká ulica je ulica v Pezinku na ceste II. triedy číslo 502 a zasahuje aj do cesty II. triedy číslo 503. Je pomenovaná podľa mesta Senec.
Na čísle 2 sa v minulosti nachádzala meštianska škola, neskôr jedenásťročná stredná škola a od roku 1963 stredná všeobecnovzdelávacia škola. Od roku 1973 sa tu nachádza gymnázium.
Na čísle 4 sa nachádza mestský cintorín s katolíckou a evanjelickou časťou a domami smútku.
V septembri 2003 ulicou prechádzala pápežská kolóna s pápežom Jánom Pavlom II.

</doc>
<doc id="629749" url="https://sk.wikipedia.org/wiki?curid=629749" title="Karel Domin">
Karel Domin

Karel Domin (* 4. máj 1882, Kutná Hora† 10. jún 1953, Praha, Česko-Slovensko) bol český botanik, vysokoškolský pedagóg a politik.
Zo života.
Jeho otec Karel Domin pôsobil ako učiteľ na učiteľskom ústave v Kutnej Hore. Jeho dedom z matkinej strany bol Gustav Adolf Lindner. Karel Domin vyštudoval botaniku na České univerzitě v Prahe. Po habilitácii v roku 1906 bol roku 1916 menovaný profesorom botaniky. Zameriaval sa predovšetkým na taxonómiu rastlín, fytogeografiu a geobotaniku. Skúmal floristiku Československa a zúčastnil se aj na expedícii do juhovýchodnej Ázie. Venoval sa ochrane prírody a je považovaný za vedca, ktorý se najviac zasadil o vznik Tatranského národného parku.
V rokoch 1922 – 1923 bol dekanom prírodovedeckej fakulty, 1933 – 1934 bol rektorom Univerzity Karlovy v Prahe. V rokoch 1935 – 1939 bol poslancom Národného zhromaždenia, do ktorého bol zvolený za Národní sjednocení. Po druhej svetovej vojne a po nástupe komunistov k moci sa k vedeckej práci, pre pravicové politické názory nemohol vrátiť.
Domin a Tatry.
Karel Domin svoju lásku k Tatrám vyznal vo svojej knižke "Tatranské obrazy" (Praha 1926). Viac ako Vysoké Tatry sa mu na začiatku jeho úsilia o zriadenie národného parku, zdali byť dôležitejšie Belianske Tatry, ale v priebehu plynúceho času zmenil názor. Keď sa objavila myšlienka zriadiť vo Vysokých Tatrách „prírodný park tatranský“, ktorá bola vyjadrená na porade Vládneho komisariátu na ochranu pamiatok na Slovensku v júli 1921, s radosťou ju uvítal a ponúkol svoje botanické, prírodovedné skúsenosti a pomoc. Podľa jeho návrhu chránené územie malo zahŕňať Vysoké a Belianske Tatry s južným prepolím, ktoré ohraničovala Košicko-bohumínska železnica. Bol vytvorený kompletný projekt vrátane mapy a odôvodnenia návrhu s hľadiska hospodárskeho, geografického, prírodovedeckého a etnografického. Návrh bol prijatý, ale mal byť dopracovaný najmä s prihliadnutím na južnú hranicu parku.
Karel Domin spolu s ďalšími vedcami vypracoval dokument „Projekt přírodního parku tatranského“. Súčasťou projektu bola mapa s územím budúceho parku, ktorý mal zahŕňať nielen Vysoké a Belianske Tatry ale aj Liptovské hole a poľské územie Tatier. Na získanie ešte väčších skúseností z konštituovania národného parku využil vedeckú cestu do Spojených štátov, ktorú uskutočnil v roku 1926. Po návrate napísal: "„Projektovaný přírodní park má býti zvláštním a v jistém zmyslu novým typem reservace, který není kopií ani parků severoamerických, ani švýcarských. Jeho ráz je dán zvlátnimi místnimi poměry. V podstatě budou tu dvě pásma a to reservace úplná (ve Vysokých Tatrách, ponejvíce pásmo subalpinské a alpinské, v Bielskych Tatrách část pásma lesního) a pak částečná (převažně nižší, lesní pásmo)“" (citát).
Majitelia pozemkov v Tatrách i pod nimi zaujímali prevažne negatívny postoj k vytvoreniu národného parku. Aj napriek tomu v roku 1929 vyšli "Smernice pre zriadenie prírodnej rezervácie tatranskej" a projekt národného parku v Tatrách v roku 1936 spresnila novovytvorená Prípravná komisia pre zriadenie Tatranského národného parku. Karel Domin sa vyhlásenia TANAPu nakoniec dočkal, i keď už na sklonku jeho života.
Dominove lokality.
Dominovo meno nesie, okrem ulice v Prahe, lokalita v západoslovenskom pohorí Považský Inovec (Dominova kopanica, inokedy i Dominova lúka, asi južne od Novej Lehoty.

</doc>
<doc id="629750" url="https://sk.wikipedia.org/wiki?curid=629750" title="Operácia INFEKTION">
Operácia INFEKTION

Operácia INFEKTION bola dezinformačná kampaň organizovaná KGB v 80. rokoch s cieľom šíriť nepravdivé informácie, že Spojené štáty vyvinul HIV/AIDS ako súčasť výskumného projektu biologických zbraní vo Fort Detrick v Marylande. Sovietsky zväz ju použil na oslabenie dôveryhodnosti Spojených štátov, na podporu antiamerikanizmu, izolovanie Ameriky v zahraničí a na vytvorenie napätia medzi hostiteľskými krajinami a USA ohľadom prítomnosti amerických vojenských základní (ktoré boli často vykresľované ako príčina prepuknutia AIDS u miestnej populácie).
Podľa analytikov amerického ministerstva zahraničných vecí ďalším dôvodom, prečo Sovietsky zväz „propagoval dezinformáciu o AIDS, mohla byť snaha odpútať medzinárodnú pozornosť od svojho vlastného programu vývoja biologických útočných zbraní, ktorý bol prebiehal desaťročia“. Okrem antraxu sa predpokladalo, že Sovieti vyvinuli tularemiu, mor a choleru na účely biologickej vojny, ako aj botulotoxín, enterotoxíny a mykotoxíny. Alternatívnym vysvetlením je, že táto operácia mohla byť odvetou za americké obvinenia, že Sovieti používali chemické zbrane v juhovýchodnej Ázii.
Genéza príbehu.
Podklad sa objavil v pro-sovietskych indických novinách "Patriot", ktoré podľa prebehlíka, bývalého agenta KGB menom Ilja Dzerkvelov zriadila KGB v roku 1962 čisto na účel zverejňovania dezinformácií. V júli 1983 prišiel editorovi anonymný list od „známeho amerického vedca a antropológa“, ktorý tvrdil, že AIDS vyrobili genetickí inžinieri vo Fort Detrick. Tento „vedec“ tvrdil, že „táto tajomná smrteľná choroba je považovaná za výsledok pokusov Pentagonu pri vývoji nových a nebezpečných biologických zbraní“. Zapletení mali byť aj vedci CDC (Centra pre výskum a prevenciu chorôb), ktorí vraj boli vyslaní do Afriky a Latinskej Ameriky, aby našli nebezpečné vírusy, ktoré sa v Ázii a Európe nevyskytujú. Výsledky mali byť údajne analyzované v Atlante a Fort Detricku a mali predstavovať „najpravdepodobnejší priebeh udalostí“ vedúci k rozšíreniu AIDS.
Segalova správa.
Príbeh bol dva roky ignorovaný a kampaň sa vážne rozbehla až v októbri 1985. Pôvodný článok znovu uverejnili sovietske noviny "Literaturnaja Gazeta". Aby vzbudili dôveryhodnosť, začali sa odvolávať na pseudo-vedecký článok, ktorý napísal v roku 1986 biofyzik na dôchodku z východného Nemecka, pôvodom Rus, Dr. Jakob Segal, spolu s manželkou Dr. Lilli Segalovou a Dr. Ronaldom Dehmlowom z Humboldtovej univerzity vo Východnom Berlíne. Správa bola vysoko citovaná sovietskymi propagandistami a Segalovci (ktorí vyštudovali vo Francúzsku) boli často označovaní ako francúzski vedci, aby sa skrylo ich prepojenie na východný blok. Dr. Segal predpokladal, že vírus AIDS bol syntetizovaný kombináciou častí dvoch vzdialene príbuzných retrovírusov: VISNA a HTLV-1. Výňatok zo správy spoločnosti Segal hovorí:
Pomocou genetických technológií je veľmi jednoduché zjednotiť dve časti úplne nezávislých vírusov… ale kto by o to mal záujem? Vojsko, samozrejme… V roku 1977 bolo zriadené špeciálne laboratórium ... v centrálnom biologickom laboratóriu Pentagonu. O rok neskôr sa v USA objavili prvé prípady AIDS v New Yorku. Pochopiť prečo práve vtedy a ako sa vírusu podarilo dostať z utajovaného laboratória, je celkom ľahké. Každý vie, že v USA sa väzni používajú na vojenské experimenty. Sľúbili im slobodu, ak experiment prežijú.
V inej časti správy uviedol, že jeho hypotéza bola založená výlučne na domnienkach, extrapoláciach a klebetách, a nie na priamych vedeckých dôkazoch.
Metódy šírenia.
Príbeh o AIDS sa rozšíril po celom svete a bol opakovaný v sovietskych novinách, časopisoch, rozhlasových vysielaniach a v televízii. Len v roku 1987 sa v sovietskych médiách objavil 40 krát. Príbeh sa šíril vo viac ako 80 krajinách vo viac ako 30 jazykoch, predovšetkým v publikáciách ľavicových a komunistických médií a dostal sa do tak vzdialených krajín ako Bolívia, Grenada, Pakistan, Nový Zéland, Nigéria, či Malta. Niekoľko verzií sa dostalo do nekomunistickej tlače v Indonézii a Filipínach.
Diseminácia zvyčajne prebiehala podľa známeho vzorca: propaganda a dezinformácia sa najskôr objavila v krajine mimo ZSSR a až potom ju prebrala sovietská tlačová agentúra, ktorá ju pripísala zahraničnej investičnej žurnalistike. To, že príbeh pochádza z cudzieho zdroja (o ktorom nebolo všeobecne známe, že je ovládaný alebo ovplyvnený Sovietmi), zvyšovalo dôveryhodnosť obvinení, najmä v chudobných a menej vzdelaných krajinách, ktoré si vo všeobecnosti nemohli dovoliť prístup k západným spravodajským kanálom. Publikovanie správ sovietskej propagandy bolo bezplatné a mnohé príbehy dokonca prinášali peňažné výhody. To bol najmä prípad v Indii a Ghane, kde Sovietsky zväz udržiaval veľké propagandistické a dezinformačné nástroje na skryté publikovanie v médiách.
Sovietsky naratív.
Aby vysvetlili výskyt epidémií AIDS v Afrike, Rádio Moskva oznámilo, že sovietsky korešpondent Aleksander Žukov zistil, že začiatkom sedemdesiatych rokov sa Pentagonom kontrolovanému západonemeckému laboratóriu v Zaire „podarilo modifikovať neletálny Green Monkey vírus na smrteľný vírus AIDS“. Rádio Moskva tiež tvrdilo, že namiesto testovania očkovacej látky proti cholere americkí vedci v skutočnosti infikovali nevedomých Zairčanov, čím sa vírus šíril po celom kontinente. Títo vedci si neboli vedomí dlhého obdobia pred vznikom príznakov a pokračovali experimentovaním s odsúdenými po návrate do USA, kde sa vírus rozšíril, keď niektorí väzni utiekli.
Tvrdenia, že CIA posielala „kondómy nainfikované AIDSom“ do iných krajín, vznikli po začatí operácie nezávisle v africkej tlači. V roku 1987 vydala tlačová agentúra Novosti knihu ("Ešte raz o CIA"), v ktorej sa píše:
Riaditeľstvo pre vedu a techniku CIA neustále modernizuje inventár patogénnych prípravkov, baktérií a vírusov a skúma ich vplyv na človeka v rôznych častiach sveta. Na tento účel CIA využíva americké zdravotnícke strediská v cudzích krajinách. Jedným z príkladov bol pakistanský zdravotnícky výskumný areál v Lahore ... založený v roku 1962 údajne pre boj proti malárii.
Kvôli takto vyvolanému odporu verejnosti nakoniec legitímne centrum lekárskeho výskumu zatvorili. Podľa sovietskych obvinení, cieľom výskumných projektov, ktoré zahŕňali aj AIDS, bolo „rozšírenie amerického vojenského arzenálu“.
Celosvetová odpoveď na obvinenia o AIDS.
Je iróniou osudu, že mnohí sovietski vedci žiadali o pomoc amerických výskumníkov, aby im pomohli riešiť narastajúci problém s AIDS, pričom zdôrazňovali prirodzený pôvod vírusu. USA odmietala pomôcť, kým dezinformačná kampaň pokračovala.
Dr. Meinrad Koch, expert na AIDS v Západnom Berlíne, v roku 1987 uviedol, že Segalova správa je „úplný nezmysel“ a nazval ju „zlovestný pseudo-vedecký politický koktejl“. Ďalší vedci tiež poukázali na nedostatky a nepresnosti v Segalovej správe, vrátane Dr. Viktora Ždanova z Ivanovského inštitútu virológie v Moskve, ktorý bol v tom čase najlepším sovietskym expertom na AIDS. Prezident Sovietskej akadémie lekárskych vied jasne uviedol, že verí, že vírus má prirodzený pôvod. Ďalší vedci a lekári z Paríža, východného a západného Berlína, Indie a Belgicka nazývali chýry o AIDS vedecky neopodstatnenými lžami, ktoré sa nedajú brať vážne. Hoci Segal sám nikdy nepovedal, že ide o fakt a tejto línie sa veľmi opatrne držal v celej svojej správe, „tieto technické kvalifikátory nezmenšujú vplyv obvinení, nakoľko ich čitatelia alebo poslucháči pri opakovaní často vynechajú či prehliadnu.“
Úradníci veľvyslanectva USA napísali desiatky listov rôznym redaktorom novín a novinárom a usporiadali stretnutia a tlačové konferencie s cieľom objasniť záležitosti. Vďaka ich úsiliu bolo viacero článkov stiahnutých a viacero redakcií sa za články ospravedlnilo. Argumenty vyvracajúce obvinenia sa objavili v správach Kongresu a ministerstva zahraničných vecí. Podľa nich vírus tak komplexný ako AIDS v tom čase nebolo možné vytvoriť; lekársky výskum vtedy dokázal iba klonovať jednoduché vírusy. Segalova správa obsahovala nepresnosti dokonca v takých základných veciach, ako je americká geografia - Segal povedal, že AIDS prepukol v New Yorku, pretože to bolo najbližšie veľké mesto pri Fort Detricku. V skutočnosti sú Philadelphia, Baltimore a Washington, DC všetky bližšie, zatiaľ čo New York je vzdialený 400 km.
Gorbačovova administratíva tiež reagovala rozhorčene a spustila obrannú popierajúcu kampaň „zameranú na zachovanie dôveryhodnosti, ktorú poškodzovalo úsilie USA o zvýšenie povedomia o rozsahu sovietskych dezinformačných aktivít.“ Napríklad "Literaturnaja Gazeta" 3. decembra 1986, ostro kritizovala brazílske noviny, ktoré v priebehu roka zverejnili a následne stiahli dezinformáciu o AIDS. V roku 1987 tlačová agentúra Novosti v Moskve rozšírila správu údajne z Brazzaville (Kongo), ktorá vyzývala Západ, aby ukončil „anti-africkú kampaň“ a opakovala obvinenia, že vírus bol vytvorený v amerických vojenských laboratóriách.
V roku 1988 vypustila "Sovetskaja Rossija" článok, v ktorom obhajovala svoje právo hlásiť rôzne názory. Šéf Novosti uviedol, že pri pokrývaní témy AIDS väčšinou čerpajú zo zahraničných zdrojov a že tlač je v období glasnosti slobodná.
Mitrochinov archív odhaľuje, že: „Tvárou tvár americkým protestom a odsúdeniu tohoto tvrdenia medzinárodnou vedeckou komunitou sa Gorbačov so svojimi poradcami evidentne obával prezradenia, že ide o sovietsku dezinformáciu, čo by mohlo poškodiť nový image, ktorý si Sovietsky zväz na Západe vybudoval. V auguste 1987 bolo preto v Moskve americkým činiteľom povedané, že s tvrdením o AIDS nemá Sovietsky zväz oficiálne nič spoločné. Táto téma sa potom prestala v sovietskej tlači takmer úplne objavovať.“
Kampaň postupne vymizla z väčšiny sovietskych médií, ale príležitostne sa znovuobjavila v krajinách tretieho sveta ešte aj v roku 1988.
Následky.
V roku 1992 15% Američanov považovalo za pravdu alebo pravdepodobne pravdu, že „vírus AIDS bol zámerne vytvorený v americkom štátnom laboratóriu.“ V roku 2005 štúdia RAND Corporation a Oregon State University ukázala, že takmer 50% afroameričanov verilo, že AIDS bol vytvorený človekom, viac ako 25% verilo, že AIDS je produktom vládneho laboratória, 12% verilo, že ho vytvorila a šírila CIA a 15% verilo, že AIDS je forma genocídy černošského obyvateľstva. Ostatné konšpiračné teórie v súvislosti s AIDS prežili napriek tomu, že boli vedeckou komunitou vyvrátené.
V roku 1992 riaditeľ KGB Jevgenij Primakov pripustil, že KGB stojí za novinovými článkami, ktoré tvrdia, že AIDS bolo vytvorené americkou vládou. Segalovu úlohu odhalil dezertér KGB Vasilij Mitrochin v Mitrochivonom archíve. Kniha "Stasi" z roku 1999 opisuje, ako Stasi spolupracovala s KGB na šírení príbehu.

</doc>
<doc id="629751" url="https://sk.wikipedia.org/wiki?curid=629751" title="Bohemian Rhapsody (rozlišovacia stránka)">
Bohemian Rhapsody (rozlišovacia stránka)

Bohemian Rhapsody môže byť:

</doc>
<doc id="629766" url="https://sk.wikipedia.org/wiki?curid=629766" title="Großefehn">
Großefehn

Großefehn je obec na severovýchode Nemecka, v spolkovej krajine Dolné Sasko, v krajinskom okrese Aurich. Nachádza sa asi desať kilometrov od okresného mesta Aurich.
Časti obce.
Obec sa skladá zo štrnástich častí, ktoré sú v nasledujúcom zozname zoradené podľa počtu obyvateľov:

</doc>
<doc id="629767" url="https://sk.wikipedia.org/wiki?curid=629767" title="MS v biatlone 2019">
MS v biatlone 2019



</doc>
<doc id="629769" url="https://sk.wikipedia.org/wiki?curid=629769" title="Bohemian Rhapsody (film)">
Bohemian Rhapsody (film)

Bohemian Rhapsody je životopisný film z roku 2018. Zobrazuje dobu pätnástich rokov od založenia britskej rockovej hudobnej skupiny Queen až po koncert na Live Aid, šesť rokov pred smrťou speváka skupiny Freddieho Mercuryho. Scenár filmu napísal Anthony McCarten. V hlavných roliach hrajú Rami Malek, Ben Hardy, Gwilym Lee, Joseph Mazzello, Allen Leech a Lucy Boynton. Film režíroval Bryan Singer, ale pred koncom hlavného natáčania ho vystriedal Dexter Fletcher. Singer ale nakoniec zostal jediným uvádzaným režisérom kvôli pravidlám Directors Guild of America. Fletcher bol uvedený len ako výkonný producent filmu.
Vznik filmu bol ohlásený už v roku 2010 a hlavnú rolu mal stvárniť Sacha Baron Cohen. Baron Cohen ale projekt opustil v roku 2013 kvôli nezhodám s producentmi a film tak zostal určitú dobu na ľade. Výroba filmu sa znovu plno obnovila až v novembri 2016, keď bol do hlavnej roli obsadený Rami Malek. 
Film získal rôznorodé reakce od kritikov, ale zažil velký divácky úspech a bol nominovaný na radu cien. S rozpočtom okolo 50 miliónov dolárov zarobil celosvetovo cez 900 miliónov dolárov, čím sa stal šiestym najzárobkovejším filmom roku 2018 na svete a prvým v životopisnom a dramatickom žánri. V januári 2019 získal cenu Zlatý glóbus v kategóriách najlepší film (dráma) a najlepší mužský herecký výkon (dráma) (Rami Malek). Okrem toho bol nominovaný na päť Oscarov, a to vrátane kategorií najlepší film a najlepší herec v hlavnej roli (pre Ramiho Maleka).
Historické nepresnosti.
Niektoré udalosti boli oproti realite pozmenené pre dramatické účely filmu, čo scenárista McCarten okomentoval slovami: "„Robili sme film, nie dokument“". 

</doc>
<doc id="629779" url="https://sk.wikipedia.org/wiki?curid=629779" title="Kozí příběh – pověsti staré Prahy">
Kozí příběh – pověsti staré Prahy



</doc>
<doc id="629783" url="https://sk.wikipedia.org/wiki?curid=629783" title="Strojnícka fakulta Slovenskej vysokej školy technickej v Bratislave">
Strojnícka fakulta Slovenskej vysokej školy technickej v Bratislave



</doc>
<doc id="629786" url="https://sk.wikipedia.org/wiki?curid=629786" title="Predná hoľa (geomorfologická časť)">
Predná hoľa (geomorfologická časť)

Predná hoľa je geomorfologickou časťou Kráľovohoľských Tatier. Nachádza sa na východnom okraji pohoria a najvyšší vrch Úplaz dosahuje 
Vymedzenie.
Územie leží v najvýchodnejšej časti Nízkych Tatier, od zvyšku pohoria oddelené údolím Čierneho Váhu. Západne leží Teplická kotlina, juhozápadným smerom nadväzuje horstvo Kráľovej hole. Juhovýchodným smerom sa rozkladá Slovenský raj, tvoriaci podcelok Spišsko-gemerského krasu a severný okraj ostro vymedzuje Vikartovská priekopa, prináležiaca Hornádskej kotline.
Ochrana územia.
Časť územia tejto časti Kráľovohoľských Tatier leží v Národnom parku Slovenský raj, okrajovo v Národnom parku Nízke Tatry, resp. ich ochrannom pásme. Osobitne chránenou lokalitou je prírodná rezervácia Barbolica a prírodná pamiatka Hranovnické pleso.
Turizmus.
Táto časť Nízkych Tatier a Národného parku Slovenský raj patrí medzi pokojnejšie a tichšie oblasti. Sieť chodníkov smeruje do Smrečinského sedla, odkiaľ sa dá dostať na Kráľovu hoľu, či do lokality Pusté Pole.

</doc>
<doc id="629787" url="https://sk.wikipedia.org/wiki?curid=629787" title="Fakulta strojného a elektrotechnického inžinierstva Slovenskej vysokej školy technickej v Bratislave">
Fakulta strojného a elektrotechnického inžinierstva Slovenskej vysokej školy technickej v Bratislave

Fakulta strojného a elektrotechnického inžinierstva Slovenskej vysokej školy technickej v Bratislave pôsobila pod týmto názvom v rámci SVŠT len v jednom školskom roku 1950 - 1951. Jej dekanom bol prof. Ing. Dr. techn. Ľudovít Kneppo, DrSc. Fakulta zanikla rozdelením na:
Fakulta mala v okamihu zrušenia za sebou viac ako 10-ročnú históriu. Vytvorila sa transformáciou "Odboru strojného a elektrotechnického inžinierstva Slovenskej vysokej školy technickej v Bratislave", ktorý vznikol hneď pri formovaní školy v roku 1940.
Dekani fakulty.
Do roku 1950 vedúci "Odboru strojného a elektrotechnického inžinierstva".
Od roku 1950 dekan "Fakulty strojného a elektrotechnického inžinierstva".

</doc>
<doc id="629788" url="https://sk.wikipedia.org/wiki?curid=629788" title="Elektrotechnická fakulta Slovenskej vysokej školy technickej v Bratislave">
Elektrotechnická fakulta Slovenskej vysokej školy technickej v Bratislave



</doc>
<doc id="629790" url="https://sk.wikipedia.org/wiki?curid=629790" title="Kulík krátkochvostý">
Kulík krátkochvostý

Kulík krátkochvostý () je druh bahniaka z čeľade kulíkovité ("Charadriidae"). Obýva tundru východnej palearktídy a severozápad severnej Ameriky. Podľa Medzinárodnej únie na ochranu prírody a prírodných zdrojov kulík krátkochvostý patrí medzi najmenej ohrozené druhy, trend celkovej populácie aj populácie v severnej Amerike je klesajúci.
Výskyt a stav na Slovensku.
Kulík krátkochvostý bol prvý krát zdokumentovaný z územia Slovenska 23. apríla 2016 na Oravskej priehrade. 
Ochrana.
Druh je zaradený do Bonnského dohovoru (Príloha II).
Externé odkazy.
 

</doc>
<doc id="629791" url="https://sk.wikipedia.org/wiki?curid=629791" title="Pluvialis fulva">
Pluvialis fulva



</doc>
<doc id="629792" url="https://sk.wikipedia.org/wiki?curid=629792" title="Ján Teofil Windisch">
Ján Teofil Windisch

Ján Teofil Windisch (; * 17. august 1689, Bratislava† 13. február 1730, Bratislava) bol uhorský lekár a botanik.
Život.
Pochádzal z rodiny obchodníka Börga Windischa a jeho manželky Barbory. Vyštudoval gymnázium v Bratislave a medicínu na univerzite v Erfurte a v Jene. Následne pôsobil ako lekár v Pezinku a od roku 1718 v Bratislave.
V roku 1712 sa zúčastnil prvej súdnolekárskej pitvy pľúc v Uhorsku. Bol priekopníkom pediatrie a popri lekárstve sa venoval skúmaniu flóry z okolia Bratislavy. V oblasti botaniky a prírodovedy spolupracoval s Matejom Belom.

</doc>
<doc id="629799" url="https://sk.wikipedia.org/wiki?curid=629799" title="Biskupská konferencia">
Biskupská konferencia

Biskupská konferencia je zbor katolíckych biskupov daného štátu alebo špecifického územia. Podľa kánonického práva (kán. 449 CIC) má právnu subjektivitu . Biskupskú konferenciu zriaďuje pápež v danej krajine, ak si to okolnosti nevyžadujú, aby bola zriadená v inej oblasti (časť krajiny alebo niekoľko krajín).
Vo východných katolíckych cirkvách je existencia podobnej inštitúcie (tzv. Rada hierarchov) upravená vnútroštátnym právom jednotlivých cirkví sui iuris. 
Územne býva biskupská konferencia vymedzená zvyčajne na územie štátu. Niektoré biskupské konferencie sú vymedzené pre určitú oblasť, zahŕňajúcu väčší počet štátov. Dôvodom je zvyčajne nízky počet katolíckych veriacich alebo biskupov v danej krajine.
Príkladom biskupských konferencií združujúcich viacero krajín sú napríklad Škandinávska biskupská konferencia (združujúca biskupov severských krajín), Konferencia biskupov Antíl , Pacifická biskupská konferencia a podobne. Kým existovalo Česko-Slovensko, bola katolícka cirkev na jeho území reprezentovaná Česko-slovenskou biskupskou konferenciou.
Biskupská konferencia zahŕňa nielen rímskokatolíckych biskupov pôsobiacich na danom území, ale aj biskupov ostatných cirkví zjednotených s Rímom. Napríklad na Slovensku sú súčasťou Konferencie biskupov Slovenska nielen biskupi rímskokatolíckej ale aj gréckokatolíckej cirkvi. Takisto v Česku sú preto členmi Českej biskupskej konferencie aj biskupi pôsobiaci v apoštolskom gréckokatolíckom exarcháte.
Je potrebné rozlišovať biskupské konferencie od synód cirkvi alebo rád hierarchov . Každý biskup môže byť členom aj viacerých nezávislých zoskupení. Napríklad kanadský biskup Marián Andrej Pacák je členom rady hierarchov na Slovensku (keďže patrí do slovenskej gréckokatolícej cirkvi sui iuris), no je členom Kanadskej biskupskej konferencie (keďže eparchia sa nachádza na území Kanady).
Cieľom biskupskej konferencie je radiť sa o dôležitých otázkach vedenia cirkvi, duchovnej správe, správe liturgických slávení a zastupovať katolícku cirkev na danom území (napr. pred štátom). Biskupská konferencia sa schádza niekoľkokrát do roka. Okrem diecéznych biskupov sa na väčšine biskupských konferencií zúčastňujú aj všetci úradníci, diecézni správcovia a pomocní biskupi.
História a základy.
Biskupské konferencie existovali v neformálnej podobe už od dávnych čias. Potreba pravidelných konzultácií a koordinácie činností biskupov priľahlých regiónov sa uskutočňovali a realizovali prostredníctvom miestnych synód a koncilov. 
V súčasnej podobe boli biskupské konferencie zriadené až v dokumente Druhého vatikánskeho koncilu Christus Dominus, ktorý uviedol do praxe Pavol VI. v svojom motu proprio Ecclesiae Sanctae. Ich povinnosti a legislatívny rámec stanovuje Kódex kánonického práva, v kánonoch 447-459.

</doc>
<doc id="629802" url="https://sk.wikipedia.org/wiki?curid=629802" title="Vysokoškolský internát">
Vysokoškolský internát



</doc>
<doc id="629803" url="https://sk.wikipedia.org/wiki?curid=629803" title="Študentské kolégium">
Študentské kolégium



</doc>
<doc id="629804" url="https://sk.wikipedia.org/wiki?curid=629804" title="Kolégium (stredoveký internát)">
Kolégium (stredoveký internát)

Kolégium (po latinsky collegium, po francúzsky collège, po anglicky college, po česky kolej) bol domov (internát), v ktorom bývali študenti aj ich profesori, a ktorý bol zakladaný pri stredovekých univerzitách. Na konci stredoveku sa do kolégií často presunulo aj konanie prednášok z univerzity a niektoré kolégiá boli založené aj nezávisle od univerzít.
Predchodcovia kolégií sa do 13. storočia označovali ako domus (alebo hospicium alebo aula) (pauperum) scolarium a v Anglicku aj ako hall. Náznaky kolégií sa objavili už koncom 12. stor. v Paríži, ale prvé pravé kolégiá vznikli až v 2. pol. 13. stor. vo Francúzsku a Anglicku, z ktorých významné boli napr. Collège de Sorbonne (založený 1257 Robertom de Sorbon) či University College v Oxforde (založený cca. 1280). Organizované boli jednak podľa vzoru dovtedajších „hospicia“, v ktorých profesor (učiteľ) súkromne ubytovával niekoľko študentov za poplatok, a jednak podľa vzoru konventov žobravých rádov zakladaných od začiatku 13. storočia v univerzitných mestách pre členov týchto rádov. Študenti v kolégiách dostávali stravu a ubytovanie a týždenný príspevok. Okrem študentov a profesorov (učiteľov) v nich bývali najmä sluhovia a kapláni (zodpovední za omše atď.). Kolégiá boli autonómnymi korporáciami a mali svoje stanovy a privilégiá. Zahŕňali pozemok, priestory na spanie, kaplnku a knižnicu. Niektoré boli vyhradené pre študentov z určitých mníšskych rádov či opátstiev, väčšina však bola určená svetským študentom. V 13. stor. vzniklo 19 kolégií v Paríži, 6 v Oxforde a 1 v Cambridge; v 14. stor. vzniklo 37 kolégií v Paríži, 5 v Oxforde, 7 v Cambridgei, 15 v južnom Francúzsku, 11 v Itálii, 2 v Španielsku a niekoľko v Rímsko-nemeckej ríši; v 15. stor. ich vzniklo 36 vo Francúzsku, 9 v Anglicku, 3 v Škótsku, 6 na Pyrenejskom polostrove, 8 v Itálii, 27 v Rímsko-nemeckej ríši a 3 v Poľsku. Parížske kolégiá boli skôr malé a neboli veľmi nezávislé (podliehali buď biskupovi alebo univerzite), zatiaľ čo anglické kolégiá boli dosť veľké a mali značný stupeň samosprávy a demokratického rozhodovania. Najväčšie kolégiá založené v 14. stor. boli Collège de Navarre a New College v Oxforde (1379), oboje pre 70 študentov. Kolégiá zakladané v 14. storočí v Prahe a inde v Rímskonemeckej ríši boli často špeciálne kolégiá určené len pre magistrov (teda učiteľov). Zakladateľmi kolégií v 14. storočí boli cirkevní hodnostári alebo bývalí „regentes“ alebo vysokí úradníci kniežaťa alebo (zriedkavo) kráľ. V 14. stor. už kolégiá boli fakticky miestami na výchovu elít, t. j. budúcich úradníkov či cirkevných hodnostárov. 
Zatiaľ čo spočiatku sa na kolégiách realizovali iba repetície a cvičenia (t.j. tzv. seniores, resp. po anglicky tutors, takto učili mladších študentov), v 15. storočí sa na kolégiá už často presunuli normálne prednášky z fakúlt (t.j. z univerzity) a na fakultách sa už robili len skúšky; kolégiá teda nadobudli veľký intelektuálny význam. V 15. storočí sa zmenilo aj zloženie poslucháčov – k dovtedajším štipendistom (bursarii) pribudli aj platiaci „hostia“ (hospites), čiže rôzni boháči a šľachtici, a pribudli aj chudobní študenti, ktorí boli často ubytovaní v osobitnej časti budovy a museli poskytovať aj rôzne služby. Napriek veľkému významu, ktorý kolégiá postupne nadobudli, v 15. storočí na kolégiách bývalo len zhruba 10-20 % všetkých učiteľov a študentov. To ale nič nemenilo na tom, že koncentrovali elitu národa a v niektorých odboroch (najmä v teológii) kontrolovali väčšinu výučby. 
Treba dodať, že aj na konci stredoveku naďalej existovali aj kolégiá, v ktorých sa nekonali prednášky (v angličtine nazývané halls). Okrem toho už v 14. stor. vznikali aj neuniverzitné kolégiá, napr. rôzne „studia“ založené pápežom Urbanom V. v Languedocu alebo kolégiá vo Winchestri (1382) a Etone (1440).

</doc>
<doc id="629805" url="https://sk.wikipedia.org/wiki?curid=629805" title="Priehyba (geomorfologická časť)">
Priehyba (geomorfologická časť)

Priehyba je geomorfologickou časťou Kráľovohoľských Tatier. Zaberá veľkú časť východnej polovice pohoria a najvyšší vrch Veľký bok dosahuje 
Vymedzenie.
Územie leží východne od sedla Čertovica a zaberá veľkú časť Kráľovohoľských Tatier. Severný okraj vymedzuje Čiernovážskou dolinou vedúca hranica s Liptovskými nivami (časť Liptovskej kotliny), východnejšie leží Važecký chrbát, ktorý je podcelkom Kozích chrbtov. Východným smerom nadväzujú Nízke Tatry časťami Teplická kotlina a Kráľova hoľa, pričom hranicou v tejto časti Kráľovohoľských Tatier je Ždiarska dolina a Ždiarske sedlo. Južne susedí Horehronské podolie s podcelkami Heľpianske podolie a Bystrianske podhorie a západným smerom pokračujú Nízke Tatry podcelkom Ďumbierske Tatry s časťami Ďumbier a Demänovské vrchy.
Ochrana územia.
Prakticky celé územie tejto časti Kráľovohoľských Tatier leží v Národnom parku Nízke Tatry, resp. jeho ochrannom pásme. Osobitne chránené lokality sa v tejto časti nevyskytujú.
Turizmus.
Táto rozsiahla časť Kráľovohoľských Tatier patrí vďaka odľahlosti medzi pokojnejšie horské oblasti. Hlavnú turistickú magistrálu tvorí hrebeňom vedúca červeno značená Cesta hrdinov SNP, ktorá spája sedlo Čertovica s Kráľovou hoľou. Južným smerom posunutý hlavný hrebeň je ľahšie prístupný z Horehronia, z Liptova vedie južným smerom niekoľko dlhých dolín, medzi nimi Ipoltica s vetvami Ráztoky a Dikula, Svarínska dolina, Malužinská dolina či Hodruša. Väčšinou z nich vedú i značené turistické trasy, ktoré spájajú podhorské obce s hlavným hrebeňom a umožňujú prechod na Horehronie. Vyhľadávané sú cyklotrasy, vedúce horskými dolinami a priesmykmi. Hlavným centrom turizmu je oblasť Čertovice a Vyšnej Boce, na hrebeni je turistom k dispozícii Útulňa Andrejcová.

</doc>
<doc id="629806" url="https://sk.wikipedia.org/wiki?curid=629806" title="Internát (rozlišovacia stránka)">
Internát (rozlišovacia stránka)

Internát môže byť:

</doc>
<doc id="629808" url="https://sk.wikipedia.org/wiki?curid=629808" title="Sósibios">
Sósibios

Sósibios ("Sósibios") môže byť:

</doc>
<doc id="629810" url="https://sk.wikipedia.org/wiki?curid=629810" title="Oberhof">
Oberhof

Oberhof je mesto v Nemecku v spolkovej krajine Durínsko v krajinskom okrese Schmalkalden-Meiningen. Je dôležitým športovým a kúpeľným strediskom. V Oberhofe žilo na konci roka 2017 presne 1 634 obyvateľov, každý rok však toto mesto navštívi približne 144 000 turistov. Oberhof získal štatút mesta v roku 1985.
Oberhof je známy ako významné stredisko zimných športov, je tu veľmi populárny nielen biatlon ale aj sánkarský šport, jazda na boboch, beh na lyžiach alebo severská kombinácia. Ekonomika mesta je založená na výnosoch z turizmu, Oberhof je tretie turisticky najnavštevovanejšie mesto v Durínskom lese hneď za Erfurtom a Weimarom.
V meste sa nachádza známe športové gymnázium, ktoré je durínskym centrom prípravy mladých športovcov a športovkýň pre zimné športy, ale aj pre špeciálny oddiel Bundeswehru, spolkových ozbrojených síl.
História.
Oberhof bol založený v roku 1641. Bolo to malé mestečko, až kým doň nebola koncom 19. storočia zavedená železnica, ktorá spájala Erfurt a Ritschenhausen. Vtedy mesto objavili priaznivci turistiky a zimných športov, čo mestu prinieslo rozvoj.
Od začiatku 20. storočia je Oberhof centrom zimných športov, ktoré sa tu konajú na pravidelne modernizovaných športoviskách. Nedávno boli v meste vybudované výťahy na lyžiarske svahy a biatlonové stredisko bolo vylepšené tak, aby spĺňalo štandardy medzinárodnej kvality. Tamojšia bobová, sánkarská a skeletonská trať pravidelne hostí majstrovstvá sveta i majstrovstvá Európy.
V auguste 2009 bol v Oberhofe otvorený prvý lyžiarsky tunel v Nemecku.

</doc>
<doc id="629813" url="https://sk.wikipedia.org/wiki?curid=629813" title="Marek Wolf">
Marek Wolf

Marek Wolf (* 24. máj 1985, Bratislava) je slovenský gitarista, skladateľ a aranžér. Je známy najmä spoluprácou s harmonikárom Erichom „Bobošom“ Procházkom, Igorom „Ajdžim“ Sabom a spevákom Petrom Cmorikom. Patrí medzi popredné osobnosti slovenskej bluesovej scény.
Medzinárodné festivaly.
Wolf takisto vystúpil na mnohých medzinárodných festivaloch, vrátane festivaloch v Katoviciach, Zakopanom, Prahe, Lipsku a Šumperku.

</doc>
<doc id="629814" url="https://sk.wikipedia.org/wiki?curid=629814" title="Východoslovenská energetika">
Východoslovenská energetika

Východoslovenská energetika a.s. ("VSE") je energetická spoločnosť, ktorá poskytuje kompletné služby spojené s odberom elektriny a plynu.
Hlavným predmetom činnosti VSE je nákup energií od výrobcov a jej predaj približne pol miliónom zákazníkom.
Od roku 2003 bola Východoslovenská energetika súčasťou veľkej európskej energetickej spoločnosti s názvom "innogy", ktorá v súčasnosti dodáva energiu približne 16 miliónom odberateľom elektrickej energie a 7 miliónom zákazníkom odberajúcim plyn v 11 európskych krajinách. Okrem Slovenska táto skupina pôsobí aj v Nemecku, Česku, Poľsku, Maďarsku, Belgicku, Holandsku, Slovinsku, Chorvátsku, Turecku a Spojenom kráľovstve.
Elektrifikácia východného Slovenska pred vznikom VSE.
Prvé elektrárne na východe Slovenska vznikli v banských mestách na Spiši v roku 1889. Väčšinou išlo o izolované projekty jednotlivých podnikov alebo dobre situovaných miest. V roku 1889 bola do prevádzky uvedená historicky prvá vodná elektráreň v Krompachoch s výkonom 22 kW. Od roku 1892 pre elektrifikáciu vznikli akciové ("vtedy účastinné") spoločnosti v Gelnici, Kežmarku, Spišskej Novej Vsi, Prešove a Rožňave.
V roku 1896 vznikla na základe zmluvy medzi mestom a Augsburskou plynárenskou spoločnosťou podnikateľa R. A. Riedingera, prvá elektráreň v Košiciach. Bola vybudovaná na mieste tzv. „"stredného mlyna"“ neďaleko dnešnej železničnej stanice. Pozostávala z jednoduchej vodnej turbíny a parného stroja. Súbežne sa v tomto čase začali budovať aj potrebné rozvodné siete v samotnom meste. Táto elektráreň bola kvôli vtedajšej vyššej cene elektriny než plynu spočiatku veľmi nerentabilná. Košice sa stali piatym mestom regiónu, ktoré sa elektrifikovalo. Následne sa do začiatku 20. storočia na východe Slovenska vybudovalo 20 elektrární, z toho bolo až 80 % vodných.
Jeden rok po vzniku po vzniku Česko-Slovenska bol prijatý Elektrifikačný zákon (438/19 Sb. z. a n.). Tento zákon bol na vtedajšie pomery veľmi moderný. Elektrifikáciu dokonca podporoval aj formou daňových a finančných výhod, čo v tom období nebolo vôbec časté. Štátny majetok bol do užívania zverený bezplatne a vytváral úplne nový legislatívny rámec pre vznik nových tzv. „"všeužitočných elektrárenských podnikov"“. Taktiež zaviedol jednotnú sústavu trojfázového prúdu o kmitočte 50 Hz s napätiami 380/220 V u nízkeho napätia, 22 kV u vysokého a 110 kV u veľmi vysokého napätia.
Budovanie tzv. všeužitočných elektrárenských podnikov sa začalo v roku 1920 najprv na strednom a západnom Slovensku. Prvý takýto podnik bol postavený v Banskej Bystrici v roku 1920, ďalšie nasledovali v Bratislave v roku 1921, v Žiline v roku 1923 a Komárne v roku 1926.
Východné Slovensko sa koncom 20-tych rokov 20. storočia, stalo posledným slovenským regiónom bez všeužitočného elektrifikačného podniku. Iniciátori vzniku potrebných Východoslovenských elektrární úč. spol. očakávali od spoločnosti podporu neustále stagnujúceho rozvoja hospodárstva na východe Česko-Slovenska. V tom čase bolo celkovo elektrifikovaných 58 miest a obcí, čo predstavovalo len 5 % z celkového počtu obcí na Slovensku.
VSE počas prvej Česko-slovenskej republiky.
Východoslovenské elektrárne úč. spol. vznikli 17. januára 1929. Zakladateľmi elektrární sa stali Ministerstvo verejných prác, ktoré prispelo so základným kapitálom 2 mil. Kč, ďalej to boli Verejné podniky mesta Košíc taktiež sumou 2 mil. Kčs, Iglovská elektráreň, úč. spol. v Spišskej Novej Vsi sumou 0,5 mil. Kč a Prešovská električná úč. spol. v Prešove sumou 1 mil. Kč. Prvým sídlom novovzniknutej spoločnosti VSE boli prenajaté priestory na Hlavnej ulici č. 91 v Košiciach. Elektrárne začínali za veľmi náročných podmienok. V ich hlavnej zásobovacej oblasti existovalo niekoľko menších elektrární, ktoré boli rôznej sústavy a mali niekoľko prúdových systémov. Ich vzájomná spolupráca bola preto nemožná.
Od roku 1930 VSE postupne skupovali viaceré už existujúce elektrárne na východe Slovenska. Ako prvá bola kúpená elektráreň v Levoči, nasledovali Kežmarok, Michalovce, Prešov, Bardejov a fúzia s Iglovskou elektrárňou v Spišskej Novej Vsi. Tento náročný proces trval až do roku 1934. V neefektívnych a zastaralých elektrárňach VSE zastavili výrobu a pripájali ich na diaľkové vedenie. Prvé takéto diaľkové vedenie viedlo z Košíc do Košických Olšian. Za prvé dva roky vzniklo celkom 298 km vedenia.
V novembri roku 1938 na základe Viedenskej arbitráže elektrárne prišli o 15,2 % svojho zásobovacieho územia na juhovýchode Slovenska. Bolo im odobratých tiež 162 km vedenia vysokého napätia, 68 km nízkonapäťového vedenia, 1 088 elektromerov a trafostanica v Košiciach. Sídlo Východoslovenských elektrární sa začiatkom ďalšieho roka presťahovalo do Prešova.
Roky počas vojny.
V polovici 30. rokov výrobné kapacity elektrární nepostačovali tempu elektrifikácie vo východoslovenskom regióne. Elektrárne sa preto rozhodli vybudovať tepelnú elektráreň v Krompachoch. Jej výstavba začala v roku 1937 a dokončená bola v roku 1939. Jednalo sa o prvú veľkoelektráreň na východnom Slovensku. Mala dve parné turbíny, z ktorej každá mala výkon 6 000 kW. Výber Krompách ako lokalitu tejto elektrárne sa v historickom kontexte ukázal ako veľmi predvídavý. Najprv sa uvažovalo aj o rozšírení existujúcej elektrárne v Košiciach, či odbere elektriny z neďalekého Užhorodu. No o tieto územia však Slovensko krátko na to prišlo.
Potreba väčšej spolupráce elektrárenských spoločností na Slovensku si vyžiadala vznik Ústrednej kancelárie všeužitočných elektrárenských spoločností v roku 1939. Kancelária zjednotila služobný poriadok, kolektívne zmluvy, účtovný systém a postupy v jednotlivých agendách. V tom istom roku vznikol aj Sväz všeužitočných elektrárenských spoločností.
Spájanie jednotlivých elektrárenských podnikov vyvrcholilo v roku 1942 ich celkovým spojením do jednej formy – Slovenských elektrární ("SE"). Z Východoslovenských elektrární sa tak stalo Oblastné riaditeľstvo SE so sídlom v Prešove.
V roku 1944 bolo kvôli silnému bombardovaniu vedenie Oblastného riaditeľstva SE evakuované z Prešova do Spišskej Novej Vsi. Aj napriek vojnovej situácii v krajine SE pokračovali vo svojej elektrifikácii. V rokoch 1939 – 1944 pribudlo vyše 400 km elektrických vedení, elektrifikovalo sa 105 obcí a dodávka elektriny sa zvýšila o 108,5 %. Maximálne zaťaženie nadobudlo hodnotu 8 100 kW.
Po prechode frontu v roku 1945 sa Oblastné riaditeľstvo SE z Prešova presťahovalo naspäť do Košíc. V júni bola na prinavrátenom území po odstúpenom Maďarsku uvalená národná správa na Krajinské elektrické podniky. Následne v auguste prišlo na uvalenie národnej správy na celé Slovenské elektrárne.
Intenzívne budovanie energetiky.
Dekrét prezidenta ČSR z októbra 1945 zapríčinil znárodnenie energetických distribučných závodov. Elektrárenské podniky na východe Slovenska boli pomocou vyhlášok postupne znárodňované, od decembra 1945 do júla 1946. Všetky boli včlenené do národného podniku Slovenských elektrární, so sídlom v Bratislave.
Znárodnením začalo v roku 1949 obdobie centralizovaného riadenia energetiky. Počas nasledujúcich piatich desiatok rokov došlo k viacerým vyčleňovaniam a začleňovaniam častí energetického priemyslu. Jednou z nich bol presun Elektrárne Krompachy a ostatných výrobní elektriny pod Slovenské elektrárenské výrobne, n.p. Žilina.
V tom istom roku došlo k vzniku samostatného, výlučne distribučného podniku Východoslovenské elektrárne, n.p. Košice. VSE vtedy spravovali približne 2 300 km vedení rôzneho napätia, 8 rozvodní a 780 trafostaníc. V tom čase zamestnávali 756 ľudí a v Košickom kraji bolo elektrifikovaných približne 50 % obcí a žilo v nich až 74 % obyvateľov vtedajšieho kraja. V Prešovskom kraji bolo k elektrickej energii pripojených 23 % obcí a využívalo ju 33 % obyvateľov kraja.
V roku 1950 sa elektrifikácia stala hlavnou úlohou pre najbližších 10 rokov. Kým začiatkom storočia sa za rok podarilo pripojiť na elektrinu v priemere menej ako 2 obce, v 50. rokoch to už bolo 58 obcí ročne.
Vodná elektráreň v Dobšinej bola jednou z prvých veľkých vodných elektrární na Slovensku. Jej celkový výkon bol 22,6 MW a spolu s krompašskou tepelnou elektrárňou, ktorá mala výkon 32 MW, boli hlavnými zdrojmi energie v regióne. V tomto období bol však nedostatok elektrickej energie. Častými úkonmi teda boli vypínacie plány, revízie odberových diagramov veľkoodberateľov a mobilizácia závodných elektrární.
Poslednou elektrifikovanou obcou v Česko-Slovensku sa v septembri roku 1960, stala obec Zlatá Baňa v Prešovskom kraji. ČSSR sa tak stala piatou úplne elektrifikovanou krajinou na svete. Skôr ukončili tento proces len v NSR, Belgicku, Holandsku a Švajčiarsku. Ďalšou úlohou energetiky sa tak stalo zabezpečenie celkovej kvality dodávanej elektrickej energie.
Energetika od 60. rokov.
Zmeny v organizovaní v sektore energetiky pokračovali aj v nadchádzajúcom období. Netýkali sa však samotných elektrární, ale ich riadiacich orgánov. Postupne týmito riadiacimi orgánmi boli Energotrust Bratislava, Ministerstvo palív a energetiky Praha, Ústredná správa energetiky Praha, Československé energetické závody Praha ("ČEZ") a po federatívnom rozdelení v roku 1969 Slovenské energetické podniky Bratislava.
Elektrifikácia a samotný rozvoj priemyslu na východe Slovenska v druhej polovici 20. storočia vyžadovali neustále vyššie nároky na riadenie prevádzky rozvodných zariadení. Sieť 22 kV vedení začala byť nahradzovaná 100 kV vedeniami. Vybudovanie prvej transformovne 400/100 kV v Lemešanoch v roku 1965, bolo taktiež súčasťou tohto procesu.
Následne v roku 1966 VSE spustili vodnú elektráreň Domaša s dvoma Kaplanovými turbínami s výkonom 6,2 MW.
Košice, boli posledným veľkým mestom v ČSSR, ktoré začalo z teplofikáciou v roku 1968. Základom najväčšej a najmodernejšej sústavy centrálneho zásobovania teplom v krajine sa stala Tepláreň Košice. Košická tepláreň sa začala budovať v roku 1962 a jej prvá dokončená etapa bola spustená do prevádzky v roku 1968. Tepláreň bola kompletne dokončená v roku 1988.
Rok 1972 priniesol spustenie Prečerpávacej vodnej elektrárne Ružín ("PVE". Bola to prvá PVE v ČSSR s reverzibilnými Francisovými turbínami. Na budovaní PVE Ružín podieľali viaceré doávateľské a investorské podniky, ktorých koordinácia na tomto projekte bola veľmi náročná.
V roku 1975 bola väčšina elektrární, ktoré v tom čase vyrábali elektrickú energiu, situovaných na strednom a západnom Slovensku. Aby VSE dosiahli čo najmenšie straty pri prenose vyrobenej elektrickej energie, rozhodli sa to zabezpečiť čo najvyšších napätí. VSE však mali len jednu transformačnú stanicu 400/100 kV v Lemešanoch. Spustenie dvoch transformovní 400/100 kV v Spišskej Novej Vsi a vo Veľkých Kapušanoch, VSE umožnilo vytvoriť uzavretý okruh 400 kV vedenia.
Historickým míľnikom v procese automatizácie informačných tokov vo VSE bol koniec roka 1981. Vtedy bol do prevádzky spustený prvý vlastný počítač EC 1040. Svojou kapacitou sa v tom čase radil do prvej desiatky podobných zariadení na východe Slovenska. V roku 1983 si tento informačný systém vyžiadal samostatnú prístavbu k budove podnikového riaditeľstva. Od tohto roku začali na pracoviskách pribúdať aj minipočítače a následne v roku 1988 bola táto 8-bitová technika nahradená 16-bitovými zariadeniami.
Reorganizáciu systému riadenia, zapríčinila intenzívna výstavba sietí veľmi vysokého napätia, po druhej svetovej vojne. Okrem krajského dispečingu preto vznikla sieť rajónových dispečingov. Krajský dispečing riadil 100 kV siete a rajónové dispečingy 22 kV vedenia.
V roku 1985 VSE vytvorili poradensko-konzultačné stredisko. Toto miesto slúžilo klientom na kontaktovanie spoločnosti s otázkami o službách VSE, ale aj s otázkami o rôznych spôsoboch šetrenia elektrinou a podobne.
Obnova zariadení distribučnej siete bola tiež náplňou osemdesiatych rokov. Obnovovali sa existujúce transformovne, ale aj stavali nové transformovne 110/22 kV.
Prechod k informačnej spoločnosti.
Po zmene politického režimu v krajine v roku 1990, sa začínajú zmeny aj v systéme riadenia samotnej energetiky. Po rozhodnutí ministra hospodárstva sa distribučné spoločnosti odčlenili od SEP. Týmto spôsobom vznikol štátny podnik Východoslovenské energetické závody. Od VSE bola oddelená aj Tepláreň Košice, ZVE Dobšiná a zariadenia prenosovej sústavy 220 a 400 kV.
V roku 1991 VSE začali s prácami a opravami pod napätím. Do tohto momentu si práce na vedeniach vyžadovali odpájanie opravovaných úsekov. Zavedením prác pod napätím sa zlepšila kvalita dodávky elektriny.
Na prenos firemných dát, VSE začali budovať rozsiahlu sieť optických vedení v roku 1992. Prvé časti tejto siete boli uložené paralelne so 110 kV vedeniami Lemešany – Prešov, Michalovce – Rožňava a Spišská Nová Ves – Štrba. Následne boli k optickej sieti pripojené všetky pracoviská VSE na ich zásobovacom území.
Od roku 1999 bolo postupne nainštalovaných viac ako 33 000 prijímačov hromadného diaľkového ovládania. Prijímače sa využívajú na hromadné automatické zapínanie alebo vypínanie spotrebičov (napríklad na vykurovacie zariadenia), alebo na prepínanie meracích prístrojov.
Po rozhodnutí vlády v roku 2001, o privatizácii distribučných energetických podnikov došlo k premene štátneho podniku Východoslovenské energetické závody na akciovú spoločnosť Východoslovenská energetika, ktorá začala oficálne fungovať od 1. januára 2002. V zhruba tom istom čase prebehol aj tender na odpredaj 49 % akcií VSE novému strategickému partnerovi. Kúpnu zmluvu o prevode 49 % akcií VSE na spoločnosť RWE AG podpísali minister hospodárstva, zástupca Fondu národného majetku a predstavitelia RWE 2. júna 2002. Táto privatizačná transakcia bola ukončená a akcie prevedené 23. januára 2003. Okrem samotných 49 % akcií, získal nemecký investor aj manažérske právomoci. Z piatich členov predstavenstva má tri posty vrátane predsedu predstavenstva. 
Spoločnosť Východoslovenská energetika bola súčasťou skupiny innogy do 1. júla 2022, po tomto dátume bola spoločnosť innogy Slovensko, s.r.o zlúčená s Východoslovenskou energetikou.

</doc>
<doc id="629816" url="https://sk.wikipedia.org/wiki?curid=629816" title="Johann Gottlieb Windisch">
Johann Gottlieb Windisch



</doc>
<doc id="629819" url="https://sk.wikipedia.org/wiki?curid=629819" title="Manitol">
Manitol

Manitol je alkoholický cukor, ktorý sa v potravinárskom priemysle využíva ako umelé sladidlo vhodné aj pre diabetikov (E číslo E 421). Okrem toho sa kvôli svojim osmotickým vlastnostiam využíva aj v medicíne. Podáva sa aj ústne, ale častejšie injekčne. Jeho objav sa pripisuje francúzskemu chemikovi Joseph Louis Proust v roku 1806. Taktiež sa nachádza aj na zozname zakázaných látok svetovej antidopingovej agentúry, kvôli obávam, že by mohol zakryť užívanie iných dopingových látok. Po chemickej stránke ide o izomér sorbitolu, ktorý sa líši len orientáciou hydroxylovej skupiny na 2. atóme uhlíka.
Výroba.
Priemyselná výroba.
Priemyselne sa manitol vyrába hydrogenáciou fruktózy, ktorá sa vyrába buď z škrobu alebo sacharózy (kuchynský cukor). Aj keď škrob je lacnejší než sacharóza reakcia, ktorou sa z neho vyrába fruktóza je zložitejšia a vzniknutý produkt obsahuje približne 42 % fruktózy, 52 % glukózy a 6 % maltózy. Pri výroby fruktózy zo sacharózy je ju potrebné iba hydrolyzovať, pričom vznikne tvz. invertný cukor - zmes glukózy a fruktózy v pomere približne 1:1. V oboch prípadoch sa však tieto zmesi ďalej chromatograficky spracúvajú na 90 - 95 % fruktózu. Tá sa potom v prítomnosti katalytického množstva niklu hydrogenuje za vzniku zmesi manitolu a sorbitolu.
Extrakcia.
Keďže sa manitol dá získať z mnohých prírodných zdrojov, vrátane takmer všetkých rastlín, niekedy sa uprednostňuje namiesto chemickej syntézy jeho extrakcia. Napríklad v číne je extrakcia z morských rias najbežnejším spôsobom jeho výroby. Manitol sa vo výlučkoch rastlín rastlín nachádza v koncentráciách od 20 % až po 90 %. Bežne sa extrakcia vykonáva priemyselným soxhletovým extraktorom pomocou etanolu, metanolu a vody. Extrakt sa potom hydrolyzuje, pričom sa následne manitol kryštalizuje s výťažkom približne okolo 18 % z pôvodného prírodného produktu. Modernejšou metódou je extrakcia pomocou superkritických tekutín, t.j. tekutiny ktoré majú vlastnosti aj plynu aj tekutiny. Výhodou je, takúto superkritickú tekutinu stačí cez zdroj manitolu prečerpať pričom od manitolu ju potom jednoducho možno oddeliť s minimálnym množstvom vedľajších produktov. Takouto tekutinou môže byť napríklad oxid uhličitý, ktorého je oproti bežným extrakčným činidlám potrebné menšie množstvo. Pre porovnanie na extrakciu manitolu z 1 g olivových listov je pri bežnej extrakcii potrebných 194,4 g etanolu oproti 141,7 g superkritického CO2. Ešte lacnejšou a efektívnejšou alternatívou k oxidu uhličitému je superkritická voda, ktorej je na 1 g olivových listov potrebnej iba 4,01 g s výťažkom 76,75 % manitolu. Nevýhodou oproti bežným extrakciám je však, že aby látka dosiahla superkritického skupenstva je potrebná zvýšená teplota a tlaku.
Využitie.
Medicína.
Kvôli svojím osmotickým vlastnostiam sa využíva ako osmotické diuretikum, ktoré absorbuje tekutiny z očí a mozgu, a preto sa okrem jeho diuretického využitia využíva aj na prvotnú liečbu akútne zvýšeného vnutrolebkového tlaku, napríklad po úraze hlavy, taktiež na liečbu zvýšeného vnútroočného tlaku, napr. pri zelenom zákale a na liečbu vodnatieľky.
Okrem toho sa používa aj na liečbu niektorých prípadov zlyhania obličiek so zníženou tvorbou moču a taktiež na urýchlenie vylučovania niektorých toxínov z tela.
Pri ústnych dávkach vyšších než 20 g pôsobí ako osmotické laxatívum.
Pri vdychnutí dráždi pľúca, preto bolo navrhnuté jeho použitie ako alternatívna metóda na diagnózu astmy vyvolanej námahou. Podľa štúdia z roku 2013 však zatiaľ neexistujú dostatočné dôkazy užitočnosti pre toto využitie. 
Potravinárstvo.
Manitol má relatívne nízky glykemický index, čo znamená nemá až taký vplyv na hladinu krvného cukru ako sacharóza, a preto je vhodným sladidlom aj pre diabetikov. Aj keď má vyššiu entalpiu rozpúšťania ako ostatné alkoholické cukry, pri úplnom rozpustení vyvoláva silný pocit chladu v ústach, podobný ako napr. niektoré žuvačky a mentolové cukríky. 
Okrem toho je len veľmi málo hygroskopický a vodu zo vzduchu nezačne absorbovať až kým vzduch nie je až na 98 % vlhký. Preto je vhodný na použitie v rôznom sušenom ovocí, tvrdých cukríkoch, v žuvačkách, atď. 
Analytická chémia.
Pri zmiešaní s kyselinou boritou vytvára komplex, ktorý je silnejší než samotná kyselina boritá, čo umožňuje merania s vyššou presnosťou pri volumetrickej analýze s touto kyselinou.
Mikrobiológia.
V mikrobiológii sa manitol používa ako zložka na prípravu rôznych živných pôd pre mikroorganizmy.

</doc>
<doc id="629820" url="https://sk.wikipedia.org/wiki?curid=629820" title="Leonard Wagner">
Leonard Wagner

Leonard Wagner (* 1589, Bardejov† 29. marec 1665, Bardejov) bol uhorský evanjelický kňaz (farár), učiteľ a básnik.
Život.
Pochádzal z rodiny evanjelického farára, učiteľa a básnika Jakuba Wagnera (* 1560† 1600) a jeho manželky Anny, rod. Heidtovej (* 1568† 1652). Študoval v Bardejove, Toruni a v rokoch 16141616 na Univerzite vo Wittenbergu (od roku 1817 súčasť Martin-Luther-Universität Halle-Wittenberg).
V roku 1616 pôsobil ako súkromný učiteľ, následne v rokoch 16161620 ako učiteľ a v rokoch 16201633 ako rektor mestskej školy v Bardejove. V roku 1633 sa stal farárom evanjelickej farnosti augsburského vyznania v Bardejove. Básnicky sa venoval tvorbe príležitostných oslavných veršov v latinčine.

</doc>
<doc id="629824" url="https://sk.wikipedia.org/wiki?curid=629824" title="Holmenkollen">
Holmenkollen

Holmenkollen je severozápadné predmestie nórskeho hlavného mesta Oslo. Nachádza sa v mestskom obvode Vestre Aker, s nadmorskou výškou 371 metrov nad morom je najvyššie položenou časťou nórskej metropoly. Hollmenkollen je známy ako stredisko zimných športov.
Vďaka blízkosti prírody aj veľkomesta je Holmenkollen vyhľadávanou rezidentnou oblasťou. Nachádza sa tam vila "Kongsseteren", v ktorej trávi zimné prázdniny nórska kráľovská rodina. Holmenkollen je dobre dostupný vďaka rovnomennej stanici metra. Významnou historickou pamiatkou bola drevená kaplnka z roku 1903, ktorú v auguste 1992 spálil Varg Vikernes. O štyri roky neskôr, v roku 1996, bola postavená jej súčasná replika.
Lyžiarske stredisko.
Hlavnou miestnou atrakciou je lyžiarsky areál Národná aréna Holmenkollen so skokanským mostíkom Holmenkollbakken. Pôvodný mostík pochádzal z roku 1892, v roku 2010 bol však na jeho mieste postavený nový s kritickým bodom HS 134 m. Konali sa tam súťaže olympiády 1952, majstrovstvá sveta v klasickom lyžovaní 1930, 1966, 1982 a 2011 a majstrovstvá sveta v biatlone 1986, 1990, 1999, 2000 a 2002. Pravidelne sa tam konajú preteky svetového pohára v biatlone.
Každoročný Holmenkollen Ski Festival je súčasťou svetového pohára bežcov a skokanov. V roku 1923 bolo založené miestne lyžiarske múzeum, najstaršie na svete.

</doc>
<doc id="629829" url="https://sk.wikipedia.org/wiki?curid=629829" title="Teplická kotlina">
Teplická kotlina

Teplická kotlina je geomorfologickou časťou Kráľovohoľských Tatier. Zaberá okolie obce Liptovská Teplička v Čiernovážskej doline, na hornom toku Čierneho Váhu.
Vymedzenie.
Územie leží vo východnej polovici Kráľovohoľských Tatier. Severný okraj vymedzuje tok Čierneho Váhu, ktorý tvorí hranicu s Važeckým chrbátom (podcelkom Kozích chrbtov) a Vikartovskou priekopou (podcelkom Hornádskej kotliny). Východným smerom nadväzuje Predná hoľa, južným Kráľova hoľa a západným Priehyba, všetko geomorfologické časti Nízkych Tatier.
Ochrana územia.
Južná časť kotliny leží v Národnom parku Nízke Tatry, zvyšok územia je súčasťou jeho ochranného pásma. Osobitne chránené lokality sa v tejto časti nevyskytujú.
Turizmus.
Táto časť Kráľovohoľských Tatier zastáva špecifickú pozíciu, nakoľko ide o maloplošnú kotlinu s jediným sídlom a jeho blízkym okolím. Kultúrne a národopisne zaujímavá lokalita si uchovala svoju jedinečnosť, k čomu napomohla odľahlá poloha na konci dlhej doliny Čierneho Váhu. Jedinečné sú okrem folklóru aj svahové pivničky mimo obce na skladovanie zemiakov, ktorých časť je dodnes využívaná. Zaujímavosťou je východným okrajom vedená hranica rozvodia Váhu a Hornádu, ktorý neďaleko pramení.
Kotlinou vedie viacero značených trás, ktoré smerujú na hrebeňom vedúcu červeno značenú Cestu hrdinov SNP. Liptovská Teplička je najvhodnejšie východiskové miesto pre výstup na Kráľovu hoľu z liptovskej strany. Čiernovážskou dolinou vedie vyhľadávaná cyklotrasa.

</doc>
<doc id="629830" url="https://sk.wikipedia.org/wiki?curid=629830" title="Svetový štrajk za budúcnosť klímy">
Svetový štrajk za budúcnosť klímy

Svetový štrajk za budúcnosť klímy bol štrajk, ktorý sa uskutočnil 15. marca 2019 ako súčasť hnutia Piatky za budúcnosť. Štrajku sa zúčastnili desaťtisíce žiakov a študentov vo viac než sto krajinách.
Na Slovensku sa štrajk konal v štyroch mestách: Bratislava, Liptovský Mikuláš, Košice a Žilina.
Štrajk začala švédska aktivistka Greta Thunbergová protestovaním pred budovou Švédskeho parlamentu.

</doc>
<doc id="629835" url="https://sk.wikipedia.org/wiki?curid=629835" title="ISD 1000A RECORD/PLAYBACK CIRCUIT">
ISD 1000A RECORD/PLAYBACK CIRCUIT



</doc>
<doc id="629838" url="https://sk.wikipedia.org/wiki?curid=629838" title="The Kid">
The Kid



</doc>
<doc id="629840" url="https://sk.wikipedia.org/wiki?curid=629840" title="Sósibios z Atén">
Sósibios z Atén

Sósibios ("Sósibios") bol grécky sochár v 1. storočí pred Kr.
Sósibios, sochár z Atén, tvoril zrejme v meste Rím na konci republiky (v polovici 1. storočia pred Kr.) Je autorom jeho menom signovaného volutového kratéra z pentelského mramoru (78 cm vysokého) s reliéfnou dekoráciou postáv gréckej mytológie, umiestneného parížskom Musée du Louvre:
- text v starogréčtine
Tento kratér pochádza z umeleckých zbierok "Museo e Galleria Borghese". Sósibios sa pri jeho umeleckom spracovaní inšpiroval tvarom kovových (i keramických) kratérov apulskej výroby zo 4. storočia pred Kr. Držadlá (volutového tvaru) sú na spodnom konci zdobené labutími hlavami. Telo kratéra zdobia reliéfy, Apollóna hrajúceho na kythare, Artemidy, Herma odetého v krátkom cestovnom plášti chlamys a slávnostného sprievodu Satyra hrajúceho na flaute a Dionýzovej družiny tancujúcich menád. 

</doc>
<doc id="629842" url="https://sk.wikipedia.org/wiki?curid=629842" title="Lúžňanská kotlina">
Lúžňanská kotlina

Lúžňanská kotlina je geomorfologickou časťou Ďumbierskych Tatier. Zaberá okolie obce Liptovská Lúžna a veľkú časť Lúžňanskej doliny. Územím preteká riečka Lúžňanka.
Vymedzenie.
Územie leží v západnej polovici Ďumbierskych a teda i celých Nízkych Tatier. Kotlinu obklopujú len časti vlastného pohoria, zo severu sú to Salatíny, južný okraj vymedzuje Prašivá.
Ochrana územia.
Lúžňanská kotlina leží v ochrannom pásme Národného parku Nízke Tatry, ktorý ju z veľkej časti obklopuje. Osobitne chránenou lokalitou sú Meandre Lúžňanky.
Turizmus.
Táto časť Nízkych Tatier patrí medzi turisticky menej atraktívne oblasti. Veľkú časť kotliny zaberá Liptovská Lúžna, ktorou vedie cesta, spájajúca Lúžňanskú a Ľupčiansku dolinu. Túto trasu obľubujú najmä priaznivci cyklistiky. Značené trasy vedú z obce južným smerom na vysoký Salatín ( červená značka), príp. do sedla pod Skalkou v hlavnom hrebeni ( žltá značka).

</doc>
<doc id="629847" url="https://sk.wikipedia.org/wiki?curid=629847" title="Spevy Sama Chalupku">
Spevy Sama Chalupku

Spevy alebo Spevy Sama Chalupku (podľa dobového pravopisu "Spevy Sama Chalúpky") sú básnickou zbierkou slovenského romantického básnika a štúrovca Sama Chalupku.
Obsah.
Zoznam básnických skladieb uverejnených v zbierke "Spevy" zostavený podľa vydania Eugena Krčméryho z roku 1868 a Kníhtlačiarskeho účastníckeho spolku z roku 1921. V prípade odlišného pravopisu je prvý názov uvedený podľa vydania z roku 1868, názov v zátvorke podľa vydania z roku 1921.
Vydania.
Zoznam niektorých vydaní:

</doc>
<doc id="629850" url="https://sk.wikipedia.org/wiki?curid=629850" title="Chlamys">
Chlamys

Chlamys môže byť:

</doc>
<doc id="629851" url="https://sk.wikipedia.org/wiki?curid=629851" title="Spevy">
Spevy



</doc>
<doc id="629852" url="https://sk.wikipedia.org/wiki?curid=629852" title="Spevy Sama Chalúpky">
Spevy Sama Chalúpky



</doc>
<doc id="629857" url="https://sk.wikipedia.org/wiki?curid=629857" title="Ján Pavol Veľký">
Ján Pavol Veľký



</doc>
<doc id="629860" url="https://sk.wikipedia.org/wiki?curid=629860" title="Ján Haan">
Ján Haan

Ján Haan () môže byť:

</doc>
<doc id="629861" url="https://sk.wikipedia.org/wiki?curid=629861" title="Ján Haan (filozof)">
Ján Haan (filozof)

Ján Haan (; * 6. február 1772, Žilina† 6. jún 1847, Višňové) bol slovenský (uhorský) rímskokatolícky kňaz (farár), filozof a teológ, príslušník bernolákovského slovenského národného hnutia.
Život.
Pochádzal z rodiny mešťana Andreja Haana a jeho manželky Evy Haanovej. V roku 1795 absolvoval štúdium teológie v Nitre. Od roku 1806 pôsobil ako farár vo Višňovom a neskôr ako dekan v Žiline.
V roku 1795, ešte ako klerik, spoluzaložil pobočku Slovenského učeného tovarišstva v Nitre. Publikoval knihu o úvode do filozofie "Introductio ad philosophiam" (1807) a o základoch logiky pre študentov teológie "Institutiones logicae" (1802).

</doc>
<doc id="629862" url="https://sk.wikipedia.org/wiki?curid=629862" title="Komenského ulica (Banská Bystrica)">
Komenského ulica (Banská Bystrica)

Komenského ulica je ulica v centrálnej časti Banskej Bystrice. Spája sa s ulicami Horná, Skuteckého, Kollárova, profesora Sáru, Alexandra Matušku, Mikuláša Kováča, Na Karlove. Ulica nesie svoje meno po českom pedagógovi, jazykovedcovi a filozofovi Komenskom.

</doc>
<doc id="629866" url="https://sk.wikipedia.org/wiki?curid=629866" title="Glyceroltrinitrát">
Glyceroltrinitrát



</doc>
<doc id="629867" url="https://sk.wikipedia.org/wiki?curid=629867" title="Jozef Anton Eberle">
Jozef Anton Eberle

Jozef Anton Eberle, SJ (* 7. marec 1726, Linz† ?) bol rakúsky matematik a univerzitný pedagóg.
V roku 1742 vstúpil do rehoľného rádu Spoločnosť Ježišova. Študoval na univerzitách v rakúskej časti habsburskej monarchie. Vyučoval na rehoľných školách a v rokoch 17591760 pôsobil ako profesor matematiky na Trnavskej univerzite a v rokoch 17601762 na univerzite v Linzi.

</doc>
<doc id="629868" url="https://sk.wikipedia.org/wiki?curid=629868" title="Antigonos">
Antigonos

Antigonos ("Antigonos") môže byť:

</doc>
<doc id="629869" url="https://sk.wikipedia.org/wiki?curid=629869" title="Anterselva-Antholz">
Anterselva-Antholz



</doc>
<doc id="629871" url="https://sk.wikipedia.org/wiki?curid=629871" title="Pamätník neznámeho protifašistického bojovníka">
Pamätník neznámeho protifašistického bojovníka

Pamätník neznámeho protifašistického bojovníka je pamätník pripomínajúci obeti protifašistického odboja, ktorý sa nachádza na Námestí osloboditeľov v Košiciach oproti pamätníku vojakov Sovietskej armády. Pamätník bol vybudovaný na základe návrhu Ing. Karola Milerského a Viliama Columbyho. Autorom tohto sochárskeho diela je akademický sochár Vojtech Löffler. Výstavba bola uskutočnená v rokoch 1947 – 1948.
Vzhľad.
Pamätník bol slávnostne odhalený v roku 1948 v rámci osláv štvrtého výročia Slovenského národného povstania.
Pomník je tvorený pietnou obradnou sieňou, nad ktorou sa vypína jeden symbolický pilier. Sieň je umiestnená centrálne v polkruhu a z troch strán je ohradená železnými mrežami. V tejto obradnej sieni sú umiestnené dve postavy – československého vojaka a partizána s nápisom:
Pod nápisom medzi stojacimi figúrami je umiestnený znak Zväzu ľudových protifašistických bojovníkov ("SĽUB"). Znak je tvorený päťcípou hviezdou v ktorej je dlaň zovretá v prísažnom geste s nápisom „"SĽUB"“ a mečom s kladivom, ktoré sú umiestnené pod touto dlaňou.
V obradnej sieni sa taktiež nachádza aj symbolická tumba, kde je zobrazený československý štátny znak s nápisom:
Tento pamätník je zložený z trachytu, andezitu a travertínu a je národnou kultúrnou pamiatkou.

</doc>
<doc id="629872" url="https://sk.wikipedia.org/wiki?curid=629872" title="František Harer">
František Harer

František Harer, SJ (iný zápis priezviska: Harrer; * 4. október 1607, Preddvor† 15. august 1682, Ľubľana) bol slovinský, resp. pravdepodobne nemecký resp. uhorský filozof, gymnaziálny a univerzitný učiteľ (profesor).
29. októbra 1625 v Leobene vstúpil do rehoľného rádu Spoločnosť Ježišova (jezuiti). Noviciát ukončil v roku 1627. V rokoch 162832 študoval vo Viedni. V rokoch 1632/1633 a 1638/1639 pracoval ako profesor na gymnáziu v Bratislave.
V roku 1640 pôsobil v Gorici. V roku 1640/1641 bol profesorom etiky, v roku 1641/1642 logiky a v roku 1642/1643 fyziky na Trnavskej univerzite.
Potom pôsobil väčšinou v Ľubľane (v rokoch 1647/16481650/1651, 1652/16531661/1662, 1666/16671676/1677, 1678/16791681/1682) a občas v Grazi (1651/1652, 1662/16631665/1666), Celovci (Klagenfurte; 16451647) a Pleterje (1677/1678).

</doc>
<doc id="629874" url="https://sk.wikipedia.org/wiki?curid=629874" title="Madonna Sistina">
Madonna Sistina



</doc>
<doc id="629877" url="https://sk.wikipedia.org/wiki?curid=629877" title="Madonna (rozlišovacia stránka)">
Madonna (rozlišovacia stránka)

Madonna môže byť:

</doc>
<doc id="629878" url="https://sk.wikipedia.org/wiki?curid=629878" title="Madona">
Madona

Madona môže byť:

</doc>
<doc id="629881" url="https://sk.wikipedia.org/wiki?curid=629881" title="Prezidentské voľby na Slovensku v roku 2014">
Prezidentské voľby na Slovensku v roku 2014



</doc>
<doc id="629882" url="https://sk.wikipedia.org/wiki?curid=629882" title="Prezidentské voľby na Slovensku v roku 2019">
Prezidentské voľby na Slovensku v roku 2019



</doc>
<doc id="629884" url="https://sk.wikipedia.org/wiki?curid=629884" title="Dehydratácia (organické zlúčeniny)">
Dehydratácia (organické zlúčeniny)

Odvodnenie alebo dehydratácia je v organickej chémii reakcia pri ktorej sa z molekuly odštepuje voda, čo znamená, že sú opakom hydratačných reakcií. Pri takýchto reakciách sa reaktanty častokrát ohrievajú, pretože reakcia potom prebieha lepšie a rýchlejšie. Odvodnenie si netreba mýliť so sušením chemikálií, pri ktorom iba odstraňujeme vodu, ktorú látka kvôli svojím hygroskopickým vlastnostiam absorbuje, no jej chemická štruktúra sa nemení.
Bežnými dehydratačnými činidlami sú koncentrovaná kyselina sírová, koncentrovaná kyselina fosforečná a oxid hlinitý.
Medzi dehydratačné reakcie patria taktiež aj niektoré kondenzačné reakcia.
Príklady odvodnenia.
2 R–OH → R–O–R + H2O 
Konkrétny príklad - Reakcia dvoch molekúl etanolu za vzniku dietyléteru.
R−COOH + R'−OH → R−COO−R' + H2O
Reakcia metanolu a kyseliny mravčej za vzniku metylesteru kyseliny mravčej
2 RCOOH → (RCO)2O + H2O
Reakcia dvoch molekúl kyseliny octovej za vzniku acetanhydridu
R–CH2−CH-OH-R → R–CH=CH–R + H2O
Odvodnenie cyklohexanolu za vzniku cyklohexénu
RCONH2 → R–CN + H2O 
Odvodnenie benzamidu za vzniku benzonitrilu

</doc>
<doc id="629885" url="https://sk.wikipedia.org/wiki?curid=629885" title="3C 147">
3C 147

3C 147 (B0538+498) je CSS kvazar, ktorý bol objavený v roku 1964. Nachádza sa v súhvezdí Povozník neďaleko hviezdy 5. magnitúdy Omikron Aurigae.

</doc>
<doc id="629887" url="https://sk.wikipedia.org/wiki?curid=629887" title="PGC 2355407">
PGC 2355407



</doc>
<doc id="629891" url="https://sk.wikipedia.org/wiki?curid=629891" title="Radio Free Europe/Radio Liberty">
Radio Free Europe/Radio Liberty



</doc>
<doc id="629894" url="https://sk.wikipedia.org/wiki?curid=629894" title="Prašivá (geomorfologická časť)">
Prašivá (geomorfologická časť)

Prašivá je geomorfologickou časťou Ďumbierskych Tatier. Zaberá juhozápadnú časť Nízkych Tatier, medzi Hiadeľským sedlom a sedlom Zámostskej hole. Najvyšším vrchom tejto časti je Veľká Chochuľa ().
Vymedzenie.
Územie leží v juhozápadnej polovici Ďumbierskych a teda i celých Nízkych Tatier. Na severe pokračujú Ďumbierske Tatry časťou Salatíny a Lúžňanská kotlina, východným smerom rozsiahly Ďumbier. Južným smerom susedí Lopejská kotlina (podcelok Horehronského podolia), na juhozápadnom okraji malou časťou aj Bystrické podolie (podcelok Zvolenskej kotliny). Hiadeľské sedlo na západe oddeľuje Starohorské vrchy a Korytnická dolina podcelok Zvolen, patriaci do Veľkej Fatry.
Ochrana územia.
Prašivá leží v Národnom parku Nízke Tatry, príp. jeho ochrannom pásme. Osobitne chránenou lokalitou je národná prírodná rezervácia Pod Latiborskou hoľou.
Turizmus.
Rozsiahly masív Prašivej a Veľkej Chochule je neprehliadnuteľný ako z južného smeru od Zvolena, tak aj z okolia Donovál (vrchy Nová hoľa či Zvolen). Vysokohorský ráz hrebeňa vyniká aj z Lúžňanskej doliny a práve hrebeňom vedie frekventovaná, červeno značená Cesta hrdinov SNP. Na magistrálu sa pripája viacero značených chodníkov z údolných obcí v okolí. Významná križovatka turistických trás je v Hiadeľskom sedle.

</doc>
<doc id="629898" url="https://sk.wikipedia.org/wiki?curid=629898" title="Salatíny">
Salatíny

Salatíny sú geomorfologickou časťou Ďumbierskych Tatier. Zaberajú severozápadnú časť Nízkych Tatier a najvyšším vrchom tejto časti je Salatín ().
Vymedzenie.
Územie zaberá severnú časť západnej polovice Ďumbierskych a teda i celých Nízkych Tatier. Na západe susedí Zvolen a Revúcke podolie, oba podcelky Veľkej Fatry, východne od Ružomberka sa rozprestiera Liptovská kotlina s časťou Ľubeľská pahorkatina, ktorá vymedzuje Salatíny zo severu. Východný a južný okraj prechádza do častí Nízkych Tatier, konkrétne Demänovských vrchov a Ďumbiera na východe a Prašivej s Lúžňanskou kotlinou na juhu.
Ochrana územia.
Celá časť pohoria leží v Národnom parku Nízke Tatry, resp. jeho ochrannom pásme. Osobitne chránenou lokalitou je národná prírodná rezervácia Salatín, národná prírodná pamiatka Brankovský vodopád a prírodná pamiatka Dogerské skaly.
Turizmus.
Turisticky vyhľadávaná je najmä oblasť vrchu Salatín (), kde vedú aj značené chodníky. Tých nie je v tejto časti pohoria veľa a aj preto patria Salatíny k menej navštevovaným častiam Nízkych Tatier.

</doc>
<doc id="629900" url="https://sk.wikipedia.org/wiki?curid=629900" title="Demänovské vrchy">
Demänovské vrchy

Demänovské vrchy sú geomorfologickou časťou Ďumbierskych Tatier. Zaberajú sever centrálnej časti Nízkych Tatier a najvyšším vrchom je Krakova hoľa ().
Vymedzenie.
Územie zaberá severovýchodnú časť Ďumbierskych Tatier, medzi Križskou dolinou na západe a Bocianskou dolinou na východe. Severný okraj vymedzuje Ľubeľská pahorkatina a Liptovské nivy, geomorfologické časti Liptovskej kotliny. Bocianska dolina tvorí hranicu s Priehybou, patriacou do Kráľovohoľských Tatier, južným smerom pokračujú Nízke Tatry časťou Ďumbier a na západe nadväzujú Salatíny, oddelené Križskou dolinou.
Ochrana územia.
Demänovské vrchy patria medzi prírodne najcennejšie oblasti na Slovensku, čo potvrdzuje množstvo chránených území. Takmer celá časť leží v Národnom parku Nízke Tatry, okrajové oblasti v jeho ochrannom pásme. Osobitne chránenou lokalitou je národná prírodná rezervácia Demänovská dolina, Jánska dolina a Ohnište, národná prírodná pamiatka Jaskyňa zlomísk, Starý hrad, Štefanová, Veľká ľadová priepasť a Záskočská jaskyňa a prírodná pamiatka Dogerské skaly.
Turizmus.
Turisticky vyhľadávané sú najmä krasové územia Demänovskej a Jánskej doliny, no celá oblasť je vybavená sieťou značkovaných trás. Centrálnou časťou vedie prístup do Jasnej, poblíž ktorého je unikátny komplex Demänovských jaskýň. V Jánskej doline je najznámejšou Stanišovská jaskyňa. Medzi strediská turistiky a voľnočasových aktivít patrí aj okolie Liptovského Jána, lyžiarske stredisko pri Závažnej Porube a pri Pavčinej Lehote, kde sa nachádza i bobová dráha.

</doc>
<doc id="629901" url="https://sk.wikipedia.org/wiki?curid=629901" title="Štefan Ebecký">
Štefan Ebecký

Štefan Ebecký (iný zápis priezviska: Ebeczky; ; * ca 1670, Levice† 1719, Nýrovce) bol uhorský vojenský dôstojník, účastník povstania Františka II. Rákociho.
Život.
Bol príslušníkom šľachtického rodu Ebeckých z Novohradskej stolice. Od mladosti slúžil vo vojsku. Ako nižší dôstojník sa zúčastnil bitiek s osmanskou armádou, istý čas pôsobil ako kapitán Levického hradu a ako príslušník husárskeho pluku Jána Boťána.
Svoje veliteľské schopnosti naplno rozvinul ako účastník protihabsburského stavovského povstania vedeného Františkom II. Rákocim, ku ktorému sa pridal v roku 1703. V roku 1704 získal hodnosť plukovníka, v roku 1708 bol povýšený do hodnosti generála strážmajstra. Bojoval najmä na území dnešného západného a stredného Slovenska. V čase uzavretia satmárskeho mieru (1711) bol veliteľom Užhorodského hradu, ktorý odovzdal veliteľovi cisárskych vojsk Jánovi Pálfimu. Následne žil na svojom majetku v Tekovskej župe.

</doc>
<doc id="629902" url="https://sk.wikipedia.org/wiki?curid=629902" title="Štefan Ebeczky">
Štefan Ebeczky



</doc>
<doc id="629903" url="https://sk.wikipedia.org/wiki?curid=629903" title="Coburg">
Coburg

 
Coburg je mesto bez okresu v bavorskom Hornom Fransku a sídlo rovnomenného okresu. Mesto je administratívne členené do dvanástich mestských častí.
Dejiny mesta.
Od prelomu 16. a 17. storočia do roku 1918 bolo rezidenčným mestom vojvodov sasko-kobursko-gothajských, od polovice 19. do konca 20. storočia tu bola vojenská posádka.
Od roku 1971 je sídlom Vysokej školy technickej. Pri zlučovaní obcí v roku 1934 a potom v rokoch 1972 až 1977 sa územie mesta rozšírilo na štvornásobok pôvodnej rozlohy. Od roku 2005 je nositeľom titulu "Európske mesto".
Nad mestom sa vypína Veste Coburg, jeden z najväčších hradných komplexov Nemecka.
Partnerské mestá.
Coburg má nasledujúce partnerské mestá:

</doc>
<doc id="629906" url="https://sk.wikipedia.org/wiki?curid=629906" title="František Harrer">
František Harrer



</doc>
<doc id="629908" url="https://sk.wikipedia.org/wiki?curid=629908" title="Robert Marek Korzeniowski">
Robert Marek Korzeniowski



</doc>
<doc id="629914" url="https://sk.wikipedia.org/wiki?curid=629914" title="Zoznam kandidačných listín pre voľby do EP na Slovensku v roku 2019">
Zoznam kandidačných listín pre voľby do EP na Slovensku v roku 2019

Kandidačné listiny pre voľby do Európskeho parlamentu, ktoré sa uskutočnia 25. mája 2019, odovzdalo do konca februára 2019 Ústrednej volebnej komisii 31 politických strán a hnutí. Predseda Národnej rady Slovenskej republiky rozhodnutím č. 28/2019 Z. z. vyhlásil voľby do Európskeho parlamentu a určil deň ich konania na sobotu 25. mája 2019 voľby sa konajú od 07.00 h do 22.00 h.
Podmienky kandidatúry.
Podľa zákona č.331/2003 Z.z. v znení neskorších úprav, za poslanca Európskeho parlamentu môže byť zvolený občan Slovenska, ktorý najneskôr v deň konania volieb dovŕši 21 rokov veku a má trvalý pobyt na území Slovenska, ako aj občan iného členského štátu Európskej únie, ktorý najneskôr v deň konania volieb dovŕši 21 rokov veku, nebol zbavený práva byť volený v členskom štáte Európskej únie, ktorého je štátnym občanom, a má na území Slovenska trvalý pobyt. Kandidovať za poslanca EP v tých istých voľbách možno len v jednom členskom štáte EÚ. Prekážkou práva byť volený je výkon trestu odňatia slobody, právoplatné odsúdenie za úmyselný trestný čin, ak odsúdenie nebolo zahladené alebo pozbavenie spôsobilosti na právne úkony.
Kandidačné listiny.
Strany sú zoradené podľa čísla, ktoré bolo pre ne vyžrebované. Profesie kandidátov sú uvedené tak, ako budú uvedené na hlasovacích lístkoch, doplnené sú iba údaje o predošlom pôsobení v Európskom parlamente. Vo voľbách kandiduje 31 strán a koalícií (29 strán a 2 koalície). Vyžrebované poradie strán a zoznamy kandidátov za jednotlivé strany, hnutia a koalície, sú nasledovné:

</doc>
<doc id="629915" url="https://sk.wikipedia.org/wiki?curid=629915" title="Karol Eberl">
Karol Eberl

Karol Eberl (* ca 1807† 28. august 1866, Prešov) bol uhorský kantor (organista).
Absolvoval štúdium hudby u Ludwiga van Beethovena vo Viedni. V rokoch 18601866 pôsobil ako kantor rímskokatolíckeho farského kostola v Prešove.

</doc>
<doc id="629918" url="https://sk.wikipedia.org/wiki?curid=629918" title="Ďumbier (geomorfologická časť)">
Ďumbier (geomorfologická časť)

Ďumbier je geomorfologickou časťou Ďumbierskych Tatier. Zaberá najvyššiu, centrálnu časť Nízkych Tatier a najvyšším vrchom je Ďumbier ().
Vymedzenie.
Územie zaberá centrálnu a juhovýchodnú časť Ďumbierskych Tatier s výrazným vysokohorským rázom a mohutným hlavným hrebeňom. Na západe ju vymedzuje sedlo Zámostskej hole, kde pohorie pokračuje časťou Prašivá, severozápadným smerom nadväzujú Salatíny a na severe Demänovské vrchy. Východnú hranicu tvoria Bocianska dolina, sedlo Čertovica a údolie Štiavničky, oddeľujúce Priehybu, patriacu do Kráľovohoľských Tatier. Južným smerom sa masív zvažuje do Horehronského podolia s podcelkami Bystrianske podhorie a Lopejská kotlina.
Ochrana územia.
Centrálna časť pohoria s rozsiahlou časťou Ďumbier patrí medzi prírodne najcennejšie oblasti na Slovensku, čo potvrdzuje rozsah chránených území. Takmer celá časť leží v Národnom parku Nízke Tatry, okrajové oblasti v jeho ochrannom pásme. Osobitne chránenou lokalitou je národná prírodná rezervácia Ďumbier a Skalka a národná prírodná pamiatka Vrbické pleso či Jaskyňa mŕtvych netopierov.
Turizmus.
Turisticky vyhľadávané sú blízke krasové územia Demänovskej a Jánskej doliny, no jednoduchý prístup lanovkami na hlavný hrebeň spôsobuje celoročne vysokú návštevnosť najmä vrcholu Chopka. Široké možnosti na letné i zimné aktivity zaraďujú stredisko Jasná, vrátane horehronských stredísk Kosodrevina a Trangoška, medzi najprestížnejšie a najnavštevovanejšie v krajine. Celá oblasť je vybavená sieťou značkovaných trás, ktoré prepájajú zaujímavé lokality a údolia s červeno značenou hrebeňovkou (Cesta hrdinov SNP). Komplex ubytovacích možností a služieb v strediskách dopĺňajú útulne (Ďurková) a chaty (Kamenná chata pod Chopkom i Chata generála Milana Rastislava Štefánika) v blízkosti hlavného hrebeňa.

</doc>
<doc id="629919" url="https://sk.wikipedia.org/wiki?curid=629919" title="Vinko Puljić">
Vinko Puljić

Vinko Puljić (* 8. september 1945, Priječani, Juhoslávia) je bosniansky kardinál, arcibiskup Sarajeva.
Životopis.
Študoval filozofiu a teológiu v kňazskom seminári v Djakove. Za kňaza ho vysvätil 29. júna 1970 diecézny biskup Djakova Stjepan Bauerlein. Po vysviacke do roku 1978 pastoračne pôsobil v diecéze Banja Luka. Neskôr, do roku 1987 pôsobil v arcidiecéze Zadar, okrem iného ako predstavený kňazského seminára. Následne strávil ešte tri roky v pastoračnej službe v diecéze Banja Luka. V roku 1990 bol preložený do sarajevskej arcidiecézy, kde sa stal vicerektorom seminára a členom kňazskej rady.
Biskup a kardinál.
V roku 1990 ho pápež Ján Pavol II. menoval za biskupa arcidiecézy Sarajevo. Biskupskú vysviacku mu dňa 6. januára 1991 aj sám udelil. Spolusvätiteľmi boli substitút Štátneho sekretariátu arcibiskup Giovanni Battista Re a sekretár Kongregácie pre biskupov arcibiskup Justin Francis Rigali, obaja neskorší kardináli. Od vypuknutia vojny v Juhoslávii aktívne pomáhal obyčajným ľuďom, dodával im odvahu návštevou farností a organizovaním pomoci. Pápež ho menoval ako prvého rodáka z Bosny a Hercegoviny za kardinála s titulárnym kostolom S. Chiara a Vigna Clara 26. novembra 1994. V rokoch 1995 – 2002 a 2005 – 2010 bol predsedom konferencie biskupov Bosny a Hercegoviny. Zúčastnil sa ako volič konkláve v roku 2005, na ktorom bol zvolený pápež Benedikt XVI., a v roku 2013 takisto na konkláve, ktoré zvolilo pápeža Františka. Ako pápežský vyslanec sa zúčastnil litovského národného eucharistického kongresu v Kaunase a medzinárodnej mariánskej púte v Ukrajine v roku 2000, slávností v Dubrovniku a ďakovného dňa za kanonizáciu Matky Terezy v Albánsku v roku 2016.

</doc>
<doc id="629920" url="https://sk.wikipedia.org/wiki?curid=629920" title="3C 79">
3C 79

3C 79 je Seyfertova galaxia v súhvezdí Baran. Rozšírená oblasť emisných línií (EELR) je takmer určite fotoionizovaná skrytým kvazarom.

</doc>
<doc id="629934" url="https://sk.wikipedia.org/wiki?curid=629934" title="Mníška (film)">
Mníška (film)

Mníška (orig. "The Nun") je americký hororový film od režiséra Jamesa Wana. Film mal premiéru 6. septembra 2018 v Európe a o deň neskôr v USA. Film je čiastočným prequelom filmov "V zajatí démonov" a "V zajatí démonov 2". Necelý týždeň po premiére zarobil cez 131 miliónov USD.
Dej.
Film vysvetľuje pôvod démona Valaka z filmu V zajatí démonov 2. Dve posledné mníšky v opátstve Cârța v Rumunsku sa rozhodnú preskúmať katakomby, ale staršiu mníšku napadne neviditeľná sila. Preživšia mladšia mníška zoberie kľúč od dverí do katakomb a keď vidí, že má problémy, spácha samovraždu obesením. Po dvoch rokoch jej telo nájde mladík Franchie (Jonas Bloquet). Vatikán sa okamžite dozvedá o tejto nešťastnej udalosti, a tak vysiela kňaza Burkeho (Demián Bichir) a anglickú sestru Irene (Taissa Farmiga), aby prípad prešetrili. Zoznámia sa s Franchiem a vydajú sa do kláštora. Kňaz a sestra Irene sa v kláštore usídlia, ale aj zisťujú, že tu nie sú sami a po niekoľkých znepokojivých paranormálnych udalostiach sa kňaz Burke rozhodne prísť na tajomstvo kláštora.
Zisťuje desivú históriu kláštora, že tu boli robené v stredoveku satanistické rituály. Križiaci však hrad vyplienili, premenili na kláštor a mníšky sa musia neustále modliť, aby zlo nemohlo vyjsť mimo steny kláštora. Tiež zisťuje pôvod démona Valaka a so sestrou Irene sa snažia nájsť relikviu, ktorá by mohla démona zastaviť. Tým je sklenená nádobka s Kristovou krvou. Tu nájdu a rozhodnú sa vydať do katakomb a vysporiadať sa so zlom, ktoré zahaľuje kláštor.
Akonáhle vstúpia do katakomb, začína sa s nimi Valak pohrávať. Franchieho skoro uškrtí, Irene posadne a otca Burkeho skoro zabije. Franchie zašpiní Irene Kristovou krvou a Valak mizne. Avšak sa objaví vo vode a pokúsi sa setru uškrtiť. Tá na neho však vystriekne relikviu, démon je zahnaný a portál do podsvetia je zatvorený. Burke prípad uzavrie a odchádza do Vatikánu. Avšak Valak sa tak ľahko nevzdá.

</doc>
<doc id="629938" url="https://sk.wikipedia.org/wiki?curid=629938" title="Úplaz (vrch v Nízkych Tatrách)">
Úplaz (vrch v Nízkych Tatrách)

Úplaz () je vrch v Nízkych Tatrách. Leží nad Vernárom, približne juhozápadne od Popradu. Je najvyšším vrchom geomorfologickej časti Predná hoľa.
Poloha.
Nachádza sa vo východnej časti Nízkych Tatier, v geomorfologickom podcelku Kráľovohoľské Tatry a časti Predná hoľa. Leží v Prešovskom kraji, v okrese Poprad a zasahuje na katastrálne územie obcí Vikartovce a Vernár. Najbližším sídlom je východným smerom ležiaci Vernár, severne sa nachádza Spišské Bystré, Kravany, Vikartovce a Liptovská Teplička a južne obec Telgárt. Vrcholovou časťou vedie severná hranica Národného parku Nízke Tatry. 
Opis.
Úplaz leží v rázsoche, ktorá vybieha severovýchodným smerom z Kráľovej hole () k Prednej holi (). Severným smerom leží Prostredný vrch () a Čertovica (), západným Kolibisko (), Záturňa () a Prášivok (), južným Kráľova hoľa, Tri kopce () a Košarisko () a východným Popová () a Smrečinským sedlom oddelená Predná hoľa. Vrch sa nachádza na pomedzí Liptova a Spiša a jeho svahy odvodňujú tri mohutné rieky; západnú časť Čierny Váh, južnú a východnú Hnilec a severnú prítoky Hornádu. Vrchol traverzuje turistický chodník zo Smrečinského sedla na Kráľovu hoľu.
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z odlesnených lokalít na svahoch je možné pozorovať okolité vrcholy Nízkych Tatier, no tiež Levočské vrchy, Kozie chrbty, Vysoké a Západné Tatry, Chočské, Stolické a Volovské vrchy a Spišsko-gemerský kras.
Prístup.
Vrchol traverzuje juhovýchodným úbočím modro značený chodník z blízkeho Smrečinského sedla na Kráľovu hoľu. V sedle sa križujú turistické trasy:

</doc>
<doc id="629939" url="https://sk.wikipedia.org/wiki?curid=629939" title="Volebná účasť na Slovensku">
Volebná účasť na Slovensku

Volebná účasť je podľa Štatistického úradu Slovenskej republiky (ŠÚ SR) podiel (%) voličov, ktorí sa zúčastnili na hlasovaní (reprezentovaní počtom vydaných obálok) k celkovému počtu oprávnených voličov, teda voličov zapísaných v zoznamoch oprávnených voličov. Účasť závisí od druhu alebo kola volieb, ich významu, medializácie a aktivizácie (mobilizácie) voličov ako aj od trvania volieb a ďalších faktorov ako je napríklad obdobie roka a s ním súvisiace počasie. 
Parametre účasti na voľbách.
Volebná účasť teda približne presne reprezentuje podiel voličov, ktorý sa volieb zúčastnili. Z hľadiska výsledkov je najpodstatnejším počet platných hlasov.
Z nasledovných počtov:
potom ŠÚ SR vypočítava tieto podiely (relatívne ukazovatele): 
V tabuľkách nižšie je prezentovaná volebná účasť v zhode s údajmi ŠÚ ako vydané obálky / počet oprávnených voličov zapísaných v zoznamoch oprávnených voličov. V riadkoch s uvedeným počtom vydaných obálok je možné dopočítať počet oprávnených voličov zapísaných v zoznamoch oprávnených voličov pre dané voľby. 
Trvanie volieb.
Voľby do Národnej rady Slovenskej republiky v roku 2002 a predchádzajúce trvali dva dni. Voľby do Národnej rady Slovenskej republiky v roku 2006 a nasledovné trvali už len jeden deň. 
Priame prezidentské voľby trvajú (aj vždy od roku 1999 trvali) len jeden deň. 
Ďalšie faktory ovplyvňujúce účasť.
Voliči môžu svoj postoj k voľbám vyjadriť aj zámernou neúčasťou na hlasovaní. Niekedy sú k takémuto konaniu verejne vyzývaní osobnosťami politického alebo spoločenského života. V prípade referenda môže nízka volebná účasť zneplatniť celé hlasovanie, ak sa nedosiahne potrebné kvórum. 
Na účasť vo voľbách môže do určitej miery vplývať aj počasie. Ovplyvňuje totiž správanie ľudí: ak je v deň volieb pekne – niektorí dajú prednosť inej činnosti (pobyt v prírode a pod.); naopak keď je vyslovene nevľúdne – voliči ostanú doma. 
Volebná účasť v jednotlivých voľbách.
Voľby do NRSR.
Zdroje: 
Komunálne voľby.
Zdroje: 
Voľby do VÚC.
Od roku 2017 sú voľby do orgánov samosprávnych krajov jednokolové. V roku 2022 sa konali spojené voľby do orgánov samosprávy obcí s voľbami do orgánov samosprávy VÚC. Funkčné obdobie volených zástupcov vo voľbách do VÚC v roku 2017 bolo kvôli konaniu spojených volieb v roku 2022 zákonom mimoriadne predĺžené na 5 rokov.
Zdroje: 
Voľby prezidenta.
Voľba prezidenta Slovenskej republiky v roku 1998 v parlamente bola neúspešná.
Referendá.
Výsledky referenda sú platné, ak sa na ňom zúčastnila nadpolovičná väčšina oprávnených voličov a ak bolo rozhodnutie prijaté nadpolovičnou väčšinou účastníkov referenda. Jediným platným referendom bolo to o vstupe do EÚ z roku 2003, na ktorom sa zúčastnilo 52,15% voličov, z ktorých 92,46% hlasovalo za.
Zdroj: 

</doc>
<doc id="629940" url="https://sk.wikipedia.org/wiki?curid=629940" title="Robo-poradca">
Robo-poradca

Robo-poradca (skratka z "robotický poradca") je typ finančného poradcu, ktorý ponúka finančné poradenstvo či online manažment investície s čiastočnou či minimálnou ľudskou intervenciou. Tieto služby ponúkajú na základe matematických pravidiel a algoritmov, ktoré sú súčasťou softvéru - preto tieto služby nevyžadujú ľudský faktor na strane predajcu. Takéto softvéry využívajú dané algoritmy na automatickú alokáciu, kontrolu, presun a optimalizáciu aktív zákazníka.
Jedna z hlavných výhod robo-poradcov je, že ponúkajú investičné poradenstvo väčšiemu spektru ľudí, vďaka nižším nákladom a poplatkom v porovnaní s poskytovaním služieb cez ľudí. Robo-poradcovia zvyčajne alokujú klientské aktíva na základe ich sklonu k riziku a cieľovej sumy. Napriek tomu, že robo-poradcovia sú aplikovateľní aj na alokáciu prostriedkov v iných aktívach, ako napríklad akcie, dlhopisy, komodity či nehnuteľnosti, sú zvyčajne využívaní v ETF portfóliách. 
História.
Prví robo-poradcovia boli spustení v roku 2008 počas finančnej krízy. V roku 2010 Jon Stein spustil jednu z prvých spoločností ponúkajúcu pokročilú verziu tejto služby verejnosti, Betterment. Do konca roku 2015 robo-poradcovia spravovali 60 miliárd dolárov takmer 100 firmami po celom svete, pričom sa odhaduje, že do konca roka 2020 by to mohli byť až 2 bilióny.

</doc>
<doc id="629943" url="https://sk.wikipedia.org/wiki?curid=629943" title="Volebná účasť">
Volebná účasť



</doc>
<doc id="629948" url="https://sk.wikipedia.org/wiki?curid=629948" title="Smrečinské sedlo (Nízke Tatry)">
Smrečinské sedlo (Nízke Tatry)

Smrečinské sedlo () je horské sedlo v Prednej holi, geomorfologickej časti Kráľovohoľských Tatier. V sedle sa stretávajú okraje Národného parku Nízke Tatry a Slovenský raj.
Polohopis.
Sedlo leží vo východnej časti Nízkych Tatier, v podcelku Kráľovohoľské Tatry a časti Predná hoľa. Smrečinské sedlo oddeľuje Úplaz na západe a východne situovaný masív Prednej hole. Leží cca západne od obce Vernár a cca severovýchodne od Kráľovej hole, na pomedzí regiónov Spiš a Liptov.
Prístup.
V Smrečinskom sedle sa križujú turistické trasy:

</doc>
<doc id="629949" url="https://sk.wikipedia.org/wiki?curid=629949" title="Priehybka (sedlo)">
Priehybka (sedlo)

Priehybka () je horské sedlo v hlavnom hrebeni Kráľovohoľských Tatier.
Polohopis.
Nachádza sa v centrálnej časti podcelku, v časti Priehyba. Sedlom vedie spojnica horehronskej Heľpy s liptovskou dolinou Dikula a Ipoltica. Západným smerom leží mohutná Veľká Vápenica (), východným smerom pokračuje hrebeň menej výrazným terénom.
Prístup.
Sedlo leží nad Heľpou, z ktorej vedie najkratší prístup po modrej značke. Tá pokračuje údolím Dikula a Ipoltica až k vodnej nádrži Čierny Váh. Hlavným hrebeňom vedie červeno značená Cesta hrdinov SNP.

</doc>
<doc id="629952" url="https://sk.wikipedia.org/wiki?curid=629952" title="Kamčatský meteorit">
Kamčatský meteorit

Kamčatský meteorit je udalosť pádu meteoritu dňa 18. decembra 2018 nad Beringovým morom pri Kamčatke, ktorý bol zachytený ako výbuch v stratosfére. Energia dopadu bola odhadovaná na 173 kiloton TNT. Podľa NASA išlo o druhý najväčší zaznamenaný výbuch od počiatku meraní v roku 1988. Silnejší bol iba výbuch v Čeľabinsku roku 2013. Výskyt takýchto meteoritov sa predpokladá 2 – 3-krát za 100 rokov.
Meteor mal priemer cca , hmotnosť a pri výbuchu letel rýchlosťou /h. Výbuch mal 10-krát väčšiu energiu ako Little Boy v Hirošime. Meteorit vstúpil do atmosféry nepovšimnutý, bol spozorovaný až po výbuchu.

</doc>
<doc id="629954" url="https://sk.wikipedia.org/wiki?curid=629954" title="Ch-15">
Ch-15

Ch-15 (v kóde NATO AS-16 "Kickback") je sovietska balistická raketa typu vzduch-zem. Bola považovaná za sovietsku odpoveď na americkú raketu AGM-69A SRAM. 
Strela Ch-15 môže byť nesená strategickými bombardérmi Tu-160 a Tu-22M3. Bola určená na prienik a zničenie protilietadlových systémov dlhého dosahu (Patriot, Hawk) ako aj stacionárnych pozemných cieľov.
Vznik a vývoj.
Vývoj rakety Ch-15 bol spustený v konštrukčnej kancelárii Raduga pod vedením hlavného konštruktéra I.S. Selezneva. Prvé prototypy boli vyrobené v roku 1978 a následne sa začali testy na lietadle Tu-22M. Základná verzia Ch-15 s jadrovou hlavicou bola zavedená do výzbroje v roku 1980. Sériová výroba prebiehala v strojárenskom závode v Dubne.
Neskôr vznikla vylepšená verzia Ch-15P, ktorá bola vybavená pasívnym radarovým navádzacím systémom a vysoko výbušnou fragmentačnou hlavicou. Táto raketa, určená na ničenie nepriateľských radarov, bola sovietskym letectvom objednaná v roku 1988. Následne ňou boli vyzbrojené bombardéry Tu-160 z 184. gardového ťažkého bombardovacieho leteckého pluku a z 1230. gardového ťažkého bombardovacieho leteckého pluku, ako aj lietadlá Tu-22M3 z 37. leteckej armády.
Existencia rakiet Ch-15 nebola verejnosti známa až do marca 1992, kedy boli tieto rakety prezentované na vládnej výstave na letisku Mačulišči. Je zaujímavé, že ich technické špecifikácie boli v tej dobe značne podhodnotené a napríklad uvádzaný dolet Ch-15 bol iba , čo bola len polovica jej reálneho dosahu. 
S postupným vylepšovaním vlastností systémov protivzdušnej obrany už nebolo možné nasadiť rakety Ch-15 z bezpečnej vzdialenosti. Lietadlá včasnej výstrahy a riadenia (AWACS) dokázali detegovať ruské bombardéry dokonca aj v malej nadmorskej výške už na vzdialenosť , pričom stíhacie lietadlá ich mohli zachytávať na vzdialenosť až . Zároveň na vypustenie každej Ch-15 potreboval bombardér 11 sekúnd. Preto ak chcel odpáliť všetkých desať rakiet, musel letieť smerom k cieľu pomerne dlhú dobu, čím sa dostal do zóny dosahu protilietadlových systémov. Vystrieľať všetku túto muníciu z bombardéru Tu-160, ktorý by mohol niesť až 24 rakiet Ch-15, by bolo prakticky nemožné.
Počas prevádzky si Ch-15 získala reputáciu ako „bezporuchová zbraň“, ktorá dokáže letieť po zadanej trajektórii a zasiahnuť cieľ. Technický personál mal však na túto raketu iný názor. Ich osadenie na závesníky v bombovnici bolo zložité a problematické bolo aj ich zavesenie pod krídlami. Pre uchytenie na podkrídelné AKU závesníky bolo potrebné sa dostať do krídla, kde sa mohol človek sotva otočiť. Obzvlášť komplikované to bolo v zime, keď sa personál mohol dostať do tohto stiesneného priestoru len po odstránení teplého oblečenia a musel tak pracovať pri nízkych teplotách len v jednej košeli. 
Postupom času sa objavil ďalší problém, ktorým bola obmedzená životnosť raketového paliva. Američania boli z týchto dôvodov nútení vyradiť svoje rakety AGM-69A SRAM už po uplynutí desaťročného životného cyklu. Podobný osud dostihol aj ruské rakety Ch-15 hneď na začiatku 21. storočia. Aby nemuseli byť tieto rakety zničené, bolo po roku 2000 rozhodnuté, že existujúce rezervy Ch-15 budú využité pri intenzívnom bojovom výcviku.
Konštrukcia a vlastnosti.
Raketa mala bezkrídelnú konštrukciu s plne otočnými chvostovými plochami. Mala hmotnosť , dĺžku a priemer . Ch-15 dosahovala počas letu rýchlosť až 5 Machov, kvôli čomu bola vystavená vysokému aerodynamickému a tepelnému zaťaženiu. Preto bola vyrobená z titánu OT4-1 a BT-5, ktorý jej zabezpečoval požadovanú tepelnú ochranu. Trup rakety bol pokrytý špeciálnym metalickým náterom, ktorý zlepšoval jej odrazové vlastnosti pri ožiarení radarom. Kapotáž v prednej časti rakety bol z dvojvrstvových kompozitných materiálov. 
Pohon Ch-15 zabezpečoval dvojstupňový raketový motor na tuhé palivo RDTT-160. Prvý stupeň umožňoval rakete vystúpať do výšky a po spustení druhého stupňa letela po balistickej krivke. Maximálny dolet rakety bol . Na cieľ vo vzdialenosti letela Ch-15 približne 180-200 sekúnd. Systémy protivzdušnej obrany protivníka tak mali iba krátky čas na zareagovanie a elimináciu rakety komplikoval aj profil jej letu vo vysokých nadmorských výškach.
Bombardér mohol Ch-15 vypustiť vo výškach od do . Rýchlosť nosiča pri odhodení rakety mohla byť od /h do /h.
Základná verzia bola vybavená jadrovou hlavicou o sile 350 kiloton.
Rakety mohli byť nesené v bombovnici lietadla na rotačných závesníkoch MKU-6-1 alebo na externých závesníkoch AKU-1.
Varianty.
Ch-15 - základná verzia s jadrovou hlavicou, ktorá bola zavedená do výzbroje v roku 1980.
Ch-15P - vylepšená verzia, ktorá bola vybavená pasívnym radarovým navádzacím systémom a vysoko výbušnou fragmentačnou hlavicou. S jej zavádzaním do výzbroje sa začalo v roku 1988.
Ch-15S - protilodná verzia, ktorá bola predstavená na výstave v Abú Dhabi v roku 1993. Raketa bola vybavená vysoko výbušnou hlavicou s hmotnosťou a bola určená na zničenie lodí rôznych tried (od torpédoborcov po krížniky). V počiatočnej fáze letu bola raketa navádzaná inerciálnym systémom a vo finálnej fáze sa spustil aktívny navádzací systém. Útok na veľký cieľ mohol byť vykonaný zo vzdialenosti , na menšie lode z .
Používatelia.
 Rusko
 Sovietsky zväz

</doc>
<doc id="629955" url="https://sk.wikipedia.org/wiki?curid=629955" title="Trnavské rádio">
Trnavské rádio

Trnavské rádio je nezávislá súkromná rozhlasová stanica vysielajúca na západnom Slovensku. Je najpočúvanejším rádiom v Trnave.. Hudobný formát je mixom hudby 80., 90. rokov a súčasného popu. 
Spravodajstvo Trnavského rádia tvoria čerstvé regionálne správy určené obyvateľom Trnavského kraja. Vysiela ich vždy 5 minút pred celou pod sloganom "O päť minút skôr, ako ostatní". Súčasťou spravodajstva je regionálny dopravný servis s vlastným zdrojom informácií, ktorými prispievajú vodiči na bezplatnom čísle 0800 202 900. Spolupracuje tiež so spoločnosťou Google, vďaka čomu čerpá dopravné informácie aj z aplikácie Waze.
Má vlastný podcast, v ktorom publikuje to najlepšie z vysielania, podcast 5 dobrých správ z regiónu ale aj reláciu „Veda pri víne“ zameranú na popularizáciu vedy. Vysielacie štúdio sa nachádza v presklenej budove na Nádvorí, priestore súčasnej kultúry, v historickom centre mesta Trnava.
Trnavské rádio sa hlási k odkazu novembra 1989. Aj preto začalo vysielať na poludnie 17. novembra 2017. Je rádiom so spoločenskou zodpovednosťou, transparentným prístupom k obsahu a celkovej komunikácii.

</doc>
<doc id="629978" url="https://sk.wikipedia.org/wiki?curid=629978" title="Rockall">
Rockall

Rockall je veľmi malý, neobývaný ostrov, ktorý sa nachádza asi 480 kilometrov od západného pobrežia Škótska. Napriek svojej odľahlosti a neprístupnosti si ho oficiálne nárokujú štyri európske štáty - Spojené kráľovstvo, Írsko, Dánsko (v mene Faerských ostrovov) a Island. Všetky tieto štáty veria, že v šelfe tohto ostrova sa nachádzajú obrovské zásoby ropy a zemného plynu, ktoré by mohli mať hodnotu až 160 miliárd dolárov.
Dejiny.
Rockall bol prvýkrát zaznamenaný v písomných záznamoch na konci 15. storočia, ale nikto na ňom nepristál až do 8. septembra 1811, kedy Basil Hall z lode HMS Endymion priviedol skupinu ľudí na jeho vrchol. V blízkosti Rockallu sa odohralo v roku 1824 niekoľko smrteľných nehôd a viac ako 600 ľudí v roku 1904 prišlo o život keď parník SS Norge narazil na susedný útes.
Skala bola do značnej miery zabudnutá až do 18. septembra 1955, kedy sa stala posledným územným rozšírením britského impéria, keď helikoptéra patriaca Royal Navy spustila troch mužov na ostrov, kde bola vztýčená vlajka Spojeného kráľovstva a na skalu pripevnená doska. V tom čase britská vláda vykonávala testovanie zbraní a obávala sa, že Sovietsky zväz použije túto nikým nenárokovanú skalu na umiestnenie monitorovacieho zariadenia. Dňa 10. februára 1972 sa Rockall oficiálne stal administratívnou súčasťou škótskeho ostrova Harris.

</doc>
<doc id="629980" url="https://sk.wikipedia.org/wiki?curid=629980" title="Baďura">
Baďura

Baďura (ženský variant: Baďurová) je slovenské 
a české priezvisko so zaznamenaným rozšírením na Slovensku aj v Česku.
Na Slovensku sa v roku 1995 nachádzalo 787-krát. Najčastejšie sa vyskytovalo v lokalitách ako Veľké Leváre, okres Senica (od roku 1996 Malacky) (46); Pezinok, okres Bratislava-vidiek (od roku 1996 Pezinok) (45); Rohožník, okres Senica (od roku 1996 Malacky) (38); Trenčín, okres Trenčín (32); Ružinov (obec Bratislava), okres Bratislava II (27); Dubnica nad Váhom, okres Považská Bystrica (od roku 1996 Ilava) (23); Bánovce nad Bebravou, okres Topoľčany (od r. 1996 Bánovce nad Bebravou) (21); Piešťany, okres Trnava (od roku 1996 Piešťany) (11); Petržalka (obec Bratislava), okres Bratislava V (10), Banská Bystrica, okres Banská Bystrica (10);
Dúbravka (obec Bratislava), okres Bratislava IV (10) a Karlova Ves (obec Bratislava), okres Bratislava IV (10).
V Česku sa v roku 2016 nachádzalo 1235-krát. Najčastejšie sa vyskytovalo v lokalitách ako Přerov (121), Zlín (68), Olomouc (67), Kopřivnice (59), Ostrava (50), Praha (49), Opava (37), Veselí nad Moravou (33), Frýdek-Místek (28), Hranice (27), Hlučín (26), Kroměříž (26), Otrokovice (24), Bystřice pod Hostýnem (24), Rýmařov (23), Vizovice (22), Uherský Brod (22), Jeseník (22), Brno (21), Šumperk (21), Kyjov (19), Liberec (18), Frýdlant nad Ostravicí (18), Prostějov (17), Krnov (15), Hodonín (15), Chomutov (15), Hradec Králové (14), Vsetín (14), Bílovec (13), Černošice (12), Holešov (12), Boskovice (11), Pardubice (10), Karlovy Vary (10), Blansko (9), Rakovník (9), Uherské Hradiště (8), Žďár nad Sázavou (7), Odry (7), Nový Jičín (7), Brandýs nad Labem (6), České Budějovice (6), Telč (6), Náchod (6), Ostrov (6), Nýřany (6), Český Těšín (6), Frenštát pod Radhoštěm (6), Bílina (5), Teplice (5), Kadaň (5), Valašské Meziříčí (5), Beroun (4), Česká Lípa (4), Mladá Boleslav (4), Cheb (4), Karviná (4), Havířov (4), Benešov (4), Znojmo (4), Písek (4), Sokolov (4), Roudnice nad Labem (4), Břeclav (4), Bystřice nad Pernštejnem (3), Tišnov (3), Rokycany (3), Lysá nad Labem (3), Mariánské Lázně (3), Kostelec nad Orlicí (3), Vyškov (3), Litovel (3), Uničov (3), Prachatice (3), Valašské Klobouky (3), Šternberk (3), Lipník nad Bečvou (3), Židlochovice (3), Mělník (3), Dobříš (2), Orlová (2), Nymburk (2), Říčany (2), Jablonec nad Nisou (2), Litoměřice (2), Konice (2), Moravská Třebová (2), Ústí nad Labem (2), Nový Bydžov (2), Klatovy (1), Tachov (1), Podbořany (1), Horšovský Týn (1), Stříbro (1), Hořovice (1), Poděbrady (1), Děčín (1), Blatná (1), Bohumín (1), Turnov (1), Hořice (1), Plzeň (1), Tábor (1), Trutnov (1), Mikulov (1), Ivančice (1), Bruntál (1) a Kravaře (1).

</doc>
<doc id="629981" url="https://sk.wikipedia.org/wiki?curid=629981" title="Baďurová">
Baďurová



</doc>
<doc id="629984" url="https://sk.wikipedia.org/wiki?curid=629984" title="Ján Šajbidor">
Ján Šajbidor

Ján Šajbidor môže byť:

</doc>
<doc id="629985" url="https://sk.wikipedia.org/wiki?curid=629985" title="Karol Polák">
Karol Polák

Karol Polák môže byť:

</doc>
<doc id="629986" url="https://sk.wikipedia.org/wiki?curid=629986" title="Zadná hoľa">
Zadná hoľa

Zadná hoľa () je vrch v Nízkych Tatrách. Leží nad Polomkou, približne severovýchodne od Brezna. 
Poloha.
Nachádza sa v strednej časti Nízkych Tatier, v geomorfologickom podcelku Kráľovohoľské Tatry a časti Priehyba. Leží na hranici Žilinského a Banskobystrického kraja, na pomedzí okresov Liptovský Mikuláš a Brezno a zasahuje na katastrálne územie obce Malužiná a Polomka. Najbližšími sídlami sú južne situované obce Heľpa, Závadka nad Hronom a Polomka, západným smerom leží Vyšná a Nižná Boca, severozápadne sa nachádza Malužiná a Kráľova Lehota, severne osady Svarín a Čierny Váh. Vrch je súčasťou Národného parku Nízke Tatry.
Opis.
Zadná hoľa leží v hlavnom hrebeni Kráľovohoľských Tatier, medzi Homôľkou () a Oravcovou (). Severným smerom z nej vybieha rázsocha Veľkého boku (), rovnakým smerom sa nachádza aj sedlom oddelená Zadná Široká (), Domárka (), Malý bok () a Nemecká (). Východným smerom leží Javorový grúň (), Malá Vápenica (), Veľká Vápenica (), Kolesárová () a Oravcová (), južným sa ponad blízke Horehronské podolie črtá Kľak () a Fabova hoľa () a západným smerom leží sedlom Homôľka oddelený rovnomenný vrch (), no tiež Javorinka (), Babina (), Vrbovica () a Kvasna (). Severnú časť hrebeňa odvodňuje Hodruša, čoby prítok riečky Boca a riečka Ipoltica do Váhu, voda z južných častí odteká Veľkým potokom do Hrona. Vrcholovou časťou vedie hrebeňová magistrála.
Výhľady.
Vrcholovú časť pokrýva nízka hôľnatá vegetácia, umožňujúca kruhový rozhľad. Pri vhodných podmienkach je možné pozorovať mnohé vrcholy Nízkych Tatier, no tiež časť Vysokých a Západných Tatier, Chočských vrchov a Oravskej Magury, južným smerom Poľanu, Veporské a Stolické vrchy.

</doc>
<doc id="629987" url="https://sk.wikipedia.org/wiki?curid=629987" title="Martin Fábry">
Martin Fábry

Martin Fábry bol uhorský kníhkupec alebo kníhtlačiar, ktorý žil v 16. storočí. Z roku 1549 pochádza doklad o jeho pôsobení v Banskej Štiavnici.

</doc>
<doc id="629988" url="https://sk.wikipedia.org/wiki?curid=629988" title="Fakulta architektúry a pozemného staviteľstva">
Fakulta architektúry a pozemného staviteľstva



</doc>
<doc id="629992" url="https://sk.wikipedia.org/wiki?curid=629992" title="Oravcová (vrch)">
Oravcová (vrch)

Oravcová () je vrch v Nízkych Tatrách. Leží nad Závadkou nad Hronom, približne severovýchodne od Brezna. 
Poloha.
Nachádza sa v strednej časti Nízkych Tatier, v geomorfologickom podcelku Kráľovohoľské Tatry a časti Priehyba. Leží na hranici Žilinského a Banskobystrického kraja, na pomedzí okresov Liptovský Mikuláš a Brezno a zasahuje na katastrálne územie obce Východná a Polomka. Najbližšími sídlami sú južne situované obce Heľpa, Závadka nad Hronom a Polomka, západným smerom leží Vyšná a Nižná Boca, severozápadne sa nachádza Malužiná a Kráľova Lehota a severne sú osady Svarín a Čierny Váh. Vrch je súčasťou Národného parku Nízke Tatry.
Opis.
Oravcová leží v hlavnom hrebeni Kráľovohoľských Tatier, medzi Homôľkou () a Kolesárovou (). Severným smerom sa nachádza Zadná Široká (), Veľký bok () a Nemecká (), východným je Malá () a Veľká Vápenica (), Medvedia () a Kolesárová (), južným sa ponad blízke Horehronské podolie ukazuje Kľak () a Fabova hoľa () a západným smerom leží Babina (), Zadná hoľa (), Homôľka () a Kvasna (). Severnú časť hrebeňa odvodňuje riečka Ipoltica do Váhu, voda z južných častí odteká Veľkým potokom do Hrona. Vrcholovou časťou vedie hrebeňová magistrála.
Výhľady.
Vrcholovú časť pokrýva súvislý, miestami riedky lesný porast, prechádzajúci do väčších odlesnených plôch, umožňujúcich obmedzený rozhľad. Z vhodných lokalít je možné pozorovať okolité vrcholy Nízkych Tatier, no tiež Vysoké Tatry, Poľanu, Veporské a Stolické vrchy.

</doc>
<doc id="629993" url="https://sk.wikipedia.org/wiki?curid=629993" title="Anica Fábryová">
Anica Fábryová

Anica Fábryová (iný zápis mena: Anna Joanna Fábryová; * 23. január 1880, Považská Bystrica† ?) bola slovenská operná speváčka a hudobná pedagogička.
Pochádzala z rodiny krajčíra Alojza Fábryho a jeho manželky Márie, rod. Chudovskej. Absolvovala štúdium na konzervatóriu v Budapešti. Účinkovala na koncertoch tunajšieho Slovenského spolku. Emigrovala do Spojených štátov a už v roku 1911 vyučovala operný spev na konzervatóriu v New Yorku, kde tiež vystupovala na koncertoch (doložiteľne ešte k roku 1922).

</doc>
<doc id="629995" url="https://sk.wikipedia.org/wiki?curid=629995" title="Sedlo Zámostskej hole">
Sedlo Zámostskej hole

Sedlo Zámostskej hole () je plytké horské sedlo v hlavnom hrebeni Ďumbierskych Tatier. Vedie ním hranica medzi časťami Prašivá a Ďumbier.
Polohopis.
Nachádza sa v centrálnej časti podcelku, v hlavnom hrebeni Nízkych Tatier, východne od Zámostskej hole. Južné svahy patria horehronskej obci Jasenie, severné svahy liptovskej obci Partizánska Ľupča. V jej chotári leží aj bývalá banícka, dnes rekreačná osada Magurka, z ktorej je do sedla najkratší prístup.
Prístup.
Sedlo leží nad osadou Magurka, z ktorej vedie najkratší prístup po žltej značke. Relatívne dobrý prístup je z obce Liptovská Lúžna po žltej značke cez sedlo pod Skalkou a pokračovaním po hrebeni, ktorým prechádza červeno značená Cesta hrdinov SNP. Z horehronského Jasenia vedie Jasenskou dolinou od horárne Bauková žltá značka.

</doc>
<doc id="630002" url="https://sk.wikipedia.org/wiki?curid=630002" title="Juan Sandoval Íñiguez">
Juan Sandoval Íñiguez

Juan Sandoval Íñiguez (* 28. marec 1933, Yahualica, Mexiko) je mexický kardinál, emeritný arcibiskup Guadalajary.
Životopis.
Narodil sa ako najstarší z dvanástich detí. Po krátkom čase štúdií v kňazskom seminári v Mexiku študoval filozofiu a teológiu na Pápežskej univerzite Gregoriana v rokoch 1952 – 1961. Za kňaza ho počas štúdií v Ríme vysvätil 27. októbra 1957 arcibiskup Antonio Samorè, sekretár Kongregácie pre mimoriadne cirkevné záležitosti a neskorší kardinál. Po návrate do Mexika v roku 1961 pastoračne pôsobil v diecéze Guadalajara. Zastával funkcie v diecéznom kňazskom seminári, od špirituála cez vicerektora až po funkciu rektora v rokoch 1980 – 1988.
Biskup a kardinál.
V roku 1988 ho pápež Ján Pavol II. menoval za biskupa koadjútora diecézy Ciudad Juárez. Biskupskú vysviacku mu dňa 30. apríla 1988 udelil diecézny biskup zo Ciudad Juárez Manuel Talamás Camandari. Spolusvätiteľmi boli arcibiskup Girolamo Prigione, apoštolský delegát v Mexiku a arcibiskup Guadalajary Juan Jesús Posadas Ocampo, neskorší kardinál. 11. júla 1992 sa stal sídelným biskupom v Ciudad Juárez. 21. apríla 1994 bol menovaný za metropolitného arcibiskupa Guadalajary. Pápež ho menoval za kardinála s titulárnym kostolom Nostra Signora di Guadalupe e S. Filippo Martire in Via Aurelia 26. novembra 1994. V roku 2005 sa ako volič zúčastnil konkláve, na ktorom bol zvolený pápež Benedikt XVI., v roku 2013 takisto konkláve, ktoré zvolilo pápeža Františka; pri tejto voľbe bol jedným z najstarších voličov. V roku 2008 požiadal v súlade s kanonickým právom o uvoľnenie z úradu, pápež mu však vyhovel až 7. decembra 2011.

</doc>
<doc id="630006" url="https://sk.wikipedia.org/wiki?curid=630006" title="Punk">
Punk



</doc>
<doc id="630008" url="https://sk.wikipedia.org/wiki?curid=630008" title="Jaroslav Demko">
Jaroslav Demko

Doc. Ing. Jaroslav Demko, CSc. je od 27. augusta 2018 rektorom Katolíckej univerzity v Ružomberku (KU). Za rektora bol 9. mája 2018 zvolený akademickým senátom a 16. mája 2018 potvrdený veľkým kancelárom KU rímskokatolíckym arcibiskupom metropolitom Bernardom Boberom. Do funkcie ho 7. augusta 2018 vymenoval prezident SR Andrej Kiska. Slávnostná inaugurácia rektora sa uskutočnila v stredu 26. septembra 2018. Za rektora ho znovu vymenovala prezidentka Zuzana Čaputová 27. augusta 2022.
Kariéra.
Jaroslav Demko pracoval na Technickej univerzite vo Zvolene a po niekoľkoročnej praxi na pozícii manažéra životného prostredia v MONDI SCP (1997-2004) úspešne viedol Vodárenskú spoločnosť Ružomberok (2004-2011).
Špecializuje sa na bioenergetiku, ekológiu, environmentalistiku, ekosystémové služby, vodu a odpady. Úzko spolupracoval so Slovenskou národnou akreditačnou službou pri akreditáciách orgánov posudzovania zhody.
Prakticky od jej vzniku spolupracuje s Katolíckou univerzitou v Ružomberku. Na tamojšej pedagogickej fakulte je zamestnaný od roku 2011. Pôsobil na Ústave transdisciplinárnych štúdií v životnom prostredí, potom ako vedúci katedry biológie a ekológie.
Spolupracuje s viacerými univerzitami na Slovensku (Technická univerzita vo Zvolene, Slovenská technická univerzita v Bratislave, Univerzita Mateja Bela v Banskej Bystrici, Trnavská univerzita v Trnave).
Jaroslav Demko je autorom alebo spoluautorom viacerých monografií a vedeckých prác, napríklad energetickej produkčnej analýzy trstiny obyčajnej, skúmal fytoenergetiku aj vertikálne rozšírenie kliešťa obyčajného, taktiež reflektoval aj pápežskú encykliku o životnom prostredí "Laudato Sí". Venuje sa tiež vývoju vodného práva na Slovensku.
Patent: Spôsob úpravy drevnej hmoty.
Jaroslav Demko je autorom patentu (vôbec prvého na KU) "Spôsob úpravy drevnej hmoty na zvýšenie jej energetickej hodnoty", vďaka ktorému sa vedcovi podarilo zvýšiť pomocou stimulátora obsah makroergických (vysokoenergetických) látok v drevine Demkov patent by mohol orientovať výskum na pestovanie špeciálnej biomasy pre energetické účely. „"Praktické využitie tohto patentu je všade tam, kde sa  z istých rastlinných druhov cieleným spôsobom vyrába energetická biomasa a to ako energetický zdroj pre výrobu elektrickej energie alebo tepla."“
Svojím patentom upozornil J. Demko aj na nízky podiel patentov na Slovensku v prepočte na počet obyvateľov. „"Príčinou nie je malá invencia vedcov, ale nazdávam sa, že je to chyba systému riadenia vedy, výskumu a technického rozvoja. Slovenská veda je takmer výlučne orientovaná na produkciu takých vedeckých výstupov, v ktorých sa patenty, žiaľ, nenachádzajú, čo je veľká škoda, pretože patent v sebe zahŕňa nielen novosť, ale aj aplikovateľnosť v praxi, teda jeho reálnu využiteľnosť."“
Inaugurácia rektora Katolíckej univerzity v Ružomberku.
Inaugurácia nového rektora KU sa uskutočnila v stredu 26. septembra 2018 počas slávnosti Veni Sancte pri príležitosti otvorenia nového akademického roka 2018/2019. Slávnosť sa začala v kostole sv. Rodiny v Ružomberku-Rybárpoli a pokračovala zhromaždením akademickej obce v Aule sv. Jána Pavla Druhého na univerzite.
Na inaugurácii vyslovil podporu novému rektorovi veľký kancelár KU a košický arcibiskup-metropolita Mons. Bernard Bober: „"Pán rektor, sme s vami, počítajte s našou pomocou a modlitbami. Bude nás tešiť každá pozitívna správa o našej univerzite. Nech vás sprevádza dobrá rada vašich najbližších poradcov a podpora v zázemí vašej rodiny. Je na vás všetkých, hlavne na akademickej obci, študentoch a vedení univerzity a fakúlt, aby sme spoločne pri oslave dvadsiateho výročia vzniku univerzity mohli spokojne konštatovať, že Katolícka univerzita je univerzitou komplexne dospelou, nielen v oblasti katolíckej viery a náuky, ale aj v oblasti akademického vzdelávania a bádania. V tomto máte plnú podporu Konferencie biskupov Slovenska a všetkých jej členov."“
Rektor Jaroslav Demko v inauguračnom príhovore vyzval k zjednoteniu sa na akademickej pôde: „"Ak nebude naša univerzita silná ako celok, nebudú silné ani fakulty, ani katedry. Preto je mojím prianím a ambíciou, aby sa nám spoločne podarilo vytvoriť pulzujúci akademický ekosystém, v ktorom sa budeme navzájom posilňovať a povzbudzovať, ale kde budeme aj otvorení konštruktívnej kritike. Naším spoločným cieľom bude trvalo udržateľný rozvoj KU spolu s udržiavaním podmienok na prehlbovanie vnútorného života s Bohom medzi zamestnancami aj študentmi Katolíckej univerzity."“
Prvé funkčné obdobie (2018-2022).
Pri menovaní prezidentom v tlačovom vyhlásení rektor Jaroslav Demko uviedol: „"Funkciu rektora vnímam ako službu, v ktorej nadviažem na to dobré po mojich predchodcoch a súčasne chcem skvalitniť úroveň vzdelávania a akademický život v srdci Slovenska. Ďakujem akademickej obci a akademickému senátu za dôveru. Funkciu rektora Katolíckej univerzity prijímam s veľkou pokorou a v očakávaní produktívnej spolupráce so všetkými zložkami univerzity."“ Počas nástupu do funkcie sa chcel zamerať na finančné stabilizovanie univerzity, akreditovanie čo najväčšieho počtu študijných programov a potenciálne vznik technických odborov. Podľa J. Demka by na KU nemal chýbať ani manažérsky systém riadenia a systém riadenia kvality.
Prvou medzinárodnou návštevou, ktorú J. Demko prijal v prvom funkčnom období, bol tanzánsky biskup Ludovick Joseph Minde.
Akademický senát KU schválil 25. septembra 2018 nový štatút univerzity, ktorý je základný vnútorným riadiacim predpisom. Ako vyplýva zo štatútu, Katolícka univerzita v Ružomberku je verejná vysoká škola a reprezentuje prítomnosť Katolíckej cirkvi v spoločnosti: nielen rešpektovaním katolíckej náuky, ale aj bádaním, službou Božiemu ľudu a dialógom s ľuďmi dobrej vôle. Cieľom je vychovať vzdelaného a mravného odborníka.
Začiatkom roka 2019 dokončil Demko rekonštrukciu internátov na bloku C nachádzajúcom sa na Hrabovskej ceste. Od 15. januára 2019 nesie aula teologickej fakulty v Košiciach názov po svätých košických mučeníkoch. „"Tým väčšmi sa potvrdí prepojenosť s Ružomberkom, kde univerzitná aula nesie meno svätého Jána Pavla Druhého, ktorý v roku 1995 svätorečil Marka Križina, Štefana Pongráca a Melichara Grodeckého"“, vyhlásil pri posvätení auly rektor J. Demko.
V rozhovore s Jánom Košturiakom z januára 2019 definoval rektor J. Demko možné oblasti výskumu v priebehu najbližších desiatich rokov, a to napríklad dôstojnosť ľudskej osoby, aktualizácia sociálnej náuky Cirkvi do bežných problémov ľudí, prepájanie verejného, osobného života s náboženským a cirkevným, energie, najmä bioenergie, odstraňovanie chudoby, mediálna výchova, ale aj ochrana starých, chorých a nenarodených. 
Konzorcium univerzít.
V utorok 22. októbra 2019 podpísal rektor Katolíckej univerzity v Ružomberku Jaroslav Demko memorandum o spolupráci spolu s ďalšími ôsmimi slovenskými vysokými školami, ktorého cieľom je založiť konzorcium univerzít ako právnickú osobu. Konzorcium by malo zlepšiť postavenie členských univerzít v akademických rankingoch, v medzinárodnej spolupráci a pomôcť lepšej kooperácii medzi univerzitami navzájom. Plánované konzorcium, ktoré združí najmä univerzity na strednom a severnom Slovensku, zastupuje až 50-tisíc študentov a 4-tisíc zamestnancov.
Dvadsiate výročie KU.
V roku 2020 si Katolícka univerzita v Ružomberku pripomenula 20. výročie svojho založenia. Bohatý program 20. výročia, ktorý zahŕňa odborné, vedecké, ale i kultúrne a spoločenské aktivity, musela univerzita odročiť pre koronavírus. Začiatkom roka 2020 sa však uskutočnil ples univerzity a premiéra dokumentárneho filmu "Made in Ružomberok" o histórii školstva v Ružomberku. 
Práve v deň 20. výročia založenia 1. júla 2020 sa na KU uskutočnila ďakovná bohoslužba Te Deum, udelenie čestného doktorátu profesorovi Štefanovi Kassayovi a čestného titulu "profesor emeritus" Eduardovi Bublincovi. Navyše v tento deň podpísala KU memorandum o spolupráci so Žilinským samosprávnym krajom a otvorila kabinet dejín.
Vzhľadom na pandémiu covidu-19 sa časť osláv 20. výročia KU presunula aj do roku 2021, rektor KU J. Demko odovzdal pamätné medaily mnohým osobnostiam, ktoré sa pričinili o vznik tejto vysokej školy, alebo napríklad Trnavskej univerzite, vďaka ktorej v roku 1995 boli položené základy Katolíckej univerzity založením Pedagogického inštitútu sv. Ondreja pri Trnavskej univerzite so sídlom v Ružomberku.
Do nového akademického roka 2021/2022 vstúpila KU s inovovanou a redizajnovanou webstránkou. 
Druhé funkčné obdobie (2022-2026).
J. Demko vstúpil do druhého funkčného obdobia rektora Katolíckej univerzity 27. augusta 2022. Deň predtým podpísal Memorandum o spolupráci v oblasti vedy a vzdelávania s Univerzitou veterinárneho lekárstva a farmácie v Košiciach. Univerzita tiež spustila nový študijný program európsky spoločný magister sociálnej práce s deťmi a mládežou, čo je prvý výsledok programu Erasmus Mundus Joint Master's na Slovensku. Pod Demkovým vedením sa Katolíckej univerzite podarilo zosúladiť svoj vnútorný systém v súlade so zákonom o zabezpečovaní kvality vysokoškolského vzdelávania.
Slávnostná inaugurácia rektora J. Demka na roky 2022-2026 sa uskutočnila v stredu 21. septembra 2022. Pre médiá sa vyjadril, aby sa okrem rozvoja humanitných predmetov KU viacej zapájala do medzinárodných grantov. "„Nestrachujme sa o budúcnosť, buďme pripravení, pracujme, nezaháľajme, ale nenechajme sa ovládať obavami a zviazať do kazajky strachu. Svojimi trápeniami ničomu neprospejeme. Treba opäť nabrať dych, vysúkať rukávy a venovať sa svojmu poslaniu, ktoré spočíva vo vede, výchove a vzdelávaniu. K tomu sme poslaní,“" uviedol vo svojom slávnostnom inauguračnom príhovore.
Ocenenia.
J. Demkovi udelila v roku 2007 Technická univerzita vo Zvolene pamätnú medailu za rozvoj univerzity a vynikajúce výsledky a v roku 2016 dostal ďakovný list Fakulty ekológie a environmentalistiky TU vo Zvolene pri 25. výročí založenia fakulty.
Na návrh dekana Fakulty ekológie a environmentalistiky Technickej univerzity vo Zvolene prof. Ing. Mariána Schwarza, CSc., pri príležitosti osláv 30. výročia založenia fakulty ekológie a environmentalistiky udelili pamätnú medailu Technickej univerzity vo Zvolene 8. decembra 2021 ako ocenenie dlhoročnej spolupráce a ako vyjadrenie vďaky za zásluhy o rozvoj fakulty rektorovi KU v Ružomberku J. Demkovi.

</doc>
<doc id="630014" url="https://sk.wikipedia.org/wiki?curid=630014" title="Dargovských hrdinov (Humenné)">
Dargovských hrdinov (Humenné)

Dargovských hrdinov je ulica v meste Humenné, súčasť Sídliska III. Na severozápadnom konci sa napája na Laboreckú ulicu a na východnom konci tvorí križovatku s Třebičskou ulicou. Nachádza sa na nej Kostol troch svätých košických mučeníkov (Dargovských hrdinov 6177/22) a základná škola (Dargovských hrdinov 1832/19).

</doc>
<doc id="630022" url="https://sk.wikipedia.org/wiki?curid=630022" title="Centrum Ľudovíta Zamenhofa">
Centrum Ľudovíta Zamenhofa



</doc>
<doc id="630023" url="https://sk.wikipedia.org/wiki?curid=630023" title="Charmolas">
Charmolas

Charmolas ("Charmolas") bol grécky sochár na začiatku 1. storočia pred Kr.
Sochár Charmolas, syn Artemidóra z Týru, tvoril po roku 100 pred Kr. na ostrove Rodos, kde bolo objavených niekoľko jeho signatúr na podstavcoch zo sôch. V meste Lindos spolu so svojím bratom Ménodotom zhotovil sochu istého Zénodota, syna Diofanta. Ich spoločným dielom bola i socha (neznáma), ktorej podstavec našli v archeologickej lokalite mesta Rodos. Okolo roku 93 pred Kr. v meste Lindos zhotovil sochárske dielo (k pocte Dioskúrov) pre kňaza Nikagora, Nikagorovho syna (nápis ho už uvádza ako Roďana) a neskôr približne v rokoch 88 až 85 pred Kr. so svojim synom Ménodotom vytesal sochu miestneho kňaza božstiev Atény "Lindskej", Dia "Poliea", Artemidy "Kekoie" a Dionýza, venovanú od kňazov Apolóna "Pythia" a pre mesto Rodos neznámu sochu (nápis je poškodený) zasvätenú bohom.

</doc>
<doc id="630024" url="https://sk.wikipedia.org/wiki?curid=630024" title="Sedlo Ďurkovej">
Sedlo Ďurkovej

Sedlo Ďurkovej () je horské sedlo v hlavnom hrebeni Ďumbierskych Tatier. 
Polohopis.
Nachádza sa v centrálnej časti podcelku, na západnom okraji časti Ďumbier. Západne od sedla leží vrch Ďurková (), na východe Malý Chabenec (). Leží v hlavnom hrebeni Nízkych Tatier a zo sedla vedie chodník k neďalekej útulni Ďurková pod Chabencom.
Prístup.
Sedlo leží nad horehronskou obcou Jasenie, z ktorej vedie Jasenskou dolinou modro značená trasa okolo útulne Ďurková. Najkratší prístup do sedla však vedie po zelenej trase z osady Magurka, ktorá leží priamo pod hrebeňom, asi severozápadným smerom. Hlavným hrebeňom vedie červeno značená Cesta hrdinov SNP.

</doc>
<doc id="630025" url="https://sk.wikipedia.org/wiki?curid=630025" title="Milan Píka">
Milan Píka

Milan Píka (* 28. júl 1922, Hranice – † 20. marec 2019, Bratislava) bol český a slovenský brigádny generál, príslušník RAF a zahraničného odboja, po roku 1948 politicky prenasledovaný.
Bol synom armádneho dôstojníka a diplomata Heliodora Píku. Počas 2. svetovej vojny emigroval z okupovaného Česko-slovenska a zapojil sa do zahraničného odboja. Pôsobil ako člen pozemného personálu v britskom letectve. Po návrate do vlasti bol po komunistickom prevrate politický perzekvovaný a väznený.

</doc>
<doc id="630026" url="https://sk.wikipedia.org/wiki?curid=630026" title="Kumštové sedlo">
Kumštové sedlo

Kumštové sedlo () je horské sedlo v hlavnom hrebeni Ďumbierskych Tatier. Nachádza sa medzi sedlom Čertovica a Chatou generála Milana Rastislava Štefánika pod Ďumbierom.
Polohopis.
Nachádza sa v centrálnej časti Nízkych Tatier, na východnom okraji časti Ďumbier. Západne od sedla leží vrch Besná (), juhovýchodným smerom hrebeň stúpa na Lajštroch (). Severné svahy klesajú do liptovskej Starobocianskej doliny, južným smerom sa nachádza údolie Kumštovského potoka. Približne 500 m severozápadne leží v rázsoche Rovnej hole () Bocianske sedlo a cca juhovýchodne aj dopravne významné sedlo Čertovica.
Prístup.
Sedlo leží nad horehronskou obcou Jarabá, z ktorej vedie zeleno značená trasa. Tá pokračuje aj liptovskou časťou pohoria cez Bocianske sedlo a Rovnú hoľu. Najjednoduchší prístup vedie hlavným hrebeňom po červeno značenej Ceste hrdinov SNP zo sedla Čertovica, resp. zo západnej strany od Chaty generála Milana Rastislava Štefánika pod Ďumbierom. Žltou značkou cez Starobociansku dolinu a Bocianske sedlo vedie prístup z Vyšnej Boce.

</doc>
<doc id="630027" url="https://sk.wikipedia.org/wiki?curid=630027" title="Caldwellov katalóg">
Caldwellov katalóg

Caldwellov katalóg je astronomický katalóg 109 jasných hviezdokôp, hmlovín a galaxií pre pozorovanie amatérskymi astronómami. Katalóg zostavil Sir Patrick Caldwell-Moore ako doplnok Messierovho katalógu.
Messierov katalóg vznikol ako zoznam objektov, ktoré môžu v ďalekohľadu vyzerať ako kométa, pretože sa Messier zaujímal o ich hľadanie. Amatérski astronómovia ho považujú za základný zoznam ľahko viditeľných objektov. Moore však upozornil, že v Messierovom katalógu chýba mnoho veľmi jasných objektov, ako napríklad hviezdokopa Hyády, Dvojitá hviezdokopa (NGC 869 a NGC 884) a galaxia Sochár (NGC 253). Messier pozoroval z Paríža, preto do svojho katalógu nezahrnul ani jasné objekty viditeľné na južnej pologuli, ako napríklad Omega Centauri, Centaurus A (NGC 5128), hviezdokopa Šperkovnica (NGC 4755) a 47 Tucanae.
Moore teda vytvoril vlastný zoznam 109 objektov, aby dodržal veľkosť Messierovho katalógu (M102 je považovaná za chybnú položku, ako potvrdil Méchain), a zverejnil ho v americkom časopise Sky &amp; Telescope v decembri 1995.
Moore použil na označenie katalógu svoje druhé priezvisko Caldwell, pretože prvé písmeno jeho prvého priezviska sa používa na označenie položiek Messierovho katalógu.
Položky Caldwellovho katalógu sa teda označujú písmenom C a katalógovým číslom z rozsahu 1 až 109 (napr. C41). 
Na rozdiel od Messierovho katalógu, ktorého komponenty sú číslované zhruba podľa poradia objavu Messierom a jeho kolegami,
Caldwellov katalóg je zoradený podľa deklinácie, takže C1 je najsevernejší a C109 najjužnejší objekt katalógu, len NGC 4244 a Hyády sú číslované mimo poradia. Ďalšie chyby v katalógu boli časom opravené: S Norma Cluster (NGC 6087) bol chybne označený ako NGC 6067 a Lambda Centauri Cluster (IC 2944) ako gamma Centauri Cluster.

</doc>
<doc id="630028" url="https://sk.wikipedia.org/wiki?curid=630028" title="Zoznam architektonických článkov/Ď">
Zoznam architektonických článkov/Ď

Tento index bol automaticky vygenerovaný podľa tejto . Obsahuje 2 články. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ďa.
Ďatelinová ulica (Bratislava)
ďu.
Ďumbierska ulica (Banská Bystrica)

</doc>
<doc id="630030" url="https://sk.wikipedia.org/wiki?curid=630030" title="Jaskyňa (hmlovina)">
Jaskyňa (hmlovina)

Hmlovina Jaskyňa (angl. "Cave Nebula"), Sh2-155 alebo Caldwell 9 je slabá a veľmi rozsiahla emisná hmlovina v súhvezdí Cefeus. Hmlovina je súčasťou väčšieho súboru emisných, reflexných a temných hmlovín. Objekt je pre vizuálne pozorovanie pomerne zložitý, ale fotograficky dáva veľmi pôsobivé snímky. Názov hmloviny je odvodený od tmavej oblasti na východnej strane, ktorá je ohraničená svetlou emisnou hmlovinou, takže pri pohľade ďalekohľadom vyzerá jako hlboká jaskyňa.
Hmlovina se nachádza ve východnej časti súhvezdia, 4° južne od hviezdy s magnitúdou 3,5 ι Cephei a 3,5° západne od otvorenej hviezdokopy Messier 52.

</doc>
<doc id="630031" url="https://sk.wikipedia.org/wiki?curid=630031" title="Sh2-155">
Sh2-155



</doc>
<doc id="630032" url="https://sk.wikipedia.org/wiki?curid=630032" title="Ménodotos z Rodosu">
Ménodotos z Rodosu

Ménodotos ("Ménodotos") bol grécky sochár v 1. storočí pred Kr.
Ménodotos, syn a žiak sochára Charmolaa, pochádzal z Rodosu, kde tvoril v 1. polovici 1. stor. pred Kr. Svedectvom jeho tvorby sú jeho menom signované podstavce zo sôch, ktoré objavili v mestách Lindos a Rodos. V rokoch 88 až 85 pred Kr. v meste Lindos spolu s otcom vytesali sochu miestneho kňaza božstiev Atény "Lindskej", Dia "Poliea", Artemidy "Kekoie" a Dionýza, venovanú od kňazov Apolóna "Pythia" a v meste Rodos neznámu sochu (nápis je poškodený, ale išlo tu zrejme o sochu osobnosti, ktorá sa vyznamenala v námornej bitke) zasvätenú bohom.
V meste Lindos sa podpísal na základňu neznámej sochy (datovanej do rokov 100 až 70 pred Kr.) a spolu so sochárom Charinom z Laodikeie na podstavec sochy významnej osobnosti, ktorú si obyvatelia mesta poctili okolo roku 70 pred Kr.

</doc>
<doc id="630034" url="https://sk.wikipedia.org/wiki?curid=630034" title="Súľovská kotlina">
Súľovská kotlina

Súľovská kotlina je geomorfologickou časťou Súľovských skál. Leží na území okresov Bytča a Považská Bystrica a v jej severnej časti leží obec i hrad Súľov.
Polohopis.
Súľovská kotlina zaberá centrálnu časť Súľovských skál, ktoré sú podcelkom Súľovských vrchov. Kotlinu obkolesuje veniec hôr, ktorý narušujú len tiesňavy riek Domanižanka v južnej, Manínsky potok v strednej a Hradnianka v severnej časti, odvádzajúce vodu západným smerom do Váhu.
Osídlenie.
Kotlina je stredne husto osídlená a nachádzajú sa tu obce Súľov-Hradná, Vrchteplá, Bodiná, Prečín, Počarová a Zemianska Závada. Okolie obce Súľov sa písomne spomína už v roku 1193, čím patrí k najstarším sídlam regiónu. Ten v minulosti spravovalo panstvo z blízkeho Súľovského hradu.
Doprava.
Južnou časťou kotliny a obcou Prečín vedie cesta II/517 (Rajec – Považská Bystrica, na ktoré sú napojené sídla v celej juhozápadnej časti územia. V strednej časti ležiaca Vrchteplá je malebnou Manínskou tiesňavou prístupná po ceste III. triedy 1967 s mestom Považská Bystrica a do severne situovaného Súľova je prístup cestou III/2003 cez Jablonové.
Turizmus.
Centrálna časť Súľovských vrchov patrí medzi vyhľadávané turistické lokality. Jedinečné skalné mestá a útvary a málo dotknutá príroda Súľovských skál, čoby územia v CHKO Strážovské vrchy, sú atraktívne a dobre dostupné pre celoročnú turistiku. V severnej časti sa v blízkosti Súľova nachádza ruina Súľovského hradu, no tiež viacero jaskýň. Hustá sieť turistických chodníkov je sedlami prepojená s okolitými kotlinami a obcami. Celá oblasť je vyhľadávaná aj horskými cyklistami, ktorí využívajú lesné a poľné cesty a chodníky.

</doc>
<doc id="630035" url="https://sk.wikipedia.org/wiki?curid=630035" title="Maníny">
Maníny

Maníny sú geomorfologickou časťou Manínskej vrchoviny. Zaberajú masív Veľkého a Malého Manína, rozdelených hlbokou Manínskou tiesňavou. 
Polohopis.
Nachádzajú sa asi severovýchodne od Považskej Bystrice, východne od údolia Váhu. Územie zaberá západný okraj Manínskej vrchoviny, ktorá je podcelkom Súľovských vrchov. Východným a severným smerom pokračuje Manínska vrchovina, západne a južne Maníny vymedzuje Považské podolie s podcelkom Podmanínska pahorkatina.
Turizmus.
Poloha územia v blízkosti mesta Považská Bystrica, no najmä atraktívna národná prírodná rezervácia Manínska tiesňava a neďaleká prírodná rezervácia Kostolecká tiesňava lákajú do tejto časti Súľovských vrchov celoročne množstvo turistov. Vrchol Veľkého Manína () poskytuje ďaleké výhľady na okolité pohoria i údolie Váhu.

</doc>
<doc id="630037" url="https://sk.wikipedia.org/wiki?curid=630037" title="Caldwell 9">
Caldwell 9



</doc>
<doc id="630038" url="https://sk.wikipedia.org/wiki?curid=630038" title="LBN 529">
LBN 529



</doc>
<doc id="630041" url="https://sk.wikipedia.org/wiki?curid=630041" title="Nožnicový stan">
Nožnicový stan

Nožnicový stan je stan, ktorý je nazvaný podľa systému rámu stanu. Pri rozkladaní sa stan nemontuje stačí iba stan roztiahnuť a zacvakúť niekoľko patentov a nožnicový systém umožní stan začať používať.
Jednotlivé diely môžu byť skrutkované alebo nitované a pripomínajú nožnice.
Rám je vyrobený z kovu a tvorí obvod na ktorom sa drží strecha a steny z látky. 
Látka je nepremokavá syntetická tkanina s vrstvou PVC alebo PU (polyuretán).
Použitie nožnicových stanov.
Vďaka stabilite stanu, rýchlemu použitiu do pár minút, ľahkej preprave a veľkej úžitkovej ploche je stan využívaný najmä.
a iné

</doc>
<doc id="630050" url="https://sk.wikipedia.org/wiki?curid=630050" title="Jaroslav Polaček">
Jaroslav Polaček

Ing. Jaroslav Polaček (* 30. november 1976, Košice) je slovenský regionálny politik a aktuálny primátor mesta Košice. Do funkcie primátora bol zvolený 11. novembra 2018 v komunálnych voľbách. Kandidoval za koalíciu Sloboda a Solidarita, Kresťanskodemokratické hnutie, Strana maďarskej komunity - Magyar Közösség Pártja, NOVA, Občianska konzervatívna strana. Získal 43,29 % hlasov. V komunálnych voľbách v roku 2022 bol opäť zvolený za primátora mesta Košice. Získal 37,79 % hlasov.
V rokoch 2002 – 2003 pracoval pre U. S. Steel Košice a neskôr úspešne riadil súkromnú spoločnosť zaoberajúcu sa zberom a likvidáciou odpadov s názvom "Fúra".

</doc>
<doc id="630056" url="https://sk.wikipedia.org/wiki?curid=630056" title="Krzysztof Strzałka">
Krzysztof Strzałka

Krzysztof Strzałka (* 1967, Dębica) je poľský diplomat a od 20. augusta 2018 do 7. augusta 2023 veľvyslanec Poľska na Slovensku.
Životopis.
Strzałka sa narodil v roku 1967. Absolvoval Historickú fakultu a postgraduálne štúdium managementu a biznisu Jagelovskej univerzity, ako aj Fakultu politických vied Univerzity La Sapienza v Ríme. V roku 1999 získal titul doktora humanistických vied (dizertačná práca: "Stosunki polsko-włoskie w latach 1939–1945"; slovensky: "Poľsko-talianske vzťahy v rokoch 1939–1945"). Od roku 2005 pracuje na funkčnom mieste docenta v Ústave európskych štúdií Jagelovskej univerzity, a od 2015 Poľskej akadémia vied.
Po ukončení aplikačného diplomaticko-konzulárneho programu pôsobil ako 1. tajomník na Veľvyslanectve v Ríme. V rokoch 2006–2008 pracoval na Oddelení plánovania a stratégie zahraničnej politiky, ako aj na Odbore európskej politiky Ministerstva zahraničných vecí. V rokoch 2008 až 2012 vykonával funkciu generálneho konzula v Miláne. Potom bol medzi inými o.i. námestníkom riaditeľa (2016–2018).
Veľvyslancom na Slovensku bol od 20 augusta 2018. Svoje poverovacie listiny doručil 11. septembra 2018 prezidentovi Andrejovi Kiskovi. Veľvyslancem bol do 7. augusta 2023.
Hovorí plynule anglicky a taliansky, trochu francúzsky, rusky a slovensky.

</doc>
<doc id="630057" url="https://sk.wikipedia.org/wiki?curid=630057" title="Pamätník vojakov Sovietskej armády">
Pamätník vojakov Sovietskej armády

Pamätník vojakov Sovietskej armády je pamätník venovaný príslušníkom 4. ukrajinského frontu a padlým vojakom v bojoch pri oslobodzovaní Košíc v druhej svetovej vojne.
Vzhľad.
Vstup pamätníka je tvorený dvoma veľkými stĺpami so znakmi bývalého ZSSR a pamätnými tabuľami. Podstavce sú taktiež označené znakmi bývalého ZSSR, na ktorých sú umiestnené lampáše a dve svietidlá na tzv. večný oheň.
Pamätník sa začal stavať 14. apríla 1945 podľa návrhu E. F. Gurjaceva a Ing. Hudáka. Pamätník postavili príslušníci vojenského útvaru 04146 za pomoci hlavného inžiniera plukovníka Beljakova. Pamätník stál 1,3 milióna československých korún. 1. júla 1945 sa uskutočnilo jeho slávnostné odhalenie. Na tomto mieste boli pôvodne okamžite po vstupe Sovietskej armády do mesta, pochovaní 14 príslušníci Sovietskej armády, ktorí boli neskôr exhumovaní a prenesení na Verejný cintorín, kde boli pochovaní spolu s ďalšími padlými vojakmi Sovietskej armády. Mená 14 príslušníkov a ich hodnosti sú uvedené na symbolických náhrobných kameňoch. V roku 2018 sa z dôvodu jeho schrátlalosti a ničenia vandalov, diskutovalo o jeho premiestnení, no nakoniec pamätník z dôvodu viacerých nariadení ("Benátska charta" z roku 1964), zostal na svojom mieste.
Na dvoch pamätných tabuliach sú uvedené texty v slovenskom aj ruskom jazyku, s takýmto znením:
Pamätník je zložený z trachytu, andezitu a travertínu.
Vandalizmus.
Počas Ruskej invázie na Ukrajinu v roku 2022 bol pamätník niekoľko krát poškodený. Najprv bol natretý žltou a modrou farbou, následne prelepený ukrajinskou vlajkou a neskôr zase pomaľovaný červenou farbou evokujúcu krv.

</doc>
<doc id="630065" url="https://sk.wikipedia.org/wiki?curid=630065" title="Michal Elefant">
Michal Elefant

Michal Elefant (* 1816, Aszód† 2. september 1872, Pešť) bol slovenský (uhorský) evanjelický kňaz (farár), náboženský spisovateľ a cirkevný historik.
Pochádzal z meštianskej rodiny. Absolvoval štúdium na Evanjelickom lýceu v Banskej Štiavnici a v Bratislave (pozri Evanjelické lýceum v Bratislave), následne študoval na univerzite v Berlíne, Halle a v Jene. V roku 1839 pôsobil ako vychovávateľ u Podmanických, neskôr ako kaplán v Aszóde, farár v Czegléde (1840), Tápiószentmártone (1842), Nyíregyháze (1855), Ácsi (1860) a v slovenskej evanjelickej obci v Pešti (1867), kde bol od roku 1868 seniorom. Napísal viacero náboženských diel a prácu z cirkevných dejín, ktorá ale zostala v rukopise.

</doc>
<doc id="630074" url="https://sk.wikipedia.org/wiki?curid=630074" title="Ménodotos (syn Artemidóra)">
Ménodotos (syn Artemidóra)

Ménodotos ("Ménodotos") bol grécky sochár v 2. storočí pred Kr.
Ménodotos, syn a žiak sochára Artemidóra z Týru, tvoril v 2. polovici 2. stor. pred Kr. Svedectvom jeho tvorby sú jeho menom signované podstavce zo sôch. Na akropole rodoského mesta Lindos sa našiel podstavec zo sochy "Pasifóna", kňaza bohyne Atény "Lindskej", ktorú zhotovil so svojím otcom okolo roku 124 pred Kr. V tomto meste spolu so svojím bratom Charmolaom zhotovil sochu istého "Zénodota", syna Diofanta. Spoločným dielom bratov bola aj socha (neznáma), ktorej podstavec našli v archeologickej lokalite mesta Rodos. So svojim rodákom (meno tohto sochára, syna Charmolaa, je nečitateľné) sa podpísali na mramorové podstavce sôch aténskeho zápasníka a pankratistu, víťaza mnohých hier, objavené v archeologickej lokalite ilýrskej Apollónie a v Atike. 

</doc>
<doc id="630075" url="https://sk.wikipedia.org/wiki?curid=630075" title="Dušan Krištofík">
Dušan Krištofík

Mgr. Dušan Krištofík (* 18. február 1968) je slovenský diplomat, od roku 2023 veľvyslanec Slovenska vo Fínsku a Estónsku.
Vzdelanie.
Dušan Krištofík vyrastal v Kláštore pod Znievom. Po absolvovaní Gymnázia Turčianske Teplice v roku 1986 študoval v rokoch 1986 až 1987 na Vysokej škole ekonomickej kde sa špecializoval na vnútorný obchod. V rokoch 1997 až 1992 študoval na Moskovskom štátnom inštitúte medzinárodných vzťahov kde sa špecializoval na nemecky hovoriace krajiny.
Diplomatické pôsobenie.
Pre slovenské ministerstvo zahraničných vecí začal pracovať v roku 1992 ako vedúci odborný referent špecialista na Sekcii multilaterálnej spolupráce. V rokoch 1993 až 1994 bol zástupca riaditeľa Odboru susedných krajín. V rokoch 1994 až 1998 bol 2. tajomník pre zahraničnú politiku a bilaterálne vzťahy na veľvyslanectve vo Viedni. V rokoch 1999 a 2000 bol splnomocnencom predsedu vlády SR pre zriadenie Medzinárodného vyšehradského fondu. V rokoch 2000 až 2004 bol radcom a zástupcom veľvyslanca v Londýne. V roku 2005 bol zástupca vedúceho Stáleho sekretariátu pre prípravu summitu Bush - Putin. Do roku 2009 potom pracoval ako riaditeľ odborov na ministerstve zahraničných vecí. V rokoch 2009 až 2013 bol veľvyslanec SR v Estónsku, Litve a Lotyšsku so sídlom v Rige. Generálnym riaditeľom Osobného úradu na MZV bol v rokoch 2013 až 2015.
Ako veľvyslanec podpísal dohodu s Litovskou republikou o zastupovaní pri výdaji víz: „"Litovská republika bude zastupovať Slovensko pri vydávaní schengenských víz v gruzínskom Tbilisi a Slovenská republika bude zastupovať Litovskú republiku v čínskom Šanghaji."“
Veľvyslanec Slovenska v Poľsku.
Veľvyslancom Slovenska v Poľsku bol od 11. augusta 2015. Prezident Andrej Kiska ho do funkcie vymenoval 9. júla 2015. Svoje poverovacie listiny odovzdal 14. augusta 2015 štátnej podtajomníčke Ministerstva zahraničných vecí Poľskej republiky Henryke Mościckej-Dendysovej. Krištofíkovým predchodcom vo Varšave bol Vasil Grivna. V januári 2020 bol za Krištofíkovho nástupcu vymenovaný Andrej Droba.
Veľvyslanec Slovenska vo Fínsku a Estónsku.
9. augusta 2023 mu prezidentka Zuzana Čaputová odovzdala poverovacie listiny a stane sa veľvyslancom vo Fínsku a Estónsku po Slavomíre Mašurovej.

</doc>
<doc id="630091" url="https://sk.wikipedia.org/wiki?curid=630091" title="Paradajs">
Paradajs

Paradajs () je vrch v Štiavnických vrchoch, západne od centra Banskej Štiavnice. Po Sitne a Petrovom vrchu je tretím najvyšším vrchom pohoria. 
Poloha.
Nachádza sa v centrálnej časti pohoria, na východnom okraji geomorfologického podcelku Hodrušská hornatina. Vrch leží v Banskobystrickom kraji, v okrese Banská Štiavnica a na katastrálnom území mesta Banská Štiavnica, okrajovo aj Hodruša-Hámre. Najbližšími sídlami sú na východnom úpätí ležiaca Banská Štiavnica a južným smerom situované Štiavnické Bane, západne sa nachádza Banská Hodruša, miestna časť obce Hodruša-Hámre. Vrch patrí do Chránenej krajinnej oblasti Štiavnické vrchy. 
Opis.
Paradajs je súčasťou hrebeňa, ktorý tvorí západný okraj silne rozrušenej kaldery Štiavnického vulkánu. Južne susedí nepatrne nižší Tanád () a Vtáčnik (), západne Kamenný závoz () a Banský vrch (), severne Cukmantel () a Šobov () a východne Anderloch (). Na západnom úpätí leží Horný Hodrušský a Dolnohodrušský tajch, ktoré odvádzajú vodu zo šácht a západných svahov vrchu do Hodrušského potoka v povodí Hrona. Voda z východných svahov odteká riekou Štiavnica do Ipľa. Na vrchol vedie značený chodník z rázcestia Červená studňa.
Výhľady.
Vrcholovú časť pokrýva nesúvislý lesný porast, ktorý ponúka veľmi obmedzený rozhľad. Z blízkej horskej lúky a miest s nízkou a redšou vegetáciou je vidieť blízku Banskú Štiavnicu a okolité vrchy Štiavnických vrchov. Pri vhodných podmienkach vidieť tiež Pohronský Inovec, Vtáčnik, Malú Fatru, Kremnické vrchy, Nízke Tatry a Poľanu, južným smerom i niektoré z pohorí v severnom Maďarsku.
Turizmus.
Paradajs patrí do Chránenej krajinnej oblasti Štiavnické vrchy, no celá oblasť Štiavnických vrchov je vybavená hustou sieťou značených turistických chodníkov. Blízkosť Banskej Štiavnice ako lokality na zozname UNESCO prispieva k obľúbenosti dostupného vrchu.

</doc>
<doc id="630092" url="https://sk.wikipedia.org/wiki?curid=630092" title="Testovanie 9">
Testovanie 9



</doc>
<doc id="630093" url="https://sk.wikipedia.org/wiki?curid=630093" title="Tanád">
Tanád

Tanád () je štvrtý najvyšší vrch v Štiavnických vrchoch. Nachádza sa približne juhozápadne od centra Banskej Štiavnice. 
Poloha.
Nachádza sa v centrálnej časti pohoria, na východnom okraji geomorfologického podcelku Hodrušská hornatina. Vrch leží v Banskobystrickom kraji, na hranici okresov Banská Štiavnica a Žarnovica a zasahuje na katastrálne územie obce Štiavnické Bane a Hodruša-Hámre. Najbližšími sídlami sú na južnom úpätí ležiace Štiavnické Bane a na východnom Banská Štiavnica, západným smerom sa nachádza Banská Hodruša, miestna časť obce Hodruša-Hámre. Vrch patrí do Chránenej krajinnej oblasti Štiavnické vrchy. 
Opis.
Tanád je súčasťou hrebeňa, ktorý tvorí západný okraj silne rozrušenej kaldery Štiavnického vulkánu. Severne susedí nepatrne nižší Paradajs (), Cukmantel () a Hadová (), západne leží Kamenný závoz () a Kanderka (), južne dominuje Sitno () a východne Vtáčnik () a Anderloch (). Na západnom úpätí leží Horný Hodrušský tajch, ktorý rovnako ako celá západne orientovaná časť masívu odvádza vodu do Hodrušského potoka v povodí Hrona. Na východnom úpätí sa nachádza tajch Klinger, ktorý už patrí aj s priľahlými východnými svahmi Tanádu do povodia Štiavnice, smerujúcej do Ipľa. Na vrchol vedie značený chodník z rázcestia Červená studňa, no i zo Štiavnických Baní. Na západných svahoch je vybudované športovo-rekreačné stredisko.
Výhľady.
Vrcholovú časť pokrýva nesúvislý lesný porast, ktorý umožňuje obmedzený rozhľad. Z vhodných miest s nízkou a redšou vegetáciou je vidieť blízku Banskú Štiavnicu a okolité vrchy Štiavnických vrchov, pri vhodných podmienkach tiež Pohronský Inovec, Vtáčnik, Malú Fatru, Kremnické vrchy, Nízke Tatry, Poľanu a Javorie, juhovýchodným smerom i pohoria v severnom Maďarsku.
Turizmus.
Vrch Tanád patrí do Chránenej krajinnej oblasti Štiavnické vrchy a keďže celá oblasť Štiavnických vrchov je vybavená hustou sieťou značených turistických chodníkov, je aj tento vrch prístupný z viacerých smerov. Blízkosť Štiavnických Baní a Banskej Štiavnice, čoby mestských pamiatkových rezervácií a lokalít na zozname UNESCO, umožňuje ľahkú dostupnosť vrchu. 

</doc>
<doc id="630095" url="https://sk.wikipedia.org/wiki?curid=630095" title="Južné Plejády">
Južné Plejády

Južné Plejády (angl. "Southern Pleiades", "Theta Carinae Cluster"), IC 2602 alebo Caldwell 102 je jasná a nápadná otvorená hviezdokopa v súhvezdí Kýl, ktorá sa na južnej oblohe nachádza na južnom okraji Mliečnej cesty. Objavil ju francúzsky astronóm Nicolas-Louis de Lacaille v roku 1751. Svoje meno získala vďaka svojmu vzhľadu a veľkej jasnosti, vďaka ktorej vyzerá podobne ako známa severná hviezdokopa Plejády.
Patrí k najjasnejším otvoreným hviezdokopám, na oblohe južnej pologule je dokonca najjasnejšou hviezdokopou a v oblasti južného pásu mierneho podnebia je cirkumpolárna, takže je viditeľná celý rok, a to voľným okom, v oblasti bohatej na hviezdokopy a hmloviny.
Jej hlavná hviezda θ Carinae tvorí najsevernejší vrchol asterizmu známeho ako Diamantový kríž. Vzdialenosť hviezdokopy, ktorá je približne 525 svetelných rokov a jej vlastný pohyb naznačujú, že patrí do OB asociácie Škorpión-Kentaur, čo je pomerne mladá a jasná skupina hviezd dobre viditeľná na južnej oblohe, ktorej poloha je mierne odklonená od roviny galaktického disku.

</doc>
<doc id="630096" url="https://sk.wikipedia.org/wiki?curid=630096" title="IC 2602">
IC 2602



</doc>
<doc id="630097" url="https://sk.wikipedia.org/wiki?curid=630097" title="Caldwell 102">
Caldwell 102



</doc>
<doc id="630098" url="https://sk.wikipedia.org/wiki?curid=630098" title="Vypnutie Wikipédií 21. marca 2019">
Vypnutie Wikipédií 21. marca 2019

Vypnutie Wikipédií 21. marca 2019 bolo jednodňové zneprístupnenie obsahu () štyroch jazykových verzií internetovej encyklopédie Wikipédia na protest voči pripravovanej smernici Európskej únie o autorskom práve na digitálnom jednotnom trhu. Protestu sa zúčastnila slovenská, česká, nemecká a dánska Wikipédia.
Podobný protest sa uskutočnil už v júli 2018 pred vtedy očakávaným hlasovaním o smernici na talianskej, španielskej a portugalskej Wikipédii a uskutočnil sa znova 25. marca (deň pred hlasovaním) aj blackout. 
Slovenská Wikipédia.
Hlasovanie o blackoute na slovenskej Wikipédii skončilo 19. marca 2019. Za vypnutie Wikipédie sa vyslovilo 18 redaktorov, proti nebol nikto. Slovenská Wikipédia kritizovala znenie článku 11 a 13 európskej smernice o autorskom práve na digitálnom jednotnom trhu. Vypnutie trvalo 24 hodín od polnoci do polnoci stredoeurópskeho času. Obsah bol začiernený a zobrazená bola informácia o dôvodoch vypnutia spolu s výzvou čitateľom, aby oslovili svojich europoslancov. Jednalo sa o historicky prvé vypnutie slovenskej Wikipédie.
Česká Wikipédia.
V hlasovaní na českej Wikipédii hlasovalo 96 redaktorov, z toho 8 z nich hlasovalo proti. „"Wikipedie tak bude hůře přebírat obsah od ostatních, tvorba nového obsahu se proto značně ztíží. To považujeme za velký problém pro budoucí rozvoj i samotnou existenci Wikipedie"“, povedal Vojtěch Dostál, predseda Wikimedie Česká republika. Rovnako ako pre slovenskú, aj pre českú Wikipédiu išlo o jej historický prvé vypnutie.
Nemecká Wikipédia.
Nemecká Wikipédia na problém so smernicou upozornila už v septembri 2018 bannerom. Hlasovania o vypnutí nemeckej verzie sa zúčastnilo 233 redaktorov.

</doc>
<doc id="630100" url="https://sk.wikipedia.org/wiki?curid=630100" title="Smernica o autorskom práve na digitálnom jednotnom trhu">
Smernica o autorskom práve na digitálnom jednotnom trhu

Smernica o autorskom práve na digitálnom jednotnom trhu 2016/0280 (COD), nazývaná aj smernica EÚ o autorskom práve, je navrhovaná smernica Európskej únie, ktorá má zaistiť „dosiahnutie dobre fungujúceho trhu autorských práv“ a ktorá by mala mať „zo strednodobého hľadiska pozitívny vplyv na výrobu a dostupnosť obsahu a na pluralitu médií, čo bude v konečnom dôsledku prospešné pre spotrebiteľov“. Rozširuje existujúce právne predpisy Európskej únie o autorských právach a je súčasťou projektu jednotného digitálneho trhu EÚ. Smernicu prvýkrát predstavil Výbor Európskeho parlamentu pre právne veci 20. júna 2018 a Európska komisia smernicu schválila 12. septembra 2018 a prešla formálnymi diskusiami v trialógu. Rumunsko, ako predsednícka krajina, predložilo v januári 2019 kompromisný návrh. Deväť krajín (Nemecko, Belgicko, Holandsko, Luxembursko, Fínsko, Švédsko, Slovinsko, Taliansko, Poľsko) kompromisný návrh zamietlo kvôli kontroverzným článkom 11 a 13. Ak smernica úspešne prejde schvaľovacím procesom, členské štáty EÚ budú povinné prijať zákony implementujúce túto smernicu. 
Európska rada ako kľúčové ciele smernice uvádza chrániť tlačené publikácie, znižovať „medzery medzi hodnotami“ medzi ziskami vytvorenými internetovými platformami a tvorcami obsahu, povzbudzovať „spoluprácu“ medzi týmito dvoma skupinami a vytvára výnimky z autorských práv pre textové a dátové ťaženie. Špecifické návrhy smernice zahŕňajú udelenie priameho autorského práva vydavateľom na používanie ich publikácií prostredníctvom internetových platforiem ako sú agregátory online správ (článok 11) a vyžadujú, aby webové stránky, ktoré primárne hosťujú obsah zverejnený používateľmi, prijali „účinné a primerané“ opatrenia na zabránenie neoprávnenému uverejňovaniu obsahu chráneného autorskými právami alebo zodpovednosť za činy používateľov (článok 13). 
Články 11 a 13 sú terčom rozsiahlej kritiky a diskusie európskych a amerických politických strán s obavami, že by smernica mohla obmedziť prejav na internete tým, že bude vyžadovať, aby webové stránky získali licencie, ak chcú odkazovať na správy a že článok 13 by si vyžadoval použitie technológií pre prispôsobenie obsahu, ktoré nemôžu identifikovať poctivé jedanie, ako je napr. paródia. Priaznivci smernice, väčšinou mediálne skupiny a vydavatelia, tieto argumenty odmietajú a tvrdia, že kampane týkajúce sa dezinformácií a astroturfingu vykonávajú veľké internetové platformy, ako je Google. 
Legislatívny proces.
Návrh smernice vydala Európska komisia 14. septembra 2016. Výbor stálych predstaviteľov Rady Európskej únie smernicu schválil 25. mája 2018 a pripravil ju pre hlasovanie v Európskom parlamente bez podpory Nemecka, Fínska, Holandska, Slovinska, Belgicka a Maďarska. 5. júla 2018 smernica neprešla hlasovaním Európskeho parlamentu, čím sa predĺžila doba pre jej prerokúvanie. Proti prijatiu hlasovalo 318 europoslankýň a europoslancov, pre bolo 278 a 31 sa zdržalo. 
12. septembra 2018 Európsky parlament hlasoval za upravenú verziu smernice a posunul ju tak k prerokúvaniu v trialógu Európskej komisie, Rady Európskej únie a Európskeho parlamentu. 26. marca 2019 Európsky parlament schválil revidovanú smernicu bez akýchkoľvek dodatočných zmien. Za prijatie smernice hlasovalo v 751-člennom parlamente 348 poslancov, proti bolo 274 a 36 sa zdržali. Ešte musí znenie smernice schváliť aj Rada EÚ, k čomu by mohlo dôjsť už 9. apríla v Luxemburgu. Členské štáty EÚ budú mať dva roky na to, aby smernicu preniesli do svojho vnútroštátneho práva.
Proti smernici hlasovali Monika Beňová (Smer-SD), Richard Sulík (SaS), Branislav Škripek (OĽaNO) a Jana Žitňanská (NOVA). Zdržala sa Anna Záborská (Kresťanská únia). Za prijatie hlasovali Pál Csáky (SMK), Eduard Kukan (nezávislý), Vladimír Maňka (Smer-SD), Miroslav Mikolášik (KDH), József Nagy (Most-Híd), Monika Smolková (Smer-SD), Ivan Štefanec (KDH) a Boris Zala (nezávislý).
Obsah smernice.
Na stránkach Európskeho parlamentu je v slovenčine k dispozícii prehľad schválených pozmeňovacích návrhov, ktorý prešiel prvým čítaním.
Článok 3.
Článok 3 navrhuje výnimku z autorského práva pre hĺbkovú analýzu dát výskumnými organizáciami.
Pozmeňovací návrh: „Členské štáty ustanovia výnimku z práv (...), pokiaľ ide o rozmnožovanie a extrakciu diel alebo iných predmetov ochrany, ku ktorým majú výskumné organizácie zákonný prístup a ktoré sa vykonávajú v záujme vyťažovania textov a dát na účelyvedeckého výskumu zo strany takýchto organizácií.“
Článok 4.
Článok 4 navrhuje výnimku používania diel chránených autorským právom „pri digitálnych a cezhraničných vzdelávacích činnostiach.“
Článok 11.
Článok 11 sa týka najmä zverejňovania titulkov a perexov vo vyhľadávačoch, na sociálnych sieťach alebo v službách, ktoré zhromažďujú správy, napr. Google News. Pokiaľ bude chcieť platforma zdieľať úryvky obsahujúce viac ako veľmi stručný výťah z textu, bude musieť získať licenciu od vydavateľa.
Článok 13.
Článok 13 prikazuje online platformám na zdieľanie obsahu, akými sú napr. Facebook, Instagram alebo Youtube, aby automaticky skenovali a dozerali na všetok nahraný obsah, či neporušuje autorské právo.
Kritika.
Legislatíva vyžaduje, aby platformy proaktívne spolupracovali s vlastníkmi práv a aby zabránili používateľom nahrávať obsah chránený autorskými správami. Jedinou možnou cestou, ako toto zaviesť do praxe, je skenovať všetok nahrávaný obsah. Toto spôsobí obrovské bremeno pre malé platformy, ktoré si nebudú môcť dovoliť financovať nákladné filtre. Problémom je aj nedokonalosť filtrov, ktoré môžu aj nechránený obsah vyhodnotiť ako porušujúci autorské právo.
Protesty.
Začiatkom júla 2018 talianska Wikipédia na protest proti navrhovanej smernici dočasne zamedzila prístup k svojmu obsahu. 
Nemecký Twitch streamer Sebastian Worms vyzval k verejnej demonštrácii proti článku 13 navrhovanej smernice. Jeho výzvu podporili aj ďalší známi youtuberi v Nemecku. Na protestoch v Kolíne nad Rýnom sa 16. februára 2019 zišlo okolo 1500 ľudí. 
Ďalších demonštrácií proti článku 13 sa 23. februára 2019 zúčastnilo približne 2000 ľudí. 
Na demonštrácii proti článku 13 za slobodu internetu sa 2. marca 2019 zišlo v Berlíne okolo 3500 protestujúcich. 
Ďalšie demonštrácie v rôznych európskych mestách boli zvolané na 23. marca 2019. Po tom, čo sa Európska ľudová strana pokúsila zvolať hlasovanie o smernici na skorší dátum, čo si kritici vyložili ako pokus obísť už zvolané protesty, boli v Nemecku zvolané ďalšie protesty na 5. až 9. marca a na 16. a 17. marca 2019. 
16. marca prebehli ďalšie demonštrácie v Kolíne nad Rýnom a v Magdeburgu – každá s účasťou do 1000 ľudí. 
Vypnutie Wikipédií.
Komunita nemeckej Wikipédie sa rozhodla protestovať proti návrhu smernice zneprístupnením jej obsahu 21. marca 2019. K návrhu sa negatívne vyjadrila aj nadácia Wikimedia. Komunity redaktorov českej, slovenskej a dánskej Wikipédie sa rozhodli pridať k protestu nemeckej Wikipédie a 21. marca 2019 na jeden deň zneprístupnili obsah Wikipédie vo svojich jazykoch.

</doc>
<doc id="630101" url="https://sk.wikipedia.org/wiki?curid=630101" title="Tep">
Tep



</doc>
<doc id="630102" url="https://sk.wikipedia.org/wiki?curid=630102" title="Ch-22">
Ch-22

Ch-22 Burja (v kóde NATO AS-4 Kitchen) je sovietska protilodná strela dlhého dosahu.
Strela Ch-22 môže byť nesená strategickými bombardérmi Tu-95 a Tu-22M. Bola vybavená konvenčnou alebo jadrovou hlavicou a určená na ničenie amerických zväzov lietadlových lodí.
Vznik a vývoj.
V roku 1958 boli spustené práce na systéme K-22, ktorý zahŕňal novú strelu dlhého dosahu Ch-22, vyvíjaný bombardér projektu "105" (neskôr známy ako Tu-22) a rádiolokátor PN. Vývojom rakety bola poverená konštrukčná kancelária OKB-155 (od roku 1966 Raduga) s hlavným konštruktérom A.J. Berezniakom.
Nová strela bola ďalším rozpracovaním systémov K-10P a K-14, ale predstavovala kvalitatívny krok vpred. V dôsledku použitia raketového motoru na kvapalné palivo bola v nadmorskej výške 22,5 km dosiahnutá rýchlosť letu 3,5 Machu.
Nový systém dostal index D-2 a jeho prototypy boli vyrábané v závode 256 v Dubne. V roku 1962 sa na palube špeciálne upraveného Tu-16K-22 začali skúšky novej rakety. V roku 1967 boli ukončené štátne skúšky Ch-22 na palube Tu-22K a raketa bola zaradená do výzbroje diaľkového letectva. Sériová výroba Ch-22 začala v závode 256, potom v strojárenskom závode v Uljanovsku a neskôr prebiehala aj v ďalších podnikoch.
Nasadenie.
Ruská invázia na Ukrajinu.
Zo štatistík zverejnených Ukrajinou vyplýva, že v priebehu roku 2023 odpálilo Rusko na ukrajinské ciele 74 striel Ch-22. Strely Ch-22 sa spolu so strelami P-800 Oniks ukázali byť najefektívnejšími ruskými zbraňami, pretože ukrajinskej protivzdušnej obrane sa nepodarilo zneškodniť ani jednu z týchto striel. Vysoká rýchlosť a nízka úroveň letu týchto protilodných striel z nich robí veľmi ťažký cieľ.

</doc>
<doc id="630104" url="https://sk.wikipedia.org/wiki?curid=630104" title="Elizaveta Maximová">
Elizaveta Maximová

Elizaveta Maximová (* 16. marec 1992, Kazaň, Rusko) je česká herečka.
Život.
Narodila sa v ruskom meste Kazaň, ale už od detstva žije v Prahe. Od raného veku sa venovala spevu, tancu a predovšetkým divadlu v najrôznejších krúžkoch a divadelných súboroch. Potom, čo zmaturovala na anglicko-českom (americkom) gymnáziu, nastúpila na Divadelnú fakultu Akadémie múzických umení v Prahe, kde v roku 2016 vyštudovala odbor činoherné herectvo pod vedením Jany Hlaváčovej, Ladislava Mrkvičku či Marka Němca. Počas štúdia na DAMU hosťovala napríklad v českom Národnom divadle, kde stvárnila rolu Hannah v Mayenburgovej hre Kameň či v Prague Shakespeare Company v anglojazyčných rolách.
Jej prvou veľkou rolou sa stala Lili v trojdielnej minisérii Českej televízie "Spravedlnost". Do povedomia divákov sa však dostala už skôr, keď sa v seriáli "Trpaslík" predstavila ako Irena Korytářová alebo ako Michaela Břízová v seriáli "Polda". Zažiarila taktiež v hlavnej úlohe krátkeho filmu "Atlantida, 2003", ktorý bol vybraný do prestížnej súťaže Cinéfondation v rámci Festival de Cannes 2017. Taktiež je známa vďaka úlohe Kláry Volnej v seriáli "Strážmajster Topinka".
Hosťuje súčasne v niekoľkých pražských divadlách (Dejvické divadlo, Studio Švandova divadla, Divadlo Letí, Divadlo Na Fidlovačce, H2O experimentální prostor a iné).

</doc>
<doc id="630111" url="https://sk.wikipedia.org/wiki?curid=630111" title="Axel Fredrik Cronstedt">
Axel Fredrik Cronstedt

Axel Fredrik Cronstedt (* 23. december 1722 - † 19. august 1765) bol švédsky chemik a mineralóg. Na univerzite v Uppsale vyštudoval matematiku, neskôr pracoval na banskom úrade. Gronstedt v roku 1751 v kobaltových rudách vo švédskom Hälsinglande objavil minerál, ktorý pomenoval "kupfernickel" a z ktorého neskôr izoloval nový chemický prvok - nikel. Taktiež objavil minerál scheelit a zaviedol pojem zeolit. V roku 1753 bol prijatý za člena kráľovskej švédskej akadémie vied.

</doc>
<doc id="630115" url="https://sk.wikipedia.org/wiki?curid=630115" title="Guitar Gangsters &amp; Cadillac Blood (skladba)">
Guitar Gangsters &amp; Cadillac Blood (skladba)

„Guitar Gangsters &amp; Cadillac Blood“ je druhá skladba z rovnomenného albumu dánskej heavy metalovej skupiny Volbeat, ktorý bol vydaný 1. septembra 2008.
Objavila sa tiež na koncertnom albume "Let's Boogie! Live from Telia Parken" z roku 2018, kde bubeníka Jona Larsena nahradil bubeník skupiny Metallica, Lars Ulrich.
Názov skladby.
Názov pochádza zo skladby „Nickels and Dimes“ od skupiny Social Distortion. Na tomto albume tiež prespievali jednu z ich skladieb.
Text.
Text skladby opisuje začiatok niekoho, o kom budú písať ako o „gitarovom gangsterovi“.

</doc>
<doc id="630117" url="https://sk.wikipedia.org/wiki?curid=630117" title="CaC2">
CaC2



</doc>
<doc id="630118" url="https://sk.wikipedia.org/wiki?curid=630118" title="František Karol Faykiss">
František Karol Faykiss

František Karol Faykiss (; * 13. január 1879, Levoča† ?) bol uhorský lekár (chirurg).
Pochádzal z rodiny vojenského lekára Karola Faykissa a jeho manželky Ervíny, rod. Imrichovej. V roku 1902 absolvoval štúdium medicíny na univerzite v Pešti, kde následne pôsobil ako asistent chirurgickej kliniky. Je autorom správy o stave kliniky a viacerých štúdií z klinickej chirurgie. V roku 1909 bol povýšený do šľachtického stavu.

</doc>
<doc id="630121" url="https://sk.wikipedia.org/wiki?curid=630121" title="7 Shots">
7 Shots

„7 Shots“ je šiesta skladba z albumu "Beyond Hell / Above Heaven" dánskej heavy metalovej skupiny Volbeat. Spolu so skladbou „Rebel Angel“ vyšla 27. augusta 2010 aj ako singel „7 Shots / Rebel Angel“.
Objavila sa aj na koncertných albumoch "Live from Beyond Hell / Above Heaven" a "Let's Boogie! Live from Telia Parken" a na deluxe edícii albumu "Outlaw Gentlemen &amp; Shady Ladies".

</doc>
<doc id="630122" url="https://sk.wikipedia.org/wiki?curid=630122" title="Kohútka">
Kohútka

Kohútka () je vrch Javorníkov, situovaný na slovensko-českej hranici. Vrcholové oblasti najmä na moravskej strane zaberá rekreačné a lyžiarske stredisko s viacerými chatami.
Polohopis.
Vrch sa nachádza v severozápadnej časti pohoria, na severnom okraji geomorfologického podcelku Vysoké Javorníky. Slovenská časť na južnom úpätí prináleží k obci Lazy pod Makytou v okrese Púchov, severné svahy patria do chotára Nového Hrozenkova v okrese Vsetín. Priamo pod vrchol vedú prístupové cesty tak zo slovenskej (cez Lazy pod Makytou), ako aj moravskej strany (cez Nový Hrozenkov). Južné svahy odvodňujú prítoky Bielej vody, severné svahy odvodňuje potok Vranča, ústiaci do Vsetínskej Bečvy.
Ochrana prírody.
Horský masív leží v Chránenej krajinnej oblasti Kysuce.
Turizmus.
Vrcholová časť Kohútky s rekreačnou oblasťou patrí medzi turisticky najatraktívnejšie lokality regiónu. Lyžiarske stredisko a množstvo ubytovacích kapacít s ponukou voľnočasových a športových aktivít sem lákajú návštevníkov počas celého roka. Prístup autom zjednodušuje prístup do strediska tak slovenským, ako aj českým návštevníkom a turistom. 
Prístup.
Najjednoduchší prístup vedie asfaltovou cestou cez osadu Čertov, miestnu časť Lazov pod Makytou, resp. z moravskej strany cez Nový Hrozenkov. Vrcholom vedie červeno značená Javornícka magistrála (Makyta – Kohútka – Veľký Javorník), na ktorú sa v blízkom okolí pripájajú:
Okrem vyznávačov pešej turistiky oblasť vyhľadávajú i cykloturisti a v zimnom období vedie hrebeňom pohoria vyhľadávaná bežkárska stopa, ktorá rozširuje možnosti lyžiarskeho strediska.

</doc>
<doc id="630123" url="https://sk.wikipedia.org/wiki?curid=630123" title="Malý Javorník (Javorníky)">
Malý Javorník (Javorníky)

Malý Javorník () je vrch Javorníkov, situovaný na slovensko-českej hranici a zároveň najvyšší vrchol a jediná tisícovka českej časti pohoria. Leží nad obcou Horná Mariková, približne severozápadne od mesta Bytča.
Polohopis.
Nachádza sa v severozápadnej časti pohoria, na severnom okraji geomorfologického podcelku Vysoké Javorníky. Leží na štátnej hranici, západne od osady Podjavorník, v katastrálnom území obcí Papradno, Horná Mariková (okres Považská Bystrica) a Karolinka (okres Vsetín). Na južných svahoch pramení Papradnianka a Marikovský potok, severné svahy odvodňuje potok Stanovice, ústiaci do Vsetínskej Bečvy.
Výhľady.
Riedky lesný porast hrebeňa poskytuje obmedzený rozhľad. Z vhodných miest sú pozorovateľné mnohé vrchy Javorníkov, Biele Karpaty, Považský Inovec, Strážovské a Súľovské vrchy, Malá Fatra, Sliezske a Moravsko-sliezske Beskydy a Hostýnsko-vsetínská hornatina.
Ochrana prírody.
Horský masív leží v Chránenej krajinnej oblasti Kysuce. Na západných svahoch sa nachádza prírodná rezervácia Malý Javorník, ktorú spravuje AOPK ČR Správa CHKO Beskydy.
Prístup.
Vrchol Malého Javorníka, ktorým prechádza štátna hranica medzi Slovenskom a Českom, je prístupný z viacerých smerov. Vedie ním červeno značená Javornícka magistrála (Kohútka – Veľký Javorník), na ktorú sa v blízkom okolí pripájajú:
Okrem vyznávačov pešej turistiky oblasť vyhľadávajú i cykloturisti a v zimnom období vedie hrebeňom pohoria vyhľadávaná bežkárska stopa.

</doc>
<doc id="630124" url="https://sk.wikipedia.org/wiki?curid=630124" title="7 Shots / Rebel Angel">
7 Shots / Rebel Angel

„7 Shots / Rebel Angel“ je singel dánskej heavy metalovej skupiny Volbeat. Vyšiel 27. augusta 2010 cez Universal Records.

</doc>
<doc id="630137" url="https://sk.wikipedia.org/wiki?curid=630137" title="Light a Way">
Light a Way

„Light a Way“ je deviata skladba z albumu "Guitar Gangsters &amp; Cadillac Blood" dánskej heavy metalovej skupiny Volbeat. Skladba hrala na pohrebe spevákovho otca, Jørna Poulsena, ktorý zomrel 27. júna 2008, krátko pred vydaním albumu.
Text skladby.
Skladba je o malom chlapcovi bez otca, ktorý bol násilím odvezený od matky a domova. Ona bola odvezená do otroctva a jej syn začal chodiť po ceste pozdĺž kukuričných polí a modlil sa za pomoc pána na nebesiach. Jedného dňa spoznal gitarových gangsterov zo skorších skladieb („Guitar Gangsters &amp; Cadillac Blood“ a „Still Counting“). Povedali mu, že sa pokúsia nájsť jeho matku a oslobodiť ju.

</doc>
<doc id="630141" url="https://sk.wikipedia.org/wiki?curid=630141" title="IC 4895">
IC 4895



</doc>
<doc id="630147" url="https://sk.wikipedia.org/wiki?curid=630147" title="Artemidóros z Týru">
Artemidóros z Týru

Artemidóros ("Artemidóros") bol grécky sochár v 2. storočí pred Kr.
Artemidóros, syn Ménodota z Týru, tvoril 2. stor. pred Kr. Svedectvo o niekdajšej tvorbe tohto umelca nám podávajú jeho menom signované podstavce zo sôch objavené v archeologických lokalitách starogréckych miest Lindos a Halikarnas. V Halikarnase zhotovil sochu osobnosti mesta, v meste Lindos okolo roku 154 pred Kr. bronzovú sochu "Astyméda" a v roku 124 pred Kr. spoločne so svojím synom Ménodotom sochu "Pasifóna", kňaza bohyne Atény "Lindskej". 

</doc>
<doc id="630148" url="https://sk.wikipedia.org/wiki?curid=630148" title="Tipsport liga 2019/2020">
Tipsport liga 2019/2020

Tipsport liga 2019/2020 bola 27. sezónou najvyššej klubovej súťaže v ľadovom hokeji na Slovensku. Riadiacim orgánom súťaže bol Slovenský zväz ľadového hokeja. Sezóna bola 11. marca 2020 predčasne ukončená pred koncom nadstavbovej časti kvôli epidémii koronavírusu COVID-19.
Tipsportligové kluby.
V sezóne 2019/2020 v nej hralo 13 mužstiev, vrátane dvoch maďarských klubov, ktoré nemohli zostúpiť. Po siedmich rokoch sa do ligy vrátil Slovan Bratislava, ktorý hral sedem sezón v KHL. Žiadne mužstvo zo súťaže nevypadlo.
Predčasné ukončenie ročníka.
Predstavitelia klubov spoločne s Pro-hokejom a Richardom Lintnerom rozhodli 11. marca 2020, že sezóna 2019/2020 bude predčasne ukončená pred koncom nadstavby kvôli epidémii koronavírusu COVID-19. Proti tomuto rozhodnutiu pôvodne protestovala hráčska asociácia SIHPA, vzhľadom na možné porušenie práv hokejistov pri pravdepodobnom nevyplatení odmien za vytýčené ciele. Nakoniec však aj SIHPA rozhodnutie akceptovala, keďže alternatíva v podobe dohratia sezóny pred prázdnymi štadiónmi by bola ekonomicky aj logisticky nereálna. Do ukončenia sezóny viedol tabuľku tím HC ’05 iClinic Banská Bystrica. O tom, či mu bude udelený titul majstra Slovenska alebo víťaza ligy, sa malo rozhodnúť neskôr. 12. marca 2020 najprv Ligová rada rozhodla, že titul majstra, ako aj ďalšie medailové priečky, budú udelené tímom, ktoré boli v čase prerušenia ligy na prvých troch miestach tabuľky, t.j. Banskej Bystrici, Bratislave a Košiciam. Výkonný výbor SZĽH však 31. marca 2020 rozhodnutie Ligovej rady zrušil, sezóna tak ostala bez majstra. Najlepším strelcom sezóny bol do dátumu jej predčasného ukončenia Marcel Haščák z klubu HC Košice s 33 gólmi.
Play-off.
Play-off sa z dôvodu predčasného ukončenia ligy nekonalo.

</doc>
<doc id="630149" url="https://sk.wikipedia.org/wiki?curid=630149" title="Vladimír Fábry">
Vladimír Fábry

JUDr. Vladimír Fábry (* 23. november 1920, Liptovský Svätý Mikuláš† 18. september 1961, Ndola) bol americký právnik a diplomat slovenského pôvodu.
Pochádzal z rodiny právnika a politika Pavla Fábryho (* 1891† 1959) a jeho manželky Oľgy Viery, rod. Pálkovej (* 1895† ?). Vyštudoval gymnázium a následne absolvoval štúdium práva na Právnickej fakulte Univerzity Komenského v Bratislave. Od roku 1946 pôsobil ako pracovník československej diplomatickej misie pri Organizácii Spojených národov (OSN) v New Yorku. Po komunistickom februárovom prevrate (1948) sa rozhodol zostať v Spojených štátoch, kde požiadal o udelenie štátneho občianstva.
Zahynul pri leteckej nehode, keď ako osobný tajomník sprevádzal generálneho tajomníka OSN Daga Hammarskjölda.

</doc>
<doc id="630150" url="https://sk.wikipedia.org/wiki?curid=630150" title="Highwayman (Iced Earth)">
Highwayman (Iced Earth)

„Highwayman“ je dvanásta skladba z albumu "Plagues of Babylon" americkej metalovej skupiny Iced Earth. Skladba je cover verzia skladby „The Highwayman“ od Jimmyho Webba z roku 1977, ktorú o dva roky neskôr prespieval Glenn Campbell na svojom albume "Highwayman" a v roku 1985 bol názov inšpiráciou pre americkú country superskupinu The Highwaymen, ktorá ju aj prespievala na svojom rovnomennom albume. Verzia od skupiny Iced Earth bola vydaná 6. januára 2014. 
Je naspievaná vo formáte skupiny The Highwaymen so štyrmi rôznymi spevákmi. V tomto prípade je to Jon Schaffer zo skupiny Iced Earth, ktorý spieva časť Willieho Nelsona, Russell Allen zo skupiny Symphony X spieva časť Krisa Kristoffersona, Stu Block zo skupiny Iced Earth, ktorý spieva časť Waylona Jenningsa a Michael Poulsen zo skupiny Volbeat, ktorý spieva časť Johnnyho Casha.
Text skladby.
Skladba rozpráva príbeh ducha, reinkarnujúceho sa viackrát v priebehu histórie. Reinkarnoval sa na štyroch rôznych miestach v čase a histórii: ako lupič, námorník, stavebný robotník na priehrade Hoover Dam a nakoniec ako kapitán vesmírnej lode. Skladba bola ovplyvnená reálnym životom obeseného lupiča Jonathana Wilda. Verš staviteľa priehrady odkazuje na smrť viac ako sto mužov pri výstavbe priehrady Hoover Dam v blízkosti Boulder City v štáte Nevada.

</doc>
<doc id="630154" url="https://sk.wikipedia.org/wiki?curid=630154" title="16 Dollars">
16 Dollars

„16 Dollars“ je ôsma skladba z albumu "Beyond Hell / Above Heaven" dánskej heavy metalovej skupiny Volbeat. Skladba vyšla ako singel 24. júna 2011 cez Universal Records.
Hudobné video.
Hudobné video bolo režírované Jakobom Printzlauom.

</doc>
<doc id="630156" url="https://sk.wikipedia.org/wiki?curid=630156" title="Futbalové rekordy a štatistiky v Premier League">
Futbalové rekordy a štatistiky v Premier League

Táto stránka obsahuje detailne rekordy a štatistiky v Premier League. Premier League je najvyššia futbalová súťaž v Anglicku. Rekordy sa udávajú od sezóny 1992/1993, kedy táto súťaž vznikla.
Individuálne rekordy.
Najviac vyhraných titulov.
Domáci hráč (Angličan, Walesan)
Hráč z inej krajiny
Strelci.
Najlepších 15 strelcov v histórii.
"K zápasom hraným 22. júla 2020."
"Zvýraznení hráči sú stále aktívni."
Najlepších 5 strelcov, ktorí sú stále aktívni (jedine v Premier League).
"K zápasom hraným 22. júla 2020."
Najviac hattrikov (minimálne 5).
"Tri alebo viac gólov v jednom zápase."
"K zápasom hraným 21. februára 2019"
"Zvýraznení hráči sú stále aktívni."

</doc>
<doc id="630157" url="https://sk.wikipedia.org/wiki?curid=630157" title="Bifenyl">
Bifenyl

Bifenyl (niekedy aj difenyl, fenylbenzén; systematický názov: 1,1'-bifenyl) je aromatická organická zlúčenina. Za normálnych podmienok ide o pevnú látku, ktorá tvorí biele kryštály. Vyznačuje sa príjemnou vôňou. Je prakticky nerozpustný vo vode, dá sa však rozpustiť v bežne dostupných organických rozpúšťadlách. Z hľadiska štruktúry ide vlastne o 2 benzénové jadrá spojené jednoduchou väzbou. Alkyl a funkčná skupina odvodené od bifenylu sa nazývajú bifenylyl a bifenylová skupina.
Výroba.
Bifenyl sa prirodzene vyskytuje v surovej rope a uhoľnom dechte. Z týchto zdrojov sa dá oddeliť destiláciou.
Priemyselne vzniká ako vedľajší produkt pri výrobe benzénu, pomocou dealkylácie toluénu, pri nasledujúcej reakcii:
CH3C6H5 + C6H6 → C12H10 + CH4
Zámerne sa priemyselne vyrába pomocou oxidačnej dehydrogenácie benzénu. Tá prebieha nasledovne:
2 C6H6 + 0,5 O2 → C12H10 + H2O
V laboratóriu sa dá pripraviť z brómbenzénu, z ktorého sa reakciou s horčíkom pripraví grignardov reaktant, fenylmagnéziumbromid. Ten po pridaní brómbenzénu reaguje a vzniká bifenyl.
Využitie.
Chemický priemysel.
Pretože bifenyl nemá na sebe naviazané žiadne funkčné skupiny ani iné substituenty je pomerne málo reaktívny. Využíva sa však ako surovina na výrobu polychlórovaných bifenylov, ktoré kedysi boli široko používané elektricky izolujúce teplovodné kvapaliny a pesticídy.
Potravinársky priemysel.
Bifenyl zabraňuje rastu húb a plesní a preto sa využíva aj ako konzervačná látka s E číslom E 230. Používa sa väčšinou v citrusových plodoch a najmä pri ich prevoze. Používanie na potravinárske účely je však v štátoch EÚ zakázané.
Ostatné.
V zmesi s difenyléterom (tiež tuhá látka) vytvára eutektickú zmes a je kvapalný. Táto zmes sa využíva ako teplovodná látka na prenos tepla a je chemicky stabilná až do 400 °C.

</doc>
<doc id="630162" url="https://sk.wikipedia.org/wiki?curid=630162" title="Soulweeper">
Soulweeper

„Soulweeper“ je skladba dánskej heavy metalovej skupiny Volbeat. Vyšla ako demo singel z ich demo albumu "Beat the Meat" z roku 2003 a v roku 2005 sa stala súčasťou štúdiového albumu "The Strength / The Sound / The Songs".

</doc>
<doc id="630164" url="https://sk.wikipedia.org/wiki?curid=630164" title="Difenyl">
Difenyl



</doc>
<doc id="630165" url="https://sk.wikipedia.org/wiki?curid=630165" title="Fenylbenzén">
Fenylbenzén



</doc>
<doc id="630166" url="https://sk.wikipedia.org/wiki?curid=630166" title="E 230">
E 230



</doc>
<doc id="630167" url="https://sk.wikipedia.org/wiki?curid=630167" title="Exikátor">
Exikátor

Exikátor je uzatvárateľné laboratórne zariadenie používané na sušenie, poprípade aj skladovanie hygroskopických látok a látok citlivých na vlhkosť. Sušenie pomocou exikátoru sa používa najmä pri odstraňovaní drobných zvyškov vody z látky alebo pri sušení látok citlivých na teplo, ktoré by sa pri ohrievaní mohli rozloziť. Keďže pri otváraní sa dnu dostane okolitý vzduch, ktorého vlhkosť závisí od vlhkosti v miestnosti, sušenie prebieha spočiatku pomalšie. Tento problém sa dá vyriešiť použitím vákuového exikátoru, z ktorého sa dá vlhký vzduch odsať.
Konštrukcia a obsluha.
Exikátory bývajú zväčša vyrobené z hrubého skla a sú väčšinou kruhového tvaru. Skladajú sa z 2 hlavných častí a to spodná časť a odnímateľné veko. Dovnútra spodnej časti sa vloží suchý hygroskopický materiál, ktorý slúži na absorbovanie vlhkosti z látky na sušenie. Takouto látkou môže byť napríklad silikagél, bezvodý síran horečnatý, chlorid vápenatý, čerstvo vypálené vápno a podobné látky. Nad sušiacimi látkami je umiestnená keramická platňa s dierami, ktoré prepúšťajú vlhkosť z látky, ktorá sa suší k hygroskopickej sušiacej látke. Na túto platňu sa potom umiestni nádoba (napríklad kadička) s látkou, ktorú je potrebné usušiť a veko sa uzavrie. Keďže samotné sušiace látky pri každom použití absorbujú vlhkosť až nakoniec nie sú v sušení účinné je ich potrebné vymeniť alebo vysušiť. Tieto látky sa väčšinou sušia ohrevom, lebo bežne používané sušiace látky do exikátorov nie sú citlivé na teplo. Niekedy sa do sušiacej látky pridáva aj drobné množstvo indikátorovej látky, ktorá sa pri absorbovaní vlhkosti sfarbuje. Aby lepšie tesnilo, veko sa na okrajoch často maže tukom na sklenené zábrusy.
Existuje taktiež aj vákuový exikátor, ktorý má na vrchu sklenenú trubičku, často aj kohútikom na reguláciu prietoku. Na túto trubičku sa dá pripojiť hadica, ktorá sa následne pripojí k vákuovému generátoru.
Taktiež stojí za zmienku, že pri otváraní by sa malo veko posúvať do boku a nie ťahať hore, aby sa nepoškodilo alebo nerozbilo. To isté platí aj pri zatváraní.

</doc>
<doc id="630168" url="https://sk.wikipedia.org/wiki?curid=630168" title="Filozofická fakulta Katolíckej univerzity v Ružomberku">
Filozofická fakulta Katolíckej univerzity v Ružomberku

Filozofická fakulta Katolíckej univerzity v Ružomberku (FF KU) je jedna zo štyroch fakúlt Katolíckej univerzity v Ružomberku. FF KU je súčasťou univerzity od jej založenia v roku 2000. Ponúka štúdium programov v oblasti humanitných, historických a spoločensko-behaviorálnych vied.
Dejiny.
Katolícka univerzita v Ružomberku je verejnou vysokou školou s konfesijným charakterom, ktorá bola v roku 2000 založená Konferenciou biskupov Slovenska a Národnou radou SR. Zákon NR SR 167/2000 zo dňa 10. mája 2000 o zriadení Katolíckej univerzity v Ružomberku (KU) určil vznik KU k 1. júlu 2000 s dvoma fakultami: Pedagogickou fakultou KU a Filozofickou fakultou KU. Teologická fakulta KU so sídlom v Košiciach bola zriadená 1. júla 2003, štvrtá fakulta KU – Fakulta zdravotníctva KU začala svoju činnosť 1. júla 2005. Zákon 167/2000 síce zriadil KU ako neštátnu vysokú školu, ale Zákonom NR SR 131/2002 o vysokých školách sa KU stala verejnou vysokou školou s konfesijným charakterom od 1. apríla 2002.
O fakulte.
Filozofická fakulta KU sa usiluje o kvalitné vzdelávanie a výskum, ktoré sú zamerané na integrálny rozvoj človeka a dobro celej spoločnosti. Ponúka štúdium bakalárskych, magisterských a doktorandských programov v oblasti humanitných, historických a spoločensko-behaviorálnych vied, akými sú napríklad anglistika a amerikanistika, filozofia, história, psychológia, slovenský jazyk a literatúra, žurnalistika či učiteľstvá anglického jazyka a literatúry, filozofie, histórie, nemeckého jazyka a literatúry a slovenského jazyka a literatúry. FF KU umožňuje i rôzne študijné kombinácie v rámci svojej ponuky alebo ponuky z Pedagogickej fakulty KU.
Rozširujúce štúdium sa ako kvalifikačné vzdelávanie na Filozofickej fakulte KU v Ružomberku uskutočňuje v zmysle § 45 ods. 1 a § 46 ods. 1 až 5 zákona č. 138/2019 Z. z. o pedagogických zamestnancoch a odborných zamestnancoch a o zmene a doplnení niektorých zákonov. Rozširujúce štúdium je určené pedagogickým a odborným zamestnancom, ktorí ním získajú kvalifikačný predpoklad na výkon pracovnej činnosti vyučovaním ďalšieho aprobačného predmetu.
Absolventi študijných programov, ktorí získali titul „magister" alebo obdobných študijných programov v zahraničí, môžu vykonať rigoróznu skúšku, ktorej súčasťou je aj obhajoba rigoróznej práce v študijnom odbore, v ktorom získali vysokoškolské vzdelanie, alebo v príbuznom študijnom odbore.
Fakulta sa neustále usiluje o zvyšovanie kvality vzdelávania a výskumu. Podľa posledného zverejneného hodnotenia fakúlt vysokých škôl nezávislou Akademickou rankingovou a ratingovou agentúrou (ARRA) bola FF KU druhou najlepšou fakultou v oblasti humanitného vzdelávania a filozofických vied na Slovensku. ARRA dňa 25. novembra 2015 predložila v poradí jedenáste hodnotenie fakúlt slovenských vysokých škôl, ktoré sa opieralo o verejne dostupné a overiteľné údaje o vzdelávaní a výskume jednotlivých fakúlt vysokých škôl na Slovensku.
Ministerstvo školstva zverejnilo na konci roka 2022 výsledky "Periodického hodnotenia výskumnej, vývojovej, umeleckej a ďalšej tvorivej činnosti" slovenských vysokých škôl a Slovenskej akadémie vied. Filozofická fakulta Katolíckej univerzity naplnila hodnotiace kritériá až v šiestich oblastiach.
Osobnosti.
Od založenia fakulty v roku 2000:

</doc>
<doc id="630170" url="https://sk.wikipedia.org/wiki?curid=630170" title="František Plesnivý">
František Plesnivý

František Plesnivý (* 4. apríl 1845, Unhošť† 9. august 1918, Hradec Králové) bol rakúsko-uhorský architekt.
Bol známy pre svoje rané secesné návrhy a aj neskoršie úžitkové návrhy. Medzi jeho mnoho budov patrí Ettrichova Vila, dom Jaroměř (súčasné Česko), ktorý bol vyobrazený v roku 2000 vo filme Jána Hřebejku, "Musíme si pomáhat", ktorý na konci 19. storočia navštevovali obdivovatelia ako cisár František Jozef I.
V roku 1897 navrhol a postavil František Plesnivý vilu pre rodinu v Novom Hradci Králové, Villa Gabriela, pomenovanú podľa jeho manželky. Počas začiatku 20. storočia Plesnivý navrhoval a staval kostoly, továrne a verejné úžitkové stavby ako vodné veže.
Architekt František Plesnivý zomrel 9. augusta 1918 vo Ville Gabriela, Nový Hradec Králové.
Vyznamenania.
V roku 1898, na Architektonickej a inžinierskej výstave, získal Plesnivý Striebornú medailu mesta Prahy.

</doc>
<doc id="630171" url="https://sk.wikipedia.org/wiki?curid=630171" title="Kurinec">
Kurinec

Kurinec môže byť:

</doc>
<doc id="630172" url="https://sk.wikipedia.org/wiki?curid=630172" title="Kohút (vrch v Stolických vrchoch)">
Kohút (vrch v Stolických vrchoch)

Kohút () je druhý najvyšší vrch v Stolických vrchoch, krajinnom celku Slovenského rudohoria. Leží nad Muránskou Zdychavou, približne severovýchodne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na pomedzí Banskobystrického a Košického kraja, okresov Revúca a Rožňava a zasahuje na katastrálne územie mesta Revúca a obce Čierna Lehota. Najbližším sídlom je na západnom úpätí situovaná Muránska Zdychava, juhozápadne sa nachádza Revúčka a Revúca, južne Mokrá Lúka, Revúcka Lehota, Chyžné a Magnezitovce, východne Čierna Lehota a Slavošovce, severovýchodne Rejdová a severozápadne Muránska Huta.
Opis.
Kohút leží v severnej, najvyššej časti pohoria, v hlavnom hrebeni, vedúcom juhozápadným smerom cez Faltenov vrch (). Západne sa nachádza vrch Šiance (), Cigánka (), Radzim () a Krížna poľana (), južne Solisko (), Malý Kohút (), Dachov diel () a Skalica (), východne Biela skala (), Pavlova hora () a Skalka () a severne Stolica (), Lehotská hoľa (), Faltenov vrch () a Čelo (). Západné svahy odvodňuje Pstružný a Zdychavský potok do Zdychavy, vodu z východných častí odvádza Jakuška a Lazárka do riečky Štítnik, všetky v povodí Slanej. Vrcholom vedie značený turistický Chodník Pavla Jozefa Šafárika. Vrch je súčasťou chráneného areálu Stolica.
Výhľady.
Vrchol pokrýva riedky lesný porast, ktorý umožňuje rozhľad. Pri vhodných podienkach je vidieť mnohé vrchy Stolických vrchov, Volovské vrchy, Revúcku vrchovinu, Spišsko-gemerský kras, Nízke Tatry a časť Vysokých Tatier.

</doc>
<doc id="630173" url="https://sk.wikipedia.org/wiki?curid=630173" title="Kopec (vrch v Skorušinských vrchoch)">
Kopec (vrch v Skorušinských vrchoch)

Kopec () je druhý najvyšší vrch v Skorušinských vrchoch. Leží nad obcou Huty, približne južne od Tvrdošína. 
Poloha.
Masív leží v západnej časti pohoria, v centrálnej časti geomorfologického podcelku Kopec. Vrch leží v Žilinskom kraji, na rozhraní okresov Tvrdošín a Dolný Kubín a zasahuje na katastrálne územie obce Krivá a Oravský Biely Potok. Najbližšími sídlami sú na juhozápadnom úpätí situované Malé Borové a na juhovýchodnom ležiace Huty, východne leží Zuberec, severným smerom Oravský Biely Potok a západným obec Chlebnice. Vrchom zároveň prechádza hranica medzi Oravou a Liptovom. Najľahší výstup na Kopec je z obce Malé Borové, ktoré leží cca juhozápadným smerom.
Opis.
Kopec je súčasťou hrebeňa, ktorý vedie od Mnícha () juhozápadným smerom na Blato (). Západným smerom susedí Turínok () a Blato (), južným Ostrý vrch () a Holica (), východným Prípor () a Machy () a Bane (). Severovýchodné svahy odvodňujú prítoky Studeného potoka a západné Krivský potok v povodí rieky Orava, voda z južných svahov smeruje Kvačiankou do Váhu. 
Výhľady.
Vrchol Kopca pokrýva súvislý les, ktorý neponúka rozhľad. Na svahoch sú však lokality s riedkou, nesúvislou vegetáciou, odkiaľ je obmedzený výhľad na okolité vrchy Skorušinských vrchov, no tiež Chočské vrchy, Západné a Nízke Tatry, Oravské Beskydy, Oravskú Maguru, Malú i Veľkú Fatru.

</doc>
<doc id="630174" url="https://sk.wikipedia.org/wiki?curid=630174" title="Aron Shaviv">
Aron Shaviv

Aron Shaviv, B.A. (* 1978/1979, Oxford, Anglicko) je izraelský politický konzultant a podnikateľ, zakladateľ a výkonný riaditeľ spoločnosti Shaviv Strategy and Campaigns Ltd.
Život.
Narodil sa v Oxforde v Spojenom kráľovstve a vyrastal v Kanade, Austrálii a od roku 1996 v Izraeli, kde neskôr absolvoval základnú vojenskú službu v Izraelských obranných silách (dosiahol hodnosť kapitána). V rokoch 20022005 absolvoval bakalárske štúdium politológie a medzinárodných vzťahov na Bar-Ilanovej univerzite.
Následne od októbra 2005 do mája 2006 pôsobil ako politický poradca pre pravicovú politickú stranu Jisra’el bejtenu (JB) vo voľbách do Knesetu 28. mája 2006 a od mája do októbra 2006 ako poslanecký asistent. Od októbra 2006 do októbra 2007 pracoval ako poradca ministra pre strategické veci Avigdora Liebermana (JB).
V roku 2008 založil spoločnosť SHAVIV STRATEGY &amp; CAMPAIGN LTD, ktorá poskytuje poradenstvo v oblasti politického marketingu so špecializáciou na volebné kampane stredopravých politických strán a kandidátov. Do širšieho povedomia sa dostal ako politický konzultant izraelského premiéra Benjamina Netanjahua, ktorý sformuloval víťaznú stratégiu pre Netanjahovu stranu Likud vo voľbách do Knesetu 17. marca 2015.
V roku 2015 podporil amerického podnikateľa egyptského pôvodu Josepha Assada a jeho manželku Michele Assadovou v snahe o záchranu kresťanov z oblasti severného Iraku, ktorú obsadil Islamský štát. Shaviv a jeho stredoeurópsky zástupca Martin Repa presadili prijatie 149 utečencov Slovenskom.
Ocenenia.
Shaviv získal ocenenie Začínajúca hviezda (2011) a Cenu za najlepšiu medzinárodnú kampaň (2016) amerického časopisu "Campaigns and Elections" a bol Americkou asociáciou politických konzultantov ocenený ako najlepší medzinárodný politický konzultant (2016).

</doc>
<doc id="630175" url="https://sk.wikipedia.org/wiki?curid=630175" title="The Strength/The Sound/The Songs">
The Strength/The Sound/The Songs



</doc>
<doc id="630176" url="https://sk.wikipedia.org/wiki?curid=630176" title="Rock the Rebel/Metal the Devil">
Rock the Rebel/Metal the Devil



</doc>
<doc id="630177" url="https://sk.wikipedia.org/wiki?curid=630177" title="Beyond Hell/Above Heaven">
Beyond Hell/Above Heaven



</doc>
<doc id="630178" url="https://sk.wikipedia.org/wiki?curid=630178" title="Seal the Deal">
Seal the Deal

„Seal the Deal“ je desiata skladba z albumu "Seal the Deal &amp; Let's Boogie" dánskej heavy metalovej skupiny Volbeat. Skladba bola vydaná ako druhý medzinárodný singel albumu 20. mája 2016. 
Dňa 13. septembra 2016 bola pripravená, aby bola nasadená do rockových rádií v Spojených štátoch ako druhý singel albumu v Severnej Amerike.
Umiestnenie.
Skladba „Seal the Deal“ sa umiestnila na treťom mieste v rebríčku "Billboard" Mainstream Rock Songs.

</doc>
<doc id="630180" url="https://sk.wikipedia.org/wiki?curid=630180" title="Talestes">
Talestes

Talestes alebo Talestés ("Talestés") bol grécky sochár v 2. storočí pred Kr.
Talestes, zrejme syn a žiak sochára Artemidóra z Týru a brat sochárov Charmolaa a Ménodota, bol činný v 2. stor. pred Kr. Svedectvo o jeho sochárskej činnosti nám poskytol nález jeho menom signovaného podstavca zo sôch v archeologickej lokalite starogréckeho mesta Halikarnas (v tomto meste pracoval aj jeho otec). Z poškodeného nápisu je zrejmé, že podstavec bol kedysi základňou sôch dvoch významných osôb mesta. Jeho poškodený nápis niektorí znalci (napr. nemecký klasický archeológ Gustav Hirschfeld) podľa typu písma (epigrafických znakov) datujú do 1. stor. pred Kr. Ak majú pravdu, v tom prípade tu ide o ďalšieho potomka tejto rodiny sochárov, ktorých činnosť dokumentovali na ostrove Rodos a na pobreží Malej Ázie. 

</doc>
<doc id="630181" url="https://sk.wikipedia.org/wiki?curid=630181" title="Slnko v sieti 2019">
Slnko v sieti 2019

9. ročník odovzdávania cien Slnko v sieti sa uskutočnil 5. apríla 2019 v priestoroch Starej tržnice v Bratislave. Moderátorom večera bol Bruno Ciberej. 
Výsledné nominácie zverejnili 22. februára; pôvodne sa o trofej uchádzalo 30 prihlásených diel, z toho celkom 14 postúpilo do druhého kola. V dvoch zo 17. súťažných kategórií boli pre rovnaký počet obdržaných hlasov zastúpení až 4 kandidáti, v jednej z hereckých pre zmenu SFTA bezprecedentne udelila kolektívnu nomináciu/výhru, zdieľanú dvoma kandidátmi spoločne.
O cene za najobľúbenejší film, resp. dokument, rozhodovali po druhý raz samotní diváci, a to v internetovej ankete, ktorá bola zahájená 6. marca (prebiehala do konca mesiaca). Prípadným hlasovaním sa každý účastník zaradil i do žrebovania o filmové ceny či osobnú účasť na slávnostnom galavečeri. 
Počiny nominované v hlavných kategóriách odpremietali počas "Maratónu slovenského filmu", ktorý sa uskutočnil celoštátne, 6. apríla v sieti kín Cinemax; tie ostatné uvedli na každoročnej retrospektívnej prehliadke "Týždeň slovenského filmu" v bratislavskom kine Lumière v dňoch 6. až 12. apríla 2019.

</doc>
<doc id="630182" url="https://sk.wikipedia.org/wiki?curid=630182" title="Raťafák Plachta">
Raťafák Plachta

Raťafák Plachta je jedna z hlavných postáv televízneho cyklu pre deti "Slniečko", ktorý vyrábala Československá televízia Bratislava v rokoch 1979 až 1989.
Opis.
Autor Raťafáka Plachtu je Peter Cigán. Režisérom bol v drvivej väčšine častí Peter Gerža. Raťafák Plachta je bližšie nešpecifikovanou entitou. Svojím telom pripomína človeka, avšak s výraznými fyzickými anomáliami – dlhým krkom, výraznou spodnou čeľusťou a celkovou stavbou tela s náchylnosťou na hypermobilitu kĺbov, chrbtice a končatín. Hovorí po slovensky. Je známe, že s jeho pohybom a verbálnym prejavom úzko súvisia najmä páni bábkoherci Štefan Kulhánek a hlavne Dušan Štauder. Za povšimnutie stojí epizóda s názvom "Raťafákove narodeniny", vysielaná 5. októbra 1984, v ktorej oslavuje Raťafák svoj sviatok a vďaka tomu poznáme dátum jeho narodenia, ktorým je 5. október. Rok však naďalej zostáva neznámy.
Televízia.
Po roku 1989 bol program zrušený, čo sa pripisuje neobratnému riadeniu vtedajšieho striedania manažmentov Slovenskej televízie. Raťafák Plachta sa neskôr objavil až po roku 2009 na YouTube, kde paroduje rôzne spoločenské témy pod vlastným tvrdením: "„Vy sa pýtate, kto je vo mne?... Ja sa pýtam, kto je vo vás!“" Tento návrat mal veľký ohlas nielen u samotných používateľov, ale aj v komerčných médiách. Parodovanie sveta šoubiznisu v podobe paródie klipu a minispot Prezidentské voľby 2009 s posolstvom "„Raťafák Plachta Váš prezident, naozajstná bábka“" si vyslúžil pozornosť až obdiv.
Raťafák Plachta sa nečakane objavil na verejnosti v roku 2016 počas nakrúcania relácie "Fetiše socializmu" vo verejnoprávnom rozhlase a televízii (RTVS).
Osobnosti.
Počas svojho účinkovania prišiel v relácii "Slniečko" Raťafák Plachta do kontaktu s mnohými osobnosťami:

</doc>
<doc id="630183" url="https://sk.wikipedia.org/wiki?curid=630183" title="Skillet">
Skillet

Skillet je kresťansko-rocková skupina, ktorá vznikla v roku 1996 v Tennessee (USA). Hrajú rôzne žánre – nielen rock, alternatívny rock, ich hudba skĺzava k industriálnemu rocku a nu metalu.
Skupina od svojho vzniku nahrala 9 dosiek, dve DVD a viaceré z ich skladieb sa hrali v rozhlasových staniciach a vo filmoch. Ich hudba je energická s aktuálnými, trefnými textami. Hlas speváka Johna Coopera je pre skupinu typický nielen naliehavosťou, živosťou, ale aj surovosťou – hlavne v jednej z posledných dosiek "Comatose".
Prvé dva albumy nahrali len traja (John Cooper – spev, basgitara, Trey McClurkin – bicie, Ken Steorts – gitara), z ktorých v súčasnej zostave zostal len John Cooper. V súčasnosti má skupina štyroch členov. Do dnes bola skupina Skillet obdarovaná dvomi cenami Grammy.
História.
Názov skupiny.
Názov Skillet navrhol zakladajúcim členom ich pastor. John Cooper predtým hral v skupine Seraph a Ken Steorts v skupine Urgent Cry. Trey McClurkin sa k nim pridal neskôr. Ich skupiny sa však rozpadli a oni sa rozhodli založiť spolu novú skupinu. A pretože každý z nich pochádzal z inej skupiny, vznikol ten nápad nazvať novú skupinu Skillet. "Skillet" znamená v slovenčine "panvička". John Cooper prirovnal skupinu k omelete, a povedal: "„Všetko sme hodili dokopy, bez toho aby sme vedeli, čo z toho bude.“"
Členovia.
Bývalí sezónni hudobníci a hudobníci na turné.
Časová os
Ocenenia a uznania.
Skupina Skillet dostala uznanie 1. februára 2016 za nahratie najväčšie digitálneho singlu v histórii kresťanskej hudby od ich skladby „Monster“, ktorá získala 2,6 milióna predajov. Bola 2x certifikovaná na platinu od RIAA, bola na čísle jedna streamujúcej kresťanskej skladby roku 2015 a bola čísle osem streamujúcej rockovej skladby roku 2015.

</doc>
<doc id="630186" url="https://sk.wikipedia.org/wiki?curid=630186" title="Skillet (album)">
Skillet (album)

Skillet je debutový štúdiový album americkej kresťansko-rockovej skupiny Skillet. Album vyšiel v roku 1996.

</doc>
<doc id="630187" url="https://sk.wikipedia.org/wiki?curid=630187" title="B.S.E.">
B.S.E.

„B.S.E.“ (skratka pre slovné spojenie Blood Shot Eyes; v preklade do slov. "Krvavé oči") je štvrtá skladba z albumu "Black Luck" dánskej rockovej skupiny The Storm. Hosťujúce vokály v skladbe patria Michaelovi Poulsenovi zo skupiny Volbeat. Vyšla v roku 2010 ako tretí singel albumu.
Hudobné video.
Hudobné video bolo režírované Casperom Balslevom. Vo videoklipe môžme vidieť duet speváka Michaela Poulsena a speváčky Pernille Rosendahlovej v dave ľudí.

</doc>
<doc id="630196" url="https://sk.wikipedia.org/wiki?curid=630196" title="Kelly Catlin">
Kelly Catlin



</doc>
<doc id="630197" url="https://sk.wikipedia.org/wiki?curid=630197" title="Vlajka Esperanta">
Vlajka Esperanta



</doc>
<doc id="630198" url="https://sk.wikipedia.org/wiki?curid=630198" title="Július Ejury">
Július Ejury

Július Ejury (; * 2. apríl 1851, Bratislava† 10. september 1885, Budapešť) bol uhorský právnik, publicista a odborný spisovateľ, ktorý publikoval v maďarčine a nemčine.
Pochádzal z rodiny právnika Karola Ejuryho (* 1804† 1884) a jeho manželky Márie, rod. Škultétyovej (* 1819† ?). Vyštudoval gymnázium a následne absolvoval štúdium práva na Právnickej akadémii v Bratislave. Pôsobil ako advokát v Bratislave a Budapešti, kariéru mu však prekazila duševná choroba.
Je autorom prác o európskej politike a niekoľkých sociálno-politických brožúr, ktoré sa ale nezachovali.

</doc>
<doc id="630200" url="https://sk.wikipedia.org/wiki?curid=630200" title="Karol Ejury">
Karol Ejury

Karol Ejury (maď. "Ejury Károly") môže byť:

</doc>
<doc id="630205" url="https://sk.wikipedia.org/wiki?curid=630205" title="Kyslinky">
Kyslinky

Kyslinky môže byť:

</doc>
<doc id="630206" url="https://sk.wikipedia.org/wiki?curid=630206" title="Kyslinky (geomorfologická časť)">
Kyslinky (geomorfologická časť)

Kyslinky sú geomorfologickou časťou Vysokej Poľany. Zaberajú centrálnu časť pohoria a celú rozlohu kaldery bývalej sopky. Najvyšší vrch je Grúň ().
Vymedzenie.
Územie je výnimočné, nakoľko masív Poľany je pozostatkom stratovulkánu a Kyslinky zaberajú jeho kalderu. Obklopuje ich geomorfologický podcelok Vysoká Poľana. Celé územie lievikovitého tvaru odvodňuje riečka Hučava, ktorá pokračuje západným smerom Hrochoťskou dolinou.
Ochrana územia.
Celé územie tejto časti Poľany leží v Chránenej krajinnej oblasti Poľana. Osobitne chránené lokality sa nahádzajú v okrajových polohách, resp. v blízkom okolí tejto časti.
Turizmus.
V centrálnej časti leží rovnomenná osada, prístupná cestou Hrochoťskou dolinou z Hrochote a Očovej. Práve cestu z Očovej kopíruje modro značená trasa, na ktorú sa v lokalite "Dolina" pripája žlto značená trasa z Hrochote. V centrálnej časti, v osade Kyslinky, ju križuje zelená trasa, vedúca z juhu sedlom "Príslopy" od Očovej a pokračuje severným smerom do sedla "Jasenová". Modrá značka vedie z osady východným smerom do sedla "Priehybina", odkiaľ vedú trasy na vrchol Poľany i k horskému hotelu Poľana.

</doc>
<doc id="630207" url="https://sk.wikipedia.org/wiki?curid=630207" title="Hrochoťská dolina">
Hrochoťská dolina

Hrochoťská dolina lemuje riečku Hučava vo východnej časti okresov Banská Bystrica (obec Hrochoť) a Zvolen (obec Očová). Jej stredná a horná časť sa nachádza v v pohorí Poľana. 
Polohopis.
Južná časť doliny patrí do Slatinskej kotliny, v strednej časti leží okrajovo Zvolenská pahorkatina (oba podcelky Zvolenskej kotliny), nasleduje Detvianske predhorie a horná časť Hrochoťskej doliny vedie časťou Kyslinky, patriacej do Vysokej Poľany. V hornej časti leží v strede rozsiahlej kaldery vyhasnutej sopky osada Kyslinky. Pôvodne lesnícka osada má dnes skôr rekreačný charakter, tvorí niekoľko typických lesníckych stavieb a sídli tu lesná správa.
Turizmus.
Územie patrí do Chránenej krajinnej oblasti Poľana, v strednej časti sa nachádza prírodná pamiatka Bátovský balvan. Z osady Kyslinky vedie "Náučný chodník Poľana – Kyslinky", ktorý má a dlhý okruh. V minulosti viedla údolím dlhá úzkorozchodná železnica Vígľaš – Kyslinky, ktorá do roku 1975 slúžila na zvoz dreva.
Prístup.
Údolím vedie cesta z Očovej až do osady Kyslinky, na ktorú sa v lokalite "Dolina" pripája cesta z Hrochote. Z Očovej v trase cesty vedie modro značená, cestu z Hrochote zasa žlto značená trasa. 

</doc>
<doc id="630208" url="https://sk.wikipedia.org/wiki?curid=630208" title="Kyslinky (osada)">
Kyslinky (osada)

Kyslinky sú malá osada v Poľane, súčasť obce Hrochoť, v okrese Banská Bystrica. Južný okraj osady a územie ľavého brehu Hučavy patrí do chotára obce Očová v okrese Zvolen. Osadu Kyslinky dnes tvorí niekoľko typických lesníckych stavieb a sídli tu lesná správa.
Polohopis.
Osada sa nachádza v hornej časti dlhej Hrochoťskej doliny, v nadmorskej výške cca Leží v centre geomorfologickej časti Kyslinky, ktorá je súčasťou Vysokej Poľany a zaberá územie rozsiahlej kaldery vyhasnutej sopky. Pôvodne lesnícka osada má dnes skôr rekreačný charakter a prístupná je asfaltovou cestou z obce Hrochoť a Očová.
Turizmus.
Územie patrí do Chránenej krajinnej oblasti Poľana. Z osady vedie "Náučný chodník Poľana – Kyslinky", ktorý má a dlhý okruh. V minulosti tu končila dlhá úzkorozchodná železnica Vígľaš – Kyslinky, ktorá do roku 1975 slúžila na zvoz dreva.

</doc>
<doc id="630211" url="https://sk.wikipedia.org/wiki?curid=630211" title="Východný front počas druhej svetovej vojny">
Východný front počas druhej svetovej vojny



</doc>
<doc id="630224" url="https://sk.wikipedia.org/wiki?curid=630224" title="John Cooper (hudobník)">
John Cooper (hudobník)

John Landrum Cooper (* 7. apríl 1975, Memphis, Tennessee, USA), profesionálne uvádzaný ako John L. Cooper, je americký hudobník, spevák a skladateľ. Je hlavný vokálista, basgitarista a spoluzakladateľ americkej kresťansko-rockovej skupiny nominovanej na cenu Grammy s názvom Skillet pôsobiacej od roku 1996 a jeho bočný projekt Fight the Fury pôsobiaci od roku 2018.
Kariéra.
Seraph.
Cooper bol krátko v experimentálnej rockovej skupine Seraph v rokoch 1989 až 1995. Skupina vydala štvorskladbovú demonahrávku, s názvom "Silence E.P.", predtým, ako sa rozpadli. V zozname skladieb boli „Alone“, „Silence“, „Wild Honey“ a „Fading Love“.
Skillet.
V roku 1996 založil Cooper skupinu Skillet spolu s Kenom Steortsom. Obaja sa spoznali počas turné s predchádzajúcimi skupinami; Cooper ako vokálista pre progresívno-rockovú skupinu zo štátu Tennessee s názvom Seraph a Steorts ako gitarista pre skupinu Urgent Cry. Skupina sa čoskoro na to rozpadli, tak Cooperov a Steortsov pastor ich povzbudil na to, aby si založili vlastnú skupinu ako bočný projekt. Pochádzajúci z rôznych štýlov rockovej hudby, sa rozhodli nazvať svoj experiment Skillet. Krátko na to sa pridal do skupiny Trey McClurkin ako dočasný bubeník. Skupina Skillet bola spolu len mesiac, keď získali pozornosť hlavnej kresťanskej nahrávacej spoločnosti ForeFront Records a čoskoro na to s nimi podpísali zmluvu. Ken Steorts odišiel zo skupiny v roku 1999 a Trey McClurkin v roku 2000 a Cooper ostal jediným zakladajúcim členom skupiny a primárnym skladateľ.
Ostatné práce.
Cooper poskytol vokály pre "!Hero: The Rock Opera". Podľa recenzie, Cooper nebol na turné s rockovou operou, len poskytol vokály pre Rabbiho Kaia na soundtrack. Cooper bol spoluautorom singlu skupiny Decyfer Down „Best I Can“.
Spieval v titulnej skladbe albumu rapera tobyMaca, "Tonight", ktorá dosiahla číslo 27 v rebríčku Christian Songs. Predviedol vokály na skladbe skupiny We as Human, „Zombie“, ktorá sa objavila na ich rovnomennom albume a vystúpila v hudobnom videu „Strike Back“. Zapísal ich do svojej nahrávacej spoločnosti.
Cooper začal svoj bočný projekt, Fight the Fury, v septembri 2018. Dúfa, že uspokojí potreby tých, ktorí si užívajú tvrdšiu hudbu skupiny Skillet. Plánovali vydať EP cez Atlantic Records na konci roku 2018 a potom v decembri ísť na turné do Ruska. Už 27. októbra 2018, vydali päť skladieb.
Osobný život.
John Cooper uviedol na niekoľkých príležitostiach, že sa narodil a vyrástol vo veľmi pobožnej rodine a atmosfére, a počúvanie rocku nebolo povolené v domácnosti jeho rodičov. "„Nemôžeš nosiť čiernu, nemôžeš počúvať nič s bicími, nič s gitarami, nemôžeš nosiť dlhé vlasy, nemôžeš robiť toto a nemôžeš robiť hento. Všetko bolo bez života. Viem, mal by som čítať Bibliu a byť ako..."Toto není to, čo Biblia hovorí. Páči sa mi myšlienka žiť pre Ježiša, ale neznášam myšlienku žiť pre teba." Vieš?“"
Cooper pochádza z hudobníckej rodiny. Jeho mama bola učiteľka hry na klavír a speváčka v kostole that he went to. Začal spievať vo veľmi skorom veku, hral na gitaru vo svojich osemnástich rokoch a basgitara vo svojich devätnástich rokoch.
Vplyvy.
Jeho obľúbení basgitaristi sú Chris Squire a Doug Pinnick.

</doc>
<doc id="630229" url="https://sk.wikipedia.org/wiki?curid=630229" title="John Cooper">
John Cooper

John Cooper môže byť:

</doc>
<doc id="630238" url="https://sk.wikipedia.org/wiki?curid=630238" title="Daniel Nekonečný">
Daniel Nekonečný

Daniel Nekonečný alebo Dan Nekonečný (vlastným menom Daniel Konečný; * 29. jún 1966, Boskovice† 23. marec 2019, Řeporyje) bol český spevák, tanečník a šoumen, herec a módny fanatik do ohňa, trblietok a žltej farby. Bol líder skupiny Šum svistu a ako herec si zahral v komédii "Eliška má ráda divočinu" po boku Bolka Polívku a Zuzany Stivínovej.

</doc>
<doc id="630241" url="https://sk.wikipedia.org/wiki?curid=630241" title="Shaviv Strategy and Campaigns">
Shaviv Strategy and Campaigns

SHAVIV STRATEGY &amp; CAMPAIGNS LTD () je obchodná spoločnosť so sídlom v meste Modi’in-Makabim-Re’ut v Izraeli, založená 2. januára 2008, ktorá poskytuje poradenstvo v oblasti politického marketingu so špecializáciou na volebné kampane stredopravých politických strán a kandidátov.
Spoločnosť založil a vedie izraelský politológ Aron Shaviv, ktorý v rokoch 20052007 pôsobil ako politický poradca izraelskej pravicovej strany Jisra’el bejtenu a jej predsedu, ktorý sa po voľbách stal ministrom pre strategické veci Avigdora Liebermana.
Spoločnosť sa podieľala o. i. na kampaniach kandidátov v prezidentských voľbách v Srbsku (2008, 2017), Chorvátsku (2009). Spojených štátoch (2012), Keni (2013), Konžskej republike (2016), na kampaniach strán v parlamentných voľbách v Bulharsku (2008), Moldavsku (2009), na Cypre (2009, 2016), v Thajsku (2014), Estónsku (2015), Izraeli (2016), na Slovensku (2016) a v Rakúsku a vo voľbách do Európskeho parlamentu v Litve, Bulharsku a na Cypre (2014), ako aj na kampaniach kandidátov v komunálnych voľbách na Ukrajine (2008), na Slovensku (2010, 2014) a v Bulharsku (2013).

</doc>
<doc id="630254" url="https://sk.wikipedia.org/wiki?curid=630254" title="Dan Nekonečný">
Dan Nekonečný



</doc>
<doc id="630255" url="https://sk.wikipedia.org/wiki?curid=630255" title="Infekcia Clostridium difficile">
Infekcia Clostridium difficile

Infekcia Clostridium difficile (tiež klostrídiová kolitída alebo enterokolitída, angl. "Clostridium difficile infection" - CDI) je črevné infekčné ochorenie rôznej závažnosti, ktoré môže prebiehať ako obyčajná hnačka, ale aj ako život ohrozujúca pseudomembranózna kolitída alebo toxické megakolon - bolestivé nafúknutie hrubého čreva s jeho nepriechodnosťou (paralytický ileus) so sekundárnou sepsou. Iným možným prejavom tejto infekcie je rekurentná kolitída s opakovanými záchvatmi hnačiek.
Príčina.
Pôvodcom ochorenia je Clostridium difficile (CD), grampozitívna sporulujúca baktéria, ktorá sa bezpríznakovo vyskytuje aj v čreve niekoľkých percent dospelej zdravej populácie a až u 50% detí do 2 rokov (ktoré ešte nemajú na črevnej sliznici väzobné miesta pre klostrídiové toxíny). V súčasnosti je CD najčastejším pôvodcom nemocničných črevných infekcii. Prenáša sa vo forme odolných spór, ktoré kontaminujú pevné povrchy a sú odolné voči bežne používaným dezinfekčným prostriedkom. Ťažké ochorenie spôsobujú kmene, produkujúce dva toxíny, A a B, ktoré poškodzujú črevnú sliznicu aj hlbšie štruktúry. Po zasiahnutí svaloviny a vegetatívneho nervstva vzniká paralytický ileus a v konečnom štádiu k enormnému roztiahnutiu hrubého čreva - toxické megacolon. Takto poškodené hrubé črevo sa stáva priestupným pre všetky črevné baktérie, ktoré zaplavujú organizmus a spôsobujú potenciálne smrteľnú sepsu.
Infekcia Clostridium difficile postihuje predovšetkým starších pacientov na nemocničných oddeleniach, oslabených inou infekciou, zvlášť s rozvráteným prirodzeným osídlením čreva baktériami (bakteriálnou flórou) v dôsledku liečby širokospektrálnymi antibiotikami (t.č. hlavne aminopenicilíny, cefalosporíny a fluorochinolóny). Riziko predstavujú stavy po brušných operáciach, kedy je porušená peristaltika (pohyby čriev, ktoré posúvajú ich obsah), prípadne lieky, ktoré ju spomaľujú a tiež stavy, kedy je porušená slizničná imunita v tráviacom trakte -  nedostatok bielkovín v strave, zápaly čriev atď. Riziko CDI zvyšujú aj lieky, tlmiace vylučovanie žalúdočnej kyseliny, hlavne zo skupiny IPP (inhibítory protónovej pumpy).  Klostrídiová enterokolitída sa u pacienta  môže opakovať, kým sa v čreve neobnoví normálny mikrobiálny ekosystém.
Diagnostika.
Diagnostika sa rutinne vykonáva dôkazom toxínov A a B metódou ELISA, presnejší je dôkaz špecifického antigénu (glutamát dehydrogenázy - GDH), v sporných prípadoch aj ďalšie, napríklad kultivácia stolice,  PCR vyšetrenie. Sliznica hrubého čreva (latinsky colon), postihnutá pseudomembranóznou kolitídou má charakteristický vzhľad pri kolonoskopickom vyšetrení. Rozšírené črevné kľučky so zhrubnutou stenou sa dajú zobraziť ultrasonograficky alebo rentgenom, ale tento nález nie je špecifický len pre toxické megacolon.
Liečba.
Voľba liečby závisí na závažnosti ochorenia. Jej súčasťou je ukončenie liečby antibiotikom, ktoré viedlo ku vzniku CDI a rehydratácia pacienta, trpiaceho hnačkami, prípadne aj infúznou liečbou. Z antibiotík sa používa pri ľahkej a stredne závažnej forme metronidazol, v závažných prípadoch vankomycín (ústami, hoci je to liek určený pre vnútrožilové podanie), prípadne kombinácia týchto antibiotík. V posledných rokoch je k dispozícii veľmi účinný (a drahý) fidaxomycín. V niektorých najzávažnejších akútnych prípadoch je nevyhnutné chirurgické odstránenie postihnutého čreva (kolektómia) ako život  zachraňujúci výkon. Pri recidivujúcich, ináč nezvládnuteľných enterokolitídach býva úspešnou až fekálna transplantácia - aplikácia stolice alebo jej homogenizátu od zdravého darcu sondou alebo klyzmou. Darcovská črevná bakteriálna flóra je schopná rozmnožiť sa v čreve pacienta a potlačiť patogénne mikróby.
Prognóza.
Prognóza pacientov s ľahkou formou ochorenia je dobrá, aj keď sú možné rekurencie. Prognóza ťažkých foriem ochorenia je zhoršovaná vysokým vekom pacienta, prítomnosťou iného zápalového ochorenia čreva, poruchou imunity (onkologických a transplantovaných pacientov), podvýživou, dlhým pobytom v lôžkovom zariadení, u pacientov s cukrovkou a zlyhávaním obličiek.

</doc>
<doc id="630256" url="https://sk.wikipedia.org/wiki?curid=630256" title="Slovensko-rakúska štátna hranica">
Slovensko-rakúska štátna hranica

Slovensko-rakúska štátna hranica () je vnútrozemská štátna hranica, ktorá oddeľuje Slovensko a Rakúsko. Má dĺžku 106,7 km a z veľkej časti prebieha po rieke Morava, z menšej po rieke Dunaj a po zemi. Počas Studenej vojny bola ostro strážená, pretože tvorila hranicu východného bloku; dnes je možné ju voľne prekročiť, pretože je hranicou vnútri Schengenského priestoru.
Dĺžka a hraničné znaky.
Dĺžka hranice, ako ju uvádza Ministerstvo vnútra SR: 
Hraničné znaky, ako ich uvádza Ministerstvo vnútra SR: 
Priebeh.
Ak postupujeme smerom zo severu na juh, hranica sa začína na sútoku riek Morava a Dyje, na česko-slovensko-rakúskom trojmedzí, v blízkosti obcí Sekule a Hohenau an der March. Po Morave pokračuje južne, neskôr juhozápadne a juhovýchodne až po sútok s riekou Dunaj pod Devínom, pričom ju zo slovenskej strany lemujú lužné lesy Chránenej krajinnej oblasti Záhorie. Na tomto úseku hranicu prekonáva cestný most Moravský Svätý Ján – Hohenau, železničný most Devínska Nová Ves – Marchegg a kompa Záhorská Ves – Angern an der March. Nasleduje úsek po Dunaji. Pri Karlovej Vsi hranica z Dunaja vystupuje a pokračuje po suchej zemi až k slovensko-rakúsko-maďarskému trojmedziu, pričom sa na nej nachádzajú cestné hraničné priechody z cesty I/61 na Spolkovú cestu 9, z cesty III/1020 do Kittsee, z diaľnice D4 na diaľnicu A6 a železničný hraničný priechod pri medzi stanicami Petržalka a Kittssee. Na tomto úseku sú na slovenskej strane zachované rôzne objekty opevnenia a Pohraničiarska signálka.
Sídla.
Obce, ktorých katastrálne územie siaha po slovensko-rakúsku hranicu
Hraničné dokumentárne dielo a zmluvy.
Hraničné dokumentárne dielo slovensko-rakúskej hranice, podobne ako dielo slovensko-maďarskej hranice, vzniklo v rokoch 1921 – 1923 po Prvej svetovej vojne a rozpade Rakúsko-Uhorska ako súčasť Saintgermainskej mierovej zmluvy (podpísanej 10. septembra 1919). Skladá sa z: 
Hraničné dielo slovensko-rakúskej hranice, rovnako ako hraničné diela ostatných slovenských hraníc, je dostupné online na stránkach Informačný systém štátnych hraníc (ISŠH).
Štátnu hranicu určuje "Zmluva medzi Československou socialistickou republikou a Rakúskou republikou o spoločných štátnych hraniciach" podpísaná 21. decembera 1973 vo Viedni v znení neskorších zmien. Za ČSR zmluvu podpísal Karel Komárek, za Rakúsko Rudolf Kirchschläger. V právnom systéme Slovenska sa nachádza pod číslom "95/1975 Zb." v rámci "Vyhlášky ministra zahraničných vecí z 26. júna 1975 o Zmluve medzi Československou socialistickou republikou a Rakúskou republikou o spoločných štátnych hraniciach". 
Slovensko-rakúsko-české a slovensko-rakúsko-maďarské trojmedzia (oficiálne "trojštátne hraničné body") bližšie dokumentujú: 

</doc>
<doc id="630257" url="https://sk.wikipedia.org/wiki?curid=630257" title="Pseudomembranózna kolitída">
Pseudomembranózna kolitída

Pseudomembranózna kolitída je ťažkou formou infekcie baktériou "Clostridium difficile", postihujúca hrubé črevo a prejavujúca sa úpornými hnačkami. Vzniká najmä u starších, oslabených pacientov počas pobytu v nemocnici. Ochorenie má pomenovanie podľa charakteristického vzhľadu postihnutej sliznice hrubého čreva s povlakmi blanitého vzhľadu (pablany, latinsky "pseudomembranes").
Pôvodca a príčiny ochorenia.
Pôvodca ochorenia, baktéria Clostridium difficile vytvára odolné spóry, kontaminujúce povrchy a nástroje v nemocničnom prostredí, ktoré sú odolné voči bežne používaným dezinfekčným prostriedkom. Ťažké ochorenie spôsobujú dva toxíny, A a B, ktoré poškodzujú črevnú sliznicu aj hlbšie štruktúry steny čreva. Po zasiahnutí svaloviny a vegetatívneho nervstva dochádza k paréze (ochrnutie čriev, čoho následkom je paralytický ileus. Črevo neposúva svoj obsah, ktorý sa hromadí  a dochádza k silnému roztiahnutiu hrubého čreva- toxickému megakolon. Stena poškodeného  čreva sa stáva priestupnou črevné baktérie, ktoré prestupujú do brušnej dutiny, dostávajú sa do krvi, ňou do celého organizmu a  spôsobujú sepsu až septický šok s vysokou úmrtnosťou takýchto pacientov.
Infekcia Clostridium difficile postihuje predovšetkým starších pacientov v nemocniciach a ústavoch s oslabenou imunitou, s rozvráteným prirodzeným osídlením čreva baktériami, často  v dôsledku liečby širokospektrálnymi antibiotikami. Ďalšie rizikové faktory sú  stavy po brušných operáciach, kedy je porušená normálna pohyblivosť čriev (peristaltika - pohyby, ktoré posúvajú obsah čriev), podávanie liekov, ktoré ju spomaľujú a situácie, kedy je porušená slizničná imunita v tráviacom trakte - pri podvýžive, nedostatku bielkovín v strave, zápaloch čriev atď. Riziko infekcie Clostridium difficile zvyšujú lieky, tlmiace vylučovanie žalúdočnej kyseliny, zvlášť inhibítory protónovej pumpy - PPI. 
Diagnostika.
Podozrenie na túto diagnózu vzniká u pacientov s vyššie uvedenými charakteristikami, u ktorých vznikli ťažké hnačky s dehydratáciou. Na potvrdenie väčšinou postačuje  dôkaz  toxínov A a B metódou ELISA, presnejší je dôkaz špecifického antigénu (glutamát dehydrogenázy - GDH), v sporných prípadoch sú dostupné  aj ďalšie vyšetrenia, napríklad kultivácia stolice,  PCR vyšetrenie. Pri kolonoskopickom  vyšetrení má sliznica hrubého čreva, postihnutá pseudomembranóznou kolitídou charakteristický vzhľad  s povlakmi - pablanami. Rozšírené črevné kľúčky so zhrubnutou stenou sa dajú zobraziť ultrasonograficky alebo rentgenologicky, ale tento nález nie je špecifický len pre klostrídiovú kolitídu.
Závažnosť ochorenia sa dá hodnotiť aj na základe rôznych skórovacích systémov (ATLAS, CSI alebo CARDS), ktoré však vychádzajú z podobného semikvantitatívneho hodnotenia určitých prognostických faktorov (ich súhrn je na konci článku). 
Liečba.
V liečbe je podstatná  rehydratácia pacienta dostatočnou infúznou liečbou. Z antibiotík sú účinné metronidazol, v závažných prípadoch vankomycín, prípadne kombinácia týchto antibiotík. K dispozícii je ďalej veľmi účinný fidaxomycín. Nevyhnutné je ukončenie liečby antibiotikom, ktoré viedlo k pomnoženiu klostrídii. V krajnom prípade je nevyhnutné chirurgické odstránenie postihnutého úseku  čreva (kolektómia).
Prognóza.
Prognóza ťažkých foriem ochorenia je vážna, ďalej zhoršovaná vysokým vekom pacienta, poruchou imunity, podvýživou, predchádzajúcim dlhým pobytom v lôžkovom zariadení. Zvlášť sú ohrození pacienti so zhubnými nádormi, s cukrovkou, zlyhávaním obličiek. s iným súbežným črevným zápalom (napríklad idiopatické črevné zápaly), po transplantáciach orgánov. 

</doc>
<doc id="630259" url="https://sk.wikipedia.org/wiki?curid=630259" title="Bahá'u'lláh">
Bahá'u'lláh



</doc>
<doc id="630263" url="https://sk.wikipedia.org/wiki?curid=630263" title="Let It Burn">
Let It Burn

Let It Burn môže byť:

</doc>
<doc id="630264" url="https://sk.wikipedia.org/wiki?curid=630264" title="Let It Burn (Volbeat)">
Let It Burn (Volbeat)

„Let It Burn“ je skladba dánskej heavy metalovej skupiny Volbeat. Bola vydaná ako tretí medzinárodný singel albumu 5. septembra 2016.

</doc>
<doc id="630266" url="https://sk.wikipedia.org/wiki?curid=630266" title="Apple Darwin">
Apple Darwin

Darwin tvorí základný súbor komponentov, na ktorých sú založené MacOS (predtým OS X a Mac OS X), iOS, watchOS, tvOS a audioOS. Väčšina z nich sú kompatibilné s POSIX, ale nikdy sám nebol certifikovaný ako kompatibilný s akoukoľvek verziou POSIX. Počnúc Leopardom, bol MacOS certifikovaný ako kompatibilný s Single UNIX špecifikáciou verzie 3 (SUSv3).

</doc>
<doc id="630267" url="https://sk.wikipedia.org/wiki?curid=630267" title="Peter Toperczer">
Peter Toperczer

Profesor Peter Toperczer, Dr. h. c. (* 24. júla 1944, Košice – 16. augusta 2010, Praha) bol slovenský klavírista a významný hudobný pedagóg, ktorý do roku 2005 zastával funkciu dekana Hudobnej fakulty AMU i funkciu rektora Akademie múzických umění v Prahe.
Stručný životopis.
Svoje štúdiá hry na klavír zahájil súkromne v roku 1954, v rokoch 1958 až 1962 študoval na košickom konzervatóriu, od roku 1962 až do roku 1971 absolvoval pražskú Akadémiu múzických umení (vrátane ašpirantúry) u profesorov Františka Maxiána a Josefa Páleníčka. Od roku 1972 až do roku 1989 pôsobil ako sólista Slovenskej filharmónie, súbežne s tým sa od roku 1978 do roku 1982 venoval výuke hry na klavír na Vysokej škole múzických umení v Bratislave. Uznávaný bol za interpretácie klavírnych diel Prokofieva, Ravela, Schumanna, Mozarta, ale nadovšetko geniálneho Brahmsovho Koncertu d mol. Od roku 1986 následne vyučoval na pražskej Akadémii múzických umení. V roku 1990 sa habilitoval ako jej docent, v roku 1995 bol menovaný jej profesorom a od roku 1999 do roku 2005 zastával funkciu jej rektora.
Od roku 1983 sa tiež venoval štvorručnej hre, respektíve hre na dvoch klavíroch s Mariánom Lapšanským. Bol umeleckým riaditeľom Medzinárodnej klavírnej súťaže v Košiciach.

</doc>
<doc id="630270" url="https://sk.wikipedia.org/wiki?curid=630270" title="Black Rose">
Black Rose

Black Rose (resp. v niektorých prípadoch The Black Rose) môže byť:

</doc>
<doc id="630271" url="https://sk.wikipedia.org/wiki?curid=630271" title="Lysias (sochár)">
Lysias (sochár)

Lysias ("Lysias") bol grécky sochár v 2. storočí pred Kr.
Lysias, syn Pyrrhandra z egejského ostrova Chios, tvoril v 1. polovici 2. stor. pred Kr. V archeologickej lokalite akropoly gréckeho mesta Lindos sa našiel jeho menom signovaný podstavec z neznámej sochy. 
- text v starogréčtine
Nápis na podstavci znalci po analýze typu písma datujú do rokov 200 – 170 pred Kr. 
Lysias je zrejme totožný s umelcom, ktorý bol podľa rímskeho spisovateľa Plínia autorom súsošia Apolóna a Artemidy na štvorzáprahu (quadrige), vytesaného z jedného kusa mramoru. Toto dielo, venované od rímskeho cisára Augusta k pocte svojho otca Gaia Octavia, umiestnili do najvyššieho stĺpmi lemovaného výklenku (do edikuly) cisárskeho paláca na Palatíne. 

</doc>
<doc id="630272" url="https://sk.wikipedia.org/wiki?curid=630272" title="Darja Domračevová">
Darja Domračevová



</doc>
<doc id="630273" url="https://sk.wikipedia.org/wiki?curid=630273" title="Kostolianska kotlina">
Kostolianska kotlina

Kostolianska kotlina je vnútrohorská brázda a geomorfologická časť podcelku Jelenec v pohorí Tribeč. Rozprestiera sa v okolí obce Kostoľany pod Tribečom, podľa ktorej je pomenovaná.
Vymedzenie.
Kostolianska kotlina zaberá centrálnu časť podcelku Jelenec, ktorý rozdeľuje na dve časti. Severný okraj vymedzuje Zlatnianske predhorie a južný okraj plynule prechádza do Žitavskej pahorkatiny. Veľkú časť kotliny zaberá údolie potoka Drevenica, ktorá tu priberá viacero prítokov a preteká juhovýchodným smerom Kostoľanmi a obcou Ladice. 
Chránené územia.
Kotlina je z veľkej časti odlesnená a okrajové časti ležia v Chránenej krajinnej oblasti Ponitrie. V severovýchodnej časti sa nachádza chránený areál Kostolianske lúky, neďaleko sa nachádza ruina hradu Gýmeš a Jelenská gaštanica.
Turizmus.
Plošne neveľké územie oplýva viacerými atrakciami, ktoré sem lákajú turistov. Oblasť disponuje sieťou značených chodníkov, ktoré spájajú zaujímavé miesta v kotline i okolí. Významnou historicky cennou pamiatkou je NKP Kostolík svätého Juraja z 11. storočia. 

</doc>
<doc id="630274" url="https://sk.wikipedia.org/wiki?curid=630274" title="Dobrovodská kotlina">
Dobrovodská kotlina

Dobrovodská kotlina je vnútrohorská brázda a geomorfologická časť podcelku Brezovské Karpaty v pohorí Malé Karpaty. Rozprestiera sa v okolí obce Dobrá Voda, podľa ktorej je pomenovaná.
Polohopis.
Kotlina zaberá centrálnu časť podcelku Brezovské Karpaty, ktoré ju obklopujú zo všetkých strán. Územím preteká riečka Horná Blava, ktorá tu priberá niekoľko prítokov, medzi nimi Hlavinu a Jaseňový potok. Vodný tok preráža pohorie a juhovýchodným smerom pokračuje k obci Dechtice. Z Dechtíc vedie i jediná prístupová cesta do obce a Dobrovodskej kotliny. 
Chránené územia.
Kotlina je z veľkej časti odlesnená a nachádza sa v Chránenej krajinnej oblasti Malé Karpaty. Na západnom okraji sa nachádza prírodná pamiatka Ľahký kameň, severne susedí prírodná rezervácia Slopy a Vyvieračka pod Bachárkou. Severozápadne sa nad kotlinou nachádza ruina hradu Dobrá Voda.
Turizmus.
Územie kotliny je vďaka historickým, kultúrnym a prírodným zaujímavostiam atraktívnou lokalitou. Hrad Dobrá Voda, pamätná izba Jána Hollého, okolitá príroda a sieť značených chodníkov ponúka zaujímavé ciele pre návštevníkov. 

</doc>
<doc id="630275" url="https://sk.wikipedia.org/wiki?curid=630275" title="Okrúhlica (vrch v Oravskej Magure; 1 076,4 m n. m.)">
Okrúhlica (vrch v Oravskej Magure; 1 076,4 m n. m.)

Okrúhlica () je vrch Oravskej Magury. Nachádza sa vo výbežku pohoria a je jeho najzápadnejším vrcholom.
Poloha.
Masív leží v západnej časti pohoria, na samom okraji geomorfologického podcelku Paráč. Nachádza sa približne severne od Zázrivej, v hrebeni na rozhraní okresov Dolný Kubín (obec Zázrivá), Žilina (Terchová) a Čadca (Nová Bystrica). Najľahší výstup na Okrúhlicu vedie zo Zázrivej cez rázcestie Javorinka.
Opis.
Okrúhlica sa nachádza v hrebeni, ktorý vedie od Čiernej Lutiše () na Paráč (). Západným smerom sa nachádza Kýčera (), severným Kykula (), východne Javorinka () a Havranský vrch () a južným Púpovček () a Pálenica (). Severné svahy odvodňujú prítoky Bystrice do Kysuce, južné potok Ráztoky do Zázrivky v povodí Oravy. Hrebeňom vedie značený chodník z Terchovej.
Výhľady.
Okrúhlica nepatrí medzi výškové dominanty okolia, no jej poloha na okraji pohoria a susedstvo nižších vrchov Kysuckej vrchoviny, umožňujú zaujímavé výhľady. Masív je zväčša pokrytý lesným porastom, no z čistín je možný obmedzený, no zaujímavý výhľad. Pozorovateľná je celá Zázrivská brázda, takmer celý pohraničný hrebeň Kysuckých a Oravských Beskýd od Veľkej Rače po Babiu horu, no tiež okolité vrchy Oravskej Magury, Kysuckej vrchoviny a Krivánskej Malej Fatry. Pri vhodných podmienkach je pozorovateľný Veľký Choč a no tiež niektoré vrcholy Veľkej Fatry, Západných i Nízkych Tatier a západným smerom i Moravsko-sliezskych Beskýd.
Chránené územia.
Vrcholom vedie hranica ochranného pásma Národného parku Malá Fatra a Chránenej krajinnej oblasti Kysuce.

</doc>
<doc id="630276" url="https://sk.wikipedia.org/wiki?curid=630276" title="Black Rose (Volbeat)">
Black Rose (Volbeat)

„Black Rose“ je skladba dánskej heavy metalovej skupiny Volbeat. Skladba vyšla ako singel 7. marca 2017 cez Spinefarm Records.
Skladba „Black Rose“ vyšla ako tretí singel v Severnej Amerike, kde bol vysielaný do active rockových rádií v USA 7. marca 2017.
Umiestnenie.
Singel sa umiestnil na prvom mieste na "Billboard" Mainstream Rock Songs rebríčku v Spojených štátoch a stal sa šiestym číslom 1 skupiny Volbeat v rebríčku.

</doc>
<doc id="630277" url="https://sk.wikipedia.org/wiki?curid=630277" title="Black Roses">
Black Roses

Black Roses môže byť:

</doc>
<doc id="630278" url="https://sk.wikipedia.org/wiki?curid=630278" title="Bitka o Náhorný Karabach (2016)">
Bitka o Náhorný Karabach (2016)

Bitka o Náhorný Karabach, tiež známa ako Aprílová vojna alebo Štvordňová vojna začala v noci z 1. na 2. apríla 2016 keď medzi arménskou armádou a azerbajdžanskými ozbrojenými silami pozdĺž hraníc so separatickým Náhorným Karabachom vypukli ťažké boje. Ozbrojený stret bol najhorší od ukončenia vojny v Náhornom Karabachu v roku 1994. Obe strany používali pri stretoch ťažké zbrane. Desiatky vojakov z oboch armád bolo zabitých a pravdepodobne aj niekoľko civilistov. Stretnutia pokračovali až do 5. apríla a skončili keď obe strany neočakávane ohlásili prímerie. Zároveň bolo oznámené obnovenie mierových rozhovorov.
Príčiny.
Obe strany sa navzájom obviňujú z vypuknutia bojov. 2. apríla 2016 Arménsky rezort obrany uviedol, že Azerbajdžan sa bojovými lietadlami, tankami a delostrelectvom pokúsil v noci vpadnúť do Náhorného Karabachu a že za túto bezprecedentne vyhrotenú situáciu nesie všetku zodpovednosť azerbajdžanská vláda. Azerbajdžanské ministerstvo obrany vyhlásilo, že boje sa začali vtedy, keď arménska armáda vypálila pozdĺž frontovej línie mínometné granáty a vysokokalibrové delostrelecké granáty.
Priebeh.
Boje vypukli ráno 2. apríla. Azerbajdžanské sily spustili ofenzívu na území obsadenom arménskymi silami zo severovýchodu a juhovýchodu. Azerbajdžan tvrdil, že je to odveta za ostreľovanie civilných oblastí arménskou armádou. Počas prudkých bojov používali obe strany všetky druhy zbraní, ktoré mali k dispozícii (tanky, ťažké delostrelectvo, raketomety a v obmedzenej miere aj leteckú silu), vrátane ostreľovania civilných cieľov. Azerbajdžan tiež hrozil ostreľovaniu hlavného mesta Náhorného Karabachu Stepankeretu, kým Arménčania ohrozovali azerbajdžanské ropné zariadenia. 
Dňa 5. apríla strany konfliktu (najprv separatisti z Karabachu, potom Arménsko a nakoniec Azerbajdžan) uviedli, že nepriateľstvo bolo pozastavené. Príslušné komuniké vydali ruské tlačové agentúry. Po týchto vyhláseniach prezident Vladimir Putin uskutočnil telefonické rozhovory s prezidentmi Arménska, Seržom Sarkisjanom a Azerbajdžanom Ilhamom Alijevom.
Následky.
Presný počet obetí nie je známy; obe strany priznali aspoň 60 mŕtvych vojakov a niekoľko civilistov a je možné, že údaje boli podhodnotené. Baku, Jerevan a Stepanakert tiež šíria vojnovú propagandu a zámerné dezinformačné kampane, takže je ťažké overiť mnohé z uvedených skutočností (napríklad údajnú vraždu arménskych civilistov v dedine Talysh).
Reakcie.
Oficiálne medzinárodné reakcie boli obmedzené, najmä po prímerí a otvorení rokovaní (okrem iného z Ruska, USA a EÚ). Vážny záujem vyjadril Irán, ktorý zdieľa hranicu s Karabachom a na ktorého územie padlo niekoľko náhodných rakiet. Turecko zatiaľ vyjadrilo svoju plnú podporu Azerbajdžanu.

</doc>
<doc id="630292" url="https://sk.wikipedia.org/wiki?curid=630292" title="Karen Uhlenbecková">
Karen Uhlenbecková

Karen Keskulla Uhlenbecková (* 24. august 1942, Cleveland, Ohio, USA) je americká matematička. Je emeritná profesorka matematiky na University of Texas at Austin, kde má tiež pozíciu držiteľa "Sid W. Richardson Foundation Regents Chair".
V roku 2019 získala Abelovu cenu za priekopnícke výsledky v obore geometrických parciálnych diferenciálnych rovníc, kalibračných teórií a integrabilných systémov a za zásadný dopad jej práce na analýzu, geometriu a matematickú fyziku. Stala sa prvou ženou, ktorá túto cenu získala.

</doc>
<doc id="630295" url="https://sk.wikipedia.org/wiki?curid=630295" title="Karen Uhlenbeck">
Karen Uhlenbeck



</doc>
<doc id="630303" url="https://sk.wikipedia.org/wiki?curid=630303" title="Mestské múzeum v Pezinku">
Mestské múzeum v Pezinku

Mestské múzeum v Pezinku je regionálne múzeum. Zaoberá sa históriou mesta a umením. Nachádza sa v priestoroch renesančnej radnice na ulici M. R. Štefánika číslo 1. Zriaďovateľom múzea je mesto Pezinok. Slávnostné otvorenie múzea sa konalo 18. septembra 2003.
História budovy.
Radnicu dal magistrát vybudovať po povýšení mesta na slobodné kráľovské mesto (v roku 1647).
Na stavbu novej reprezentačnej budovy boli využité dva meštianske domy na vtedajšej Trhovej ulici, dnes ulica M. R. Štefánika, a pri mestskom potoku sa nachádzajúci mestský kúpeľ.
Expozícia.
Jozef Franko – Sakrálna plastika.
Súčasťou Mestského múzea v Pezinku je aj Galéria Jána Kupeckého, poskytujúca priestor umelcom z Pezinka a blízkeho okolia, ktorí sa našim mestom inšpirujú, žijú v ňom alebo pracujú. Časť priestorov Galérie je venovaná prácam slovenského keramika, pezinského rodáka, Jozefa Franka. Jeho sakrálne plastiky sú predstavené v priestoroch tzv. „kaplnky“.
Zo zeme.
Základ stálej expozície Mestského múzea tvoria predmety, získané z archeologických výskumov (spolu)realizovaných Múzeom od jeho založenia v roku 2003. Expozícia je rozdelená na tri časti, podľa historického obdobia a miesta výskumu.
Prvá časť približuje výskumy pravekých lokalít v chotári mesta Pezinok a obce Slovenský Grob. Na jeseň 2004 prebehli v lokalitách Pezinok/Grinava-Dlhé pole a Slovenský Grob-Padelky zisťovacie výskumy, ktoré potvrdili existenciu osídlenia týchto území v období eneolitu, doby bronzovej a rímskej. V expozícii nájde návštevník zbierku kamennej industrie, keramiky, hlinených pracovných nástrojov, ale aj predmety približujúce duchovný život pravekých obyvateľov nášho územia – drobné hlinené plastiky. Pravekú časť expozície dopĺňajú predmety získané výskumom v pezinskej lokalite Lazárňa. K najzaujímavejším patrí odtlačok prstov pravekého hrnčiara, zachovaný vo vypálenej hrude hliny.
V druhej časti expozície múzeum predstavuje výskumy realizované v extraviláne mesta Pezinok. Jedná sa hlavne o dve zaniknuté stredoveké opevnené polohy „Starý zámok I“ a „Starý zámok II“. K predmetom získaným na týchto miestach patria stredoveké militárie (strelky šípov a kuší), kovové úžitkové predmety a mince.
Posledná časť expozície približuje výskumy z intravilánu mesta. Vystavenými predmetmi sú keramika, zvyšky stredovekej kamennej architektúry a drobné kovové, drevené a textilné predmety pochádzajú z rozsiahleho výskumu kostola Nanebovzatia Panny Márie a z komplexného stavebno-historického a archeologického výskumu meštianskeho domu v historickom centre Pezinka.

</doc>
<doc id="630337" url="https://sk.wikipedia.org/wiki?curid=630337" title="Milan Prekop">
Milan Prekop

Milan Prekop (* 11. september 1973, Bratislava) je slovenský grafický dizajnér, maliar a ilustrátor.
Životopis.
Základnú školu absolvoval na športovom gymnáziu Štefana Majora v Bratislave, zameranie atletika. Absolvent Strednej umeleckej školy, po maturite študoval na Pedagogickej fakulte UK v Bratislave, odbor Výtvarná výchova u prof. Karola Ondreičku, ktorú v roku 1997 ukončil. Paralelne študoval na Filmovej a televíznej fakulte VŠMU, odbor animovaná tvorba u doc. Ondreja Slivku, ktorú absolvoval ako bakalár.
Milan Prekop prešiel televíznym prostredím Slovenskej televízie od roku 1998 až do roku 2003. Na istý čas sa venoval reklame, ktorú po krátkom čase opustil a vrátil sa opäť do prostredia televízie, konkrétne televízie JOJ a následne televízie Markíza, kde pracoval ako art director. V roku 2011 dostal ponuku na pozíciu kreatívneho riaditeľa pre novovzniknutý verejnoprávny Rozhlas a televíziu Slovenska (RTVS), kde vytvoril logo a vizuálny koncept dvojbodky ako ucelený a integračný znak dvoch médií, ktoré mali za sebou silnú historickú pamäť.
V rokoch 2002 až 2008 bol spoluzakladateľom a hlavným organizátorom multimediálneho festivalu Hodokvas, ktorý prvý v histórii Slovenska organizoval open-air festival na otvorenom priestore, bez infraštruktúry a komunikoval iné žánre ako je hudba a to vytvarne umenie, divadlo, literatúru a improvizačné vystúpenia. Venuje sa grafickému dizajnu, maľbe, grafike, ilustrácii a príležitostnému performance. Vo svojej tvorbe využíva prvky transcendentalnej figurácie a princípy sledujúcich očí.

</doc>
<doc id="630343" url="https://sk.wikipedia.org/wiki?curid=630343" title="Štefan Fajnor (legionár)">
Štefan Fajnor (legionár)

Kpt. Štefan Fajnor (* 12. október 1888, Senica – † 27. jún 1918, Buzuluk) bol slovenský vojenský dôstojník, príslušník Českej družiny a česko-slovenských légií.
Pochádzal z rodiny Štefana Fajnora a jeho manželky Emílie, rod. Jurenkovej (* 1850† 1930). Počas prvej svetovej vojny sa ako príslušník Rakúsko-uhorskej armády zúčastnil ťaženia na východnom fronte, avšak v roku 1915 padol do ruského zajatia. Ako jeden z prvých Slovákov sa prihlásil do Českej družiny, z ktorej sa utvorili česko-slovenské légie v Rusku.

</doc>
<doc id="630344" url="https://sk.wikipedia.org/wiki?curid=630344" title="Kordícka brázda">
Kordícka brázda

Kordická brázda je geomorfologická časť Starohorských vrchov. Rozprestiera sa západne od Banskej Bystrice v okolí obcí Králiky, Tajov a Kordíky podľa ktorej je pomenovaná.
Vymedzenie.
Brázda zaberá najzápadnejšiu časť pohoria, pričom východným okrajom zasahuje k Podlaviciam, mestskej časti Banskej Bystrice. Na jej území ležia obce Králiky, Riečka, Tajov a Kordíky, ktorými tečú prítoky Tajovského potoka. Kordickú brázdu vymedzuje na severe Bralná Fatra (podcelok Veľkej Fatry), západným smerom sa nachádza Flochovský chrbát, na juhu Malachovské predhorie (oba podcelky Kremnických vrchov). Východným smerom sa rozkladá Bystrické podolie, patriace do Zvolenskej kotliny a severovýchodným smerom pokračujú Starohorské vrchy.
Chránené územia.
Územie je čiastočne odlesnené a nie je veľkoplošne chránenou oblasťou. Osobitne chránené sú prírodná pamiatka Tajovská kopa a Králická tiesňava.
Turizmus.
Plošne neveľké územie a jeho blízke okolie oplýva viacerými atrakciami, ktoré priťahujú turistov, najmä z blízkej Banskej Bystrice. Oblasť disponuje sieťou značených chodníkov, ktoré spájajú zaujímavé miesta v Kordickej brázde i okolí.

</doc>
<doc id="630345" url="https://sk.wikipedia.org/wiki?curid=630345" title="Súčanská kotlina">
Súčanská kotlina

Súčanská kotlina je vnútrohorská brázda a geomorfologická časť podcelku Súčanská vrchovina v pohorí Biele Karpaty. Rozprestiera sa v okolí obce Horná Súča, podľa ktorej je pomenovaná.
Vymedzenie.
Kotlina zaberá centrálnu časť Súčanskej vrchoviny, ktorá ju z veľkej časti obklopuje. Tento podcelok susedí na severovýchode, severe i západe, južným smerom pokračujú Biele Karpaty podcelkom Bošácke bradlá. Údolím Súčanky na východe susedí kotlina s Bielokarpatským podhorím, čoby podcelkom Považského podolia. Územím preteká riečka Súčanka, ktorá tu priberá niekoľko prítokov a na východnom okraji preráža pohorie a pokračuje k obci Dolná Súča. Práve touto obcou vedie i hlavná prístupová cesta do kotliny a k tunajším sídlam.
Chránené územia.
Územie kotliny je najmä v centrálnej časti zväčša odlesnené. Je súčasťou Chránenej krajinnej oblasti Biele Karpaty, osobitne chráneným územím je prírodná pamiatka Podsalašie a prírodné rezervácie Debšín a Hornozávrská mokraď.
Turizmus.
Okolie, charakteristické lazníckym osídlením, patrí medzi pokojnejšie oblasti Bielych Karpát. Vyhľadávané sú prírodné zaujímavosti, no i blízky Súčanský hrad. Množstvo ciest a chodníkov je vyhľadávaná i cykloturistami, značené trasy vyhľadávajú turisti.

</doc>
<doc id="630348" url="https://sk.wikipedia.org/wiki?curid=630348" title="Lutroforos">
Lutroforos

Lutroforos alebo loutroforos ("lutroforos") je typ starovekej keramickej nádoby.
Lutroforos (mn. č. "lutroforoi", doslova „"nesúci (vodu) do kúpeľa"“), vysoká štíhla rituálna nádoba s úzkym hrdlom a s dvomi vysokými vertikálnymi uchami, sa používal pri svadbách a pohreboch mladých ľudí (v Aténach bol známy od konca 8. storočia pred Kr.)
V starovekom Grécku bola svadba obvykle doprevádzaná rôznymi rituálmi a obradmi (ekdosi, „"odovzdanie"“). Obľúbeným časom sobáša (najmä v Aténach), ku ktorému dochádzalo niekedy aj po niekoľkoročnom zasnúbení, bola doba splnu Mesiaca v mesiaci Gamelión (od gamos „"svadba"“, či „"svadobná hostina"“), v čase, keď bolo v poľnohospodárstve najmenej práce. Po obradoch lúčenia a po obetách bohom ženích i nevesta podstúpili rituálny kúpeľ vo vode prinesenej v nádobe lutroforos (v Aténach ho sprievod priniesol z prameňa "Enneakrunos") a v dome otca nevesty sa potom konala hostina. Lutroforos dávali zo súcitu príbuzní alebo priatelia po svadbe, pri pohrebe alebo i na určité sviatky na hroby (do hrobov) tým, čo sa svojej svadby nedožili (hlavne do hrobov predčasne zomrelých dievčat).
Tvary a typy lutroforov.
Lutroforos sa podľa tvaru a typu delí na: atický v tvare amfory (protoatický, nedštandardný a štandardný), atický v tvare hydrie (nedštandardný a štandardný) a na apulský (v tvare vajca: Typ I. a Typ II., a v tvare cylindra: Typ I. a Typ II.

</doc>
<doc id="630349" url="https://sk.wikipedia.org/wiki?curid=630349" title="Loutroforos">
Loutroforos



</doc>
<doc id="630351" url="https://sk.wikipedia.org/wiki?curid=630351" title="Burdov (vrch)">
Burdov (vrch)

Burdov () je druhý najvyšší vrch v pohorí Burda. Nachádza sa asi východne od Štúrova.
Polohopis.
Pohorie Burda leží juhovýchodne od Podunajskej nížiny, zovreté medzi riekami Hron na západe, Dunaj na juhu a Ipeľ na východe. Centrálnu časť tvorí pomerne plochý masív najvyššieho vrchu Burdov. Leží nad rekreačným strediskom Kováčov, približne od obcí Chľaba na východe, Leľa na severe a Kamenica nad Hronom na západe. Vrch leží v katastri obce Chľaba.
Výhľady.
Zalesnený plochý vrchol neponúka výhľady a tie sú možné len z malých mýtin, resp. v zimnom období, keď sú stromy bez lístia. Viditeľné sú najmä okolité maďarské vrchy, len pri ideálnych podmienkach je možné pozorovať napr. Zobor alebo Sitno. Z južných svahov je pekný výhľad na Dunaj a Vyšehradskú bránu.
Prístup.
Na vrchol nevedie značený chodník, najľahší prístup je lesnou cestou od obce Bajtava a následne lesom. modrá trasa obchádza rozsiahly masív od rekreačného strediska Kováčov cez Chľabu, Veľkú dolinu, poblíž chaty Ipeľ a oblúkom severozápadným svahom k rázcestiu pri vyhliadke "Skaly". Južné a juhozápadné svahy sú súčasťou národnej prírodnej rezervácie Burdov.

</doc>
<doc id="630352" url="https://sk.wikipedia.org/wiki?curid=630352" title="Karen Keskulla Uhlenbecková">
Karen Keskulla Uhlenbecková



</doc>
<doc id="630353" url="https://sk.wikipedia.org/wiki?curid=630353" title="Karen Keskulla Uhlenbeck">
Karen Keskulla Uhlenbeck



</doc>
<doc id="630354" url="https://sk.wikipedia.org/wiki?curid=630354" title="Čajka (dielo)">
Čajka (dielo)

Čajka (rus. Чайка) je divadelná dráma od Antona Čechova. Dielo začal písať na jeseň v roku 1895. V októbri 1895 v liste svojmu priateľovi Suvorinovi popísal túto hru ako komédiu s tromi ženskými rolami, dvomi mužskými a so štyrmi aktami. Premiéru mala hra v roku 1896 v Petrohrade.
Čechov opisuje v tomto diele medziľudské vzťahy a postavenie spoločnosti na konci 19. až začiatkom 20. storočia. Táto hra sa odohráva počas dvoch rokov, všetko na ruskom vidieku. 

</doc>
<doc id="630356" url="https://sk.wikipedia.org/wiki?curid=630356" title="The Nameless One (Volbeat)">
The Nameless One (Volbeat)

„The Nameless One“ je skladba dánskej heavy metalovej skupiny Volbeat. Bola vydaná ako singel v roku 2013.

</doc>
<doc id="630357" url="https://sk.wikipedia.org/wiki?curid=630357" title="We">
We

„We“ je skladba dánskej heavy metalovej skupiny Volbeat. Bola vydaná ako singel v roku 2009 cez Mascot Records.
Hudobné video.
Pre skladbu bolo vytvorené aj hudobné video.
Umiestnenie.
Skladbe sa nepodarilo umiestniť v rebríčku.

</doc>
<doc id="630358" url="https://sk.wikipedia.org/wiki?curid=630358" title="Studeničný">
Studeničný

Studeničný je vrch v Jablunkovskom mezihorí, s nadmorskou výškou 
Leží len niekoľko kilometrov od hranice s Poľskom a Slovenskom. Pod vrcholom stojí horská chata Studeničné, ktorá vznikla z bývalej hájovne lesného závodu, ktorú zakúpili Třinecké železiarne na konci 70. rokov minulého storočia a prestavali ju na turistickú chatu. Po roku 1989 budovu prenajali a dnes ju vlastní pán Josef Wawrzacz.
V chate je možnosť ubytovania, v suteréne sa nachádza reštaurácia a vináreň a v letných mesiacoch je možnosť využitia sauny a bazénu. Tiež je tu v zime možnosť lyžovania a bežeckého lyžovania v Ski areáli v Mostoch u Jablunkova. V minulosti na úpätí vrchu fungoval lyžiarsky vlek, vzdialený cca 200 metrov od chaty.

</doc>
<doc id="630359" url="https://sk.wikipedia.org/wiki?curid=630359" title="Radosław Zenderowski">
Radosław Zenderowski

Radosław Damian Zenderowski (* 28. október 1974, Cieszyn) je poľský profesor, politológ, sociológ. 
Životopis.
Radoslaw Zenderowski v rokoch 1994–1999 študoval na Akademie Teologii Katolickiej (teraz: Univerzita kardinála Stefana Wyszyńského, UKSW), odbor – politologie. Od 2001 doktor. V roku 2008 získal habilitáciu. Od 2013 profesor. Zástupca riaditeľa (2008–2012) a riaditeľ Inštitútu politológie UKSW (od 2012). Člen Poľskej akadémie vied.
Venuje sa strednej a východnej Európe. Je autorom knihy "Nad Tatrami błyska się... Słowacka tożsamość narodowa w dyskursie politycznym w Republice Słowackiej (1989–2004)".
Žije v Cieszyne. Otec dvoch detí (Marcel Cyryl, * 2007; Aleksandra Konstancja, * 2012).

</doc>
<doc id="630360" url="https://sk.wikipedia.org/wiki?curid=630360" title="Room 24">
Room 24

„Room 24“ je skladba dánskej heavy metalovej skupiny Volbeat. Bola vydaná ako singel 5. apríla 2013 cez Spinefarm Records.
Ocenenie.
Skupina Volbeat bola za skladbu „Room 24“ nominovaná na cenu Grammy za najlepší metalový výkon roku 2014. 

</doc>
<doc id="630361" url="https://sk.wikipedia.org/wiki?curid=630361" title="The Sinner Is You">
The Sinner Is You

„The Sinner Is You“ je skladba dánskej heavy metalovej skupiny Volbeat. Bola vydaná ako singel 3. apríla 2014.

</doc>
<doc id="630363" url="https://sk.wikipedia.org/wiki?curid=630363" title="Radio Girl">
Radio Girl

„Radio Girl“ je skladba dánskej heavy metalovej skupiny Volbeat. Bola vydaná ako singel v roku 2007 cez Mascot Records.
Text skladby.
Táto skladba je o niekom, kto sa zamiloval do dievčaťa z rádia. Miluje spôsob, akým znie a chce si ju vziať.
Hudobné video.
Hudobné video ukazuje vjazd a billboard päťdesiatych rokov, ktoré sa tu hodia, pretože skladba má jednoznačnú atmosféru päťdesiatych rokov.

</doc>
<doc id="630367" url="https://sk.wikipedia.org/wiki?curid=630367" title="Pearl Hart (Volbeat)">
Pearl Hart (Volbeat)

„Pearl Hart“ je skladba dánskej heavy metalovej skupiny Volbeat. Skladba je o rovnomennej americkej banditke kanadského pôvodu. Bola vydaná ako singel v roku 2013.

</doc>
<doc id="630369" url="https://sk.wikipedia.org/wiki?curid=630369" title="Mascot Label Group">
Mascot Label Group

Mascot Label Group je nezávislé hudobné vydavateľstvo. Bolo založené v roku 1989 v Holandsku pod názvom Mascot Records, v roku 1999 sa spoločnosť premenovala na Mascot-Provogue a od roku 2010 je známa ako Mascot Label Group. Spoločnosť sídli v Holandsku a ma kancelárie v New Yorku, Kolíne nad Rýnom, Štokholme, Miláne, Paríži a Londýne. Mascot Label Group materskou spoločnosťou vydavateľstiev: Mascot Records, Provogue, Music Theories Recordings and Cool Green Recordings.
Mascot Label Group je tiež vydavateľským členom Americkej asociácie nezávislej hudby (A2IM).

</doc>
<doc id="630370" url="https://sk.wikipedia.org/wiki?curid=630370" title="Mascot Records">
Mascot Records



</doc>
<doc id="630373" url="https://sk.wikipedia.org/wiki?curid=630373" title="Poloninské Karpaty">
Poloninské Karpaty



</doc>
<doc id="630374" url="https://sk.wikipedia.org/wiki?curid=630374" title="Poloninské Beskydy">
Poloninské Beskydy



</doc>
<doc id="630375" url="https://sk.wikipedia.org/wiki?curid=630375" title="Socialistický Zombi Mord">
Socialistický Zombi Mord

Socialistický Zombi Mord (SZM) je slovenský amatérsky hororový film z roku 2014. Film bol nakrúcaný od roku 2006 na rôznych miestach v Bratislavskom kraji, hlavne v meste Pezinok, kde mal aj premiéru 25. apríla 2014 v kine Pezinského kultúrneho centra. Dej sa odohráva najprv v Sovietskom zväze a neskôr v Česko-Slovensku za čias socializmu. Film nie je vhodný pre osoby mladšie ako 18 rokov.
Dej.
Tento film sa začína vo výskumnej stanici v sovietskom vojenskom priestore Beregavoje, kde bol vyvinutý plyn na ničenie armád nepriateľov socializmu. Experiment s plynom sa však vymkol kontrole a musel byť ukončený. Dymovnice, ktoré ostali, sa pri sovietskej okupácii Česko-Slovenska v auguste 1968 dostali k nám. Neskôr, pri brannom cvičení stredoškolákov v roku 1985, nakazil študentov plyn zo zatúlanej dymovnice. Malá skupinka žiakov bojuje o prežitie nielen so svojimi nakazenými, agresívnymi spolužiakmi, ale aj so školníkom Sergejom, bývalým dôstojníkom špeciálnych jednotiek Červenej armády. Nakazení študenti sa stanú hryzúcimi a zabíjajúcimi beštiami. Bojujú pílou, palicou aj červenou zástavou.

</doc>
<doc id="630378" url="https://sk.wikipedia.org/wiki?curid=630378" title="Tomasz Chłoń">
Tomasz Chłoń

Tomasz Marek Chłoń (* 29. október 1961) je poľský diplomat, veľvyslanec Poľska na Slovensku (20132015) a v Estónsku (20052012).
Životopis.
Chłoń sa narodil v roku 1967. Absolvoval maďarskú filológiu na Varšavskej univerzite, postgraduálne štúdium v Poľskom inštitúte medzinárodných vecí, na Varšavskej univerzite a Univerzite v Maastrichte.
Od roku 1987 pracoval v zahraničných službách. Stáž a prax absolvoval v rokoch 19871989 a následne pôsobil v konzulárnom odbore, neskôr pracoval, okrem iného, na Veľvyslanectve PR v Helsinkách (19911997, od 1996 zástupca veľvyslanca), v Odbore bezpečnostnej politiky a Stálom zastúpení PR pri NATO (19982003). V rokoch 20052012 bol veľvyslancom Poľska v Estónsku. Posledné dva roky (2011/2012) bol riaditeľom sekretariátu ministra na MZV. V rokoch 2013–2015 bol veľvyslancom Poľska na Slovensku. Od 2017 pracuje v kancelárii NATO v Moskve.
Je autorom vedeckých publikácií: "Droga Finlandii do Unii Europejskiej" ("Cesta Fínska do Európskej únie"), "Rosja bliżej NATO" ("Rusko bližšie k NATO") a "Polska na forum ONZ" ("Poľsko na Fóre OSN"), ako aj článkov v poľskej, fínskej a estónskej tlači. Je členom Euroatlantického združenia.
Hovorí anglicky, francúzsky, fínsky, maďarsky, estónsky, rusky a slovensky.
Má tri dcéry.

</doc>
<doc id="630381" url="https://sk.wikipedia.org/wiki?curid=630381" title="Jozef Rámer">
Jozef Rámer

MUDr. Jozef Rámer (; * 29. október 1863, Prešov† 12. august 1933, Bratislava) bol maďarský lekár a popularizátor medicíny.
Pochádzal z rodiny obchodníka Jozefa Rámera a jeho manželky Kláry, rod. Pasternakovej. Absolvoval štúdium na katolíckom gymnáziu v Prešove a medicínu na Univerzite v Budapešti, ktoré úspešne ukončil v roku 1889. V rokoch 18891890 pôsobil ako asistent profesora Eugena Jendrašíka na Katedre biológie Lekárskej fakulty Univerzity v Budapešti. V rokoch 18901896 pracoval ako okresný lekár v Šamoríne a od rokoch 1896 ako hlavný lekár Bratislavskej župy.
Je autorom maďarských popularizačných štúdií z oblasti praktickej medicíny a publikoval v časopise "Felvidék".

</doc>
<doc id="630382" url="https://sk.wikipedia.org/wiki?curid=630382" title="Vadičovská brázda">
Vadičovská brázda

Vadičovská brázda je geomorfologická časť Kysuckých bradiel. Rozprestiera sa severovýchodne od Žiliny v okolí obcí Kotrčiná Lúčka a Horný Vadičov, podľa ktorej je pomenovaná.
Vymedzenie.
Brázda zaberá centrálnu časť západnej polovice podcelku, v rámci Kysuckej vrchoviny leží v jej juhozápadnej časti. Územie obklopuje podcelok Kysucké bradlá, len severovýchodný okraj susedí s podcelkom Vojenné. V juhozápadnej časti brázdy leží Kotrčiná Lúčka, ktorá je súčasťou okresu Žilina, strednú a severnú časť zaberá Horný Vadičov, patriaci do okresu Kysucké Nové Mesto. Na južnom okraji brázdu uzatvára vrch Straník (), nad severným okrajom čnie mohutná Ľadonhora (). Veľkú časť územia odvodňuje Vadičovský potok, južný okraj potok Kotrčiná.
Turizmus.
Plošne neveľké územie a jeho blízke okolie oplýva viacerými atrakciami, ktoré sem lákajú turistov počas celého roka. Horský hotel s komplexnými službami, lyžiarske stredisko, amfiteáter, no tiež blízke vrchy s výhľadom na Krivánsku Fatru a široké okolie a mnohé pozostatky starovekých hradísk robia z tejto časti Kysúc zaujímavý cieľ výletov.

</doc>
<doc id="630383" url="https://sk.wikipedia.org/wiki?curid=630383" title="Zázrivská brázda">
Zázrivská brázda

Zázrivská brázda je geomorfologická časť Kysuckých bradiel. Rozprestiera sa v okolí obcí Terchová a Zázrivá, podľa ktorej je pomenovaná.
Vymedzenie.
Brázda zaberá juhovýchodnú časť podcelku, no rovnako tak celej Kysuckej vrchoviny. Zo severu aj východu brázdu obklopuje podcelok Kysucké bradlá, južný okraj vymedzuje Krivánska Malá Fatra s časťami Osnica a Rozsutce. Západná časť brázdy zaberá hornú časť Terchovskej doliny (cca po osadu Biely Potok), kde susedí s Varínskym podolím, podcelkom Žilinskej kotliny. V západnej časti brázdy leží Terchová, ktorá je súčasťou okresu Žilina, strednú a východnú časť zaberá Zázrivá, patriaca do okresu Dolný Kubín. Územie západne od sedla Rovná hora odvodňuje Biely potok do Varínky, východnú časť riečka Zázrivka do Oravy.
Chránené územia.
Celá Zázrivská brázda patrí do ochranného pásma Národného parku Malá Fatra, osobitne chráneným územím je prírodná pamiatka Bôrická mláka.
Turizmus.
Územie je v tieni atraktívnej Krivánskej Malej Fatry a Kubínskej hole a tvorí do značnej miery zázemie Malej Fatry. V oblasti sú mnohé chaty a ubytovne, čím vytvárajú ideálne východiská na zimnú i letnú turistiku. 

</doc>
<doc id="630384" url="https://sk.wikipedia.org/wiki?curid=630384" title="Majstrovstvá sveta v metlobale">
Majstrovstvá sveta v metlobale

Majstrovstvá sveta v metlobale sú medzinárodný metlobalový turnaj organizovaný Medzinárodnou metlobalovou asociáciou (IQA). Majstrovstvá sveta sa organizujú každé dva roky od 2012. Aktuálnym majstrom sveta za rok 2018 je tím USA, ktorý vo finále zdolal Belgicko.
História.
&lt;mapframe latitude="60.844911" longitude="-57.832031" zoom="2" width="463" height="275" align="right"&gt;{
 "type": "FeatureCollection",
 "features": [
 "type": "Feature",
 "properties": {},
 "geometry": {
 "type": "Point",
 "coordinates": [
 -126.2109375,
 50.064191736659
 {
 "type": "Feature",
 "properties": {},
 "geometry": {
 "type": "Point",
 "coordinates": [
 -2.4609375,
 52.696361078274
 {
 "type": "Feature",
 "properties": {},
 "geometry": {
 "type": "Point",
 "coordinates": [
 9.4921875,
 50.289339253292
 {
 "type": "Feature",
 "properties": {},
 "geometry": {
 "type": "Point",
 "coordinates": [
 12.656250000000002,
 42.553080288955826
 ]
}&lt;/mapframe&gt;
Majstrovstvá sveta v metlobale sa prvý krát konali v roku 2012 v Oxforde v Spojenom kráľovstve, zúčastnilo sa ho 5 krajín. Majstrom sa stali reprezentanti Spojených štátov ktorí vo finále porazili Francúzsko.
Druhé majstrovstvá sa konali v Burnaby v Kanade. Počet súťažiacich tímov sa zvýšil na sedem. Majstrom sveta na rok 2014 sa stal už druhýkrát tím Spojených štátov amerických pred druhou Austráliou.
V roku 2016 vo Frankfurte sa na majstrovstvách po prvýkrát predstavili reprezentanti Slovenska spolu s 20 súťažiacimi. Svoj prvý titul vyhrala Austrália, Slováci obsadili sedemnástu pozíciu.
Majstrovstvá sveta 2018 sa konali vo Florencii v Taliansku s 29 súťažiacimi. Tretí titul získali metlobalisti z USA, Slováci skončili dvadsiaty šiesty.

</doc>
<doc id="630386" url="https://sk.wikipedia.org/wiki?curid=630386" title="Dedicated">
Dedicated

Dedicated je tretí štúdiový album nemeckého Dj-a ATB. Z albumu boli vydané 3 single - "Let U Go" (máj 2001), "Hold You" (december 2001) a "You Are Not Alone" (apríl 2002). Názov albumu bol zvolený ako pamiatka obetiam z udalosti 11. septembra 2001. Bol vydaný v štúdiu Kontor Records pre európsky trh a v štúdiu Radikal Records pre americký trh.

</doc>
<doc id="630388" url="https://sk.wikipedia.org/wiki?curid=630388" title="Hruškovec americký">
Hruškovec americký

Hruškovec americký (iné názvy: avokádo, staršie: avocado; lat. "Persea americana", staršie: "Persea gratissima", "Laurus persea") je pestovaná rastlina (strom) z čeľade vavrínovité. Jej plod sa nazýva avokádo (staršie: avocado, neformálne názvy: krokodília hruška, aligátoria hruška, maslové ovocie).
V roku 2019 bol sekvenovaný genóm avokáda, konkrétne "P. americana var. drymifolia".
Rozšírenie.
Rastlina sa pestovala už v praveku. Vznikla pravdepodobne v Strednej Amerike. Pred objavením Ameriky sa pestovala od Mexika po Andy v Peru. Dnes sa pestuje po celom svete v tropickej a subtropickej oblasti.
Systematika.
V pestovateľskej praxi sa rozlišujú 3 tzv. rasy (nazývané aj typy či odrody) hruškovca amerického - mexická ("Persea americana" var. "drymifolia"), západoindická ("Persea americana" var. "americana") a guatemalská ("Persea americana" var. "guatemalensis"). V taxonomickom zmysle je však toto delenie sčasti sporné, prípadne trochu zložitejšie - napr. v niektorých zdrojoch guatemalská rasa nepatrí do druhu hruškovec americký a v iných zas hruškovec americký zahŕňa okrem vyššie uvedených troch taxónov aj viacero ďalších (ekonomicky nevýznamných) taxónov, ktoré sú inde radené ako (resp. pod) samostatné druhy z rodu hruškovec ("Persea"). 
Krížením vyššie uvedených troch rás vzniklo veľké množstvo kultivarov. Tieto majú rôzne vegetačné obdobia, takže avokádo je na trhu nepretržite po celý rok. 
Charakteristika rastliny.
Ide o strom, ktorého výška je do 20 m. Jeho koruna má rôzny tvar. Listy sú tmavozelené, lesklé, striedavé jednoduché celistvookrajové špicaté valcovité až kopijovité. Kvety sú žltozelené, drobné, obojpohlavné, nemajú korunné lupienky; sú usporiadané po 100 až 300 v súkvetiach - metlinách.
Plod.
Plod sa tvarom podobá hruške. Veľkosť plodu sa mení podľa rasy resp. kultivaru - pohybuje sa medzi 200 g a 2 kg (pričom až štvrtinu váhy plodu tvorí semeno). Plod je tmavozelený až purpurovohnedý. Medzi jadrom a šupkou je žltkastá až zelenkastá dužina, ktorá obsahuje až 25-30 % oleja (tuku), veľa vitamínov (betakarotén, tiamín, riboflavín, niacín) a minerálnych látok, má lahodnú orechovú príchuť a v dozretom stave má maslovitú konzistenciu. Dužina sa je priamo surová alebo ochutená a robia sa z nej šaláty alebo nátierky. Olej sa používa v kozmetickom priemysle. 

</doc>
<doc id="630391" url="https://sk.wikipedia.org/wiki?curid=630391" title="Avocado">
Avocado



</doc>
<doc id="630392" url="https://sk.wikipedia.org/wiki?curid=630392" title="Krokodília hruška">
Krokodília hruška



</doc>
<doc id="630393" url="https://sk.wikipedia.org/wiki?curid=630393" title="Aligátoria hruška">
Aligátoria hruška



</doc>
<doc id="630394" url="https://sk.wikipedia.org/wiki?curid=630394" title="Maslové ovocie">
Maslové ovocie



</doc>
<doc id="630397" url="https://sk.wikipedia.org/wiki?curid=630397" title="Biskupstvo Banská Bystrica">
Biskupstvo Banská Bystrica



</doc>
<doc id="630398" url="https://sk.wikipedia.org/wiki?curid=630398" title="Arcibiskupstvo Košice">
Arcibiskupstvo Košice



</doc>
<doc id="630399" url="https://sk.wikipedia.org/wiki?curid=630399" title="Biskupstvo Nitra">
Biskupstvo Nitra



</doc>
<doc id="630400" url="https://sk.wikipedia.org/wiki?curid=630400" title="Biskupstvo Rožňava">
Biskupstvo Rožňava



</doc>
<doc id="630401" url="https://sk.wikipedia.org/wiki?curid=630401" title="Biskupstvo Spišské Podhradie">
Biskupstvo Spišské Podhradie



</doc>
<doc id="630402" url="https://sk.wikipedia.org/wiki?curid=630402" title="Gréckokatolícke arcibiskupstvo Prešov">
Gréckokatolícke arcibiskupstvo Prešov



</doc>
<doc id="630404" url="https://sk.wikipedia.org/wiki?curid=630404" title="Eparchia Križevci">
Eparchia Križevci



</doc>
<doc id="630405" url="https://sk.wikipedia.org/wiki?curid=630405" title="Addicted to Music">
Addicted to Music

Addicted to Music je štvrtý štúdiový album ATB. Vyšiel v apríli 2003 a obsahuje skladby ako „I Don't Wanna Stop“, „Long Way Home“ a dvojsingel „In Love With The DJ/Sunset Girl“. Kým prvé dve skladby boli vydané ako single z albumu, tretia vyšla ako remixový singel z kompilácie "The DJ In The Mix".
Spevácky sa na všetkých skladbách, rovnako ako pri albume "Dedicated" podieľala speváčka Roberta Carter Harrison (z britskej kapely The Wild Strawberries).
V tom istom roku bolo vydané aj DVD "Addicted to Music" obsahujúce všetky dovtedy natočené videoklipy od roku 1998 až 2003 (okrem „Long Way Home“), dokument o americkom turné, texty skladieb, interview a natáčanie videoklipu k skladbe „I Don't Wanna Stop“.

</doc>
<doc id="630406" url="https://sk.wikipedia.org/wiki?curid=630406" title="Jablunkovský incident">
Jablunkovský incident

Jablunkovský incident () bol nemecko-poľský ozbrojený stret v Mostoch u Jablunkova, na Košicko-bohumínskej železnici, ktorý sa odohral v predvečer druhej svetovej vojny v noci z 25. na 26. augusta 1939.
Incident je považovaný za prvý predčasný útok druhej svetovej vojny.
Rámec udalostí.
V roku 1938 využilo Poľsko Mníchovskej dohody a vynútilo si v Československu odstúpenie východnej časti československého Tešínska s priľahlým pruhom Čadčianska. Na poľskom území sa tak ocitla celá česká časť strategickej Košicko-bohumínskej železnice: Bohumín, Český Těšín, Třinec, Jablunkov aj Mosty u Jablunkova.
Približne päťsto metrov od nádražia v Mostoch u Jablunkova v smere ku slovenským hraniciam v Jablunkovskom priesmyku prechádza železničná trať dvoma súbežnými tunelmi. Tieto tunely boli poľským vojskom zamínované a strážené vojakmi poľského 4. pluku horských strelcov.
Nemecký útok na Poľsko bol plánovaný už od apríla 1939 s tým, že prebehne nad ránom v sobotu 26. augusta 1939. Na tento okamih plánoval poručík Abwehru z Vroclavu Hans Albert Herzner prepadnutie nádražia v Mostoch u Jablunkova a oboch tunelov s cieľom zabrániť ich zničeniu Poliakmi. Oddiel pod jeho vedením tvorili pronemeckí bojovníci z Jablunkova (z tzv. „Bojovej organizácie Jablunkov“ – ), cvičení v blízkej Čadci, na území vtedajšieho Slovenského štátu.
Priebeh.
V noci z 25. na 26. augusta 1939 prekročil nemecký diverzný oddiel vtedajšiu slovensko-poľskú hranicu a obsadil nádražie v Mostoch. Poľskí obrancovia tunelov útočníkov odhalili vďaka informácii od poľskej telefonistky z nádražia a zahájili na nich paľbu. Aj kvôli tomu bojovník Josef Kulik vošiel na lokomotíve do tunelu, kde údajne vytrhol zápalné šnúry k trhavinám a prešiel na slovenské územie do Čadce.
Podľa nemeckých zdrojov diverzný oddiel v priesmyku zajal a odzbrojil 800 poľských vojakov a pripravoval sa zajať jednotku ďalších 1200 poľských vojakov, ktorí prišli vo vlaku do Mostov a netušili, že nádražie je obsadené nemeckými diverzantmi, a stiahol sa z rozkazu nemeckého velenia na Slovensko. Podľa poľských zdrojov sa útočníkom naopak tunely obsadiť nepodarilo a z nádražia v Mostoch boli za niekoľko hodín poľskými vojakmi vytlačení.
Nemecká armáda sa musela Poľsku za incident oficiálne ospravedlniť.
Druhá svetová vojna.
Poľská obranná vojna sa začala ráno 1. septembra 1939. Nemecké vojská sa už nesnažili zabrániť zničeniu železničných tunelov v Mostoch a Poliaci ich vyhodili do povetria. Už prvý deň druhej svetovej vojny poľské vojská ustúpili zo zabranej časti českého Tešínska.

</doc>
<doc id="630412" url="https://sk.wikipedia.org/wiki?curid=630412" title="Figovník obyčajný">
Figovník obyčajný

Figovník obyčajný (iné názvy: mimo taxonómie: figovník, hovorovo: figa, zastarano a historicky: "fík"; lat. "Ficus carica") je kultúrna rastlina (strom alebo ker) z rodu figovník ("Ficus"). Jej zložený plod sa nazýva figa.
Rozšírenie.
Figovník obyčajný je veľmi stará kultúrna rastlina. Často splanieva. Pôvodom je zo Stredného východu a západnej Ázie, ale už od staroveku sa kultivuje a dnes sa pestuje po celom svete ako okrasná rastlina a ovocný strom. Na lokálnych miestach v Ázii a Severnej Amerike sa stal naturalizovaným druhom. Dnes ju nájdeme zdomácnenú v páse území od západného Stredozemia po severovýchodnú Indiu. Pestuje sa niekoľko storočí aj na Slovensku v teplých oblastiach vo vinohradoch alebo na rôznych chránených miestach, ale jej pestovanie u nás nie je rentabilné a figovník často vymŕza.
Charakteristika.
Figovník obyčajný je opadavý strom alebo ker, vysoký obyčajne do 10 m, maximálne 15 m. Listy sú jednoduché troj- alebo päťlaločnaté, dlhé 10 až 30 cm. Borka je svetlosivá, neskôr hnedosivá, rozpraskaná. Niektoré zdroje uvádzajú, že ide o jednodomú rastlinu, iné, že ide o dvojdomú rastlinu. O plode pozri nižšie.
V rámci druhu existuje veľká variabilita a druh má tisíce kultivarov.
Miazga a nezrelé ovocie sú jedovaté. Miazga dráždi oči.
Plod (figa).
Figovník obyčajný má - podobne ako ďalšie figovníky - zložený plod, presnejšie súplodie, ešte presnejšie: súplodie typu sykónium (pričom ako sykónium mnohé zdroje označujú len alebo aj súkvetie, ktoré súplodiu predchádza). Toto súplodie (prípadne aj súkvetie) sa nazýva aj figa, pričom v užšom zmysle pojem figa nezahŕňa nejedlé figy, nazývané kaprifigy či kozie figy (t.j. taxón "Ficus carica sylvestris").
Sykónium je dužinatá banka obsahujúca na vnútornej stene svojej vnútornej dutiny najprv veľa kvetov, neskôr veľa plodov. Sykónium má hruškovitý tvar s malým otvorom na špičke, ktorý umožňuje prístup opeľovačov ku kvetom.
Z fíg sa robia džúsy, kompóty, marmelády, vína, likéry, perníky a cukrovinky, sušia sa alebo kandizujú, upražené tvoria zložku kávovín. Čerstvé obsahujú 20 % cukrov, sušené až do 75 % cukrov. 
Používajú sa ako preháňadlo, močopudný prostriedok, na liečbu chudokrvnosti, obličkových kameňov, ochorení srdca a ciev. Rozvarené sa používajú na kloktanie pri bolestiach hrdla, pri kašli, bolestiach pľúc, ochorení hlasiviek, pri opuchoch a pod. 
Priemerný obsah látok a minerálov.
Tabuľka udáva dlhodobo priemerný obsah živín, prvkov, vitamínov a ďalších nutričných parametrov zistených v sušených figách.

</doc>
<doc id="630414" url="https://sk.wikipedia.org/wiki?curid=630414" title="Turancar">
Turancar

Turancar je slovenská dopravná spoločnosť, ktorá sa zaoberá prepravou osôb aj nákladu. Okrem toho sa taktiež zaoberá predajom Minibusov, ponúka servisné služby pre niektoré nákladné automobily a autobusy a organizuje rôzne zájazdy. Spoločnosť vznikla v Nitre roku 1992, kde ju založil Viliam Turan, ktorý je aj jej aktuálnym vlastníkom.
História spoločnosti.
Viliam Turan začal s jeho podnikateľskou činnosťou v roku 1989, kedy založil autopožičovňu, po roku 1989, po zmene režimu si kvôli túžbe cestovať spolu s kamarátom zadovážili autobus z Čedoku a začali následne robiť zájazdy po Európe. Spoločnosť Turancar založil v roku 1992, pričom neskôr začala spoločnosť okrem zájazdov ponúkať postupne aj iné služby.
Ponúkané služby.
Autobusová doprava.
Spoločnosť Turancar prevádzkuje pravidelné autobusové linky, ktoré jazdia po 11 trasách, z ktorých 3 sú vnútroštátne a zvyšných 8 má okrem medzizastávok na Slovensku cieľovú stanicu v zahraničí. Z 11 uvedených trás aktuálne premáva 7, pričom ostatné sú „pozastavené až do odvolania“.
Medzi najvyťaženejšie dopravné spoje patria vnútroštátne spoje medzi Banskou Bystricou, Nitrou a Bratislavou. Z medzinárodných je najfrekventovanejším spojom Banská Bystrica – Praha. 
Spoločnosť Viliam Turan - Turancar v súčasnosti zamestnáva viac ako 200 zamestnancov a od roku 2004 je výhradným dovozcom autobusov ISUZU na Slovensko a do Česka.
Cestovná kancelária a zájazdy.
Okrem pravidelnej autobusovej dopravy ponúka spoločnosť Turancar aj rôzne poznávacie zájazdy a rôzne dovolenky prostredníctvom cestovnej kancelárie CK Turancar, ktorá patrí pod spoločnosť Turancar.
Cestovná kancelária realizuje autobusové zájazdy do Bulharska, Grécka, Talianska, Chorvátska. V  jej ponuke však dominujú letecké zájazdy do krajín ako Turecko, Grécko, Albánsko, Bulharsko, Španielsko či Taliansko. Špecifickým produktom v ponuke CK Turancar sú poznávacie zájazdy (autobusom, letecky i kombinovane). Klienti majú na výber širokú škálu zájazdov po celej Európe i mimo nej. Vo svojom produkte má ročne takmer 200 hotelov a viac ako 70 poznávacích zájazdov.
Cestovná kancelária Turancar je od roku 1998 riadnym členom Slovenskej asociácie cestovných kancelárií a cestovných agentúr, pričom získala niekoľko ocenení za poskytovanie služieb a taktiež za prístup ku klientom a obchodným partnerom. 
Nákladná doprava.
Od roku 1996 začala spoločnosť Turancar ponúkať možnosti nákladnej prepravy pomocou kamiónov.
Predaj autobusov a ich servis.
Spoločnosť Turancar sa taktiež od roku 2004 venuje aj dovozu, predaju a servisu tureckých midibusov Anadadolu Isuzu.
Okrem toho ponúka aj servis autobusov a nákladných vozidiel značky Mercedes-Benz a autobusov značky Setra.

</doc>
