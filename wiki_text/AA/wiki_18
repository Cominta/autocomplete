<doc id="12363" url="https://sk.wikipedia.org/wiki?curid=12363" title="Slovácke novini">
Slovácke novini

Slovácke novini boli protislovenské noviny vychádzajúce po slovensky v čase Revolúcie 1848/49 a podporujúce kossuthovcov.
Charakter novín.
Žiadosť na vydávanie slovenských novín podal budínskemu ministerstvu vnútra Jozef Just - hlavný župan tekovskej stolice, známy ako veľký neprajník štúrovcov a fanatický maďarizátor. Svoj návrh na vydávanie slovenských novín financovaných vládou, ktorý poslal ministerstvu vnútra 8. mája 1848, podoprel tvrdením, že nielen on, ale aj viacej ľudí je ochotných takéto noviny vydávať, prípadne redigovať. Jeho podmienky boli nasledovné: 1. Vláda nebude od novín požadovať kauciu a zníži pre ne aj poštovné poplatky, 2. Novinám bude zverené uverejňovanie úradných oznamov, pravda za isté poplatky redakcii. Just sa zaviazal, že ak vláda tieto jeho podmienky splní, je schopný svojimi novinami vytlačiť zo Slovenska vplyv štúrovskej publicistiky.
Aj keď ministerstvo vnútra nemohlo, podľa zákonných predpisov odpustiť Justovi zloženie kaucie, nebolo ani toto vážnou prekážkou ich uverejnenia. Kauciu na noviny v nehnuteľnostiach zložil starý Štúrov nepriateľ gróf Karol Zay a župan Jozef Just, ktorý úradne žiadal o spoluprácu a podporu všetkých hlavných županov slovenských stolíc pri zbieraní predplatiteľov i pri rozširovaní týchto nádejných novín.
V letáku zvanom "Oznam nového političného časopisu pod ménom Slovácke novini pre verejné záležitosti Slovákov" - vydanom v Bratislave 26. V. 1848 sa tvrdí, že tieto noviny budú “deptať poburovanie štúrizmu a slúžiť záujmom ministerstva a národa". Už tento leták zostavil redaktor (odpovedlivý sporjadateľ) nádejných novín – Andrej Kostelný - advokát, predtým vychovávateľ v zemianskej rodine Beniczkých. Roku 1861 stal sa sudcom v Trenčíne a neskoršie bol sudcom v Žiline, kde aj zomrel 22. XII. 1865.
V letáku Kostelný tvrdí „úprimným Slovákom“, že vraj zrušenie poddanstva odhlasovala šľachta dobrovoľne a nezištne. Jej vraj tiež možno ďakovať za uzákonenie rovnosti pred zákonom pre každého občana i za to, že odteraz bude “jeden každý vlastenec voliť poslancov do snemu”. Boli to falošné tvrdenia. Volebné právo v Uhorsku sa riadilo výškou majetku a zostávalo privilégiom najvyšších vrstiev. O údajnej nezištnosti šľachty sa ani netreba zmieňovať. Kostelný na tomto mieste vystríha roľníkov pred vzburami proti bývalým zemským pánom.
Ako redaktori všetkých slovenských novín stojacich v službách maďarského revolučného boja, aj Andrej Kostelný odsúdil štúrovské hnutie a spisovnú slovenčinu. Tvrdil, že on sám pre Slovákov zostaví nový spisovný jazyk, ktorý uplatní už vo svojich novinách. Kostelného spisovná slovenčina bola po morfologickej i lexikálnej stránke veľmi biedna. Išlo tu o akési nárečie blízke bernolákovskej slovenčine. V pravopise sa čiastočne približoval k úzu zavedenému Ľudovítom Štúrom. Kostelného slovenčina nemala ustálenej gramatickej stavby, nehovoriac už o jej celkovej nízkej úrovni. Ďaleko zaostávala za jazykom Slovenských národných novín a stratila sa po zániku jeho Slováckych novín.
Prvé číslo Slováckych novín vyšlo 3. júla 1848 v Bratislave. Vychádzali vo forme veľkého hárku dva razy do týždňa. V ich hlavičke bol drevoryt uhorského štátneho znaku s uvedením dátumu a čísla novín. Pod ním bolo heslo: Sloboda. Ich hlavnými rubrikami boli: Vladarski poručnik (Úradné oznamy), Ministerské rozkazy, vyznamenaňá a povýšená dóstojníkov, a síce hneď z prvej ruky; Závodný výklad: političné stavy a umienky našich časov; Vlastenecký posel: zájemné príhody, jak voľby do snemu atď. Prešporský novinkár: zvláštne prešporskými najnovejšími príhodami sa vďačiť bude. V novinách boli ešte Zahraničné chýry (spravodajstvo) a Vyhlášky. Redaktor však toto rozdelenie rubrík dôsledne nezachovával.
Už po troch týždňoch existencie novín Kostelný znovu žiadal ministerstvo vnútra o finančnú podporu. Tvrdil, že hoci svoje redaktorské povolanie vykonáva zadarmo, jeho noviny sú pasívne a nemajú viacej ako 200 predplatiteľov. Tvrdí, že agitujú proti ním „panslávi“, ktorí propagujú a rozširujú medzi ľudom české a moravské noviny. Hovorí tu ďalej, že bratislavský Juraj Palkovič len striehne na zánik jeho novín, aby mohol vydávať vlastné v bibličtine. Ministerstvo mu síce poskytlo žiadanú podporu, no súčasne vyslovilo sklamanie nad slabým spoločenským ohlasom Slováckych novín.
Program svojej novinárskej práce Andrej Kostelný podal v úvodníku prvého čísla Slováckych novín zvanom Vláda a snem. Vítal tu zrušenie poddanstva, odmietal rakúsky absolutizmus a dovolával sa demokratickejšieho konštitučného zriadenia, osobitného uhorského ministerstva a samostatného rozhodovania uhorskej vlády. Aj tu prehnane a neobjektívne vychvaľuje uhorskú šľachtu.
Toto Kostelného okázalé oslavovanie šľachty nebolo náhodné. Súviselo to s tým, že rozhodné slovo v novinách mali gróf Karol Zay a župan Jozef Just - obidvaja príslušníci bohatej šľachty. Podľa Kostelného národnostná otázka v Uhorsku vôbec nejestvovala, pretože vraj slovenskému národu maďarská vládnuca trieda nerobí nijaké krivdy.
Kostelný v súlade s politikou kossuthovského revolučného hnutia vychovával čitateľov Slováckych novín k nenávisti k panovníckemu absolutizmu, k viedenskej kamarile i k feudálnemu spoločenskému poriadku. Autor ďalej tu uvádzal, aké podvody a úklady proti slobode národov užíval viedenský cisársky dvor, ktorý sa držal starobylého: Dividie et impera! (rozdeľuj a panuj!). Preto aj vítal útek cisára z Viedne pred revolúciou a víťazný postup maďarských honvédov.
Pevná dôvera a konečné víťazstvo revolúcie nad rakúskym absolutizmom neopustila tvorcov Kostelného novín ani vtedy, keď sa situácia na frontoch stávala pre maďarskú revolúciu priamo hrozivou. Túto dôveru snažili sa preniesť aj na čitateľov tvrdiac, že feudalizmus síce môže sláviť dočasné úspechy, ale napriek tomu je jeho koniec neodvratný: “Možno síce, že podvodná reakcia ešte s našim strjebrom a zlatom, s našim vojskom, s našimi statkami a právame samo rozkazuvať bude; možnosti je nečíselní počet; avšak zdáliž preto aj nad ústavnú slobodu zvíťazí, zdáliž preto národi zas do predošlého jarma zapráhně!... jakživ ňje a trikráť nie!."
Hlavným poslaním Slováckych novín bolo potieranie propagandy štúrovcov a rozširovanie ilúzií o dobrom vzťahu kossuthovskej vláde k slovenským národným i sociálnym požiadavkám. Ostro útočila proti Štúrovi, Hurbanovi a ich prívržencom a vyzývajúc Slovanov, aby sa spojili s maďarskými revolucionármi v boji proti rakúskemu absolutizmu a jeho obrancovi bánovi Jelačičovi.
Kostelný v otázkach sociálnych zastáva pravicovú líniu maďarskej revolúcie. Stavia sa veľmi tvrdo proti akýmkoľvek pokusom sedliakov i bezzemkov odvrátiť vykorisťovanie vládnucej triedy - vysokej i strednej šľachty. V Slováckych novinách vystupoval ako obranca vykorisťovateľskej politiky šľachty oproti sedliakom. Tvrdil, že pravou príčinou rozsiahleho povstania poddaných sedliakov proti šľachte v Haliči bola podvodná propaganda cisárskej Viedne, ktorá sa vraj takto chcela pomstiť maďarským zemanom za ich opozíciu a otvorené nepriateľstvo. Zamlčal, že pravou príčinou tohto povstania bolo ťažké sociálne postavenie a surové vykorisťovanie sedliakov.
Politické názory Slováckych novín boli značne vzdialené od názorov krajnej ľavice maďarského národného hnutia, grupujúceho sa okolo revolučného predstaviteľa roľníckych a robotníckych vrstiev - Michala Táncsicsa. Tým si možno vysvetliť aj uverejnenie tohto oznamu: „Zemplínska stolica nám dopísala, aby krajinská vláda Tánscicsa Robotnícke Novini nazvaní časopis, kterí pospolní ľud darmo mámi, a na omilné cesty vede, zakázala - čo mi podobňe podporovať budeme“.
Slovácke novini venovali najviac miesta agitácii proti slovenskému národnému hnutiu, útokom proti štúrovcom, proti slovenským dobrovoľníkom - „hurbanistom“ - účastníkom slovenského povstania. Sústredili sa hlavne na zničenie bášt slovenského národného hnutia - spisovnej slovenčine a politických novín. Dokonca aj po zániku Slovenských národných novín sa sťažujú na ich silný vplyv na obyvateľov “horných slovenských stolíc, hlavne oravskej, liptovskej, turčianskej i trenčianskej”. Obyvateľom týchto stolíc vyčítali ich odpor proti maďarizácii a nevedeli im odpustiť, že sú „inšieho národného ducha“.
So spisovnou slovenčinou sa Andrej Kostelný zaoberal v rozsiahlom článku Slováci. Tu urobil aj exkurzie do histórie, v ktorej však namiesto historickej pravdy bola mystifikácia. Podľa neho v bratislavskej bitke roku 907, (ktorá nie je historicky doložená) , zvíťazili Maďari. Porazení obyvatelia Veľkej Moravy potom s nimi “do rovnakého spolku vstúpili". Kostelný tu hanobí pokrokové tradície slovenských národných dejín a s osobitnou nenávisťou hovorí o česko-slovenskej spolupráci. O husitských tradíciách hovorí so zamietaním a husitov volá „vandalskými krvosavcami“. Odsúdil na tomto mieste aj stavovské, protihabsburské povstanie Štefana Bočkaja a Františka Rákociho II. Kostelný tu odmietal ako spisovný slovenský jazyk bibličtinu, bernolákovskú i štúrovskú slovenčinu - snáď preto, že ju užívala opozičná strana. Radil svojim rodákom, aby za spisovnú reč prijali tú, ktorú on sám užíval v Slováckych novinách. Kostelný tu aj uvádzal kritériá, ktorých sa pri vytváraní svojej „spisovnej reči“ pridržiaval: “Já však aňi po ňitrianski, aňi po trenčianski ňepišem, ale vedla tej zásadi: od obecného úžitku vimjenki ňerobíť, a kde úžitek rozliční je, tam mluvospit za sudcu povolať. Vedľa tejto zásadi, povedám, chcel som Štúra s Bernolákom zmeriť a tak něco vlastného pre Slovákov utvoriť…".
V porovnaní so štúrovskou gramatickou normou, podloženou viacerými jazykovednými spismi, je Kostelného „spisovná reč“ návratom k anarchii a ku náhodnosti. Kostelný mienil vo svojich novinách usporiadať akúsi anketu o svojom jazyku a vyzýval do nej „všetkích horľivích vlastencov“. Pravda, búrlivé, revolučné udalosti vtedy vytláčali aj zo Slováckych novín takúto „anketu“, ktorá sa nakoniec ani neuskutočnila. Preto aj „nová spisovná slovenčina“ Andreja Kostelného zahynula spolu s jeho Slováckymi novinami.
Slovácke noviny sa vyjadrovali ku každej významnejšej akcii štúrovcov a písali veľmi nevraživo o prejavoch slovenského národného pohybu. Podrobne komentovali aj priebeh bojov medzi „hurbanistami“ - oddielmi slovenských dobrovoľníkov a medzi maďarskými gardistami a honvédmi. Slovácke novini vítali Karla Szentiványiho - kráľovského komisára, vyslaného maďarským ministerstvom vnútra k vyšetrovaniu slovenských národných akcií v Liptove. O pamätných a pokrokových Žiadostiach slovenského národa z 10. mája 1848, vyhlásených v Liptovskom Mikuláši sa vyslovujú zamietavo, tvrdiac, že slovenskí národovci v nich “nevedeľi čo pítať mali". Uverejňujú tu aj text zatykačov na Štúra, Hurbana a Hodžu a ich prívržencov. Ondreja Hodžu a Eugena V. Šparnensisa volajú „podpaľačmi a zradcami najošklivejšej bandi Hurbano –Štúro -Hodžovskej“.
Štúrovci nemohli v revolučnej dobe na stránkach tlače bezprostredne reagovať na útoky Slováckych, ale aj iných novín, stojacich v službách kossuthovskej revolúcie pre nedostatok možností a času. Urobili tak však už bezprostredne po obsadení Slovenska cisárskymi vojskami roku 1849 i neskoršie. Polemizovali s nimi vo verejných prejavoch i v publikáciách. (Urobil tak napr. aj Mikuláš Dohnány vo svojej Histórii povstaňja slovenskjeho.)
Najslabšou rubrikou novín boli Zahraničné chíri. Je to aj pochopiteľné. Noviny nemali nijakých dopisovateľov a spolupracovníkov zo zahraničia a museli sa uspokojiť preberaním správ a informácií z peštianskych, viedenských, pražských a iných novín. Kostelný však tento materiál nepreberal mechanicky, ale prebraté správy sám komentoval a glosoval. Polemizoval tiež často s pražskými novinami, odsudzoval austroslavizmus konzervatívnych vrstiev českej spoločnosti a varoval českých politikov pred prisluhovaním cisárskej Viedni: “Rakúski absolutizmus, jako Ďjevka, ktorá mnoho milovňíkov má, každému odlišnú tvár ukazuje a žjadneho ňemiluje". Kostelný však pritom nepravdivo tvrdí, že rakúska vláda súhlasila s poslovenčením nemeckého a maďarského obyvateľstva, čím vraj “panslavizmus už tak rečeno do skutku prijďe". Podobné tvrdenia sa v novinách často opakujú. Strašiaka panslavizmu stále stavali pred oči čitateľov, redaktor i niektorí dopisovatelia novín, ale aj vodcovia maďarského revolučného hnutia preto, aby ním ospravedlnili vlastný nacionálny šovinizmus, neznášanlivosť k ostatnými národom a bezohľadnú maďarizáciu Slovanov v Uhorsku.
V niektorých prípadoch Slovácke novini však správne rozpoznali, na ktorej strane je pravda a čo slúži revolúcii i spoločenskému pokroku. Kritizovali napr. vedenie Slovanskej lipy za to, že útočilo na pražských vysokoškolákov pre ich spoluprácu s viedenskými kolegami, ktorí patrili medzi najaktívnejších účastníkov viedenskej revolúcie.
Okrem rubriky Sňemské novini, sviežim a zaujímavým spôsobom bola vedená rubrika Prešporskí novinkár, v ktorej vychádzalo vnútropolitické i lokálne spravodajstvo. Bývali tu aj správy z frontov, informácie o živote občanov Bratislavy, ale aj reportáže a fejtóny. Mnohé z nich mali slušnú úroveň a nechýbala im ani duchaplnosť, zmysel pre iróniu a humor. Napriek určitej štylistickej ťarbavosti a jazykovým chybám, sú niektoré príspevky Slováckych novín zaujímavým čítaním. Vo väčšine materiálu v týchto novinách uverejneného však nájdeme primitivizmus, neobjektívne informácie, zveličovanie i demagógiu.
Andrej Kostelný, ktorý v ich redakcii sa prvý raz dostal k novinárskej práci, nebol na úrovni ani po stránke čisto profesionálnej. Slovácke novini síce prispeli k rozširovaniu ideológie a k propagovaniu politiky kossuthovského hnutia, no stali sa tiež jedným z nástrojov tohto hnutia na potláčanie snáh po národnostnej rovnoprávnosti v Uhorsku.
Periodicita.
Noviny vychádzali dvakrát týždenne v Bratislave.

</doc>
<doc id="12364" url="https://sk.wikipedia.org/wiki?curid=12364" title="Wudce z Trnawi">
Wudce z Trnawi

Wudce z Trnawi bol protislovenský týždenník písaný po slovensky viac-menej podporujúci kossuthovcov, ktorý vychádzal počas revolúcie 1848/49. 
Týždenník mal náboženskú prílohu Bohumil. Ich vydavateľom bola trnavská vysoká katolícka cirkevná hierarchia. 
Ich redaktorom bol Ferdinand Pelikán - katechéta a profesor maďarčiny a nemčiny na arcibiskupskom lýceu v tomto meste. Pochádzal zo Skalice, kde sa narodil 25. mája 1814. Roku 1836 ukončil svoje štúdium v Trnave. Najprv bol vychovávateľom v šľachtickej rodine Mednyanských v Beckove, potom farárom v Bratislave. Roku 1844 sa stal profesorom trnavského arcibiskupského lýcea. Odtiaľto prešiel za katechétu a profesora ostrihomského seminára, kde obdržal vysokú hodnosť pápežského komorníka. V Ostrihome vydával latinské spisy náboženského obsahu. Roku 1859 sa stal farárom v Kamenici, kde o päť rokov neskôr zomrel.
Jedinými známymi Pelikánovými slovenskými spismi sú tie, ktoré vyšli počas revolúcie v rokoch 1848/49. Ide o leták vydaný v Trnave 8.5.1849 pod názvom „Milí Braťja Slováci“. Bol vydaný v pomerne vysokom náklade - 5.000 exemplárov. Obsahuje polemiku s letákom Jozefa M. Hurbana „Braťja Slováci“, v ktorom svojim rodákom vysvetľoval úlohy a ciele slovenského povstania a nabádal ich k vstupu do povstaleckých jednotiek. Pelikánov leták obsahuje nepravdivé tvrdenia. Oslavuje v ňom uhorskú šľachtu, ktorá sa vraj dobrovoľne vzdala svojich stavovských výsad a zrušila poddanstvo, hoci tak urobila iba pod hrozbou rozsiahlej roľníckej revolúcie.
F. Pelikán vo svojom letáku vystríhal slovenský pospolitý ľud pred vzburou „proti pánom“, ale aj pred bojom proti kossuthovskému revolučnému vojsku. Podľa neho „páni budú vždy pánmi“ - a preto aj akékoľvek snahy Slovákov o zlepšenie ich zlého sociálneho postavenia a o získanie národnej rovnoprávnosti sú škodlivé a úplne zbytočné. Preto aj zatracoval snahy štúrovcov o získanie národnej rovnoprávnosti, ako aj všetkých nemaďarských národov žijúcich na území Uhorska. Preto aj vystríhal pospolitý ľud pred vodcami slovenského povstania Ľ. Štúrom, J. M. Hurbanom a M. M. Hodžom a velebil údajné právo vládnucich vrstiev na ich úplné pomaďarčenie.
V takom istom protislovenskom a protištúrovskom duchu viedol F. Pelikán aj noviny Wudce z Trnawi. Ani on, tak ako ani redaktori a vydavatelia kossuthovských novín (Slovácke novini, Prjateľ ľudu), nechcel ich písať v štúrovskej slovenčine považujúc ju za spisovný jazyk nepriateľov. F. Pelikán sa snažil v novinách používať „vlastnú spisovnú slovenčinu“ , ktorá mala veľmi nízku jazykovú úroveň. Ide vlastne o snahu používať bernolákovskú slovenčinu, v ktorej bolo veľmi veľa českých výrazov. Gramatika a štylistika Pelikánovej „spisovnej slovenčiny“ bola nedôsledná a nedokonalá. Sám pritom mal iba veľmi nízke ambície, pretože sa snažil iba o to, aby jeho „slovenčina“ v novinách bola čitateľom ako-tak zrozumiteľná. Zánikom maďarskej revolúcie automaticky prestali aj Pelikánove snahy o vytvorenie „nového slovenského spisovného jazyka“.
Periodicita.
Prvé číslo vyšlo 12. 7. 1848 a č. 6 vyšlo 16. augusta 1848.

</doc>
<doc id="12367" url="https://sk.wikipedia.org/wiki?curid=12367" title="Orol tatranski">
Orol tatranski



</doc>
<doc id="12369" url="https://sk.wikipedia.org/wiki?curid=12369" title="Slovenské novinárstvo v čase štúrovskej generácie (cca 1835 – 1848)">
Slovenské novinárstvo v čase štúrovskej generácie (cca 1835 – 1848)

Slovenské národné hnutie v prvej polovici minulého storočia je nerozlučne spojené s veľkou osobnosťou Ľudovíta Štúra a s účinkovaním jeho prívržencov. K ich mnohostrannej činnosti národno-buditeľskej, vedeckej i umeleckej, ktorou tak prevratne pôsobili na náš národný život, dôstojne sa radí aj ich práca politická a publicistická, Práve publicistická práca hovorí o ich bezprostrednom spojení so životom našich dedín a miest. Nebolo medzi nimi jediného, ktorý by sa nebol zúčastňoval zápasu za odstránenie ťažkého poddanského údelu slovenských roľníkov, ktorý by sa nezapojil do boja za národnú rovnoprávnosť v Uhorsku a nesnažil sa upevňovať slovenské národné povedomie a slovanskú vzájomnosť. Pôsobenie štúrovcov je osobitne významné v dobe dozrievania revolučnej situácie v mnohých európskych krajinách (1838 – 1848), kedy aj vzrástol živelný odpor slovenského ľudu proti feudálnemu spoločenskému poriadku.
Spoločenská a národná situácia.
Štyridsiate roky XIX. storočia, doba zápasu štúrovcov za vydobytie a udržanie politických novín, bola v živote Slovenska veľmi búrlivá. Kapitalistické podnikanie, v porovnaní s okolitými európskymi krajinami, postupovalo u nás len veľmi pomaly. Jednou z príčin tohto oneskorenia bola aj politika viedenského cisárskeho dvora, ktorý sa snažil udržiavať Uhorsko ako výhodný trh pre priemyselné výrobky i ako tradičnú surovinovú základňu. Okrem toho hospodárstvo Uhorska brzdil a ochromoval nedostatok domáceho investičného kapitálu a nevýhodný colný systém. 
Maďarskí podnikatelia i stredná šľachta síce oprávnene bojovala proti rakúskej vládnucej triede, ako najväčšej prekážke hospodárskej prosperity Uhorska, rozvoja industrializácie a obchodu v Uhorsku, no na druhej strane neuznávali právo ostatných národov v Uhorsku na sebaurčenie, na samostatný, slobodný národný život. Jedným z prostriedkov jej boja za ovládnutie mnohonárodnostného Uhorska bolo zavádzanie maďarského jazyka do všetkých oblastí verejného života, ako aj násilné pomaďarčovanie národnostných menšín. Politika nacionálneho útlaku sa dostala do rozporu so životnými záujmami potláčaného slovenského národa. S rozvojom slovenského národného života dochádza súčasne i ku konfliktom národného hnutia s expanzívnou politikou viedenského cisárskeho dvora a s útlakom maďarskej vládnucej triedy. 
Naše národné hnutie bolo v tejto dobe ešte pomerne slabé. Šľachta sa z triednych záujmov veľmi rýchlo pomaďarčila, drobné zemianstvo bolo kolísavé, potom národne ľahostajné a postupne sa tiež odnárodňovalo. Slovenská buržoázia bola vtedy ešte veľmi slabá a nepočetná a tak úlohu hegemóna nášho národného hnutia preberá na seba maloburžoázna inteligencia, ku ktorej v prevažnej miere patrili aj štúrovci.
Rozvoju slovenského národného hnutia sa stavali vtedy do cesty mnohé prekážky: zaostalosť a značná negramotnosť ľudových vrstiev, nedostatočné politické i nacionálne povedomie slovenských obyvateľov miest a mestečiek i stupňujúci sa útlak maďarskej vládnucej triedy. Štúrovci sa preto snažili pre svoje sociálno-ekonomické a národnopolitické požiadavky získať široké masy slovenského ľudu. 
Okolnosti, v akých začínali svoje verejné účinkovanie boli veľmi nepriaznivé. Ich snahám o zjednotenie národa prekážala okrem iného aj náboženská a rečová roztrieštenosť slovenskej spoločnosti, nedostatok národného školstva, kultúrnych vedeckých i ľudovýchovných ustanovizní národného strediska, ale aj vlastnej politickej strany. Preto aj Štúr a jeho stúpenci venovali toľko pozornosti národno-organizačnej a zjednocovacej práci. Neustále sa snažili priťahovať do národného hnutia ľudové masy, aby takto hnutie dostalo široký základ a celonárodný charakter.
Organizácia činnosti štúrovcov.
Organizačným strediskom mladých štúrovcov – väčšinou poslucháčov ev. lýcea v Bratislave, sa stala Společnosť česko-slovanská, ktorá ako samovzdelávajúci krúžok študentov sa od školského roku 1829/30 riadila aj vlastnými stanovami, zvanými inak aj zákonmi. Mala riadnych i vidieckych členov, a ktorými pravidelne korešpondovala. Takýmto spôsobom sa udržiavalo spojenie bratislavského strediska národného hnutia a s dedinskou inteligenciou pôsobiacou vo všetkých slovenských krajoch. Tieto početné a obsahom bohaté listy, ktoré kolovali, plnili do istej miery aj funkciu slovenského kultúrneho časopisu a politických novín. Odtiaľ už nebolo ďaleko k myšlienke založenia politických novín i k vytváraniu literárnych, hospodárskych a vedeckých časopisov. 
K myšlienke založenia slovenských novín prispeli aj zahraničné podnety. Štúrovské spolky mládeže v Bratislave, v Levoči, v Banskej Štiavnici, v Modre i v Prešove udržiavali so Slovanmi v zahraničí čulé osobné i písomné styky. Pozorne tiež sledovali vývoj novín a časopisov slovanských národov bývajúcich v rakúskej monarchii i mimo nej, takže sa mohli sami presvedčiť, aký veľký význam majú noviny a novinárstvo pre verejný život v krajine. 
Spočiatku – roku 1836 – pomýšľali na vydávanie trojjazyčného informatívneho časopisu v Bratislave zostaveného aj zo správ uverejnených už predtým v novinách a časopisoch mnohonárodnostného Rakúska, ale aj v zahraničných tlačových orgánoch. Tento úmysel však nakoniec nerealizovali.
Společnosť česko-slovanská, ktorá sa snažila udržiavať styky aj so svojimi bývalými členmi pôsobiacimi na Slovensku i na Dolnej zemi sa pripravovala v máji roku 1837 z podnetu Daniela Krnúcha vydávať rukopisný časopis Zvěstovatel měsiční, ktorý mal okrem správ o činnosti Spoločnosti i o slovenskom národnom hnutí, obsahovať aj významnejšie literárne práce členov tejto organizácie. Vzorom im bol litografovaný časopis Lajosa Kossutha Snemové správy /Országgyülési Tudósitások/ z roku 1832 – 1836 a od roku 1836 Municipiálne zprávy /Törvény hatosági Tudósitások/. Pre úradné rozpustenie spoločnosti v apríli roku 1837 a pre stupňujúci sa vládny teror sa tento Krnúchov návrh nepodarilo uskutočniť. Tak zapadla aj myšlienka A. Vrchovského, ktorý chcel roku 1838 vytvoriť osobitný slovenský časopis, ako aj túžba M. M. Hodžu roku 1837 vydávať a redigovať slovenský časopis pre evanjelické duchovenstvo. 
Úspešnejší bol už pokus o tzv. „vzájomnostné dopisovanie“ dopisovateľského krúžku mladých štúrovcov, ktorý chcel takto nahrádzať nedostatok slovenských novín a časopisov. O tejto vzájomnej korešpondencii sa jeden zo štúrovcov – Pravoslav Červenák – takto vyslovil: „Ona je šnôra, ktorá nás spája a vzájomne v dôvere upevňuje“. Členovia krúžku boli povinní aspoň raz za dva mesiace podávať správy ústrednému korešpondentovi v Bratislave. Ten ich dával odpisovať a rozosielal ich členom krúžku, aby ich rozširovali vo svojom okolí. 
Diskusie o potrebe založenia slovenského národného periodika.
Už v týchto vzájomnostných listoch sa začalo hovoriť o potrebe založenia slovenského národného časopisu, alebo novín. Jednou z vedúcich osobností, ktorá organizovala vzájomné dopisovanie bol v Pešti Alexander Vrchovský. Z konceptu jeho listu zo 6. X. 1837 sa dozvedáme, že boli u neho na návšteve dvaja poľskí revolucionári Nikodém Betkowskí a Joachim Midowicz, ktorí odporúčali Slovákom písať knihy pre ľud a pre mládež. Ba aj to, aby si Slováci založili politické noviny. Volanie po slovenských novinách a časopisoch sa stávalo čoraz častejším. V korešpondencii štúrovcov sa vtedy rozprúdila zaujímavá polemika o tom, ako majú vyzerať tieto noviny, alebo či treba radšej zakladať slovenské časopisy. 
Záujem o založenie slovenského tlačového orgánu mali aj členovia mimobratislavských spolkov slovenskej mládeže, ktorí si pre nedostatok finančných prostriedkov mohli dovoliť vydávať len akési rukopisné časopisy a zábavníky. Takým bol napr. časopis slovenských študentov v Šoprone – Veniec – z ktorého vyšlo okolo tridsať čísel redigovaných Jozefom Boorom, Národní zábavník redigovaný K. J. Zorkócim a najmladším Ľudovítovým bratom Jankom Štúrom. Aj srbská mládež v Bratislave, stojaca pod vplyvom Štúra a štúrovcov vydávala vtedy rukopisný týždenník Sokol a literárny almanach Slavjanku.
Názory štúrovcov na charakter nádejných slovenských novín boli rozdielne. Pravoslav Červenák radil napred vystúpiť s literárnym časopisom zvaným Krasomil. Iní si želali vydávanie slovenského vedeckého časopisu pod názvom Wědomil tatranský a to podľa vzoru Preslovho vedeckého časopisu Krok. Samo Chalupka radil odložiť myšlienku na vydávanie slovenského vedeckého časopisu na príhodnejšiu dobu a dovolával sa prednostného vytvorenia populárneho ľudového časopisu. Mal podľa neho byť zaplnený historickými rozpravami, etnografickými úvahami, správami o priemysle a vynálezoch, literárnymi recenziami, ale aj politickými informáciami. Odmietal pritom navrhovaný názov časopisu Samolet, ako nezrozumiteľný pospolitému slovenskému ľudu a neodporúčal z tých istých dôvodov ani názov Phoenix. Prihováral sa za to, aby sa v čo najkratšom čase založil slovenský ľudový časopis pod domácim názvom Dennica, Včela alebo Jitřenka. Keď sa roku 1840 začali v maďarskej periodickej tlači ostré útoky proti slovenskému národnému hnutiu S. Chalupka urgoval založenie slovenských politických novín. Podobné stanovisko mali vtedy aj P. V. Ollík, M. M. Hodža, P. J. Šafárik a iní. 
Zakladanie slovenských národných novín a časopisov nebolo v tejto dobe stupňujúcej sa maďarizácie ľahké. Veď už vydanie malého literárneho študentského almanachu Jitřenka v Levoči roku 1840 vzbudilo v peštianskej tlači veľkú búrku odporu a označovalo sa prehnane za prejav politického „panslavizmu“. Preto sa aj štúrovci spočiatku obmedzovali len na vydávanie literárnych „zábavníkov“ a netrúfali si na samostatné vystúpenie s novinami. 
Rukopisné noviny.
Príslušníci slovenskej národnouvedomelej inteligencie a nedostatku vlastných politických novín museli hľadať iné prostriedky šírenia informácií. Naliehavo potrebovali súvislé informácie o našom národnom živote, dožadovali sa takej tlače, ktorá by bola organizátorom a propagátorom ich politického a kultúrneho úsilia. Preto sa nakoniec rozhodli pre internú potrebu vydávať rukopisné noviny rozmnožované tajne len zasvätenými príslušníkmi štúrovskej mládeže v Bratislave – a to v malom množstve v päťdesiatich exemplároch. 
Vychádzali v rokoch 1836 – 1839 a poskytovali významné služby Štúrovi a jeho spolupracovníkom. Boli to ilegálne, teda necenzurované rukopisné noviny, ktoré preto mohli prinášať aj články ostro útočiace proti feudálnemu spoločenskému poriadku a jeho zlopovestným sociálnym účinkom. Ich redaktori, medzi ktorých patril Pravoslav Červenák a Jozef M. Hurban, získali materiál pre ne hlavne z listov dopisovateľov – inteligentov zo všetkých slovenských krajov. Pretože pošta v tejto dobe pracovala ešte dosť pomaly a redakčné spracovanie materiálu sa preťahovalo, spravodajstvo rukopisných novín bývalo zastarané a spoločenský účinok novín aj pre ich malý náklad (hoci jeden ich exemplár čítalo viacej záujemcov), bol slabý. Rukopisné noviny teda nemohli nahradiť politický tlačový orgán. 
Ďalšie pokusy o založenie slovenských novín a Slovenský prosbopis.
Plány na vydávanie tlačených slovenských novín a časopisov však ešte stále zostávali len na papieri. Na jeseň roku 1839 sľúbil Karol Štúr – najstarší Ľudovítov brat – bývajúci v Modre, že bude vydávať a redigovať Samolet Slovenska – zábavný týždenník v rozsahu pol hárku. Nestalo sa tak, pravdepodobne preto, lebo nemal dosť peňazí na zloženie kaucie. 
Koncom tridsiatych a začiatkom štyridsiatych rokov sa nepodarilo založiť slovenské noviny, ani časopisy pre celkovú slabosť nášho národného hnutia i pre chudobu našej spoločnosti. Vážnym dôvodom tohto neúspechu bol aj úpadok spolku Vzájomnosť na jar roku 1840 zapríčinený vnútornými rozpormi jeho členov. 
Naliehavosť založenia samostatnej slovenskej periodickej tlače však neustupovala do úzadia. Naopak. Spomínané „novinárske útoky“ predstaviteľov maďarskej vládnucej triedy proti prebudeným a národne uvedomelým Slovákom a ich spolkom – tento proces len urýchlili. Začiatkom štyridsiatych rokov sa protislovenské články objavovali hlavne v peštianskych maďarských časopisoch (Jelenkor, Pešti Hirlap, Atheneum…), no neskoršie sa preniesli aj do zahraničných novín a to do Augsburger allgemeine Zeitung a do revue Vierteljahrschrift aus und für Ungarn, ktorá vychádzala v Lipsku. Autormi týchto protislovenských útokov boli Kramarčík, Karol Zay, Gustáv Szontágh a iní. 
Protislovenské útoky sa vystupňovali hlavne v období podania Slovenského prestolného prosbopisu roku 1842, ktorý pomáhal zostaviť, ale aj presadzovať pri nadriadených úradoch i Ľudovít Štúr. V ňom sa medzi iným žiadalo zastavenie prenasledovania Slovákov uhorskou úradnou vrchnosťou, zabezpečenie katedry reči a literatúry československej na bratislavskou lýceu, ale aj povolenie vydávania slovenských politických novín. Prosbopis získal určitú podporu len medzi časťou ev. inteligencie s úzkou vrstvou zemianstva. Nemal žiaduci úspech už aj preto, lebo neobsahoval nijaké požiadavky v prospech ľudových vrstiev, ktoré ho aj preto nepodporovali. Okrem toho rakúsky absolutistický režim, ku ktorému sa tvorcovia Prosbopisu uchádzali o podporu, nemohol byť priaznivo naklonený ani slovenskému národnému hnutiu, ani národnooslobodzovaciemu pohybu ostatných národov a národností monarchie.
Publikovanie v maďarských a zahraničných novinách.
Po neúspechu Slovenského prestolného prosbopisu sa vlny protislovenských článkov v peštianskej, ale aj v mimouhorskej tlači veľmi zdvihli. Slovenskí národovci chceli s nimi v tlači polemizovať, no dostali sa pritom do veľmi nevýhodnej situácie. Aj keď redakcie peštianskych novín uverejnili niektoré z odpovedí Slovákov, predsa veľa článkov, ktoré štúrovci pripravili do tlače, neprešlo cenzúrou, alebo ich redaktor hodil do koša. Napr. redaktor konzervatívneho Nemzeti Ujság-u dal na Kollárove naliehanie uverejniť Štúrov článok Krivdy Slovákov, ale druhý jeho príspevok, hoci azda rok s nim chodil po peštianskych redakciách, nebolo možno umiestniť v nijakých maďarských novinách, alebo v časopisoch. 
S podobným neúspechom sa stretli aj články ďalších slovenských národovcov, ktorí na vyzvanie vydavateľa novín Nemzeti ujság roku 1842 chceli v nich uverejňovať svoje články. Majláth nakoniec, vraj pre cenzúru, nechcel tieto články publikovať. Právom sa preto M. M. Hodža sťažoval na redakcie peštianskych novín, ktoré vyhlasovali štúrovcov „za zradcov vlasti“, hoci to nevedeli, ani nemohli nijako dokázať. Takéto nespravodlivé protislovenské útoky v maďarských novinách ukazovali na hlboké rozpory medzi stúpencami maďarského a slovenského národného hnutia. Veď vtedy nielen konzervatívna, ale aj liberálna maďarská buržoázia a stredná šľachta odmietala uznať Slovákov za osobitný národ tvrdiac, že sú iba etnografickou skupinou bez politického významu. 
Niektoré z týchto „obrán štúrovcov“ vychodia potom v zahraničí ako osobitné brožúry. (Ľ. Štúr: Die Beschwerden und Klagen der Slawen in Ungarn. Lipsko 1843; S. Hojč: Apologie des ungarischen Slawismus. Podobné práce mali napísané, alebo dokončievali aj Samo Chalupka, Bohuslav Nosák, Pavol Tomášik, L. Jesenský, J. Melcer a iní.)
Ľ. Štúr sa k uverejňovaniu svojich národnoobranných článkov a štúdií v zahraničí neodhodlal rýchlo a ľahko. Znovu a znovu sa v Uhorsku pokúšal čeliť sústredným nacionálno-šovinistickým maďarským útokom a verejne aj vyzýval redakcie peštianskych maďarských i nemeckých novín, aby uverejňovali aj odpovede slovenských národovcov na tieto invektívy – no bolo to daromné. Až keď stratil všetku nádej, že sa tak stane, počal posielať svoje národnoobranné články do redakcie Augsburger allgemeine Zeitung, ktorých vedenie mu však niektoré články neuverejnilo – a to pre dodatočný zásah cenzúry. Preto bol Štúr prinútený svoj „rozsiahly článok“ (presnejšie štúdiu), vydať roku 1845 vo Viedni ako brožúru pod názvom: Das neuzehnte Jahrhundert und der Magyarismus. Devätnáste storočie a maďarizácia. 
Predrevolučné obdobie (1845 – 1848).
Situácia sa značne zlepšila v predrevolučnom období, kedy slovenské novinárstvo zaznamenalo značný rozvoj. 
Predovšetkým začali vychádzať prvé slovenské politické noviny po názvom Slovenskje národňje novini s prílohou Orol tatránski, ktoré vydával Ľudovít Štúr a ktorým predchádzal dlhý a komplikovaný proces ich vzniku : Vznik novín Slovenskje národňje novini.
Na treťom zasadaní Tatrína (r. 1846) okrem toho navrhol Štúr, aby tento spolok vydával nejaký "prostonárodný časopis na spôsob „Priateľa ľudu“, ktorý vychádzal v Pešti pod vedením Jána Kadavého. Návrh bol prijatý a vypracovaním plánu časopisu bol poverený výbor Tatrínu. Začiatkom roku 1846 robil už Andrej Radlinský prípravy na vydávanie Katolíckych novín a 5. apríla 1848 vyšlo v Skalici prvé číslo znamenitého gazdovského týždenníka Daniela Licharda Noviny pre hospodárstvo, remeslo a domáci život. Výdatným pomocníkom a druhom Orla tatranského sa stali Slovenskje pohľadi J. M. Hurbana a jeho literárne almanachy Nitry. Boli to, čo sa týka publicistickej činnosti štúrovcov, ich najkrajšie roky.

</doc>
<doc id="12371" url="https://sk.wikipedia.org/wiki?curid=12371" title="Galileove mesiace">
Galileove mesiace

Galileove mesiace sú štyri najväčšie a najjasnejšie Jupiterove mesiace – Európa, Ganymede, Kalisto a Io. Sú to vôbec prvé nebeské telesá objavené ďalekohľadom a prvé známe mesiace inej planéty ako Zem. Patria k najväčším mesiacom slnečnej sústavy. Tri z nich majú ľadový povrch, štvrtý (Io) zase povrch tvorený horninami.
Objav.
Prvé pozorovania uskutočnil nemecký astronóm Simon Marius možno už v novembri 1609. Objav však publikoval až v roku 1614 v práci "Mundus Iovialis". Galileo Galilei mesiace prvýkrát spozoroval 7. januára 1610 a považoval ich najprv za hviezdy. Po čase zistil, že nejde o hviezdy, ale o telesá obiehajúce okolo Jupitera. Objav publikoval 13. marca 1610 v spise "Sidereus Nuncius" („Hviezdny posol“). Tento objav mal pre astronómiu veľký význam, pretože preukázal, že existujú nebeské telesá, ktoré neobiehajú okolo Zeme a zároveň znamenal veľkú podporu pre uznanie heliocentrického systému.
Galileo Galilei pôvodne nazýval mesiace podľa svojich mecenášov „Medicejské hviezdy“ ("Sidera Medicea") a označoval ich rímskymi číslicami I.IV, keďže medicejskí bratia boli tiež štyria. Toto označenie sa používalo do konca 19. storočia a viedlo k zmätkom. Preto bolo na odporúčanie Johannesa Keplera prijaté pomenovanie, ktoré navrhol Simon Marius.
Galileo Galilei (či Simon Marius) však pravdepodobne nebol prvý človek, ktorý tieto mesiace videl. Polynézania majú taký vynikajúci zrak, že ešte dnes udivujú schopnosťou vidieť (za priaznivých podmienok) mesiace Jupitera.
Tabelárne zobrazenie.
Galileove mesiace sú (v poradí od najbližšieho k Jupiteru po najvzdialenejší):

</doc>
<doc id="12374" url="https://sk.wikipedia.org/wiki?curid=12374" title="1. storočie pred Kr.">
1. storočie pred Kr.

1. storočie pred Kr. je storočie, ktoré trvalo od roku 100 pred Kr. do roku 1 pred Kr.

</doc>
<doc id="12375" url="https://sk.wikipedia.org/wiki?curid=12375" title="Ferdinand Pelikán">
Ferdinand Pelikán

Ferdinand Pelikán (* 25. máj 1814, Skalica – † 29. máj 1864, Kamenica nad Hronom) bol redaktor novín "Wudce z Trnawi". Pôsobil ako katechéta a profesor maďarčiny a nemčiny na arcibiskupskom lýceu v Trnave. Roku 1836 ukončil štúdium v Trnave. 
Najprv bol vychovávateľom v šľachtickej rodine Mednyanských v Beckove, potom farárom v Bratislave. Roku 1844 sa stal profesorom trnavského arcibiskupského lýcea. Odtiaľto prešiel za katechétu a profesora ostrihomského seminára, kde obdržal vysokú hodnosť pápežského komorníka. V Ostrihome vydával latinské spisy náboženského obsahu. Roku 1859 sa stal farárom v Kamenici nad Hronom, kde o päť rokov neskôr zomrel.

</doc>
<doc id="12376" url="https://sk.wikipedia.org/wiki?curid=12376" title="Protón">
Protón

Protón (p+, H+; z gréčtiny protos – "prvý") je subatomárna častica v jadre atómu. Protón sa ako častica zaraďuje medzi baryóny a skladá sa z dvoch kvarkov "u" a jedného "d", ktoré sa priťahujú silnou interakciou, sprostredkovanou gluónmi. Antičastica protónu je antiprotón, ktorý má rovnako veľký náboj, len opačného znamienka.
Pretože elektromagnetická sila je rádovo silnejšia ako gravitačná sila, musí byť náboj protónu rovnako veľký ako náboj elektrónu, inak by celková kladná či záporná odpudivosť (podľa toho, ktorý by bol väčší – atómy by neboli elektricky neutrálne) spôsobila viditeľnú rozpínavosť vesmíru a telies priťahovaných k sebe gravitačnou silou (planét, hviezd, a podobne).
Protón je považovaný za stabilnú časticu, podľa niektorých teórií sa ale môže rozpadať s polčasom rozpadu vyše 1035 rokov. Overenie tejto hypotézy je stále mimo rozlišovacie schopnosti súčasných experimentálnych zariadení a prípadný rozpad protónu preto nemohol byť doteraz pozorovaný. Jadrom najbežnejšieho izotopu vodíku je jediný protón. Ostatné atomárne jadrá sa skladajú z protónov a neutrónov priťahovaných k sebe silnou interakciou. Protónové číslo určuje chemické vlastnosti atómu ako chemického prvku.
V chémii a v biochémii je protón aj označenie pre vodíkový katión. Vodíkový katión totiž nemá elektrón a obsahuje len jadro, ktoré v prípade 1H+ predstavuje len protón.
Rozmery protónu.
Polomer protónu (pozri aj Camptonov efekt) bol v roku 2019 upresnený na 0,833 fm, teda 0,000 000 000 000 833 mm.
Pokojová hmotnosť protónu je 1,6726·10−27 kg, čo je ekvivalent jeho pokojovej energie.
Stabilita.
Pozorovania ukazujú, že protóny sú stabilné. Je ale známe, že protóny sa menia na neutróny procesom zachytávania elektrónov. Tento proces sa nedeje spontánne, ale iba v tedy, keď je dodaná energia:
 formula_1
Tento process je vratný: neutróny sa môžu zmeniť protóny pomocou beta rozpadu, čo je forma rádioaktívneho rozpadu.
Teória veľkého zjednotenia predpovedá výskyt protónového rozpadu, aj keď experimentálne tento ešte nebol potvrdený a z výsledkov experimentov bola dolná hranica životnosti protónu odhadnutá na 1035 rokov.
História.
Protón objavil Ernest Rutherford v roku 1918. Pozoroval, že alfa častica vystrelená do plynného dusíka sa v jeho oscilačnom detektore javí rovnako ako jadro vodíka. Rutherford určil, že zdrojom jadier vodíka musí byť dusík a preto musí obsahovať jadro vodíka. Myslel si, že jadrá vodíka, o ktorých vedel, že majú atómové číslo 1, sú elementárne častice. Preto ich pomenoval protón, podľa gréckeho "protos" – prvý.
Technologické využitie.
Protóny majú vlastnosť spin, ktorá bola objavená pomocou nukleárnej magnetickej rezonančnej spektroskopie. Pri NMR sa magnetické pole využíva k detegovaniu zatienenia okolo protónov v jadre látky, ktoré spôsobuje okolitý mrak elektrónov. Vedci z neho môžu získať informácie o usporiadaní molekulárnej štruktúry látky.
Zámer využívať vlastnosti urýchlených protónov v medicíne na liečbu onkologických ochorení predložil Robert. R. Wilson v roku 1946. Táto idea bola prvýkrát uskutočnená v roku 1954 v Berkeley. Na Slovensku by mal zavedeniu protónovej terapie pomôcť projekt Cyklotrónového centra Slovenskej republiky.
Antiprotón.
Antiprotón je antičastica k protónu. Antičastica bola objavená v roku 1955 Emiliom Segrenom a Owenom Chamberlainom, za čo dostali v roku 1959 Nobelovu cenu za fyziku.
CPT symetria ukladá silné ohraničenia pre relatívne vlastnosti častíc a antičastíc a preto je otvorené
prísnym testom. Napríklad súčet náboja protónu a antiprotónu musí byť v presne nulový. Táto rovnosť bola overená s presnosťou jedna ku 108. Rovnosť hmotností bola tiež overená s presnosťou lepšou ako jedna ku 108.

</doc>
<doc id="12377" url="https://sk.wikipedia.org/wiki?curid=12377" title="Slovenský kras">
Slovenský kras

Slovenský kras (zastarano "Juhoslovenský kras") je krajinný celok geomorfologickej oblasti Slovenské rudohorie. Bol tu vyhlásený Národný park Slovenský kras.
Polohopis.
Južný okraj vymedzuje štátna hranica s Maďarskom, východným smerom leží Košická kotlina, severne Volovské vrchy, Rožňavská kotlina a Revúcka vrchovina. Západným smerom nadväzuje Juhoslovenská kotlina a Bodvianska pahorkatina.
Charakteristika.
Slovenský kras je tvorený vápencovými náhornými planinami oddelenými hlbokými údoliami s množstvom podzemných i povrchových krasových javov. Najvyššími vrcholmi tejto oblasti je Dvorník () a Matesova skala ().
V minulosti bolo celé územie zalesnené listnatými lesmi. Pôvodné dubové, lipové, habové a bukové porasty však boli čiastočne vyťažené. Neporušené lesné porasty sa zachovali v hlbokých roklinách a na svahoch ťažko prístupných planín. V oblasti slovenského krasu rastie veľmi mnoho druhov chránených teplomilných rastlín. Vzácne rastlinné spoločenstvá sa vyskytujú na silno zamokrených lúkach v okolí Štítnického potoka. Pestré prírodné podmienky ovplyvňujú rozšírenie a vývoj živočíchov. Miešajú sa tu druhy horské, lesné i stepné. Špecifické druhy živočíchov žijú v jaskyniach a priepastiach. 
Slovenský kras odvodňujú rieky Slaná, Muráň a Turňa s väčším množstvom drobnejších prítokov. Slovenský kras patrí do teplej klimatickej oblasti so zimnými priemernými teplotami −2 −5 °C a letnými teplotami 1618 °C. Počet dní so snehovou pokrývkou sa pohybuje okolo 6080, počet letných dní medzi 3050.
Na území Slovenského krasu sa nachádza okolo 1300 jaskýň, z ktorých je sprístupnená Domica, Gombasecká jaskyňa, Jasovská jaskyňa, Krásnohorská jaskyňa a Ochtinská aragonitová jaskyňa.
Podcelky.
Slovenský kras sa delí na 9 podcelkov, ktoré zahŕňajú aj 2 časti:
Ochrana prírody.
Národný park Slovenský kras sa rozprestiera na juhovýchode Slovenska. S hraničiacim Aggteleckým národným parkom (Maďarsko) tvorí jednotný celok, ktorý ako súvislé územie svojou rozlohou predstavuje najrozsiahlejšie krasové územie planinového typu v strednej Európe. Na ploche vytvára Slovenský kras svojou prírodnou a kultúrnohistorickou rozmanitosťou jednu z najkrajších oblastí Slovenska. Za chránenú krajinnú oblasť bol Slovenský kras vyhlásený v roku 1973 a v roku 1977 bol ako prvý na Slovensku zaradený do medzinárodnej siete biosférických rezervácií v rámci programu UNESCO Človek a biosféra a patrí tak medzi jednu zo štyroch slovenských biosférických rezervácií .

</doc>
<doc id="12381" url="https://sk.wikipedia.org/wiki?curid=12381" title="Ján Bežo">
Ján Bežo

Ján Bežo (* 21. marec 1842, Nitrianska Streda – † 24. júl 1905, Senica) bol slovenský učiteľ a nakladateľ.
Život.
Narodil sa v Nitrianskej Strede v okrese Topoľčany. Gymnázium navštevoval v Modre a v Bratislave, učiteľský ústav v Šoporni. Vyučoval v Šoporni, v Uhrovci, v Beckove a od 21. septembra 1862 v Senici. V roku 1867 navštívil Nemecko, Švajčiarsko a Taliansko, kde študoval vyučovacie metódy na základných školách. Po 27 rokoch učiteľského pôsobenia sa v júli 1888 dobrovoľne vzdal učiteľského povolania a založil v Senici tlačiareň. V Senici nadviazal priateľské styky s J. M. Hurbanom. 
Ján Bežo náhle zomrel v Senici 24. júla 1905. Senica si uctila Jána Bežu pamätnou tabuľou na bývalej ev. škole dňa 28. septembra 1941. 
Dielo.
Ján Bežo bol autorom a vydavateľom 15 učebníc pre národné školy, ktoré vyšli spolu v 68 vydaniach. Vydával "Knižnicu zábavného a užitočného čítania" a edíciu "Divadelné hry pre mládež". Vydal veselohru v 3 dejstvách "Molier: Nasilu stal sa lekárom". Vydával časopis pre deti "Noviny mladých". 
Jeho kniha "Silozpyt čili fyzika pre národné školy" vyšla v r. 1871. Prvé vydanie Silozpytu sa rozobralo počas jedného roka. Druhé vydanie vyšlo v r. 1873. V Predmluve autor upozorňuje, že texty na učenie spamäti pre žiakov sú vysádzané väčšími typmi písma, drobnejšia sadzba je pre výklad učiteľa. Ďalej radí, kde vo Viedni a v Budapešti dostať fyzikálne pomôcky. V exemplári (Bežovej Fyziky), vypožičanom z Univerzitnej knižnice v Bratislave, nachádzame podpis Vladimíra Clementisa z roku 1920, teda používala sa ešte po 47 rokoch. Možno konštatovať, že Bežov "Silozpyt čili fyzika" splnil svoje poslanie.

</doc>
<doc id="12384" url="https://sk.wikipedia.org/wiki?curid=12384" title="Kyla Cole">
Kyla Cole

Kyla Cole, vlastným menom "Martina Jacová", (* 10. november 1978, Prešov) je slovenská modelka a erotická herečka. Dnes sa považuje za jeden z najdrahších erotických modelov sveta.
Po páde komunizmu odišla do USA. Do modelingovej scény sa dostala v marci 2000, kedy bola vymenovaná za „Pet of the month“ (domáci maznáčik mesiaca) Penthousu. Má za sebou stovky výstupov (fotky, filmy) - spravidla nahá - a je na obaloch najpopulárnejších erotických časopisov sveta. 
Účinkovala v mnohých filmoch porno režiséra Andrewa Blakea (vo filmoch "Blonde and brunettes" a "Exhibitionists" v roku 2001 a "The Villa" v roku 2002), ako aj vo filme "Pets in paradise" 2001 od Penthousu. Údajne pracuje na ďalšom filmovom projekte. 
Od augusta 2003 do apríla 2004 bola moderátorkou týždennej relácie Láskanie na slovenskej televíznej stanici TV Markíza. 
Vlastní a prevádzkuje vlastnú webstránku, prostredníctvom ktorej je v kontakte so svojimi fanúšikmi.

</doc>
<doc id="12388" url="https://sk.wikipedia.org/wiki?curid=12388" title="Ján Bobok">
Ján Bobok

PhDr. Ján Bobok (* 16. október 1936, Trnava – † 27. november 1984, Bratislava) bol slovenský pedagóg a matematik. Patril medzi nadšencov a priekopníkov novej koncepcie vyučovania matematiky a zaslúžil sa o jej zavedenie na školách.
Životopis.
Narodil sa v Trnave. Po ukončení štúdia matematiky a fyziky na Vyššej pedagogickej škole v Bratislave pôsobil na základnej škole v Bratislave, na Košickej ulici od 1. septembra 1963 do 30. júna 1970. Venoval sa problematike vyučovania matematiky. Svoje odborné poznatky a didaktické skúsenosti uplatnil ako vedecko-výskumný pracovník a metodik vyučovania matematiky na Výskumnom ústave pedagogickom v Bratislave. Zomrel 27. novembra 1984 v Bratislave.
Prínos.
Veľmi aktívne sa podieľal na vypracovaní novej koncepcie vyučovania matematiky na základnej škole, na tvorbe metodických materiálov pre učiteľov, na ich preškoľovaní a ako pracovník VÚP a hlavný autor usmerňoval tvorbu učebníc matematiky. Publikoval v časopisoch "Matematika a fyzika ve škole", "Matematické obzory", "Komenský", a aj takto odovzdával učiteľom svoje pedagogické poznatky a skúsenosti.
Ján Bobok má veľký podiel na skvalitňovaní vyučovania matematiky na základných školách, kde žiak získava základné vedomosti a poznatky na ktoré potom nadväzuje pri ďalšom štúdiu. Jeho prácu ocenila aj Jednota slovenských matematikov a fyzikov udelením Vyznamenania Matematickej sekcie JSMF za zásluhy o rozvoj vyučovania matematiky roku 1978 a v tom istom roku obdržal aj čestné uznanie Jednoty.

</doc>
<doc id="12389" url="https://sk.wikipedia.org/wiki?curid=12389" title="16. október">
16. október



</doc>
<doc id="12390" url="https://sk.wikipedia.org/wiki?curid=12390" title="Krakovská republika">
Krakovská republika

Krakovská republika alebo Slobodné mesto Krakov (, dlhý tvar: "Wolne, Niepodległe i Ściśle Neutralne Miasto Kraków z Okręgiem") bol štátny útvar vytvorený na Viedenskom kongrese, kontrolovaný troma vtedajšími mocnosťami: Pruskom, Ruskom a Rakúskom. Krakovská republika existovala v rokoch 18151846, oficiálne vznikla 3. mája 1815.
Rozloha republiky bola 1164 km² a zahrňovala okrem samotného mesta aj jeho okolie. Na území republiky roku 1815 žilo 88 000 obyvateľov. V roku 1818 Slobodné mesto Krakov získalo svoju ústavu. Pri svojom vzniku požívalo vysokú autonómiu. Ústava garantovala záruky zákonodarnej a exekutívnej moci. Republika mala vlastný parlamentZbor reprezentantov ("Zgromadzenie Reprezentantów") i vládu ("Senat Rządzący"). Vláda mala 13 členov: prezident, 8 členov volených parlamentom, 2 cirkvou a 2 Univerzitou. Ústava a zákony boli založené na občianskom Napoleonovom zákonníku a Francúzskom obchodnom a trestnom práve.
Republika bola bezcolnou zónou s právom obchodovať s Pruskom, Rakúskom a Ruskom. 
Jagielovska Univerzita ("Uniwersytet Jagielloński") mohla prijímať študentov zo všetkých troch obsadených častí Poľska.
Počas novembrového povstania rokov 18301831 bol Krakov centrom pašovania zbraní do Poľského kráľovstva ("Kongresówka"). Po porážke povstania tri mocnosti značne obmedzili právomoci Krakova. V rokoch 18361841 bolo pod rakúskou okupáciou. 
Koniec samostatnosti mesta priniesla porážka Krakovského povstania v roku 1846. Po jeho vypuknutí vkročili do mesta vojská okupantov. 16. novembra 1846 Rakúsko anektovalo územie "Slobodného mesta Krakov".
Po pripojení k Rakúsku sa Krakov a jeho okolie stal súčasťou rakúskej provincie Halič ("Galícia").

</doc>
<doc id="12400" url="https://sk.wikipedia.org/wiki?curid=12400" title="Slovenské novinárstvo začiatkom 19. storočia">
Slovenské novinárstvo začiatkom 19. storočia

Situácia po smrti Jozefa II..
Po smrti Jozefa II. bola politika novinám prísne zakázaná, čo im odoberalo ich životnú podstatu. Podľa reakčného nariadenia Leopolda II. z rokov 1791 – 1792 sa povoľovalo uverejňovať v novinách len to zo zahraničného spravodajstva, čo už bolo predtým publikované v úradných "Wienerisches Diarium". Vláda odmietla povoľovať vydávanie ďalších novín a časopisov. Cisársky dvor z obavy pred prenikaním pokrokovej ideológie Francúzskej revolúcie, prísnou cenzúrou potláčal každý slobodnejší prejav, pričom dbal na to, aby do novín neprenikli nijaké správy o tejto revolúcii. Vládnuca trieda nemilosrdne cenzurovala aj politické komentáre.Cisár František I. a viedenská vláda z obavy pred revolučnosťou ľudu a pred rozširovaním revolučných názorov zo zahraničia, najmä z Francúzska, založila osobitný “Dvorný policajný úrad." Vtedy sa tiež sprísnila činnosť tajnej polície a cenzorov novín a časopisov. Zakladanie novín sa stávalo takmer nemožným. František I. tu nadviazal na reakčné nariadenie svojho predchodcu Leopolda II. ktorým sa povoľovalo v novinách publikovať len to spravodajstvo, čo už predtým vyšlo v úradných novinách Wienerisches Diarum. Veľmi prísne sa kontroloval najmä zákaz uverejňovania akýchkoľvek informácií a komentárov o francúzskej revolúcii z roku 1789.
Do nového, 19. storočia vstupujú Slováci za takýchto okolností bez jediných vlastných novín, alebo časopisu. Slovenská národne prebudená inteligencia tak stratila možnosť prostredníctvom periodickej tlače vplývať na stredné spoločenské vrstvy i na ľud. Sama inteligencia tento nedostatok chcela aspoň čiastočne odstrániť dopisovaním do cudzojazyčných časopisov, organizovaním učených spoločností a čitateľských spolkov, kde sa sústreďovalo odoberanie, požičiavanie a čítanie novín a časopisov. (Napr. Malohontská učená spoločnosť v r. 1811 – 1830 odoberala tieto časopisy: Annalen der Literatur und Kunst in dem österreichischen Kaiserthume, Wiener allgemeine Literatur-Zeitung, Vaterländische Blätter, halský Allgemeine Literatur-Zeitung, peštiansky Tudományos Gyüjtemény atď.) Najväčší význam pre slovenský kultúrny život mali jenské Jenaische allgemeine Literatur-Zeitung a Vaterländische Blätter, do ktorých písalo mnoho slovenských dopisovateľov.
Redakcie mnohých nemeckých časopisov a novín začiatkom XIX. storočia prijímali príspevky príslušníkov rozličných národov monarchie, a to aj také, ktoré sa dotýkali špecifických problémov ich národného, politického a kultúrneho života. Domnievali sa, že ich takto presvedčia o vhodnej sprostredkovateľskej úlohe nemeckej žurnalistiky pre rozvoj ich vlastného národného života, ako aj o tom, že germanizácia im bude vlastne na osoh.
Začiatkom 19. storočia vzdelaní Slováci najviac prispievali do literárneho časopisu Annalen der österreichischen Literatur, herausgegeben von einer Gessellschaft inlädische Gelehrten, ktoré vydával bratislavský, neskôr viedenský kníhkupec, nakladateľ a kníhtlačiar Anton Doll. Tu vychádzali nielen príspevky slovenských, ale i českých, maďarských, arabských, chorvátskych, talianskych a iných autorov, pravda v nemeckej reči. Časom si príslušníci týchto národov, až na Slovákov, vytvorili vlastné politické, vedecké a literárne časopisy a neboli odkázaní na viedenské Annalen. Slováci však sem prispievali ešte dlhé roky, pretože vlastné časopisy tohto typu nemali. Preto aj príspevky slovenských autorov v tomto časopise sú pomerne početné a relatívne rozsiahle. Príspevky slovenských dopisovateľov nájdeme v tejto dobe napr. aj v pražských nemeckých novinách – K. k.. Genehmigte Prager Neues Zeitung a inde.
Slovenské národné hnutie na prelome 18. a 19. storočia značne trpelo tým, že nemalo vlastných novín a časopisov. Práve v dobe, v ktorej vystúpil Anton Bernolák s významnou akciou vytvorenia a uplatnenia slovenského spisovného jazyka, sa nedostatok národných periodických tlačových orgánov pociťoval dvojnásobne. Vtedy už publikovanie v cudzojazyčnej periodickej tlači vôbec nestačilo rozvíjajúcemu sa slovenskému národnému hnutiu.
Situácia koncom napoleonských vojen.
Po zániku Prešpurských novín prešlo takmer štvrť storočia, kým bolo možno na Slovensku pristúpiť k vydávaniu ďalšieho tlačového orgánu, určeného predovšetkým ľudovým vrstvám. Stalo sa tak nie pre nezáujem slovenských národovcov, ale preto, lebo ani Kráľovská uhorská miestodržiteľská rada, ani iné nadriadené úrady, neboli náchylné povoliť vydávanie slovenských novín. Vyplývalo to aj zo silnejúceho maďarizačného hnutia, ktorému nevyhovoval nacionálny rozvoj nemaďarských národov Uhorska.
Napoleonské vojny, ktoré si vyžiadali veľké obete aj od nášho ľudu i meštiactva, prinútili šľachtu k opatrnejšiemu postupu a tak nevdojak umožnili meštiactvu ďalej si upevniť pozície. Po porážke Napoleona dochádza k ďalšej prudkej vlne reakcie, ktorá si vynútila ponechanie starých poriadkov (r. 1814). Symbolom politického teroru sa stáva spolok najreakčnejších panovníkov Európy tzv. Svätá aliancia. V Rakúsku nastupuje policajný teror, ktorého prejavom bola aj nechuť povoľovať zakladanie novín a časopisov a publikovanie iba oficiálneho, vláde vyhovujúceho zahranično-politického spravodajstva. Sklamanie z výsledkov francúzskej revolúcie a z Napoleona ťažko doľahlo na pokrokové meštiactvo, ale aj na dedinský ľud. Stratili sa nádeje na uskutočnenie občianskej rovnoprávnosti a úsilie slovenských národovcov o vybojovanie nacionálnej slobody sa stalo veľmi iluzórnym.
V dobe napoleonských vojen, kontinentálna blokáda vyhlásená Napoleonom proti Veľkej Británii, zapríčinila prerušenie obvyklých námorných ciest, čo zase prinieslo dočasné oživenie obchodu v Uhorsku, ale aj zvýšenie remeselníckej výroby a vytváranie vlastného priemyslu. Napoleonova porážka však znamenala koniec kontinentálnej blokády a tým aj koniec dočasnej konjunktúry v Uhorsku. Dočasná konjunktúra spôsobila, že sa na Slovensku upevňoval zárodok budúcej meštiackej triedy. Rástol aj počet remeselníkov, ba aj priemyselných robotníkov a menila sa celková štruktúra spoločnosti. Zostrujú sa protirečenia feudálneho spoločenského poriadku, ktorý je vážne narušovaný častými ľudovými nepokojmi a vzburami.
Za takýchto podmienok vzrástla aj vrstva slovenskej maloburžoázie i dedinskej inteligencie, hlásiacej sa k slovenskému národnému hnutiu. To umožnilo aj rozvoj edičnej činnosti vôbec a slovenského novinárstva osobitne, ktoré sa však ani začiatkom minulého storočia nedokázalo vymaniť z finančných ťažkostí, ani zo značného zaostávania za periodickou tlačou mocnejšej nemeckej a maďarskej buržoázie.
Vodcovskou osobnosťou slovenského novinárstva tejto doby sa stal Juraj Palkovič.
Pokusy o vydávanie novín.
Napriek ťažkosti získať povolenie na vydávanie novín Slováci uskutočnili viacero pokusov:
Pokus Slovenského učeného tovarišstva.
Kultúrny a osvetový ruch po rokoch vlády Jozefa II. (1780 – 1790) na Slovensku vrcholil významnými akciami našich osvieteneckých vzdelancov, vedených Antonom Bernolákom a Jurajom Fándlym, ktorí sa snažili o vytvorenie takej spoločnosti, ktorá by vydávala aj osvetové a ľudovýchovné diela. Takou sa stala roku 1792 v Trnave založené Slovenské učené tovarišstvo, zvané tiež Tovarišstvo literního umeňí. Jeho úlohou bolo hlavne organizovať a viesť národné hnutie a pomáhať sproletarizovanej inteligencii v ľudovýchovnej a osvetovej činnosti. Preto boli založené i podobné „stánky“ Tovarišstva v Nitre, v Banskej Bystrici, v Jágri a na východnom Slovensku v Rovnom, Solivare, v Rožňave a v Košiciach. Na konci tretieho roku svojej existencie malo už Tovarišstvo na území celého Slovenska do 450 členov.
Členovia Tovarišstva prejavovali tiež veľký záujem o zakladanie slovenských novín a časopisov, pretože v nich videli dôležitý nástroj ovplyvňovania verejnej mienky a posilňovania slovenskej myšlienky. Doklady o týchto ich plánoch nachádzame hlavne v korešpondencii. V zborníku venovanom činnosti bernolákovcov zvanom Tovarišstvo je otlačených aj 25 listov z korešpondencie tohto spolku. Z nich vidíme ako sa vedúce osobnosti spolku snažili o nadväzovanie kontaktov s verejnosťou a o rozširovanie svojho vplyvu. Tieto tendencie našli svoj výraz hlavne vo viedenskom “pobočnom stánku" Tovarišstva, ktorý chcel vydávať noviny v bernolákovskej slovenčine.
Noviny mali vychádzať dva razy do týždňa vo Viedni preto, lebo sa tu vraj sústreďujú noviny skoro z celého sveta, pričom v hlavnom meste monarchie bolo možno získať aj najdôležitejšie a najaktuálnejšie vnútropolitické spravodajstvo. Dokonca, ako sa tu tvrdí, mali iniciátori tohto plánu pre ne zabezpečených aj akýchsi zahraničných dopisovateľov. Išlo im pritom nie o finančný zisk, ale vydávaním novín sledovali “našej slovenskej reči očiščení, krásu a vivíšení." Nie je známe, prečo sa tieto plány nerealizovali, asi pre nedostatok peňazí a väčšieho počtu záväzných predplatiteľov. Je možné, že bernolákovcov od toho odraďovali aj ťažkosti, s akými bolo vtedy spojené vymáhanie povolenia na noviny.
Ďalšie iniciatívy bernolákovcov.
Snahy bernolákovcov o založenie slovenských novín boli súčasťou ich rozsiahlej národnobuditeľskej činnosti, ktorú chceli posilniť nielen vydávaním školských učebníc, ľudovýchovných spisov, ale aj novín a časopisov. V rokoch l825 – 27 sa v bernolákovskom hnutí prejavuje tendencia upevňovať spoluprácu medzi katolíckymi a evanjelickými národovcami, aj nadväzovaním osobných kontaktov (Ján Kollár, Pavel Jozef Šafárik). Táto iniciatíva sa prejavovala v budínskom stredisku bernolákovcov, reprezentovanom Martinom Hamuljakom.
30. apríla 1826 mali predstavitelia obidvoch konfesionálnych zložiek u Jána Kollára v Pešti poradu. Na nej bol prítomný Hamuljak, Herkeľ, Koiš a profesor Juraj Maguraševič – priateľ Šafárikov v Pešti, ktorý pre svojich členov predplácal aj noviny a časopisy.
V nasledujúcom období Pavel J. Šafárik, ktorý žil v Novom Sade vzdialený od slovenského územia žiadal Juraja Palkoviča a neskoršie i Jána Kollára, aby sa chytili do vydávania slovenských novín. Nepodarilo sa mu ich pre toto osožné podujatie získať, no sám sa myšlienky na vydávanie slovenských novín nevzdával. Po prechode z Nového Sadu do Prahy roku 1833 venoval sa popri vedeckej práci aj novinárstvu, spočiatku ako zástupca Palackého a v rokoch 1838 – 42 ako riadny redaktor vedeckého Časopisu českého museum, ktorý mal aj veľa slovenských spolupracovníkov a predplatiteľov.
Cenzúra však aj tu vykonala svoje deštruktívne poslanie. Neprepustila v Časopise českého museum do tlače slovenské národné obrany proti maďarizácii, ba často ani stručné správy o vývoji národného hnutia Slovákov. Tak ani časopis nemohol výraznejšie zasahovať do vývoja národného i politického života v našich krajoch. Podobne to bolo s reakčnými Pražskými novinami, ktoré mali aj nízku odbornú úroveň.
Väčší význam ako predchádzajúce mal na slovenských čitateľov týždenník Světozor, ktorý začal vychádzať roku 1834 v Prahe za redakcie Pavla J. Šafárika. Bol to pomerne lacný ľudovýchovný časopis dobrej úrovne, ktorý dosiahol náklad 1800 exemplárov, čo bolo na tú dobu úspechom. Medzi jeho spolupracovníkov patrili aj štúrovci. Mnohí slovenskí národovci sa však neprestávali dovolávať založenia samostatných slovenských novín.
Najväčšiu iniciatívu po tejto stránke prejavoval neúnavný Martin Hamuljak, ktorý našiel pre svoje úmysly pochopenie hlavne medzi katolíckou slovenskou inteligenciou. Jeden z jeho stúpencov Michal Madánszky žiadal založenie týždenníka encyklopedického zamerania, ktorý by nevtieravo poučoval roľníkov, kupcov a remeselníkov. Tým by vraj prekliesňoval cestu budúcim slovenským novinám.
V dvadsiatych rokoch minulého storočia sa však pokusy o založenie slovenských novín a časopisov nestretajú s úspechom. Jednou z príčin tohto stavu bola aj rozpoltenosť Slovákov v oblasti spisovného jazyka. Ani bibličtina – knižný a bohoslužobný jazyk slovenských evanjelikov, ani bernolákovčina – neprenikli medzi všetky vrstvy ľudu, ktorý aj naďalej zostával mimo vplyvu slovenského kultúrneho diania.
Hamuljak, ktorý propagoval bernolákovskú slovenčinu, sa podľa Kollárovho a Šafárikovho príkladu orientoval na slovenský pospolitý ľud, ktorý bol ponechaný sám na seba. Mienil preto vydávať okrem iného aj ľudové noviny a to v čo najzrozumiteľnejšom a ľudu najprístupnejšom spisovnom jazyku. Sám sa o tom takto jednoznačne vyjadruje: “V materčine len tuším účinkovať možno, jak na srdce, tak na rozum. V materčine len možno o povinnostiach a právach svojich naúčať prostého človeka – väčšiu masu ľudu".
V septembri roku 1827 mal už Hamuljak pripravený návrh na vydávanie nového časopisu. Mal ho od začiatku nasledujúceho roku v Pešti vydávať český redaktor František Dobromysl Trnka, za spolupráce s Hamuljakom a s inými peštianskými Slovákmi. Mal to byť štvrťročník po zväzkoch s ôsmimi, desiatimi i viacerými hárkami. Mal mať ľudové zameranie, ako časopis “pre všelijaké stavy a povolania." Mal obsahovať nepolitické príspevky, kultúrne spravodajstvo, state venované pedagogike, mládeži, ľudovej slovesnosti, ale aj ukážky z literárnej tvorby. Mal vychádzať v slovenčine a nie v češtine. Aj keď podľa všetkého Trnka na vydávanie takéhoto časopisu dostal úradné povolenie, táto osožná myšlienka sa neuskutočnila.
Pokus Hamuljaka "Budínski Priatel".
Keď sa Trnkov pokus nevydaril, podobral sa Martin Hamuljak sám na založenie slovenských novín, alebo časopisu v Pešti. Ich redigovanie ponúkol Pavlovi J. Šafárikovi, ktorý to však nemohol prijať. Napokon žiadosť o vydávanie novín Budínskí Priatel neprešla.
Snahy Martina Hamuljaka o vydávanie politických novín a literárneho časopisu na prelome dvadsiatych a tridsiatych rokoch minulého storočia hodnotíme ako priekopnícke a pozitívne stránky ľudovýchovy i národno-zjednocovacieho hnutia. Hamuljak sa snažil nielen o založenie slovenských novín a časopisu, ale aj o vytvorenie národného nakladateľstva, kníhkupectva, knižnice a čitateľských spolkov. Nerozvinutosť nášho národného hnutia, úzka vrstva národne prebudenej inteligencie, ako aj nežičlivosť maďarskej vládnucej triedy i Kráľovskej uhorskej miestodržiteľskej rady spôsobili, že sa Hamuljakove snahy nepodarilo uskutočniť. Napriek tomu ho zaraďujeme medzi priekopníkov slovenského novinárstva a predchodcu Ľudovíta Štúra a štúrovcov. Preto sa nemožno čudovať, že Hamuljak obetavo pomáhal Ľudovítovi Štúrovi v boji za povolenie politických Slovenských národných novín.
Pokus Michala Godru "Občánsko-uherské-slovenské noviny ".
Po Hamuljakových neúspešných pokusoch sa o myšlienku založenia slovenských novín a časopisu zaujímal Michal Godra (1801 – 1874), známy svojimi slovakizačnými tendenciami. Roku 1834 vypracoval v tomto zmysle Pravidlá na gramatickú úpravu češtiny, ktorú potom bližšie vysvetlil vo svojich príspevkoch v almanachu Zora na rok 1835. V Pešti v tejto dobe spolupracoval s bernolákovským Spolkom milovníkov rečí a literatúry slovenskej i s Jánom Kollárom. Snažil sa tiež posilniť slovenské národné hnutie vydávaním novín orientovaných na stredné a nižšie vrstvy našej spoločnosti, mali sa nazývať Občánsko-uherské-slovenské noviny.
Pokus Jána Herkeľa "Noviny slavianské".
Myšlienky vydávania slovenských politických novín po neúspešnom pokuse Godrovom sa chopil Ján Herkeľ. Mali sa volať Noviny slavianské. Z roku 1836 pochádza Herkeľov vlastnoručný latinský koncept žiadostí o povolenie týchto novín, ktorých vydavateľom a redaktorom mal byť on sám. Podľa všetkého noviny mali vychádzať v Herkeľovej osobitnej jazykovej norme. V koncepte svojej latinskej žiadosti tvrdil, že mieni zo svojich nádejných novín spraviť dobrý spravodajský a informačný orgán a prinášať v nich aj úradné spravodajstvo. O niekoľko mesiacov potom musel však podávať novú žiadosť o povolenie vydávania slavianských novín, opatrenú potrebnými dokladmi. Aj túto žiadosť odoslal Kráľovskej uhorskej miestodržiteľskej rade, no bezúspešne.
Pokus Frana Kurelaca "Literárny noviny všeslovanské".
Pozoruhodné boli aj návrhy chorvátskeho mladíka a veľkého stúpenca štúrovcov Frana Kurelaca na založenie slovanských novín Literárny noviny všeslovanské.
Záver.
Pokusy slovenských národovcov o založenie národných novín a časopisov v dvadsiatych a v tridsiatych rokoch minulého storočia narážali na vážne prekážky a preto ich stíhal neúspech. Týkalo sa to Juraja Palkoviča roku 1822, ba aj neskorších snáh P. J. Šafárika, Jána Kollára i bernolákovcov, nevynímajúc ani Martina Hamuljaka, D. Trnku, Jána Herkeľa i Michala Godru a Franca Kurelaca. Neúspech týchto podujatí smerujúcich k zakladaniu národných novín a časopisov bol o to väčší, že pripravil Slovákov o taký tlačový orgán, ktorý by ich bol nielen informoval, ale aj zjednocoval. Slovenské národné hnutie orientované v tejto dobe len na úzku vrstvu inteligencie a maloburžoázie – trpelo na chudobu, málopočetnosť prívržencov i na nedostatočnú spoločenskú priebojnosť.
Negatívnu úlohu tu nepochybne zohral aj spočiatku ľahostajný a postupne priam nepriateľský vzťah cisárskeho dvora vo Viedni, Kráľovskej uhorskej miestodržiteľskej rady v Budíne k slovenskému národného pohybu a teda aj k snahám o vytváranie slovenských novín a časopisov. Okrem toho policajný režim metternichovského absolutizmu bol zásadne proti zakladaniu novín určeným hlavne ľudovým vrstvám. Obával sa totiž rozširovania osvety a akýchkoľvek pokrokových myšlienok – hlavne ideológie Veľkej francúzskej buržoáznej revolúcie, a preto aj snahy o vytvárania nových tlačových orgánov označoval za politicky nebezpečné pre panujúci režim. Preto aj žiadosti o ich povolenie, pokiaľ len mohol, zamietal.
Napriek týmto nepriaznivým výsledkom sa slovenskí národovci nevzdávali myšlienky na vytvorenie vlastných novín a časopisov. Túto požiadavku stupňovali hlavne vtedy, keď sa ku slovu v slovenskom národnom hnutí dostáva štúrovská generácia a keď sa v Bratislave po roku 1827 vytvára stredisko vzdelaneckej a ľudovýchovnej činnosti, študujúcej štúrovskej mládeže. Štúrovci totiž považovali noviny a časopisy za najvýhodnejší prostriedok na šírenie svojich politických, kultúrnych ľudovýchovných a osvetových názorov. Preto aj v ich snaženiach dostáva novinárstvo kľúčové postavenie. Založenie politických novín, ale aj hospodárskych, literárnych, vedeckých i ľudovýchovných časopisov – považovali za jeden z hlavných cieľov, ktorého uskutočneniu venovali veľa úsilia a energie. – pozri Slovenské novinárstvo v čase štúrovskej generácie (cca 1835 – 1848)
Prispievanie do nepolitických časopisov.
Úsilie slovenských národovcov posilňovať národný i sociálny život Slovákov aj prostredníctvom vlastných novín a časopisov sa najprv realizovalo v nepolitickej, predovšetkým, v kultúrno-literárnej oblasti. Vyplývalo to aj, ako sme spomínali, z neochoty metternichovského absolutizmu povoľovať vydávanie politických novín. V literárnych časopisoch už však nevidel také ohrozenie panujúceho spoločenského poriadku, ako napr. v časopisoch ľudovýchovných alebo politických. Preto sa aj okrem vychádzajúcej Palkovičovej Tatranky mohla roku 1836 zjaviť aj ďalšia literárna revue Hronka s podtitulom Podtatranská zábavnice.
Prispievanie do českých a chorvátskych periodík a ich ich používanie na Slovensku.
Hronka v tridsiatych rokoch minulého storočia nebola jediným tlačovým orgánom, do ktorého prispievali slovenskí národovci. Pretože mnohí z nich pôsobili ako učitelia a farári po celom Slovensku, nutne potrebovali také noviny a časopisy, ktoré by ich nielen správne a pohotovo informovali, ale aj napomáhali ich združovaniu sa v národnozjednocovacej činnosti. Sami tiež chceli prostredníctvom svojich správ a článkov publikovaných hlavne v českých, ale aj v chorvátskych a poľských novinách a časopisoch informovať ostatných Slovákov o svojej kultúrnoosvetovej a literárnej činnosti.
Koncom tridsiatych rokov sa táto generácia slovenských národovcov z nedostatku vlastných, pokúšala vytvoriť z niektorých českých , ale aj chorvátskych novín a časopisov, účinný proslovenský a protimaďarizačný nástroj, pretože maďarská vládnuca trieda sa snažila o násilnú asimiláciu uhorských Slovanov a o vytvorenie jednorečového maďarského štátu. Pravda, upevňovanie národného povedomia a rozširovanie slovenskej umeleckej, popularizačno-vedeckej spisby, novín a časopisov, narážalo na nepriaznivé spoločenské a politické pomery metternichovského absolutizmu i na chudobu slovenskej spoločnosti. Sociálne pomery poddaného ľudu v Uhorsku vtedy takto charakterizoval František C. Kampelík: “Konštitúcia Uherská vlastně sama in iuri a quantum satis contra genae humanum jest. 80 000 rodin zemanských, neboli aristokratičných, neboli 800 000 duší šlechtičných na sněme se representuje pro sebe, zákony dělá, mezi sebou úřady rozděluje atd., ostatní národ záležící z 11 800 000 lidí glaebae astrictus, bez práva, bez hlasu, bez vůle pro 80 000 rodin se klopotí… aby věčně… otrokem a hovadem zůstal."
Za takýchto okolností sa nedala situácia v slovenskom novinárstve ani len porovnávať s pomermi v okolitých krajinách. Veď kým napr. roku 1836 sa Slováci museli uspokojiť len s veľmi zriedkavo vychádzajúcou Tatrankou, v Anglicku vychádzalo 274 novín a časopisov, vo Francúzsku 234, v Prusku 208, v ostatných štátoch Nemecka 305, v Holandsku 150, v Rusku a v Poľsku 84, v Rakúsku 82, v Dánsku 80, v Belgicku 62… (Květy 8. 2. 1838). Mnohí zo slovenských inteligentov v tejto dobe sa museli spájať, keď si chceli objednávať noviny a časopisy a skladať sa na ich predplatné. Často predplatné hradilo vedenie ľudového, alebo osvetového spolku (neďeľná škola, hospodársky spolok, od šesťdesiatych rokov minulého storočia už aj tzv. vzájomné pomocnice). Slovenské noviny a časopisy si len veľmi zriedkavo predplácali tzv. kasína pre svoje čitárne. To boli totiž maďarizačné spolky, reprezentujúce spoločenský život vládnucej triedy aj v čisto slovenských oblastiach. Ich členmi boli väčšinou odrodilci, alebo maďarskí zemani, inteligenti a obchodníci, ktorí pohŕdali ľudovými združeniami, akými boli slovenské nedeľné spolky, čitateľské združenia a knižnice, ako aj slovenskou literatúrou a periodickou tlačou. Len do niektorých z nich sa dostali Slováci, ktorí sa ich snažili premeniť na slovenské národné kultúrne spolky (Banská Bystrica, Zvolen, Liptovský Mikuláš, Sobotište…)
V slovenskej spoločnosti sa preplácanie národných novín a časopisov, ako aj dopisovanie do nich považovalo za „národnú povinnosť“. Pretože slovenským národovcom záležalo na rozširovaní českých a chorvátskych časopisov na Slovensku aj medzi politickým ľudom, keď už vlastné slovenské tlačové orgány nemali, museli hľadať cesty k zvyšovaniu ich publicity. Pretože menej školení slovenskí čitatelia sa sťažovali na nezrozumiteľnosť niektorých slov v českých i v chorvátskych novinách, prichádzajúcich do našich krajov, M. M. Hodža radil vydať kvôli tomu porovnávací česko-slovenský slovník a Gašpar Fejerpataky chorvátsko-slovenský slovník, čo odporúčala uskutočniť aj redakcia pražských Květov. Veľké zásluhy na rozširovaní novín a časopisov mali v tejto dobe slovenské študentské samovzdelávacie krúžky, ako aj spolky slovenských učiteľov, ktoré si najviac predplácali Pražské noviny so Včelou, Gazettu Lwowsku, Srbske novine (Arnoltove), Illyrske novine a Danicu, Vesnu, Tygognik literacki a pod.
Medzi štúrovcami vzbudila roku 1836 veľkú pozornosť správa o prípravách na vydávanie bratislavského trojjazyčného maďarsko-nemecko-slovenského časopisu. Organizátori tohto podujatia sa už aj dohodli s bratislavskými slovenskými študentmi, že títo budú do časopisu prekladať články z maďarčiny do slovenčiny. Z tohto podujatia zišlo. Neuskutočnil sa ani Michlov plán na vydávanie Všeobecného pedagogického časopisu pre všetkých Slovanov v Rakúsku, ako aj časopisu pre evanjelické duchovenstvo, ktorý mal začať v roku 1837 vychádzať v Hontianskej stolici.
Najväčší význam pre slovenské národné hnutie mal však v rokoch 1838 – 1845 pražský literárny časopis Květy, ktorý prinášal pravidelné správy o kultúrnych, osvetových, ľudovýchovných a literárnych podujatiach v našich krajoch. Do neho prispievali aj neskorší redaktori a spolupracovníci politických Slovenských národných novín. (Ľudovít Štúr, Karol Štúr, J. M. Hurban, Bohuslav Nosák, Peter Kellner – Hostinský, A. H. Škultéty, Ján Kalinčiak, Ján Francisci, Samo B. Hroboň, Ľudovít Žello, Gašpar Fejerpataky – Belopotocký…) V Květoch vychádzali aj ukážky z literárnej tvorby štúrovcov, písané pravda, ešte po česky. Dopisovanie Štúrovcov do pražského Světozoru, Včely i do Květov vyplývalo predovšetkým z nedostatku vlastných slovenských politických a literárnych novín, ale aj z ich snahy informovať českú verejnosť o vývoji slovenského národného a kultúrneho života. Tento proces, smerujúci k založeniu vlastnej slovenskej politickej žurnalistiky bol pomalý a zložitý, čo vyplývalo zo slabej spoločenskej základne slovenského národného hnutia. V prvej fáze sa Ľudovít Štúr a jeho spolupracovníci snažili získať pre slovenské nacionálne záujmy vydavateľov a redaktorov českých novín a časopisov, ktorí boli finančne i politicky v oveľa výhodnejšej situácii, ako štúrovci na Slovensku.
Platilo to nielen o Květoch, ale aj o vedeckopopularizačnom časopise Světozor, ktorý začal vychádzať v marci roku 1834 v Prahe za redakcie Pavla Jozefa Šafárika. Jeho hlavnými propagátormi a rozširovateľmi na území Slovenska bol Ján Kollár a Gašpar Fejerpataky – Belopotocký. Časopis mal na Slovensku okolo 250 stálych odberateľov a niekoľkonásobne viacej čitateľov. Vo Světozore bývali už sústavnejšie aj príspevky slovenských dopisovateľov, ale aj články českých autorov o Slovensku. V menšej miere sa na Slovensku rozširovali aj Pražské noviny s prílohou Česká Včela, kde sa starostlivosťou ich redaktora Františka Palackého tiež nachádzali príspevky Slovákov. Palacký tu postupoval celkom cieľavedome. Sám hovoril, že sa snaží, aby noviny a ich príloha “tak dobře Moravanům a Slovákům sa hodil a též o důležitostech jejích jednal, jak se to pro Čechy děje".
Ako vidieť už pred vystúpením Ľudovíta Štúra sa uvedomelí Slováci i Česi snažili, aby sa aj české tlačové orgány zaoberali slovenskými problémami. Po tejto stránke vyvodiace postavenie mali spomínané Tylove a Pospíšilove beletristické Květy, ktoré od roku 1835 mali podtitul „Národní zábavník pro Čechy, Moravany a Slováky“. Bol to veľmi rozšírený a obľúbený časopis. Napr. roku 1842 mal okolo 900 predplatiteľov, pričom sa Květy predávali aj v kníhkupectvách.
Ľudovít Štúr sám posielal do Květov nielen svoje verše, správy o účinkovaní slovenských kultúrnych a ľudovýchovných spolkov, ale aj informácie napr. o kultúrnom živote v Srbsku a v Chorvátsku, ktoré čerpal nielen z ilýrskych novín, ale aj zo svojej súkromnej korešpondencie s prebudenými vzdelanými južnými Slovanmi. Mnohé príspevky slovenských dopisovateľov sú tu uverejnené pod značkami, ktoré sa dajú dnes ťažko identifikovať. Záujem o Slovensko zo strany českej verejnosti vzrastal vtedy aj zásluhou českých autorov, ktorí písali do Květov rozsiahle články a komentáre k politickým a sociálnym pomerom na území Slovenska.
Štúrovci považovali Květy v prvých rokoch svojho verejného účinkovania aj za svoj časopis. Jeho redakcia často vyzývala dopisovateľov zo Slovenska, aby sem sústavne prispievali a tak informovali českú verejnosť o špecifických slovenských pomeroch. Od začiatku štyridsiatych rokov venovala čoraz väčšiu pozornosť slovenským otázkam. Tu prekonávali neskorší tvorcovia Slovenských národných novín svoj novinársky krst, tu nadobúdali cenné skúsenosti, ktoré neskoršie mnohostranne uplatňovali. význam Květov pre slovenské mal buržoázne kruhy i dedinskú inteligenciu značne stúpol vtedy, keď sa začali rozvíjať útoky maďarskej strednej šľachty a buržoázie vo viacerých peštianskych novinách a časopisoch proti slovenskému národnému hnutiu. Bolo to hlavne po zverejnení Slovenského prestolného prosbopisu roku 1842. Ľ. Štúr vtedy do Květov napísal niekoľko národne obranných článkov, v čom ho nasledovali aj iní slovenskí vzdelanci.
Štúr sa niekoľko rokov snažil získať redaktorov Květov, ale aj iných českých novín a časopisov, aby prijímali a publikovali články slovenských dopisovateľov aj vtedy, keď obsahovali mnohé slovakizmy. Argumentoval tým, že tieto články majú informovať nielen českú, ale aj slovenskú verejnosť, ktorá nemá ešte dostatočné znalosti moderného českého spisovného jazyka a preto pre ňu treba nahrádzať menej známe české slová slovakizmami. Aj v ochote redakcie uverejňoval články so slovakizmami videl prejav snahy českej publicistiky pomáhať Slovákom a upevňovať takto československé vzťahy. Zriedkavo však po tejto stránke našiel v českých krajoch podporu, pretože českí vzdelanci v tom videli narušovanie spisovnej normy a nepresnosť syntaxe.
Štúr v tejto dobe osciloval medzi požiadavkami českých vzdelancov po zachovaní čistoty českej spisovnej reči i medzi volaním slovenskej čitateľskej obce po lepšej zrozumiteľnosti textov zvádzaním slovakizmov. Preto sa aj takto právom sťažoval: “My sme v pravém očistci, poněvadž píšice pouhou češtinou, našemu pospolitému lidu přístup k čtění zamezujeme, ukloníce se pak k nářečí našemu od Čechů se odtrhujeme."
Štúr tu vlastne len tlmočil dávnu požiadavku našich vzdelancov po zavedení takej spisovnej reči na území Slovenska, ktorá by bola čo najzrozumiteľnejšia a najbližšia slovenskému pospolitému ľudu. Tak ako výstižne formuloval Pavol J. Šafárik v liste Jánovi Kollárovi ešte v máji roku 1827: “Nynější pospolitý sloh českých spisovatelov nemůže nikdy národným slohem našich Slováku býti… Pokud si naši Slováci jakýsi svému nářečí přiměřený spisovný sloh, nech třebars na základech české gramatiky nezarazí; až potud nebude u nás národní literatúry, nebude u lidu chuti ku čtění; My spisovatelé budeme jen brahmínové mezi lidem našim, jako sme posavad byli a sloh náš a jazyk knižný to co sanskrit a cirkevná slovančina."
Takýmto požiadavkám čitateľov chcel vyhovieť aj Martin Hamuljak, vydavateľ literárneho almanachu "Zora", ktorá vychádzala v Budíne v rokoch 1835 – 1840. Do druhého ročníka almanachu prijal príspevky písané podľa rozličného pravopisného systému značne slovakizované. Keď z českej strany to Chmelenský Zore vyčítal, stretol sa s odporom slovenských vzdelancov, hlavne pre tento svoj výrok: „Je-li Zora však psaná česky“ – Neni – Slovensky? Nikterak – Polsky, chorvátsky, či snad rusky?... My zde v Čechách nevime; že ale česky a vubec žádným slovanským jazykom psána není, to vime." Chmelenský posudzoval Zoru čisto z hľadiska českého, nepostihol historický vývoj udalostí na Slovensku. Nepochopil, že slovenské národné hnutie si čoraz nástojčivejšie vynucuje používanie slovenčiny ako spisovného jazyka. Posudzoval Zoru zaujato a nespravodlivo.
Štúrovci sa proti výčitkám Chmelenského ohradili a tvrdili, že slovakizovanie češtiny užívanej na území Slovenska si vynucujú rozličné spoločenské vrstvy i verejná mienka. Pre upevnenie československej spolupráce a zamedzenie drobných nedorozumení i sporov v otázke spisovnej reči, Štúr už 10. apríla 1836 radil Františkovi Palackému, aby v záujme jednoty Čechov i Slovákov prijali do spisovnej češtiny niektoré slovenské slová, ale aj “v dobách mluvnických niečo ustúpili."
Proti slovakizovanej češtine sa vtedy nestaval ani Ján Kollár. Václavovi Hankovi 9.IV.1836 napísal, že úspechy Zory medzi slovenskými čitateľmi treba pripočítať práve týmto jazykovým novotám. Tvrdil, že “k retovaní Slováku z přítomného nebezpečenství není jiné cesty." Jozef M. Hurban odvolávajúc sa na rozhovory s niektorými politikmi tvrdil, že čistá spisovná čeština Slovákom nevyhovuje. Na inom mieste sa už odvolával na verejnú mienku, ktorá žiadala založenie slovenských politických novín. Píše tu o svojej ceste Pohroním a dodáva: “Odsud jsme jeli… až na Novú Baňu. Zde jsem nalezl horlivého, české knihy, časopisy, mezi nimiž i Květy držíciho Slováka měštěním p. Ollíka… Po delší rozmluvě předkládal mi potřebu slovenského Zábavníka a novín politických. Já, říkal on, rozumím, ale žáden jiní zde… Podobně i české noviny nejsou pro nás vubec. Tyto pak jisté stížnosti jsme i na jiných...místach slyšeli."
S rozširovaním vplyvu slovenského národného hnutia, so zväčšovaním počtu jeho stúpencov, súvisela aj celková tendencia po vytvorení slovenskej spisovnej reči, ako aj snaha po zakladaní ďalších slovenských novín a časopisov, ktoré mali vtedy u nás mimoriadnu dôležitosť.

</doc>
<doc id="12401" url="https://sk.wikipedia.org/wiki?curid=12401" title="Budínskí Priatel">
Budínskí Priatel

Budínskí Priatel je označenie slovenských novín, o ktorých vydávanie sa neúspešne pokúsil Martin Hamuljak v roku 1831.
Postoj Šafárika.
Martin Hamuljak sa sám podujal na založenie slovenských novín, alebo časopisu v Pešti. Ich redigovanie ponúkol Pavlovi J. Šafárikovi, ktorý to však nemohol prijať, no aj tak sa v liste vyslovil za realizovanie tejto osožnej myšlienky: “Noviny slovenské pro Slováky v Uhřích by byly potřebné. Důvodů by sa mohlo aspoň padesát nashromážditi. Noviny jsou nyní, v těchto časích, na tomto stupni občánskeho života a národu vzdělanějších, najlepší způsob a prostředek oučinkovati na lid vubec, na národ, na každého člověka. Jiné knihy jen zřídka kdo kupuje, vyjmouc snad náboženské, ku př. učené jen učený, hospodářske jen hospodář, lékařské je lékař etc. etc.: noviny pro rozmanitost obsahu se dále a šíre rozprostraňují. Naposledy učí nás tomu příklad jiných národu. Nepřítomnost novín jest důkaz totálneho lethargu, civilné, politické i literárne smrti národu. Jak jest vskutku s námi Slováci", pokračuje ďalej Šafárik, „u nás jen několik milovníku jazyka a národnosti vědejí, že jsou Slováci národ (t. j. lid, sedlák, měšťan, zeman, kněz atc.), spí, anebo už cele mrtev.“ V tejto dobe skutočné šírenie národnej ideológie spočívalo na pleciach slovenskej inteligencie, hlavne bernolákovcov.
V ďalšej časti listu Šafárik navrhuje vydávanie hneď dvoch tlačových orgánov na Slovensku a to politických novín a literárneho časopisu. Tieto noviny by podľa neho mali vychádzať „v nářečí česko-slovenském“ v Pešti, v Budíne, alebo v Bratislave. Sám však odmieta prijať ich redaktorstvo, lebo by nemohol bývať v mieste ich vydávania. Ako vidieť, Šafárik bol síce za slovakizovanie češtiny v spisoch a v novinách určených slovenským čitateľom, no nestaval sa za prijatie bernolákovskej slovenčiny, ako celoslovenského spisovného jazyka. V predhovore k dielu Písně světské lidu slovenskému v Uhřích to takto zdôvodňuje: „Budouli Slováci po slovácku psáti, tedy spisovatel ten bude šťastný, který ze svých spisu sto exempláru rozprodá, budouli ale československy psáti, tedy se počet aspoň roztrojnásobní.“ už o desať rokov neskoršie sa však Šafárik mohol presvedčiť, že slovenčinou „sa Slovensko vzkriesilo“, pričom i noviny a časopisy v slovenčine mali oveľa väčší počet predplatiteľov a čitateľov, ako tomu bolo v dobe monopolu bibličtiny i bernolákovskej slovenčiny.
Napriek jazykovým výhradám Šafárik sympatizoval so snahami M. Hamuljaka založiť slovenský časopis. Hamuljak chcel napred vystúpiť s literárnym štvrťročníkom v rozsahu 5 – 6 hárkov. Sám nakoniec súhlasil s tým, že preberie vedenie nádejného časopisu za podmienky, že mu budú pritom pomáhať Šafárik, ale aj iní slovenskí literární a vedeckí pracovníci. Postupne však došiel k názoru, že Slovensko potrebuje v prvom rade politické noviny a nie literárny časopis.
Podanie žiadosti.
V januári 1831 si Martin Hamuljak podal cisárovi prvú latinskú žiadosť o povolenie na vydávanie politických novín. V žiadosti hovorí o novinách, ako o významnom prostriedku šírenia vzdelanosti vtedy, keď vychádzajú v rodnom jazyku. Ich vydávanie by aspoň čiastočne zrovnoprávnilo Slovákov s Maďarmi a Nemcami, ktorí majú dostatok vlastných novín a časopisov. Svoje noviny mienil orientovať predovšetkým na stredné vrstvy – na kupcov a remeselníkov – pretože vzdelanejší Slováci ovládajú viacero cudzích jazykov, takže slovenské noviny tak naliehavo nepotrebujú. Koncept tejto žiadosti Hamuljak poslal na vyjadrenie viacerým národovcom (J. Kollárovi, P. J. Šafárikovi, Bartolomejovi Kapitarovi, Jurovi Palkovičovi – kanonikovi, Štefanovi Moyzesovi a Ondrejovi Boššányimu).
Posledný z nich vypracoval návrh na vydávanie týchto novín pod názvom Budínskí Priatel s mottom: “Rúk a srdca jedna tužeň”. Definitívne znenie Hamuljakovej žiadosti „čisto slovenských novín“ podľa Bernolákovej gramatiky bolo opatrenie aj poznámkou, že kauciu na ne zloží kanonik Juraj Palkovič, ktorý to však pre nedostatok peňazí odmietol.
Po porade so spolupracovníkmi Martin Hamuljak podal 27.IV.1831 žiadosť o povolenie vydávanie slovenských novín kancelárii Kráľovskej uhorskej miestodržiteľskej rady do Budína. V nej sa uvádzajú na zdôvodnenie tieto argumenty: 
1. Väčšina slovenského národa nemá takmer nijakú možnosť vzdelávať sa vo vlastnom jazyku. Vhodným prostriedkom na jeho vzdelávanie by boli noviny orientované nielen na spravodajstvo, ale aj na poľnohospodárstvo a rozvoj remesiel. 
2. Noviny by mali vplyv i na nábožensko-mravnú výchovu a slúžili by aj na osvojovanie si znalostí zo slovenského jazyka. 
3. Noviny by umožňovali hlavne príslušníkom stredného stavu, ktorí nepoznajú cudzie reči sa vzdelávať. Treba stredný stav vzdelávať aj preto, aby sa rozvíjala jeho remeselnícka výroba – významné žriedlo bohatstva v štáte.
4. Keďže Maďari i Nemci v krajine majú vlastné noviny, treba ich vydávať aj pre Slovákov. 
5. Odoberaním cudzozemských novín sa odčerpávajú peniaze za hranice, zakladaním vlastných sa napomáha rozvoj domácej spisby. Získa tým i štátna pokladnica a bude sa rozširovať osveta. 
6. Vydavateľom a redaktorom novín by bol sám Martin Hamuljak, vzdelanec a úradník Miestodržiteľskej rady v Budíne, ktorého „mravné zmýšľanie a politické presvedčenie“ je zárukou správneho vedenia budúcich novín.
Miestodržiteľská rada túto žiadosť však Hamuljakovi 31. mája 1831 zamietla asi z obavy pred nežiaducou politickou aktivitou Slovákov. Po tomto neúspechu slovenskí národovci nemienili už navonok vystúpiť ani so žiadosťou o povolenie slovenského literárneho časopisu, ktorý Šafárik roku 1831 navrhoval vydávať ako štvrťročník.

</doc>
<doc id="12402" url="https://sk.wikipedia.org/wiki?curid=12402" title="Občánsko-uherské-slovenské noviny">
Občánsko-uherské-slovenské noviny

Občánsko-uherské-slovenské noviny je označenie slovenských novín, o ktorých vydávanie sa neúspešne pokúsil Michal Godra v roku 1833-34.
Predohra.
Michal Godra sa snažil posilniť slovenské národné hnutie vydávaním novín orientovaných na stredné a nižšie vrstvy našej spoločnosti. Radil sa o tejto záležitosti radil a s Františkom Palackým, ktorý sa vyslovil skepticky o ochote rakúskej vládnucej triedy vydávanie takéhoto tlačového orgánu povoliť, pričom odmietal aj Godrove „jazykové novotárenie“. Ján Kollár i František Cyrill Kampelík však Godrov úmysel odporúčali čo najskôr uskutočniť. Godra sa tiež o svojich nádejných novinách radil s Karolom Kuzmánym pôsobiacim vtedy v Banskej Bystrici. Ten mu odporúčal noviny vydávať v Banskej Bystrici, kde by vraj pomocou advokáta Jána Sumraka oveľa skôr na ne získal povolenie ako v Pešti. 
Kuzmány sa k myšlienke založenia Občánsko-uherských-slovenských novín vrátil ešte v liste M. Godrovi 10. augusta 1835: “...Co sice do potřeby novin občanských to věru i mně ze srdce vyňato, nebo noviny české nedosti jsou potřebám našim přiměrené jejichž obstarání nesnadné i něco pridrahé". Radí však Godrovi, aby vydával týždenník určený vzdelancom a nie pospolitému ľudu. Radí mu tiež, aby potrebné peniaze na zloženie kaucie (2000 zlatých) získal prostredníctvom založenia účastinárskej spoločnosti. Jej členmi mali byť okrem Kuzmányho, S. Chalupka, Lauček, Ferienčík, Szeberényi, Jozefy, Fejerpataky, Hollý, Ján Kollár a iní peštianskí Slováci. To všetko by sa však mohlo uskutočniť, hovorí Kuzmány, len za podmienky, že Godra „nešťastné myšlénky nám již zkázou hrozíciho novotění na věky by se odreknouti musel!.. ale nač to taktéž psáti, a tím se od Čechů zhnusivší sobě již to ustavičné novotění ... Sic každý bude psát, jako se mu zdá a tím se učiní směsice Babylonské, že jeden druhého nebude moci čítati“. Ešte o dva roky neskoršie Godrovi vyčítal jeho „nešťastnou rozpadlost“ a jazykové novotárenie. („Vy jinak, Kollár jinak, Záborský jinak - a Bůh ví kdo ještě jak… my nyní sami se rozdrobujeme, tak nebude z nás nic na věku...“).
Michal Godra chcel svoje noviny vydávať nie v bernolákovskej slovenčine, ale vo svojej osobitne upravenej slovakizovanej češtine. Tento jeho úmysel podporoval aj Martin Hamuljak.
Ukážkové číslo.
V archíve Slovenského národného múzea v Martine (uloženom t. č. v Literárnom archíve Matice slovenskej) sa v Hamuljakovej pozostalosti nachádza ukážkové rukopisné číslo "Občánskych uhersko-slowenských nowín" datované 18. aprílom 1833. Toto ukážkové číslo poslal nielen Martinovi Hamuljakovi, ale aj Pavlovi Jozefovi Šafárikovi, o ktorom sa domnieval, že mu bude pomáhať v boji za získanie úradného povolenia na ich vydávanie. Z tohto čísla sa dozvedáme, že noviny mali vychádzať v slovakizovanej češtine z tlačiarne Károlyi Tratnera v Pešti. Ich zodpovedným redaktorom mal byť Michal Godra. Noviny mali obsahovať domáce a zahraničné spravodajstvo. Správy tu publikované ešte nemali mať titulky. Miesto nich, v duchu zvyklostí užívaných v európskom novinárstve v XVIII. ba aj v prvej polovici XIX. storočia, mal sa na začiatku správy uvádzať len názov mesta, alebo kraja, z ktorého správa pochádzala, doplnený dátumom.
Väčšina miesta v nádejných novinách bola vyhranená pre zahraničné spravodajstvo. (Království polské, Porúrsko, Turecko, Řécko, Francúzsko, Španielsko, Taliansko, Veľké Britansko...). Pri niektorých zahranično-politických správach bol v zátvorkách uvedený aj ich prameň (Allgemeine Zeitung /Aušburské/, Wiener Zeitung, Moniteur, Observatore Tristimo, Couriér a pod.). Významnou rubrikou novín mal byť Přídavek, v ktorom sa mali odtláčať vedecké, umelecké, kupecké a hospodárske oznamy. V novinách mali byť tiež správy o trhoch, cenách tovaru, lotérii a pod. Noviny mali vychádzať dva razy do týždňa. Ich polročné predplatné pre obyvateľov Pešti a Budína malo byť 2 zl., pre ostatných 3 zl. v striebre. Raz do týždňa mali mať aj osobitnú prílohu zvanú Takowé k obrazu člowečenstwa v rozsahu pol hárku.
Ako vidieť z tohto čísla Michal Godra mienil do novín dávať také správy, ktoré by propagovali ciele slovenského národného hnutia a posilňovali slovenskú vzájomnosť. Neobchádzal však pritom ani politické aktuality, ani závažnejšiu problematiku medzinárodnej politiky. Tento napochytro zostavený náčrt novín mal však aj závažné nedostatky, hlavne pre chudobné domáce spravodajstvo, nenáročné spracovanie, nedostatočnú paletu novinových žánrových foriem, malý počet dopisovateľov a pod. Vyplývalo to nielen z obmedzených spoločenských možností, ale aj z malých novinárskych skúseností Michala Godru. Ak by teda aj Godrove noviny boli vyšli, ťažko veriť v ich väčší úspech a v ich spoločenskú progresívnosť. Veď po obsahovej i odbornej novinárskej stránke nepredstihovali ani pred trinástimi rokmi vychádzajúci Týdenník Jura Palkoviča. Istým nedostatkom bol aj Godrov spomínaný pravopisný a syntaktický systém, ktorý aj v tom ukážkovom čísle používal. Sám Godra po rokoch označil toto ukážkové číslo ako “dačo nedokonalého, v rýchlosti písaného."
Nepovolenie.
M. Godra však nemal dostatok peňazí, takže v októbri 1834 musel zastaviť svoju žiadosť o povolenie novín, napriek tomu, že Ján Herkeľ mu sľuboval zloženie predpísanej kaucie.

</doc>
<doc id="12403" url="https://sk.wikipedia.org/wiki?curid=12403" title="Ján Nepomuk Herkeľ">
Ján Nepomuk Herkeľ

Ján Nepomuk Herkeľ (* 22. január 1786, Vavrečka, Slovensko – † pred 1853) bol slovenský národovec, advokát a spisovateľ.
Životopis.
Bol absolvent filozofického a právnického kurzu v Pešti, kde pôsobil po roku 1830 ako advokát. Patril do kruhu slovenských národovcov v Pešti, sústredených okolo Martina Hamuljaka. V roku 1827, keď v Lajoškomáre vrchnosť nariadila palicovať miestnych obyvateľov – Slovákov pre prejavy slovenského národného cítenia, Herkeľ zostavil žiadosť týchto občanov adresovanú Kráľovskej uhorskej miestodržiteľskej rade, v ktorej odsudzoval protiprávny postup sudcov, ale aj všetky maďarizačné akcie.
Tvorba.
V roku 1826 vydal v Budíne dielo "Elementa universalis linguae Slavicae" (Základy všeobecného slovanského jazyka), v ktorom propagoval potrebu vytvorenia jednotného všeslovanského jazyka. K filologickej problematike sa vrátil roku 1836 v almanachu "Zora" vydanom Martinom Hamuljakom, v ktorom v článku "Premena" sa pokúsil vytvoriť osobitný slovenský spisovný jazyk, odchylný od Bernolákovej jazykovej normy.
Z toho istého roku pochádza asi aj Herkeľov vlastnoručný latinský koncept žiadostí o povolenie tzv. Novín slavianských, ktorých vydavateľom a redaktorom mal byť on sám.

</doc>
<doc id="12404" url="https://sk.wikipedia.org/wiki?curid=12404" title="Literárny noviny všeslovanské">
Literárny noviny všeslovanské

Literárny noviny všeslovanské je označenie slovanských novín, o ktorých vydávanie sa neúspešne pokúsil Frano Kurelac v 30-tych rokoch 19. stor..
Predohra.
Kurelac bývalý študent ev. lýcea v Bratislave a chorvátsky mladík a veľký stúpenec štúrovcov dobre ovládajal všetky slovanské jazyky a osvojil si aj učenie Jána Kollára o slovanskej vzájomnosti. Preto sa aj snažil novinárstvo postaviť do jej služieb. Kurelac, ktorý v Pešti bol v úzkych priateľských stykoch s uvedomelým Slovákom Alexandrom Vrchovským, chcel tu založiť Literárny noviny všeslovanské, napriek tomu, že si uvedomoval, že ide o veľmi rozsiahle podujatie, ktoré by si vyžadovalo podporu a spoluprácu mnohých vzdelaných Slovanov. 
Podoba novín.
Kurelac predložil Alexanderovi Vrchovskému náčrt svojich nádejných novín, ako aj ich zameranie: 
1. Spis tento musel by mať charakter novín a nie časopisu. 
2. V každom nárečí, bez ohľadu na úzkosť, alebo širokosť kmeňovú (kmeň tu Kurelac používal miesto pomenovania národ), bolo by potrebné písať. 
3. Iba hlavní spisovatelia by mali právo vládnuť nad týmto spisom a svoje príspevky doň posielať. 
4. Čokoľvek prospechu literárneho Slovanstva môže poslúžiť, mohlo by tu mať miesto, hlavne však posudok, alebo kritika, mluvospit ( jazykoveda) a dejepis… 
Kurelac sa na tomto istom mieste zmieňuje aj o nádejných dopisovateľoch a podporovateľoch novín všeslovanských, medzi ktorými by podľa neho, nemali chýbať predstavitelia poľských emigrantov vo Francúzsku (Mickiewicz) , z Bruselu (Lelevel). Z Rusov by tu mali byť významní učenci (Koppen, Pogodin, Gnědič, Venelin, Jazygov) , pričom počíta aj s osobnosťami slovenskými, českými a chorvátskymi. Tvrdí, že J. Kollár mu už dávnejšie sľúbil pomoc pri tomto medzinárodnom podujatí. 
Ako vidieť v Literárnych novinách všeslovanských chcel Kurelac uverejňovať príspevky vo všetkých slovanských jazykoch. Ich ťažiskom mali byť úvahy o slovanskej vzájomnosti, historické, jazykovedné články i recenzie a kritiky odbornej i umeleckej literatúry. 
Nevieme, prečo sa tento Kurelacov návrh nestretol medzi slovenskými národovcami s väčším ohlasom, ako ani to, že Kurelac nepodal na nadriadený úrad žiadosť o vydávanie spomínaných novín. Podľa všetkého aj tento návrh zapadol, pretože zmienky o jeho ďalších osudoch sa v súdobej korešpondencii nenachádzajú.

</doc>
<doc id="12405" url="https://sk.wikipedia.org/wiki?curid=12405" title="Karol Kuzmány">
Karol Kuzmány

Karol Kuzmány (* 16. november 1806, Brezno – † 14. august 1866, Štubnianske Teplice) bol významný slovenský spisovateľ, novinár a estetik, priekopník slovenskej prekladovej literatúry, spoluzakladateľ a v rokoch 18631866 podpredseda Matice slovenskej, evanjelický farár a superintendent Evanjelickej cirkvi augsburského vyznania.
Životopis.
Vzdelanie začal získavať v rodisku, na gymnaziálnych štúdiách v Dobšinej a na Gemeri (18171822) si osvojil aj znalosť latinčiny, gréčtiny a maďarčiny. V roku 1822 prišiel do Bratislavy na lýceum, a jeho pobyt tu ho posilnil v národnom povedomí a rozšíril jeho znalosti o minulosti a prítomnosti slovanských národov. Už tu bol ovplyvnený učením Jána Kollára o slovanskej vzájomnosti. Ako vychovávateľ v rodine Jána Prónay v novohradskom Romháni sa naučil po francúzsky. Tieto znalosti využil aj v Hronke, kde sa častejšie odvolával na francúzsku literatúru.
V roku 1828 odišiel na univerzitu do nemeckej Jeny, kde vtedy študovalo veľa Slovákov. Tu mal na neho najväčší vplyv profesor filozofie Jakub Fridrich Fries, ktorého názory nachádzame aj v Kuzmányho neskorších estetických štúdiách (O kráse), ako aj profesor histórie Heinrich Luden. Ako väčšina štúrovcov aj on prijal filozofické názory Heglove a odmietal kantovskú filozofiu. 
Po návrate z Nemecka sa stal profesorom kežmarského gymnázia (18291830) a vedúcim spolku slovenských študentov. V rokoch 18301832 pôsobil ako evanjelický farár vo Zvolene. Po roku 1832 pôsobil ako farár v Banskej Bystrici, kde začal aj roku 1836 vydávať Hronku. Ona mala tiež čeliť rozkolísanosti v oblasti spisovného jazyka a upevňovať pozície spisovnej češtiny aj na Slovensku. Preto sa aj Kuzmány vzdal spolupráce s vydavateľmi literárneho almanachu Zora, ktorý prinášal príspevky v bernolákovskej slovenčine, hoci sám prispel do jej prvého zväzku. Kuzmány Hronku, ktorá vychádzala tri razy do roka, začal vydávať bez akýchkoľvek redaktorských skúseností.
V rokoch 18491860 prednášal na evanjelickej teologickej fakulte Univerzity vo Viedni, 1860 patentálny superintendant, sprvu sídlil v Banskej Bystrici, od 1863 v Martine, kde bol zároveň i farárom a úradujúcim prvým podpredsedom Matice slovenskej. Výrazne prispel i k založeniu slovenského gymnázia v Martine.
Tvorba.
Kuzmányho literárna tvorba členená na prózu, poéziu i literárnu estetiku, ako aj na vydávanie literárneho časopisu, spadá do rokov jeho mladosti. Písal reflexívne a vlastenecké básne, napísal spoločenský román v listoch pod názvom "Ladislav", idylický epos "Běla" a estetickú rozpravu "O kráse". Svojim literárnym časopisom "Hronka" rozvíjal aj kultúrny život stredného Slovenska, ktorý upadol po zániku „Učenej spoločnosti banského okolia“. V dobe neoabsolutizmu, keď okrem iného zastával aj funkciu univerzitného profesora teológie a neskôr superintendanta (biskupa) autonómnej evanjelickej cirkvi, ako aj v šesťdesiatych rokoch, keď bol podpredsedom Matice slovenskej, písal už menej, dokonca sa aj úplne odmlčal. V období bachovského absolutizmu pôvodca návrhu na usporiadanie evanjelickej cirkvi v Uhorsku.
Napísal tiež v nemeckom jazyku odborné práce o cirkevnom práve. Venoval sa aj prekladaniu zo svetovej literatúry.
Tento muž patrí nesporne k najvýznamnejším slovenským osobnostiam 19. storočia. Bol znalec literatúry, talentovaný básnik, estetik i schopný organizátor a novinár. Pochovaný je na Národnom cintoríne v Martine.
Zaujímavosti.
Pozoruhodná je Kuzmányho vlastenecká poézia, z ktorej báseň "Sláva šľachetným" je známa ako národná hymnická pieseň "Kto za pravdu horí".
V rámci cyklu Dejiny kresťanstva vznikol v Slovenskej televízii v roku 2001 dokumentárny film o Karolovi Kuzmánym (scenár Miloš Kovačka, réžia Fedor Bartko).

</doc>
<doc id="12406" url="https://sk.wikipedia.org/wiki?curid=12406" title="Hronka">
Hronka

Hronka s podtitulom Podtatranská zábavnice bola literárna revue, ktorú vydával Karol Kuzmány v rokoch 1836 – 1838 3-krát ročne v Banskej Bystrici.
Význam.
Hronka sa stala významným tlačovým orgánom národne prebudenej inteligencie. Bola priekopníkom literárneho romantizmu, československej spolupráce i rozvíjajúcej sa ľudovýchovnej a osvetovej činnosti na Slovensku. Jej vydavateľ a redaktor Karol Kuzmány – vtedy tridsaťročný – týmto banskobystrickým časopisom napomáhal kultúrno-osvetovým snahám štúrovcov. Hronka sa stala odporcom kabinetnej učenosti, umeleckej tvorby odtrhnutej od života a pridržiavajúcej sa prežitého konzervativizmu, literárneho klasicizmu a malicherných Palkovičových polemík o pravopis a o veleslavínsku češtinu, ktoré J.M. Hurban výstižne nazval „spormi o písmenká“.
Vznik.
Hronka bola odrazom intelektuálnych, redaktorských i spisovateľských schopností svojho tvorcu Karola Kuzmányho. 
Kuzmány po roku 1832 pôsobil ako farár v Banskej Bystrici, kde začal aj roku 1836 vydávať Hronku. Ona mala tiež čeliť rozkolísanosti v oblasti spisovného jazyka a upevňovať pozície spisovnej češtiny aj na Slovensku. Preto sa aj Kuzmány vzdal spolupráce s vydavateľmi literárneho almanachu Zora, ktorý prinášal príspevky v bernolákovskej slovenčine, hoci sám prispel do jej prvého zväzku.
Technické záležitosti.
Kuzmány Hronku, ktorá vychádzala tri razy do roka, začal vydávať bez akýchkoľvek redaktorských skúseností. Ani jeho hlavný spolupracovník v redakcii Jozef Melcer si ich ešte pre svoju mladosť nestihol nadobudnúť. 
Časopis vychádzal v slávnej macholdiovskej tlačiarni v Banskej Bystrici, ktorá vydávala vkusne upravené knihy, preto ju aj s obľubou vyhľadávali slovenskí spisovatelia. Pravda, prvé zväzky Hronky po stránke grafickej veľmi nevynikali snáď preto, lebo Kuzmány, ako chudobný vzdelanec, nemohol do ich tlače investovať veľa peňazí. Zarážajúce je, že Kuzmány dal Hronku tlačiť zastaranou fraktúrou, hoci mohol voliť aj modernejšiu latinku, čo by, nepochybne viac priťahovalo vzdelaných čitateľov. 
Redaktor určil svojmu časopisu „krasomilného čtění“ takéto zameranie: "Časopis tento mající za oučel rozširovati osvětu a vzdělanosti krasocit, jakož u československého kmene vůbec, tak zvláště ve vlasti Podtatranské, záměrem totiž příjemného poučení a užitečného zabavení skrze pojednání a básně...slouže učeným i neučeným…"(Místo předmluvy – tato domluva. Hronka roč. 1836 zv.1.)
Hronku rozširovali, podľa dobových zvyklostí, vo svojom okolí príslušníci dedinskej i mestskej inteligencie, no predávali ju tiež kníhkupci v Banskej Bystrici, v Liptovskom Mikuláši, v Trnave, v Pešti, v Bratislave, v Brne, Prahe, Hradci Králové a vo Viedni. 
Obsah.
Okolo Hronky sa sústredili takí významní slovenskí básnici a spisovatelia, akými boli: Ján Kollár, Karol Štúr, Gašpar Féjerpataky-Belopotocký, L. Šuhajda, z mladších Ľ. Štúr, J.M. Hurban, Bohuslav Nosák, A. H. Škultéty, Samo B. Hroboň a iní. Z Čechov sem prispieval Karel Sabina, Fr. C. Kampelík, K. Amerling, A. Šembera. V časopise vychádzala poézia, orientovaná dosť často klasicisticky. (Kuzmányho preklad I. spevu Illiady, preklad z Platóna od K. Štúra, IV. dejstvo Shakespearovho Hamleta od B. Křižáka apod.) Zo slovanskej poézie vychádzala tu poľská, hlavne Mickiewiczove básne, ktoré Kuzmány a štúrovci veľmi obľubovali. Próza bola v Hronke v ústraní.
Už v úvodnej básni zvanej "Zpěvec a Nitra" Kuzmány sľubuje osobitné, na ten čas v slovenskom novinárstve nezvyklé zameranie. Išlo mu v ňom nielen o propagáciu romantickej literatúry, ktorá sa vtedy na Slovensku stávala módnou, ale aj o novú koncepciu literárneho a kultúrneho života vôbec. Teoretickým zdôvodnením tohto programu je Kuzmányho úvodný článok v Hronke "Místo předmluvy tato domluva", v ktorom hlavnou témou je otázka jednoty spisovnej reči. Ňou už nemala byť, podľa Kuzmányho, reč Kralickej biblie, ale novodobá jungmannovská čeština. Kuzmány tu tiež jednoznačne odmieta slovakizačné tendencie Michala Godru a Jána Kollára, ktorí vtedy vnášali do spisovnej češtiny viaceré tvarové a lexikálne prvky slovenčiny. Odmieta aj bernolákovských „rozkolníkov“, napriek tomu, že si osobne vážil básnické dielo Jána Hollého. Vydavateľ Hronky prijal kollárovské učenie o slovanskej vzájomnosti, podľa ktorého sú Slovania jedným národom. Preto žiadal ich jazykovú jednotu, ktorá podľa neho prináša aj politicky i kultúrne slabším Slovákom v porovnaní s Čechmi veľa výhod.
Kuzmány na tomto mieste odsúdil aj Juraja Palkoviča a jeho Tatranku, pričom mu vyčítal zotrvávanie pri veleslavínskej češtine a pri literárnom klasicizme. Na posmech mu boli aj Palkovičove dlhoročné jazykovedné boje. Zľahčujúco ho tu nazval „quasi profesor“, čím aj vyslovil pochybnosti o oprávnenosti jeho titulu. Palkovič v Tatranke odmietol tento útok a označil ho za pamflet. Sám pritom vyčítal Kuzmányho Hronke prečiny proti gramatike a pravopisu veleslavínskej češtiny. Sám mienil Kuzmányho zažalovať na súde, no banskobystrický advokát Dreschler tento proces neprijal. Ľudovítovi Štúrovi sa nakoniec podarilo definitívne nebezpečenstvo súdnej pravoty medzi obidvoma slovenskými národovcami zažehnať. Mladí štúrovci síce podporovali Hronku a Kuzmányho literárne a estetické názory, no nesúhlasili s formou Kuzmányho kritiky Palkoviča, ktorého si právom vážili.
Prevažnú väčšinu článkov do časopisu napísal sám Karol Kuzmány. Trvalú hodnotu má hlavne jeho štúdia O kráse, v ktorej podal súhrn svojich názorov na estetiku. Rozoberá tu rozličné literárne druhy a venuje sa aj slohu a veršu. Zdôrazňuje pritom vzájomnú podmienenosť pravdy, krásy a mravného dobra. Vyzdvihuje pritom estetické a umelecké hodnoty slovenskej ľudovej slovesnosti v súlade s tendenciami literárneho romantizmu. Sám sa však vo svojej básnickej tvorbe nevládal úplne zbaviť klasicizmu, čo vidieť aj z jeho idylickej básne "Běla" s podtitulom: "Vzdělanenka, obrázek měšťanského života v pěti zpěvích", zloženej časomerným hexametrom. Vyšla na pokračovanie v prvom zväzku Hronky. Kuzmány tu vlastne idylizuje meštiacky konzervatívny spôsob života strániaci sa spoločenských premien. Ide vlastne o biedermeier prenesený do vymysleného prostredia slovenských národne uvedomelých meštiackych vrstiev.
Ďalším rozsiahlym Kuzmányho príspevkom v Hronke bola próza "Ladislav", označená v podtitule ako „filozofický román“, čo je prehnanou charakteristikou. Autor tu tiež horlí za básnictvo vychádzajúce z ľudovej poézie. Sú tu tiež úvahy o poslaní umenia, o vzťahu literárneho romantizmu ku klasicizmu, chvála poľských romantických básnikov, hlavne Mickiewicza, horlenie za slovanskú vzájomnosť. Kuzmány sa tu prejavuje ako odporca šľachty i bohatého cirkevného kléru, ako stúpenec reformného hnutia v Uhorsku, smerujúceho k zlepšeniu katastrofálnych sociálnych pomerov poddaných roľníkov.
Kuzmányho horlenie za nové a pokrokové umenie sa prejavilo na stránkach Hronky veľmi výrazne. Dokázal sa zastať aj mladej a pokrokovej poézie Karla Hynka Máchu, napádaného v Čechách odporcami literárneho romantizmu. Kuzmány ako jeden z prvých českých i slovenských literárnych kritikov pochopil veľké Máchovo umenie. Dokázal to i básňou "Pláč nad smrtí Karla Hynka Máchy", otlačenou v pražských "Květoch" roku 1836, ako aj vo svojom "Ladislavovi", kde Máchov Máj označuje za príklad romantického umenia. Hlavným kritikom Máchovej poézie bol v Čechách redaktor významného vedeckého a literárneho Časopisu českého museum – Josef Chmelenský. Tento v recenziách najprv vysoko hodnotil Kuzmányho Hronku a jeho redaktora zaraďoval medzi najschopnejších v Uhorsku. Keď však redaktor Hronky prejavil nesúhlas so zaznávaním Máchovho umenia vo svojom "Slove k panu Drovi Jos. Chmelenskému a jemu podobným českým recensentům", Chmelenský vo svojom časopise Hronku a jej tvorcu začal ostro kritizovať. Vyčítal jej pochybenú ideovú koncepciu, odchýlky od spisovnej češtiny a časté užívanie slovakizmov. Predtým tak vychvaľovaná Hronka sa stal zrazu, podľa Chmelenského, časopisom „slabším a prázdnejším“ a z Kuzmányho redaktor, ktorý nevie „s časopisem zacházeti“.
Pozitívne treba hodnotiť aj Kuzmányho snahu cez Hronku „otvárať okná do sveta“ slovenským čitateľom. Stalo sa tak publikovaním prekladov z diel vrcholných predstaviteľov svetovej literatúry. V Hronke vychádzali napr. ukážky z Mickiewiczovej poézie, preklady z Horácia od S. B. Hroboňa i Puškinove verše preložené K. Kuzmánym, výťahy z Platónových spisov od K. Štúra, ukážky so Sokratovej filozofie apod. Ako vidieť, Kuzmány napriek tomu, že bol priekopníkom literárneho romantizmu, bol tolerantným redaktorom a z ohľadu na starších i staromódnejších dopisovateľov pripustil do Hronky aj preklady z antickej literatúry. Do tohto časopisu prispieval aj Ján Chalupka, významný slovenský autor divadelných hier, ktorý tu prvý raz uverejnil svoje Kocúrkovo.
Hronka bola jediným slovenským časopisom prvej polovice 19. storočia, do ktorého v dosť veľkej miere písali českí spisovatelia a vedeckí pracovníci. V Hronke uverejnil veľa článkov i básní moravský rodák František C. Kampelík, ktorý nezabúdal ani na pravidelné správy o literárnych novinkách v Čechách a na Morave, ale aj v iných slovanských krajinách.
Kuzmány vo svojej literárnej revue podával aj stručné "Přehledy dějin", v ktorých bol prehľad správ o najzávažnejších politických a kultúrnych udalostiach v rakúskej monarchii a niekedy aj v okolitých európskych krajinách. Kultúrne spravodajstvo dopĺňali informácie o nových knihách spájané často so stručnými, no duchaplnými komentármi. Celkové zameranie Kuzmányho časopisu určovala tu publikovaná známa štúdia Jána Kollára "O literárnej vzájomnosti medzi kmeňmi a nárečiami slovanskými", ktorá sa stala teoretickým východiskom aj realizácie slovenských kultúrnych a politických vzťahov k ostatným Slovanom. V nej tiež Kollár navrhoval vydávanie „všeobecných a všenárodných literárnych novín, písaných v niekoľkých slovanských jazykoch“. Táto myšlienka, ku ktorej sa Kollár vytrvale vracal aj po revolúcii roku 1849, sa však neuskutočnila.
Návrhy na celoslovenskú osvetovú organizáciu (Maticu slovenskú).
Už v Hronke slovenskí a českí národovci začali uvažovať o celoslovenskom riadení ľudovýchovy a osvety. Podnetom k tomu im bola úspešná spolupráca niekoľkých čitateľských a hospodárskych spolkov na Slovensku, ale aj český príklad. Z českej strany to bol napr. Karel Amerling, ktorý v Hronke písal o potrebe vychovávania a školenia roľníkov pomocou odbornej hospodárskej literatúry, ale aj novín a časopisov. Radil masové zakladanie čitateľských spolkov na Slovensku i v Česku, ktoré by mali finančne podporovať nielen jednotlivci, ale aj „obecné predstavenstvá“. Takéto čitateľské spolky (ústavy) mali tiež bojovať proti literárnemu braku a priťahovať dedinčanov k čítaniu hodnotnej literatúry – hlavne poľnohospodárskej a popularizačno-vedeckej. Podobný návrh podal aj Jonáš Gouth z Liptova na zakladanie čítacích knižníc. Iný dopisovateľ Hronky sa vyslovil za vytvorenie centrálnej slovenskej knižnice v Pešti vedenej Slovenským spolkom. Táto knižnica s pobočkami na celom Slovensku mala získať potrebné finančné prostriedky dobrovoľnými zbierkami.
Karol Kuzmány na základe výmeny názorov s mnohými uvedomelými Slovákmi navrhoval v Hronke založenie vrcholnej národnej kultúrnej inštitúcie Matice slovenskej s počiatočným kapitálom 25 000 zlatých, ktoré sa mali tiež získať dobrovoľnými zbierkami. Radil, aby sa prevádzka tohto spolku realizovala prostredníctvom účastinárskej spoločnosti. Kuzmány vtedy, ale aj neskoršie, žiadal slovenskú inteligenciu, aby šírila osvetu a národné povedomie medzi ľudovými vrstvami. Veril, že táto inteligencia je schopná finančne udržať nádejnú Maticu slovenskú, ktorá by podľa neho mala byť aj vydavateľom politických novín a literárneho časopisu. Tento Kuzmányho návrh sa však mohol realizovať až od roku 1863 (4. august). Ani vtedy sa však Matica slovenská nestala vydavateľom slovenských politických novín.
Zánik.
Kuzmány už roku 1837 s obavami hovoril o pasívnej bilancii svojho časopisu, ktorá by mohla byť príčinou jeho predčasného zániku. Zažehnať toto nebezpečenstvo mu mal pomáhať banskobystrický kníhkupec Samuel Eisert, ktorému zveril administráciu i kolportáž Hronky, ako aj jej rozširovanie na Morave a v Čechách. Spravil tak aj preto, lebo sám bol zaneprázdnený inými naliehavými úlohami.
Roku 1838 sa však už, napriek úsiliu redaktora, začali prejavovať zostupné tendencie úrovne Hronky, čo vyplývalo aj z nedostatku spolupracovníkov a dopisovateľov. Napriek tomu časopis konal pre rozvíjanie slovenskej kultúry cenné služby. Slabosť slovenského národného hnutia a chudoba slovenskej spoločnosti zahatávali rozvoj Hronky napriek tomu, že mladá slovenská vlastenecká generácia – Štúrovci, sa jej snažili všemožne pomáhať. Veď Ľ. Štúr a jeho spolupracovníci do Hronky nielen písali, ale ju aj rozširovali. Štúr sa v mene slovenskej študujúcej mládeže na ev. lýceu v Bratislave zaviazal vydavateľovi Hronky všemožne pomáhať: “By Hronka vesele kráčela a i Váh za soudruha měla, o to se postaráme, ručíme napřed". Tento časopis svojim významom bol cenným pre celé národné hnutie. Štúr tvrdil, že sa stane “hromovodem literatury do života národního".
V Hronke Ľ. Štúr okrem iného uverejnil „Správu o schopnostech Slováků“, v ktorej označoval Slovákov za schopný a pracovitý národ. Na podoprenie tohto tvrdenia uvádza príklad dvoch talentovaných slovenských samoukov – Martina Šašku z Brezovej, znamenitého výrobcu organov a Antona Vantocha, sedliaka zo Sveredníka na Považí, ktorý hoci vychodil len tri triedy ľudovej školy, predsa dokázal v latinčine skladať časomerné verše. Ľ. Štúr bol veľkým stúpencom Hronky, pretože Kuzmány v nej presadzoval literárny romantizmus, reagoval správne na aktuálne problémy Slovenska a zachytával oveľa širšie a presnejšie slovenský literárny a kultúrny život v porovnaní s predchádzajúcimi slovenskými novinami a časopismi. Ťažko povedať, či Kuzmány mal pri propagovaní a rozširovaní Hronky horlivejšieho človeka, ako bol Ľ. Štúr, a to nielen na Slovensku, ale aj v Čechách. Štúr získaval pre časopis aj predplatiteľov a dopisovateľov. Pre rozširovanie Hronky sa pokúšal v Čechách získať aj takú významnú osobnosť, akou bol František Palacký.
Štúr charakterizoval Hronku ako “nový a první Slovenska časopis". Záležalo mu hlavne na jej využívaní pre nadväzovanie spojenia medzi inteligenciou a pospolitým ľudom. Preto aj radil Kuzmánymu, akých nových foriem ľudovýchovy sa má v časopise pridržiavať. Tento aj koncepčne zmenil posledný ročník Hronky v súlade so špecifickými požiadavkami Ľ. Štúra a jeho bratislavských stúpencov. Štúr bol veľmi zarmútený, keď sa na svojich cestách po Nemecku roku 1838 dozvedel, že Hronka zanikla pre nedostatok predplatiteľov a chudobu nakladateľa a redaktora. Prvý zväzok Hronky vyšiel v náklade 300 exemplárov, ktoré sa síce rozobrali, ale mnohí z predplatiteľov, ako písal Kuzmány “ještě nic, mnozí však jen částečku zaplatili". ani neskoršie sa to nezmenilo k lepšiemu. Neuskutočnil sa ani ďalší Kuzmányho plán – vydávať časopis latinkou a nie fraktúrou a jeho hlavičku vyzdobiť drevorytom “představující zdvíhajícího nad Tatrami orla nesoucího větvu lipovou".
Keď do Bratislavy roku 1838 dochádzali zvesti o “krátkom živote Hronky", pokúšali sa ju slovenskí študenti, vedení Pravoslavom Červenákom, všemožne zachrániť. Začali preto pre ňu získavať po celom Slovensku nových predplatiteľov. Bolo však už neskoro. Ťažké podmienky Kuzmányho redaktorskej práce, ako aj príčiny zastavenia Hronky spomína takto v pražských Květoch Gašpar Fejerpataky: “Pána Kuzmányho účinlivost je vůbec známá: že Hronka tak nerozkvetla jak se očekávalo, není jeho vina. On jest sám sobě zanechán… Spisovatel a vydavatel jakových spisů slovenských… jest utrápený člověk. On musí pro tiskárnu čistě a čitelně předpisovati, nebo nenajde člověka široce dalece, jenž by pravidelně slovensky psáti uměl. Musí sám z tisku opravovati, prodávati, balíky zabalovati, rozesílati a naposledy těžce své na tisk vyložené peníze od těch, jímžto své spisy byl svěřil, dobývati. V tak trudných okoličnostech arciže jednotlivec divy a zázraky v spisovatelství činiti nemůže."
Keď teda Kuzmány nechcel naďalej doplácať na vydávanie Hronky, musel ju roku 1838 zastaviť. Stalo sa tak teda nie pre nedostatok dopisovateľov. (Píše o tom v Květoch aj J. M. Hurban: „Hronka alespoň pre nedostatek článků nezahynula“.) Druhou, aj keď nie takou významnou príčinou, podľa Gustáva A. Grossmanna, bola spisovná čeština, v ktorej časopis vycháchzal. To vraj odraďovalo od neho menej školených čitateľov, ktorí dávali prednosť pre nich zrozumiteľnejšej, silne slovakizovanej češtine.
Zastavenie Hronky sa na Slovensku pociťovalo ako prejav neúspechu národného hnutia, pretože podľa názoru mnohých, zo Slovákov nič nebude, pokiaľ nebudú mať vlastné noviny a časopisy. Pravoslav Červenák vtedy písal, že zastavenie Hronky Slovákov veľmi zarmucuje preto, lebo ich presvedčuje, že nie sú schopní udržať pri živote ani jeden vlastný časopis. Preto aj na jeseň toho istého roku Spolok učenců řeči a literatury československé pri bratislavskom ev. lýceu žiadal Daniela Licharda, aby v Banskej Štiavnici ako predseda študentského štúrovského spolku nahradil zaniknutú Hronku založením iného literárneho časopisu, čo sa však nestalo. V nasledujúcich rokoch požiadavka založenia, alebo obnovenia slovenského literárneho časopisu stratila svoj primárny význam. Do popredia sa vtedy dostala snaha o založenie slovenských politických novín.

</doc>
<doc id="12407" url="https://sk.wikipedia.org/wiki?curid=12407" title="Slovenské pohľady">
Slovenské pohľady

Slovenské pohľady môžu označovať:

</doc>
<doc id="12408" url="https://sk.wikipedia.org/wiki?curid=12408" title="Slovenskje pohľadi">
Slovenskje pohľadi



</doc>
<doc id="12409" url="https://sk.wikipedia.org/wiki?curid=12409" title="Slovenskje pohladi na vedi, umeňja a literatúru">
Slovenskje pohladi na vedi, umeňja a literatúru

Slovenskje pohladi na vedi, umeňja a literatúru (súčasným jazykom "Slovenské pohľady na vedu, umenie a literatúru"), bol prvý slovenský literárny časopis, ktorým vydavateľom a hlavným redaktorom bol Jozef Miloslav Hurban. Vychádzal v rokoch 1846 – 1847 a v rokoch 1851 – 1852. Vo svojich prvých dvoch ročníkoch sa hlavne zaoberal popularizáciou spoločenských vied a umení. Zanikol kvôli novému tlačovému zákonu – produktu reakčnej a protiľudovej vlády bachovského absolutizmu.
Úvod.
Za veľmi významné a v slovenskej žurnalistike priamo za prevratné, považujeme Hurbanove vystúpenia so Slovenskými pohľadmi „na vedi umeňja a literatúru“ na Veľkú noc roku 1846 – v dobe vrcholenia predrevolučnej činnosti štúrovskej generácie. Vtedy sa kládli základy kultúry a literatúry v novej spisovnej slovenčine, ktorú aj sám úspešne rozvíjal. Zo Slovenských pohľadov chcel, ako sám spomínal, vytvoriť časopis, v ktorom by sa „vedeňja a videňja rozvíjalo“. Mienil z neho spraviť dôstojného partnera Štúrových politických novín a ich literárnej prílohy.
Spočiatku chcel vydávať riadny periodický časopis, o ktorého povolenie mienil žiadať priamo cisára a Uhorskú dvorskú kanceláriu vo Viedni. Veľké ťažkosti Ľudovíta Štúra spojené s bojom o povolenie Slovenských národných novín ho však od toho odradili. Preto sa rozhodol vydávať časopis v nepravidelných intervaloch, na čo mu stačil obyčajný súhlas cenzúry.
Hurban sa takto stáva jedným z tvorcov modernej slovenskej žurnalistiky v novej spisovnej reči, pretože si uvedomoval, že „"časopisectvo je teraz tak tuho až so životom národnom vzdelaných spojenuo, že žiaden človek, ktorý na svoj vek, svoj národ a sociálny život puosobiť chce, bez neho byť nemuože"“. Svoju samostatnú novinársku činnosť začínal, keď ešte nemal ani tridsať rokov, teda vo veku, v ktorom sa na takéto pole púšťal ako Karol Kuzmány a Ľudovít Štúr. 
Charakter.
Hurbanove Slovenské pohľady označujú v poslednej dobe niektorí slovenskí literárni historici za „prvý vedecký časopis v novej slovenčine“. Podľa iných však tento atribút patrí až Letopisu Matice slovenskej (1864 – 1875). Hurbanovi, ako sám píše, tu nešlo o vedecké poznanie a preto sa aj v Pohľadoch snažil publikovať len to, o čom “z vlastného videnia a uvažovania tak ... presvedčený bol". Nejde tu teda v pravom slova zmysle o vedu, ale len o jej popularizáciu, hoci nemožno poprieť, že Hurban sa postupne chcel dostať ku tzv. „slovenskej vede“. Veď už Hurbanov súčasník Ctiboh Zoch označoval štúdie J. M. Hurbana publikované v Slovenských pohľadoch “za subjektívne náhľady na objektívnosť ešte nepovýšené". Preto ich právom nepovažoval “za vedu vo zmysle absolútnom, aká má byť". Pritom však ani on nepochyboval, že časom sa z tohto časopisu môže stať „obľúbený orgán pre vedomcov slovenských“.
Predrevolučné Slovenskje pohladi (1846 – 1847).
Hurban už svoj úvodník „Veda a Slovenskje pohľadi“ zaplnil úvahami o zmysle vedeckého poznania pre slovenskú a slovanskú spoločnosť. Svojím časopisom chcel “"kriesiť život čistejší a kresťanskejší, vyšší v národe našom, menovite učiť vedu, umenia, literatúru, jednak poznávať duokladnejšie, jednak tvoriť ich vystavovaním ideálu vedy slovanskej"". Program novinárskej práce si tu Hurban staval veľmi náročne a vzhľadom na obmedzené slovenské možnosti aj priširoko. Osvedčil sa, že chce “"našimi Pohľadmi vynahradiť nedostatok časopisov, s akým napospol chudobnejší vzdelancovia slolancovia slovenskí sa potýkajú"".
Časopis mienil orientovať na Vedu, ktorej chcel venovať najviac rubrík na Umenie a Literatúru. Tieto state mali dopĺňať špecifické Prehľady časopisov a rubrika Dopisovateľ zostavená z listov dopisovateľov, ale aj z iných prameňov tak, aby v nej bývalo aktuálne kultúrne a literárne spravodajstvo. Z vedy chcel tu mať príspevky z filozofie, jazykovedy, etnografie, histórie, ale aj prírodovedecké disciplíny. „Menšie vedecké články“ sa mali skladať “z úvah, reflexií, náhľadov a túžieb". Umenie v Slovenských pohľadoch mali reprezentovať „vyššej poézie pokusy, básnické úchvaty v próze a vo veršoch“ – čím chcel Hurban do veľkej miery suplovať úlohy Orla tatranského. Okrem toho sľuboval uverejňovať aj články z estetiky, literárnej histórie a kritiky, z dejín umenia, biografie a pod. Veľký význam pripisoval rubrike „Literatúra časopisná“, v ktorej formou Obzoru tlače registroval i komentoval výboje slovenskej i českej publicistiky.
Všetky tieto náročné úlohy vo svojich predrevolučných Slovenských pohľadoch nesplnil zo spomínaných dôvodov, ale aj pre nedostatok spolupracovníkov a dopisovateľov, Takmer sám vyplnil ich prvý zväzok a podstatnú časť materiálu napísal aj do druhého zväzku. Tu začal uverejňovať aj jednu z najvydarenejších prác svojho života “Slovensko a jeho život literárny", v ktorom sa dôstojne zaradil medzi znalcov slovenskej literárnej minulosti a prítomnosti hodnotiac ju, pravda, z hľadiska potrieb a názorov svojej generácie.
Slovenský život a novú spisovnú reč Hurban v Pohľadoch bránil aj v polemikách s Jánom Kollárom. Hurban aj tu bol síce ostrým Kollárovým protivníkom, no nikdy nerozbíjal česko-slovenskú jednotu, ako sa to pokúšali nahovoriť jeho protivníci. Odmietal však podceňovanie slovenčiny a tvrdil, že keď sa Slováci chcú vzdelať „musia najprv svoju reč mať vzdelanú“.
Hurban sa v prvých dvoch zväzkoch časopisu ukázal nielen ako znamenitý polemik a kritik, ako autor vynikajúcich recenzií súdobej slovenskej knižnej produkcie (napr. Lichardovej Domovej pokladnice na rok 1847), ale aj novín a časopisov (Slovenskje národňje novini a Orol tatránski, Danica Horvatsko-Slovansko-Dalmatínska, Pražské noviny a Česká Včela…). Chcel aj v týchto recenziách ukázať, aký veľký vplyv malo štúrovské literárne a politické hnutie a aký ohlas vzbudilo v slovanskom svete.
Druhý zväzok Slovenských pohľadov, ktorý vyšiel na Nový rok 1847 (90 strán), sa nesie naďalej v znamení obrany spisovnej slovenčiny a národného účinkovania štúrovcov. Má protimaďarizačné ostrie a propaguje slovanskú vzájomnosť. Hurbanovi sa vtedy ku časopisu podarilo pritiahnuť nových dopisovateľov – Eugena Geromettu a Sama B. Hroboňa. Prínosom Hurbanovho časopisu sú aj jeho komentáre pod čiarou, ktoré podľa dobových zvyklostí pripojil ku článkom obidvoch dopisovateľov. V nich vyzdvihoval túžbu slovanských národov po slobode a odsudzoval kupčenie s otrokmi v Severnej Amerike. Súčasne bránil slovanskú vzájomnosť proti tým, ktorí v nej videli „knuty a reťaze ruského carizmu“ tvrdiac, že Slovania tiahnu „k slobode ducha, kde kvitne kvieťa vied, umení a štestia duchovného národu“.
Hurban publikovaním tohto Geromettovho príspevku sledoval aj národnozjednocovacie snahy evanjelikov a katolíkov v slovenskej spisovnej reči a v národnej ideológii, a preto aj odporúčal spojenie budínskeho Spolku milovníkov reči a literatúry slovenskej s novozaloženým Tatrínom. Pozoruhodný je aj jeho Prehľad literatúry slovenskej v najnovších časoch. Je to vlastne bibliografia doplnená výstižnými anotáciami. Referát, kritika, recenzia a anotácia boli v Slovenských pohľadoch častou formou interpretácie materiálu. V tejto osožnej recenznej a bibliografickej práci pokračoval v Pohľadoch aj po roku 1851 jeho spoluredaktor Mikuláš Dohnány.
Hurban v predrevolučných Slovenských pohľadoch obohatil naše novinárstvo tematicky i žánrovo. Pestoval tu essay, popularizačnovedecký článok, kritickú recenziu, polemiku. Novým tu bol tiež obzor tlače. Slovenskí národovci vítali tento časopis podobný „tuhému a prudkému vetru, ktorý keď poduje, dajednému aj mráz prejde do kosti“. Ctiboh Zoch obdivuje Hurbana už aj preto, že sa ako redaktor mohol opierať len o malú hŕstku „pomocníkov a pracovateľov“ pri vypĺňaní tejto „docela holej ničím u nás nezapísanej tabuli“. Zoch vysoko hodnotil hlavne Hurbanove polemiky a literárne kritiky, pretože “tuto je on celkom doma, tu on má už svoj vybitý takt a tón".
Zákaz vydávania.
Tretí zväzok Slovenských pohľadov sa Hurban chystal vydať v júli roku 1847, no k tomu už nedošlo. Jeho polemiky s grófom Karolom Zayom a s inými nepriateľmi slovenského národa, priniesli svoje ovocie. Úradná vrchnosť z formálnych administratívnych príčin zakázala ďalšie vydávanie tohto časopisu. 7. mája 1847 Cenzorské kolégium v Budíne konštatovalo, že sa Slovenskje pohľadi menia z nepravidelného zborníka na pravidelný časopis. Preto pokarhalo jeho skalického cenzora Ambroža Ernyeya za nedodržiavanie predpisov. Postup Cenzorského kolégia schválila Kráľovská uhorská miestodržiteľská rada v Budíne a Uhorská dvorská kancelária vo Viedni. Tieto úrady zakázali ďalšie vydávanie Slovenských pohľadov. Hurban pritom ľutoval hlavne to, že pre neho zle obišiel skalický cenzor Ernyey, ktorého si veľmi vážil už aj preto, že pustil do tlače už prvý zväzok Slovenských pohľadov, nebojac sa “napriek svetu nespravodlivému podpísať pravdu národa ubiedeného mocným vtedy slovom: Imprimatur".
Hurban si chcel čo najrýchlejšie vybaviť najvyššie povolenie, potrebné k ďalšiemu vydávaniu časopisu. Získal pre tento účel odporúčanie superitendantov Jána Seberínyho a Pavla Jozeffyho i Jána Lottnera – farára a vicearcidiakona kysucko-novomestského. 10. októbra 1847 si podal takto opatrenú žiadosť o povolenie vydávať „Slovenskje pohľadi na vedecki, cirkevni a literárni život“, pričom sa osvedčil, že jeho časopis nebude mať politické tendencie. Kráľovská uhorská miestodržiteľská rada síce neodporúčala vyhovieť Hurbanovej žiadosti, no po vyjdení nového tlačového zákona v marci 1848 nebolo už nijakých prekážok na uskutočnenie tejto Hurbanovej prosby. V tejto dobe však, ako sa Hurban sám vyjadril, už “písať nemal kedy…, keď bolo už všetko čím hore, tým dole, v pohyboch breznových roku 1848. Vtedy sa i mne zdalo, že nie je moja úloha sedieť na jednom mieste a písať, ale ta ísť všade, kde sa koľvek topili hlasy života a zachodila nádeje Slovenstva".
Porevolučné Slovenskje pohladi (1851 – 1852).
Keď sa nádeje na založenie slovenských politických novín po revolúcii zmarili, rozhodol sa Hurban obnoviť svoje Slovenskje pohľadi, a to tretím zväzkom ich prvého ročníka, ktorý vyšiel 25. apríla 1851. Sám sa však napriek tomu, že mohol vydávať iba nepolitický časopis, nechcel vzdať i za sťažených podmienok života v dobe bachovského absolutizmu, politického pôsobenia na slovenských činiteľov. Preto aj v obnovených Pohľadoch otvoril osobitnú rubriku zvanú Varta slovenská, ktorá mala aspoň z časti nahrádzať politické noviny. Jej poslanie Hurban takto charakterizoval: „Pod záhlavím týmto budeme podávať kratšie i dlhšie články zo života slovanského vzatie, a naň sa vzťahujúce. Slovenská varta bude obraňuvať...ona bude pozor ostrý dávať na všetko to, čo by mohlo škodiť kvetu aj ovocú života spoločenského Slovenstva“.
Tematiku tejto rubriky Hurban zámerne staval tak široko, aby v nej mohol sledovať zložité vzťahy medzi našim národným hnutím a vnútropolitickým vývojom rakúskej monarchie, problematiku slovanskej spolupráce i vnútorné spory medzi slovenskými národovcami pre spisovný jazyk a vzťah k cisárskej Viedni. Musel to však urobiť tak šikovne, aby ho nadriadené úrady nemohli obviniť z publikovania politických článkov v nepolitickom časopise. Varta slovenská mala bohaté spravodajstvo, ktoré Hurban čerpal nielen z listov dopisovateľov, zo slovenských a českých novín, ale aj z časopisov slovinských (Bčela) a poľských (Czas).
Redaktor však nechcel premeniť Slovenskje pohľadi na spravodajský orgán, pretože sa nemienil vzdať jeho literárneho a umeleckého zamerania.
Slovenskje pohľadi postupne nadobúdali na útočnosti, irónii a sarkazme, hlavne od mája 1851, keď ich vydavateľ a redaktor začal na ich stránkach odpovedať na útoky viedenských Staroslovákov. Tak sa začali medzi Slovenskými novinami a Slovenskými pohľadmi zdĺhavé polemiky, ktoré síce napomohli upevneniu spisovnej slovenčiny a literárneho romantizmu nad staroslovenčinou a literárnym klasicizmom, no vývoju slovenského novinárstva dosť škodili a oslabovali ho, takže ich zakončenie slovenskí národovci prijali s úľavou.
Slovenskí vlastenci, verní štúrovskej spisovnej reči, ešte roku 1851 žiadali Ľudovíta Štúra, aby sa nevzdával boja a hľadal nové cesty, vedúce k založeniu politických novín, čo sa mu však nepodarilo. Podobne aj Hurban spomínal v Pohľadoch v polovici júla 1851 listy čitateľov, ktorí ho žiadali, aby premenil svoju revue „na vedi, umeňja, a literatúru“ na politický časopis. Sám bol však pred verejnosťou nútený priznať, že pre nepriazeň spločenských pomerov „naprosto nemuože sa oddať na vydávanie politického časopisu“. Sľubuje však, že v rámci možnosti bude viesť Pohľady tak, aby sa stali prístupnými všetkým „precitlejším Slovákom“. Sám časom chcel zo Slovenských pohľadov vylúčiť polytématičnosť a špecifikovať ich v súlade s programom, ktorý im určil už pri založení.
Podmienkou špecifického zamerania Slovenských pohľadov bolo však založenie ďalších slovenských novín a časopisov, s vyhraneným programom. Len tak by mohli Pohľady prestať suplovať iné, s ich literárnym a vedeckým zameraním nesúvisiace úlohy.
Preto aj podporoval úsilie Jána Kadavého o založenie ľudového časopisu v Skalici pod názvom Priateľ ľudu. Hurban vtedy tiež navrhoval, aby niektorý zo slovenských odborníkov na poľnohospodárstvo začal vydávať hospodárske noviny, určené výlučne potrebám a záujmom slovenských roľníkov. Vtedy sa však Hurbanovi nepodarilo realizovať tieto plány a tak musel aj v Slovenských pohľadoch naďalej uverejňovať články z rozličných spoločenských, hospodárskych i vedeckých oblastí v súlade s momentálnymi potrebami slovenského národného hnutia. Robil tak aj vtedy, keď tieto príspevky nemali nič spoločného so zameraním jeho časopisu.
Hurban v treťom zväzku Slovenských pohľadov, dokončil staršie príspevky uverejňované tu na pokračovanie. V podstate bez zmeny ponechal v časopise aj jeho staré rubriky. Novou bol len Knihopis prinášajúci bibliografický prehľad „znamenitejších aspoň kníh v slovenskej reči spísaných, alebo na slovenský život sa vzťahujúcich“. Redaktor vyzýval častejšie „národných spisovateľov”, aby mu do Pohľadov posielali svoje pôvodné práce, úvahy, ale aj recenzie slovenskej spisby.
Výdatným pomocníkom Slovenských pohľadov sa stal Ľudovít Štúr, ktorý poslal do ich redakcie recenziu spisu Samuela Vozára: Hlas od Tatier. Štúr tu odmieta spojenectvo Slovákov s maďarskými konzervatívcami, ale aj s liberálmi. Na inom mieste pozitívne hodnotil Hattalovu gramatiku „opravenej slovenčiny“, kritizoval Radičevovu básnickú zbierku a uverejnil tu aj iné články. Sám považoval Hurbanov časopis za “pole, na ktorom slobodne sa budeme muocť stretávať jedni s druhými v myšlienkach našich, pripravovať majúcich...deje nové“. Obetavo pomáhal Slovenským pohľadom, ako jedinému reprezentatívnemu tlačovému orgánu stúpencov spisovnej slovenčiny a získaval pre ne aj dopisovateľov a predplatiteľov. Takto sa vyjadril o význame časopisu pre slovenskú spoločnosť: “Pohľady slovenské napomáhajte prácami a rozširujte; je to teraz jediné naše slovo v tejto tichosti mrzútej".
Hurban chcel vyjsť v ústrety „národným potrebám“ aj tým, že roku 1851 premenil svoj časopis na mesačník preto, aby mohol takto rýchlejšie reagovať na vývin pomerov. V tejto dobe už väčšinu miesta v Slovenských pohľadoch zaberali polemiky stúpencov spisovnej slovenčiny a literárneho romantizmu proti Staroslovákom a ich literárnemu klasicizmu. Tento boj, ktorý vošiel do našich národných dejín, ako „boj o Žehry“ Jonáša Záborského, okrem J. M. Hurbana v Pohľadoch rozvírili hlavne Janko Kalinčiak, Ján Palárik i Mikuláš Dohnány. Ich príspevky boli pokrokové a odborné, takže zvyšovali úroveň Slovenských pohľadov.
Hurban mienil podstatne zvýšiť kvalitatívnu úroveň svojho časopisu a pritiahnuť k nemu oveľa viacej spolupracovníkov, dopisovateľov a čitateľov. V dusných pomeroch bachovského absolutizmu sa mu to však nepodarilo. Nepriaznivú atmosféru tejto doby takto charakterizoval jeden z dopisovateľov Hurbanovho časopisu: “A kdeže sú bratia a priatelia naši od roku 1848? Všetko bez spojenia!...Nieto jednuot, niet spevokolov, a kolá naše kde sú? Všetko to utíchlo!...(Od Pohľadov) čakáme, že zase vyvolajú driemajúce sily naše a my sa zmuožeme pri práci a usilovnosti našej".
Do druhého ročníka Slovenských pohľadov, ktorý začal vychádzať v zmenených mesačných zväzkoch od 25. júla 1851 vstupoval Hurban už nie sám, ale so spolupracovníkom a neskorším redaktorom časopisu Mikulášom Dohnánym, ktorý prešiel bývať do Skalice, aby mohol lepšie zabezpečovať spojenie medzi redakciou časopisu v Hlbokom a skalickou tlačiarňou. Hurban mal v tomto prípade šťastnú ruku, pretože Dohnány bol nielen jeho ctiteľom a trochu aj žiakom, ale aj talentovaným publicistom. Ovládal latinčinu a gréčtinu, nemčinu a maďarčinu, francúzštinu i taliančinu, a mal za sebou v dobe vstupu do redakcie Hurbanovho časopisu, už činnosť spisovateľskú, básnickú i dramatickú. Bol známy nielen ako účastník slovenského povstania v rokoch 1848/49, ale aj ako autor prvých dejín tejto významnej epochy národného života Slovákov. Okrem toho bol už predtým dopisovateľom „veľa novín slovanských a nemeckých“, takže mu písanie článkov i redigovanie Slovenských pohľadov nerobilo veľké starosti.
V stiesnených pomeroch bachovského absolutizmu Hurban viedol svoj časopis v národneobrannom duchu. Snažil sa chrániť jeho prostredníctvom „slovenské zvuky zlatých Tatier“ a „obrodiť zmŕtvený národ náš“. Bránil sa proti kritikom, ktorí mu vyčítali stupňovanie boja proti Staroslovákom v Slovenských pohľadoch. Vysvetľuje im, že mu tento boj vnútili a považuje ho sám len za prechodné zlo.
Aj na tomto mieste však Hurban odmietal ústupčivosť a kompromisy, lebo „tichuo písaňja, lavíruvanie, sympátii k slovanským mestám zapierania, učesaný a uhladený, pokluon plný slov, békania barančie, všetko to nepomohlo národu“. Preto ani nasledujúceho roku nesúhlasil s ukončením boja proti Staroslovákom a nedbal ani na výzvy k zmierlivej dohode, o ktorých hovoril aj Jonathan (Čipkay) 10. februára 1852 v liste A. H. Škultétymu: “Len by bolo k vinšovaní, aby Hlboké a Viedeň medzi sebou pokoj mali. Tie ustavičné trenice nie sú ku vzdelávaní, ale k pohoršení. Jedna i druhá stránka má zásluhy o Slovákov, dobre by bolo tedy, aby sa ešte i tieto najstrannejšie stránky zjednotili, a to sa nestane, len tak, keď vo svojich časopisoch jeden druhému ani nespomenú, ale len písať budú čo najlepšie a čo najviac".
Hurban chcel svojim časopisom aj naďalej pomáhať hlavne básnikom, filológom a „vedomcom“, brániť sa proti fanatizmu „straníctva národnieho“ (Staroslováci), ale aj proti fanatizmu straníctva politického (maďarizátori). Podľa neho Pohľady majú rozvíjať život Slovákov prostredníctvom vedy a literatúry. Osvedčuje sa pritom, že stránky svojho časopisu otvorí “každému Slovákovi...nevynímajúc ani mienky pre nás samých odpornej, lebo nemilej".
Druhý ročník svojho časopisu Hurban aj tematicky obohatil. Zaviedol do neho dôležitú rubriku „Obozrenia novejších literatúr slovanských“, ktorá vychádzala na pokračovanie v piatich číslach druhého ročníka. V nej sa vhodne a výstižne konfrontovala slovenská literatúra s umeleckou tvorbou ostatných slovanských národov. Tak ju prijímali aj čitatelia, ktorí vtedy Pohľady označovali “za jedinú studnicu", z ktorej možno čerpať správy “rozvíjajúceho sa širokého života slovanského”.
V augustovom čísle Slovenských pohľadov z roku 1851 sa už ukazujú pozitívne výsledky tejto kampane. Rozširuje sa počet skúsených spisovateľov a novinárov, ktorí v tomto časopise začínajú publikovať. Okrem Ľudovíta Štúra, Mikuláša Dohnányho, Jána Palárika bol to aj Peter Kellner-Hostinský, Karol Sucháč z Brezovej, A. H. Krčméry, Samuel Štúr, Andrej Radlinský a iní. Aby urobil spravodajský materiál čo najpríťažlivejším, Hurban kvôli nemu zaviedol ďalšie rubriky a používal nové formy jeho interpretácie. Názvy týchto rubrík nie sú ustálené a časom sa menia. (Zlaté klásky, Literárne novinky, Ohlasy a pod.). Slovenskými pohľadmi sa ako červená niť tiahne Hurbanova národnozjednocovacia snaha, jeho túžba preklenúť konfesionálne i jazykové rozpory a napomôcť víťazstvu “reči spisovnej slovenskej a jej pravopisu".
Neutešená situácia v národnom živote a v slovenskej žurnalistike prinútila Hurbana k zmene Slovenských pohľadov v ich treťom ročníku, čo vyjadril aj v ich podtitule „Slovenské pohľady na literatúru, umenie a život“. Od 1. IV. 1852 ich tlačila nie skalická, ale trnavská Spanraftova tlačiareň. Od nového roku 1852 vychádzalo „každý týždeň jedno číslo a síce po tri týždne na jednom, štvrtý ale týždeň s obšírnou Vartou slovenskou na poldruha hárku“. Vydávaním týždenníka chcel byť jeho majiteľ a hlavný redaktor Hurban čo najužšie spojený s národným hnutím, ktoré sa snažil nielen ovplyvňovať, ale aj viesť. Vtedy sa aj formálne zriekol „vedeckého“ charakteru časopisu.
Slovenské pohľady ako týždenník zmenili nielen svoju grafickú úpravu, ale dostali aj nové rubriky, väčšinou spravodajského a recenzného charakteru. (Chýrnik, Novinársky krámec, Najnovšia pošta, Literatúra, Z denníka a pod.). Zodpovedný redaktor v nich začal uverejňovať aj kvalitné úvodníky i prozaické a básnické práce významnejších autorov. (Napr. Janko Kalinčiak: Knieža liptovské.) Neobmedzoval sa tu však len na slovanskú literatúru, ale začal prinášať aj ukážky zo zahraničnej umeleckej spisby, predovšetkým z chorvátskej a ruskej. Aby časopis bol príťažlivým aj pre menej školených čitateľov, zaviedol do neho aj tzv. oddychové čítanie v rubrike Zábavník.
Zánik.
Hurbanovi sa podstatne zhoršila situácia, keď jeho nadaný a obetavý spolupracovník v redakcii Mikuláš Dohnány upadol 23. mája 1852 do ťažkej duševnej choroby, ktorej ako 26 ročný za krátky čas podľahol. Pretože Hurban býval aj naďalej v Hlbokom, „ďaleko od väčších miest“, len s vypätím všetkých síl mohol časopis redigovať a starať sa, aby bol v dosť vzdialenej Trnave dobre a načas vytlačený a distribuovaný čitateľom. V auguste 1852 síce prišiel do redakcie po Mikulášovi Dohnánym Pavol Dobšinský, no ten už podstatnejšie nemohol ovplyvniť ani formu, ani obsah časopisu.
Životu Slovenských pohľadov hrozilo nové, vážne nebezpečenstvo. Viedenská vláda v snahe upevniť policajný režim a zlikvidovať pokrokové noviny a časopisy vydáva v júni 1852 nový tlačový zákon, ktorým ruší slobodu tlače kodifikovanú 13. marca 1848. Okrem toho zavádza systém vysokých kaucií, ako aj nariadenie, podľa ktorého redaktor musí bývať v mieste vychádzania svojich novín, alebo časopisu. Podstatne tiež obmedzila ďalšie povolenia na zakladanie novín a časopisov a zaviedla predpis o troch výstrahách, ktorý umožňoval administratívnou cestou zastaviť akékoľvek noviny, nevyhovujúce vláde.
To sa týkalo aj Hurbana, ktorý však z existenčných dôvodov nemohol opustiť Hlboké a prejsť bývať do Trnavy. Sám sa potom priam zúfalo pokúšal zachrániť svoj časopis pred záhubou. Túto jeho snahu podporoval aj A. H. Krčméry, ktorý pod pseudonymom A. Pohronský napísal v lete 1852 do Pohľadov úvodník s výzvou k národu, aby podporoval tento, ale aj ostatné slovenské noviny a časopisy, lebo doteraz „celá národnia záležitosť len na niektorých jednotlivcoch spočíva“.
Hurban stále veril, že sa mu podarí z tejto ťažkej situácie vyviaznuť. Keď mu časť peňazí na kauciu sľúbil „jeden šľachetný národovec“, tešil sa, že už „kritickuo položenie prekonal“, takže bude môcť naďalej viesť svoj časopis „k umeleckým výškam“. Oprávňoval ho k tejto nádeji aj relatívny mier v domácom tábore, v ktorom už „hoje o literky umĺkli, mysle (rozumej Staroslovákov a Novoslovákov-štúrovcov), sa zmiernili“. Neskoršie, keď videl, že potrebnú kauciu na týždenník nezoženie, sľuboval, že Slovenské pohľady od jesene 1852 bude vydávať aspoň ako štvrťročník.
Nový tlačový zákon ani vydávanie štvrťročníka nepripúšťal, ak redaktor nebýval v mieste jeho vychádzania. Hurban bol preto prinútený 31. augusta 1852 vydať posledné číslo Slovenských pohľadov, v ktorom nie bez trpkosti hovoril: „My sme čakali do poslednej chvíle na ochotu a dobrú vôľu bohatších Rodomilov a teraz na konci tohto jedného oddielu vyslovujeme sa so žalosťou, že my sme chudobní na poklady svetské a poklady svetské chudobné na lásku k úbohému Slovenstvu“.
Slovensko takto stráca významný časopis, ktorý práve v tejto dobe naliehavo potrebovalo. Slovenskými pohľadmi vrcholí Hurbanova publicistika. Veď v dobe ich vychádzania, ako napísal Andrej Mráz, bol Hurban „v zenite svojich mladistvých rokov, keď prekypoval veľkými schopnosťami a keď veľkými ideálmi chcel rozplameňovať deptaný slovenský život, vystavený ťažkým otrasom“.

</doc>
<doc id="12438" url="https://sk.wikipedia.org/wiki?curid=12438" title="Otakar Borůvka">
Otakar Borůvka

Akademik Otakar Borůvka (* 10. máj 1899, Uherský Ostroh – † 22. júl 1995, Brno) bol významný český matematik.
Životopis.
Narodil sa v Uherskom Ostrohu. Po štúdiu na Masarykovej univerzite v Brne pôsobil na tejto univerzite v rokoch 1921 – 1970, od roku 1946 ako profesor. Bol žiakom M. Lercha, študoval u Elie Josepha Cartana v Paríži (1926, 1929) a Wilhelma Blaschkeho v Hamburgu (1930). V roku 1953 sa stal členom korešpondentom Československej akadémie vied, v roku 1965 akademikom ČSAV. Od roku 1969 až do smrti pracoval v Matematickom ústave akadémie v Brne.
Zomrel 22. júla 1995 v Brne.
Dielo.
Borůvkova vedecká práca pokrýva široké pole matematických disciplín a odráža hlavné trendy vývoja matematiky 20. storočia. Jeho vynikajúce výsledky a nové metódy sa dotýkajú teórie grafov, diferenciálnej geometrie, algebry a teórie diferenciálnych rovníc. Podstatne prispel k rozvoju týchto disciplín a založil vedecké školy. Počas svojej pedagogickej a vedeckej aktivity vychoval mnoho žiakov, väčšina moravských a slovenských matematikov boli jeho žiakmi, alebo žiakmi jeho žiakov.
Borůvkove výsledky v klasickej analýze v období 1923 – 1925 boli ovplyvnené jeho učiteľom prof. Matyášom Lerchom. V pionierskej práci "O jednom minimalizačnom probléme" z roku 1926 algoritmicky rozriešil problém minimálnej ceny elektrickej siete, typ dopravného problému patriaceho do základnej časti teórie grafov, prinajmenej 10 rokov predtým, ako bola teória grafov vytvorená ako matematická disciplína.
V jeho monumentálnom diele o projektívnej geometrii bol prvý, kto študoval analytické korešpondencie medzi dvoma projektívnymi rovinami. Výsledky jeho rozsiahlej práce z roku 1933 o (dvojdimenzionálnych) sférických plochách v 2n dimenzionálnych priestoroch sa stali základom dôležitých aplikácií modernej diferenciálnej geometrie. Tak bolonská vedecká škola pokračovala v Borůvkových pôvodných štúdiách vo viacerých smeroch. Tak napr. S. S. Chern vo svoje práci o minimálnych podvarietách vnorených do sfér nazýva určité diferenciálne rovnice Ferenetovými–Borůvkovými formulami.
Patrí aj medzi zakladateľov dôležitých koncepcií všeobecnej algebry. Vytvoril teóriu grupoidov a svoje originálne výsledky a metódy publikoval v monografii "Základy teórie grupoidov a grúp", publikovanej po nemecky (1960), po anglicky (1974) a niekoľkokrát po česky.
V r. 1950 začal systematické štúdium diferenciálnych rovníc. Na základe dôkladnej znalosti klasickej analýzy, diferenciálnej geometrie a algebry rozvinul originálnu a plodnú teóriu globálnych transformácií lineárnych diferenciálnych rovníc druhého rádu. Zaviedol niekoľko nových pojmov a metód, rozriešil mnohé problémy v tejto oblasti, napr. problém globálnej ekvivalencie takých rovníc. Táto kvalitatívna teória globálneho charakteru, ktorá vykazuje vysoký stupeň geometrizácie a algebraizácie je zhrnutá v monografii "Lineárne diferenciálne transformácie 2. rádu", publikovanej v nemčine (1967) a v angličtine (1971). Podobne ako v diferenciálnej geometrii a algebre, mnohí českí a slovenskí, ale aj zahraniční matematici využívali Borůvkove metódy a výsledky z teórie diferenciálnych rovníc na riešenie rôznych problémov týkajúcich sa nielen rovníc druhého, ale aj vyšších rádov.
Význam pre Slovensko.
Borůvkov význam pre Slovensko je nedoceniteľný. Pre slovenskú matematiku je tým, čím sú pre slovenskú hudbu Vítězslav Novák, či Václav Talich. Tak ako po 1. svetovej vojne mnohí českí matematici pomohli postaviť na nohy slovenskú matematiku na stredných školách, tak po 2. svetovej vojne prof. Borůvka pomohol postaviť na nohy slovenskú matematiku na školách vysokých. Ako medzinárodne uznávaný vedec sa venoval aj budovaniu vedeckej základne matematiky na Slovensku, a to s plnou energiou i autoritou. Pôsobil externe na Univerzite Komenského, kam dochádzal plných desať rokov prednášať a pomáhať mladým adeptom vedy. Aj po skončení tohto obdobia udržuje so slovenskými matematikmi úzky kontakt, či už na svojom seminári v Brne, či na obhajobách v Bratislave, či v Jednote čs. matematikov a fyzikov.
Podstatným bol Borůvkov prínos k budovaniu vedeckej základne slovenskej matematiky, orientovanie mladých asistentov na aktuálnu problematiku, neoceniteľné rady pri ich prvých krokoch vo vedeckej kariére. Ich výchova v duchu náročnosti a láskavosti zároveň. Keď bol pre zásadový postoj v roku 1968 v Brne akad. Borůvka odstavený od funkcií, slovenskí matematici sa zasadili o to, aby ostal vo funkciách na Slovensku. V roku 1969 dostal čestný doktorát Univerzity Komenského.
Ocenenia.
Bol čestným členom Jednoty československých matematikov a fyzikov, čestným doktorom Masarykovej Univerzity, nositeľom Eulerovej medaily, Zlatej plakety ČSAV Za zásluhy o vedu a ľudstvo, Bolzanovej zlatej medaily, medailí univerzít v Bruseli, Liège, Krakove a mnohých ďalších uznaní domácich i zahraničných univerzít. Tým najväčším uznaním mu však bola láska a úcta širokej rodiny jeho žiakov a obdivovateľov.

</doc>
<doc id="12439" url="https://sk.wikipedia.org/wiki?curid=12439" title="22. júl">
22. júl



</doc>
<doc id="12440" url="https://sk.wikipedia.org/wiki?curid=12440" title="Slobodné mesto Gdansk (medzivojnové obdobie)">
Slobodné mesto Gdansk (medzivojnové obdobie)

Slobodné mesto Gdansk (; ) bol samostatný štát, ktorý vznikol 15. novembra 1920. Územie štátu zahŕňalo samotné mesto Gdansk a jeho okolie (Zoppot; po poľsky: Sopot), Tiegenhof (Nowy Dwór Gdański) a Neuteich (Nowy Staw), 252 dedín a 63 usadlostí (v súčasnosti powiaty: Gdańskie Wyżyny, Gdańskie Niziny a Wielkie Żuławy), ktoré boli od roku 1815 súčasťou Pruska a od roku 1871 Nemecka. Rozloha štátu bola 1,952 km² (1893 bez vodných plôch); na jeho území v roku 1919 žilo 357 000 obyvateľov (408 000 v roku 1934). Nemci však tvorili viac ako 90 % obyvateľov, Poliaci len okolo 410 %. Úradným jazykom v meste bola nemčina.
Štát bol zriadený Versailleskou zmluvou (10. januára 1920), bol odčlenený od Nemecka a pod ochranou Spoločnosti národov a Poľsko tu malo rezervované isté práva. Mestský štát mal vlastnú ústavu, hymnu, parlament ("Volkstag") a vládu. 
Gdansk tvoril s Poľskom colnú úniu. Železnica vedúca z Poľska do Gdanska bola spravovaná Poľskom. Poľsko malo rovnako vojenskú základňu v prístave Westerplatte (od roku 1924). V meste existovali dva poštové úrady: mestský a poľský, Poľsko malo v meste vlastnú telefónnu a telegrafickú službu. Poľsko mohlo vyvážať a dovážať svoje tovary cez gdanský prístav. Zástupcom Poľska v Slobodnom meste Gdansk bol generálny komisár Poľskej republiky ("Komisarz Generalny Rzeczypospolitej Polskiej").
9. novembra 1920 bola podpísaná poľsko-nemecká zmluva. Podľa nej Poľsko zastupovalo Gdansk v zahraničí a taktiež zodpovedalo za ochranu jeho obyvateľov a ich záujmov vo svete, za medzinárodné zmluvy týkajúce sa mesta a registrovalo lode plávajúce pod gdanskou námornou vlajkou. Správa Slobodného mesta Gdansk sa stala hlavnou zámienkou napadnutia Poľska a vypuknutia 2. svetovej vojny.
Fašizmus a druhá svetová vojna.
V roku 1933 vyhrala voľby v Gdansku Národnosocialistická nemecká robotnícka strana (NSDAP, nacistická strana), ktorá získala 57 % hlasov, čo bolo menej ako 2/3 požadované Spoločnosťou národov na zmenu ústavy. Napriek tomu boli schválené protižidovské a protikatolícke zákony.
1. septembra 1939 Nemecko vyhlásilo pripojenie Slobodného mesta Gdansk k Tretej ríši a pristúpilo k likvidácii poľských inštitúcií v meste. 2. septembra gdanský parlament schválil pripojenie k Nemecku. Došlo k obkľúčeniu Poľskej pošty v samotnom meste Gdansk (udalosť dostala historické pomenovanie Obrana Poľskej pošty v Gdansku), prekladiska na polostrove Westerplatte a k mnohým útokom na Poliakov, ako aj k streľbe na nich. Následne sa mesto stalo súčasťou provincie Gdansk-Západné Prusko ("Reichsgau Danzig-Westpreußen"). Poliaci boli z mesta vyhnaní, Židia stihli ujsť ešte pred pričlenením mesta k Nemecku.
30. marca 1945 do mesta vstúpila sovietska Červená armáda. Nemecké obyvateľstvo bolo vyhnané a územie sa stalo súčasťou Poľskej republiky.

</doc>
<doc id="12441" url="https://sk.wikipedia.org/wiki?curid=12441" title="Juraj Bosák">
Juraj Bosák

RNDr. Juraj Bosák, DrSc. (* 6. apríl 1933, Bratislava – † 5. apríl 1987, Bratislava) bol slovenský matematik.
Život.
Juraj Bosák sa narodil v Bratislave, kde prežil aj svoje detstvo a vyštudoval. Jeho mimoriadne matematické nadanie sa prejavilo už na gymnáziu, keď sa v roku 1952 stáva absolútnym víťazom celoštátneho kola prvého ročníka česko-slovenskej matematickej olympiády. V štúdiu matematiky pokračoval na Prírodovedeckej fakulte vtedajšej Slovenskej univerzity (od roku 1954 znova Univerzita Komenského), kde už od 3. ročníka bol pomocnou vedeckou silou a viedol cvičenia z algebry. Neskôr, už ako asistent na Katedre matematiky Prírodovedeckej fakulty, viedol výberové semináre, kde sa so študentmi často púšťa do riešenia otvorených matematických problémov. V roku 1959 z kádrových dôvodov musel odísť z UK a prešiel na vznikajúci Kabinet matematiky SAV (zárodok dnešného Matematického ústavu). V roku 1965 obhajuje kandidátsku a v roku 1982 doktorskú dizertačnú prácu.
Ako študent začína vedecky pracovať v algebre. Niekoľko rokov pracuje v teórii pologrúp. Asi od roku 1961 sa začína venovať teórii grafov, ktorej ostáva verný až do svojej predčasnej smrti. Mal veľa plánov a iste by bol pre matematiku vykonal ešte mnoho užitočného. Slovenská matematika stratila v Jurajovi Bosákovi vynikajúceho vedca, ktorého meno a vedecké výsledky zostanú však zachované v análoch teórie grafov na celom svete. Zomrel 5. apríla 1987 v Bratislave.
Vedecká práca.
V roku 1963 je jedným z organizátorov medzinárodnej konferencie o teórii grafov v Smoleniciach, ktorá bola vlastne prvou väčšou konferenciou o teórii grafov vôbec na svete. Vtedy sa s jeho menom zoznamujú „grafári“ celého sveta, aby sa neskôr vracali k nemu vďaka jeho vynikajúcim výsledkom v tejto oblasti. Postupne sa vytvára na Slovensku silnejšia skupina zaoberajúca sa teóriou grafov a od roku 1969 sa Bosák stáva vedúcim tejto skupiny a pravidelného seminára.
Azda najsilnejšími stránkami jeho vedeckej osobnosti boli precíznosť, húževnatosť a systematickosť. V oblasti teórie grafov bol nevšedne erudovaný. Mal veľmi dobrý prehľad o širokej problematike, o čom nepopierateľne svedčí jeho úspešná kniha "Rozklady grafov", ktorá vyšla v nakladateľstve VEDA v roku 1986. Bosák hodlal napísať aj druhý diel knihy, ku ktorému už mal pripravené množstvo materiálu. Ale zákerná choroba mu znemožnila uskutočniť jeho plány.
Vychoval viacerých ašpirantov, ale okrem nich sa aj ostatní účastníci bratislavského seminára z teórie grafov a mnohí iní pokladajú za jeho žiakov, lebo tak mnoho od neho získali. Vždy sa dalo od neho poučiť, či už na seminári, pri osobných konzultáciách alebo z rôznych posudkov, ktoré vypracoval na časopisecké články a dizertácie. Výchova mladej generácie vôbec bola jeho záľubou – dlhé roky viedol záujmové krúžky na gymnáziu, podieľal sa na riadení matematickej olympiády, v rokoch 1966–1970 bol členom ÚV MO a pripravil mnoho študijných materiálov. Medzi jeho záľuby patril aj kompozičný šach a významnou mierou sa podieľal na príprave slovenskej šachovej terminológie.
Mnoho rokov pracoval v Jednote slovenských matematikov a fyzikov: v pobočke Bratislava 1, vo výbore matematickej sekcie i v Ústrednom výbore JSMF; viedol komisiu pre výskum a bol nenahraditeľným členom terminologickej komisie pre matematiku. JSMF mu udelila vyznamenanie Zaslúžilý člen JSMF a bronzovú medailu. Bol tajomníkom Vedeckého kolégia SAV pre matematiku, fyziku a elektroniku. Bol členom komisií pre obhajoby kandidátskych a doktorských dizertačných prác. Ešte v posledných mesiacoch, už silne oslabený chorobou , sa zúčastnil na organizácii semestra z teórie grafov v Banachovom centre. Voľné chvíle na konferenciách často využíval na svoju záľubu –- turistiku. Z ďalších záľub spomeňme hudbu a hru na klavír. Bez zveličovania možno povedať, že z každej činnosti si vedel urobiť záľubu, a preto ju vykonával tak svedomite. Jeho práca bola mnohokrát ocenená rôznymi vyznamenaniami, uznaniami a medailami.

</doc>
<doc id="12444" url="https://sk.wikipedia.org/wiki?curid=12444" title="Anton Adalbert Bresztyenszky">
Anton Adalbert Bresztyenszky

Anton Adalbert Bresztyenszky - "Brestyánszky de Bresztina" (* 5. august 1786, Nitrianske Pravno – † 15. február 1850, Tihany, Uhorsko, dnes Maďarsko) bol uhorský matematik a autor učebníc.
Životopis.
Narodil sa v Nitrianskom Pravne v rodine Antona Bresztyenského a jeho manželky Anny. Pochádzal zo slovenského zemianskeho rodu pôvodom z Briestenného. Po gymnaziálnych štúdiách v Prievidzi a v Stoličnom Belehrade (Székesfehérvár) vstúpil v roku 1803 do benediktínskeho rádu. Filozofický kurz absolvoval v Rábe (Győr), teologické štúdiá v Pannonhalme, v roku 1810 ho vysvätili za kňaza. V období rokov 1810–1838 bol profesorom matematiky a fyziky na rádovom gymnáziu, resp. kráľovskej akadémii v Rábe, v roku 1813 získal doktorát filozofie na peštianskej univerzite a od roku 1838 bol vymenovaný za opáta rádového domu v Tihanyi. Na tomto poste pôsobil až do svojej smrti. Zomrel 15. februára 1851 v Tihany (dnešné Maďarsko). 
Prínos.
Zaslúžil sa o zveľaďovanie opátstva a o rozvoj Balatonfüredu ako kúpeľného centra na Balatone. Zaujala ho aj myšlienka chovu priadky morušovej a za týmto účelom dal v okolí opátstva vysadiť veľa moruší. Napísal niekoľko dobrých učebníc matematiky pre gymnáziá, resp. kráľovské akadémie a knižne vydal aj svoje prednášky z aplikovanej matematiky (mechaniky) na akadémii v Rábe. Do dejín matematiky v Uhorsku sa zapísal najmä svojou terminologickou štúdiou ("Tudományos Gyüjtemény", 1823), v ktorej zhromaždil vtedy známe maďarské odborné výrazy z matematiky, pritom mnohé z nich upravil a doplnil. V štúdii upozornil aj na potrebu zjednotenia a dotvorenia vtedy ešte neustálenej maďarskej matematickej terminológie a uverejnil aj výzvu v tomto smere. Jeho štúdia a učebnice, v ktorých uvádza aj maďarské ekvivalenty k latinským výrazom, sa stali jedným z hlavných prameňov prvého maďarského matematického terminologického slovníka ("Mathematikai müszótár", Budín, 1834) vydaného Uhorskou akadémiou vied. Za terminologickú a učebnicovú tvorbu ho v roku 1836 zvolili za člena korešpondenta UAV.

</doc>
<doc id="12445" url="https://sk.wikipedia.org/wiki?curid=12445" title="Jonáš Bubenka">
Jonáš Bubenka

Jonáš Bubenka (* okolo 1650, Ochtiná – † 18. jún 1705, Levoča) bol slovenský učiteľ, výtvarník a hudobný skladateľ.
Životopis.
Narodil sa v Ochtinej. V rokoch 1667–1670 študoval na evanjelickom kolégiu v Prešove, kde jeho učiteľom bol I.Caban. Pôsobil ako učiteľ a kantor evanjelickej cirkvi v Prešove, neskôr pred r. 1680 prešiel do Levoče, kde od r. 1682 bol profesorom tamojšieho evanjelického gymnázia. 
Zomrel 18. júna 1705 v Levoči. 
Práca.
Komponoval duchovné piesne a zhudobňoval príležitostné básne. Známym sa stal ako ilustrátor levočského vydania Komenského diela "Orbis pictus" (1685), podľa niektorých on preložil pôvodné latinské texty tejto učebnice do češtiny. Vydal aj učebnicu matematiky "Arithmeticae vulgaris nucleus" (Levoča 1689).

</doc>
<doc id="12446" url="https://sk.wikipedia.org/wiki?curid=12446" title="Marcin Bylica">
Marcin Bylica

Marcin Bylica (* 1433, Olkusz, Poľsko – † 1493, Budín) bol poľský astronóm.
Život.
Marcin Bylica sa narodil v Olkusze (Poľsko). Bol absolventom krakovskej univerzity, kde začal aj svoju dráhu univerzitného profesora, neskôr prednášal na univerzitách vo Viedni a Bologni. Od roku 1465 pôsobil v Uhorsku, 1472–1490 bol dvorným astrológom panovníka Mateja Korvína a v rokoch 1467–1472 prednášal na bratislavskej Academii Istropolitane, neskôr v Budíne. Bol priateľom a spolupracovníkom ďalšieho profesora Academie Jána Müllera Regiomontana, s ktorým sa zoznámil ešte v Taliansku. Spolupracovali nielen v oblasti astronómie, ale aj pri zostavovaní šesťmiestnych tabuliek tangens – prvých v európskych dejinách matematiky – a na iných trigonometrických, resp. astronomických tabuľkách. Na bratislavskej univerzite prednášal matematiku a tzv. computus. V rámci svojich astronomických meraní uskutočňovaných v r. 1474 po celom Uhorsku stanovil zemepisné šírky mnohých uhorských miest. Zaoberal sa aj astrológiou a v spolupráci s viedenským dominikánom, mechanikom Jánom Dornom aj zhotovovaním astronomických prístrojov. Svoju knižnicu a zbierku prístrojov venoval krakovskej univerzite, na ktorej pôsobil v posledných desaťročiach svojho života. Zomrel v roku 1493 v Budíne.

</doc>
<doc id="12450" url="https://sk.wikipedia.org/wiki?curid=12450" title="Zoznam bankových konštantných symbolov na Slovensku">
Zoznam bankových konštantných symbolov na Slovensku



</doc>
<doc id="12451" url="https://sk.wikipedia.org/wiki?curid=12451" title="Konštantný symbol">
Konštantný symbol

Konštantný symbol používaný v platobnom styku na Slovensku sa tvorí ako štvormiestne číslo, pričom:
Konštantné symboly sa zaraďujú do 10 tried, od 0 do 9, takto:
Premenná časť konštantného symbolu (X) sa zaraďuje do 10 skupín, od 0 do 9, takto:
Konštantné symboly s označením „B“ sa používajú iba v prevodných príkazoch vykonávaných bankami.
Pozri aj.
Zdroj:

</doc>
<doc id="12453" url="https://sk.wikipedia.org/wiki?curid=12453" title="Zoznam bánk na Slovensku">
Zoznam bánk na Slovensku

Zdroj: Národná banka Slovenska

</doc>
<doc id="12459" url="https://sk.wikipedia.org/wiki?curid=12459" title="Medzinárodné bankové číslo účtu">
Medzinárodné bankové číslo účtu

Medzinárodné bankové číslo účtu (, skr. IBAN) je medzinárodne štandardizovaná forma čísla bankového účtu, ktorá umožňuje strojové automatizované spracovanie bezhotovostných platieb, jednoznačnú identifikáciu účtu, krajiny a bankovej inštitúcie príjemcu platby a tým minimalizuje chybovosť, zjednodušuje a urýchľuje medzinárodné bezhotovostné platby.
Koncept IBAN bol vytvorený Európskym výborom pre bankové štandardy v spolupráci s Medzinárodnou organizáciou pre normalizáciu (ISO) a jeho podoba je definovaná v medzinárodnej norme ISO 13616. Aj keď pôvodne mal IBAN uľahčovať bezhotovostné prevody iba medzi krajinami Európskej únie, v súčasnosti tento štandard využíva väčšina európskych krajín, ale aj krajiny na Blízkom a Strednom východe, či v Karibiku. Podľa registra organizácie SWIFT, ktorá je od roku 2006 registračnou autoritou pre IBAN, ho v marci 2016 používalo 71 krajín sveta.
Štruktúra IBAN.
IBAN môže byť tvorený max. 34-znakovou kombináciou písmen a číslic. V písomnej forme je IBAN medzerami rozdelený na skupiny po 4 znaky, v elektronickej forme sa medzery medzi skupinami znakov vypúšťajú.
IBAN tvorí kombinácia veľkých písmen a číslic v nasledovnej štruktúre:
Slovensko.
Na Slovensku je IBAN povinný od 1. februára 2016. IBAN pre slovenské banky má vždy 24 znakov:

</doc>
<doc id="12464" url="https://sk.wikipedia.org/wiki?curid=12464" title="9. apríl">
9. apríl



</doc>
<doc id="12465" url="https://sk.wikipedia.org/wiki?curid=12465" title="Častá">
Častá

Častá (, ) je obec na Slovensku v okrese Pezinok, v Bratislavskom kraji. Prvá písomná zmienka je z roku 1240, vznikla ako podhradie hradu Červený Kameň. Katastrálne územie obce sa rozprestiera na 3523 hektároch.
Stred obce je vo výške , chotár obce vo výške od 219 do Nad obcou, v lesnom prostredí, je hrad Červený Kameň (). V katastrálnom území obce sa nachádza NPR Hajdúchy.
Častá patrila v minulosti do bratislavskej župy a do okresu Senec. Po roku 1918 Častá patrila do okresu Pezinok, potom Modra. V rokoch 1945 až 1960 bol okresné mesto pre Častú Pezinok, začas so sídlom v Modre.
Od 30. júna 1960 patrila obec do okresu Bratislava-vidiek. V súčasnosti je Častá v okrese Pezinok v Bratislavskom vyššom územnom celku. V rokoch 1944 – 1953 bola do obce pričlenená, ako jej miestna časť, obec Píla.
Polohopis.
Leží na východnom úpätí a rozhraní Malých Karpát a Trnavskej pahorkatiny. Na severe a severovýchode Častá hraničí s obcou Doľany, na severe a severozápade so Sološnicou, na východe je obec Štefanová, juhovýchodne Budmerice a na juhu obec Píla a Dubová.
Časti obce.
Dolina – pokračovanie cesty nad Vrškom – smer ku strelnici, Hoštáky (smer od križovatky z hlavnej cesty na hrad Červený kameň), Mestečko (centrum obce okolo námestia), Mraznice (smer do Karpát – cesta medzi Hoštákmi a Vrškom), Pažic – rovnobežná o poschodie nižšie pod hlavnou (štátnou) cestou, Rázcestie, Vršek ( od kostola na námestí smerom hore do lesov Karpát ku strelnici, pokračuje ako Dolina), Za bránu(smer na Modru) názov ukazuje, kde končila ohradená dedina, Kiperky (z nem. Kuh berg – kravská hora, skôr kopec) – medzi Vrškom a Mraznicami o poschodie vyššie ku horám rovnobežná nad hlavnou (štátnou) cestou,
Ulice.
Andreja Hlinku, Cintorínska, Družstevná, Fándlyho, Hlavná, Karpatská, Kíperská, Mesačná, Mraznická, Na vŕšku, Nová, Pastierska, Píla-rázcestie, Podhorská, Podzámocká, Poľná, Ružová, Slnečná, Sokolská, Štefanovská, Veterná, Záhradnícka, Zámocká
Vodné toky.
. Mraznický potok – pramení – vyteká zo Sivých baní( blízko zelenej turistickej značky z obce smerom na hrad Červený kameň), preteká Mraznickou dolinou (čiastočne dolu Kiperskou ulicou) a vteká do Gidry asi 3km pod obcou cca.pod úrovňou hydinární v lese Lindava /kir/,
. Čertov járok – menší potok prameniaci v dolinke pod vrchom Zrkadlisko ( Špíegel – z nem. spiegel = zrkadlo) medzi obcou Častá a Doľany. Preteká medzi obcami pod štátnou cestou, tečie neďaleko Kaplnky sv. Rozálie (miest. názov Rozálka) pri obci Štefanová, ktorá bola postavená v roku 1885 a ktorá sa stala známou scénou z výpravného filmu Vivat Beňovský. Neďaleko nej (300m) podchádza štátnu cestu z Častej do Štefanovej a vlieva sa do Štefanovského potoka./kir/.
Politika.
Obecné zastupiteľstvo.
Starostom je od roku 2022 je PhDr. Mgr. František Kašický, Ph.D., MBA., LL.M.. Obecné zastupiteľstvo má 9 členov.
Obyvateľstvo.
V roku 2004 mala obec Častá cca 2 076 obyvateľov.
K 31. 8. 2010 mala obec Častá 2 193 obyvateľov.
K 31.12. 2022 mala obec Častá 2 383 obyvateľov.
Kultúra a zaujímavosti.
Divadlo.
V roku 2003 Divadlo Na kolene zinscenovalo poviedky od Mariána Minárika po názvom Veselé historky spod častovskej veže. Po veľkom diváckom úspechu v Častej nasledovali predstavenia v okolitých obciach, v bratislavskom V-klube a napokon aj verejná nahrávka v Slovenskom rozhlase (relácia Slovinky).V roku 2004 mala premiéru divadelná hra Mariána Minárika Po pohrebe veselo alebo Veselé historky spod častovskej veže 2. S touto hrou sa súbor zúčastnil Divadelných konfrontácií v Rohožníku. Ďalší rok priniesol voľné pokračovanie Veselých historiek spod častovskej veže od Mariána Minárika pod názvom Franco sa sce ženyt. V sezóne 2005/2006 divadlo nacvičilo komédiu od Ľubomíra Feldeka Hraj, noha, a ty, druhá, tancuj! Vystúpilo s ňou v Bratislave, na jeseň roku 2006 na divadelnom festivale v Tisovci a tiež na súťažnej prehliadke Divadelné konfrontácie 2007 v Modre. Divácky veľmi úspešné predstavenie od Ľubomíra Feldeka Z dreva vyrezané malo premiéru 18. 5. 2007.
V roku 2008 malo premiéru hra od Stanislava Štepku Nevesta predaná Kubovi. Nateraz poslednými hrami boli dramatizácia Exupéryho Malého princa a Veselé historky spod častovskej veže 4 alebo Ako sa v šenku u Schmidta hralo pimprlátkové divadlo a ako išli Častované do neba.
Okrem tvorby javiskových inscenácií organizuje Divadlo Na kolene od roku 2004 v Častej nesúťažnú prehliadku ochotníckych divadiel v podobe divadelného festivalu Festeátro. Divadelný súbor taktiež vystupuje na divadelných festivaloch (Malacky, Tisovec, Senica, Pezinok, Poděbrady) a aktívne sa zúčastňuje na tvorbe kultúrnych podujatí v obci Častá i v Malokarpatskom regióne.
Múzeá.
Múzeum Červený Kameň so svojimi unikátnymi zbierkami patrí k najnavštevovanejším hradom na Slovensku. Je súčasťou Slovenského národného múzea. Špecializuje sa na vývoj bytovej kultúry šľachty a meštianstva na Slovensku. Dôraz kladie na umelecko-historický charakter zbierkových predmetov a dejiny hradu Červený Kameň. Sídlom múzea je národná kultúrna pamiatka Hrad Červený Kameň.
Pravidelné podujatia.
FESTEÁTRO – divadelný festival: od roku 2004 Divadlo Na kolene Častá každoročne organizuje v areáli Základiny (obecný úrad) divadelný festival Festeátro. Na prvom ročníku sa okrem Divadla Na kolene predstavil aj súbor Divadla Na hambálku z Malaciek. Na druhom ročníku festivalu Festeátro 2005 sa zúčastnili: Divadlo Na hambálku Malacky, Divadelný súbor Daxner z Tisovca a domáce Divadlo Na kolene. Tretieho ročníka festivalu Festeátro 2006 sa zúčastnili: Divadlo Na hambálku Malacky, Divadelný súbor Daxner z Tisovca, Divadelný súbor T. Vansovej Rimavská Píla (ocenený na Scénickej žatve 2006), Divadelný súbor LETKISS Devín, Divadlo Na kolene a detský súbor Divadlo Na kolienku Častá.
Od roku 2007 sa divadelný festival uskutočňuje v Amfiteátri v Častej. V roku 2010 sa uskutočnil už jeho 7. ročník.
Šport.
V obci pôsobia športové a voľnočasové kluby:
Pravidelné podujatia:
Registrácia a štart: futbalové ihrisko v Častej. Kategórie: podľa pravidiel SBS. Trať: , asfalt + les. Traťový rekord: 0:27:20 hod. Ján Križák (v roku 2003)
Školstvo.
V obci sa nachádza plnoorganizovaná základná škola ako aj materská škola.
Referencie.
2. http://www.nakolene.com/o_subore.html 
3. http://www.dhzcasta.sk/index.html 

</doc>
<doc id="12466" url="https://sk.wikipedia.org/wiki?curid=12466" title="Carl Jung">
Carl Jung



</doc>
<doc id="12467" url="https://sk.wikipedia.org/wiki?curid=12467" title="Erik Erikson">
Erik Erikson

Erik Homburger Erikson (* 15. jún 1902, Frankfurt nad Mohanom, Nemecká ríša – † 12. máj 1994, Harwich, Massachusetts, USA) bol nemecko-americký vývinový psychológ a psychoanalytik rakúskeho pôvodu známy svojou teóriou psychosociálneho vývoja človeka a svojím pojmom „kríza identity“. Bol 12. najcitovanejším psychológom v 20. storočí.

</doc>
<doc id="12469" url="https://sk.wikipedia.org/wiki?curid=12469" title="Eriksonove fázy psychosociálneho vývoja">
Eriksonove fázy psychosociálneho vývoja

Eriksonove fázy psychosociálneho vývoja vypracované Erikom Eriksonom opisujú 8 vývojových stupňov, ktorými prechádza zdravo sa vyvíjajúci človek od detstva po neskorú dospelosť. V každej fáze človek stretáva a prekonáva nové výzvy. Každá fáza je postavená na úspešnom zvládnutí predchádzajúcich fáz. Výzvy a fázy úplne nezvládnuté môžu prinášať problémy v budúcnosti.
Fázy.
Dieťa sa učí nemať nadmernú úzkosť alebo hnev, ak mu matka zmizne z dohľadu. Matka sa mu stáva vnútornou istotou, vďaka pravidelnosti a predvídateľnosti jej opatery a blízkosti. 
Dieťa si tiež uvedomuje pominuteľnosť prítomnosti žiadúcich predmetov ako sú napr. bradavky, či matkina starostlivosť. Nedostatok základnej dôvery sa psychopatologicky prejavuje v infantilnej schizofrénii. Tiež sa to napr. prejavuje u dospelých v únikových „riešeniach“ depresií, kedy vonkajšie zlo miešame s vnútorným. Zvlášť v krízach lásky, dôvery a viery môžu v dospelosti viesť k iracionálnym postojom. 
Ľudské inštitúcie sa vyvíjali v zhode so životným cyklom človeka a tak aj v každom náboženstve môžeme sledovať detinské či detské odovzdávanie sa Darcovi (darcom). Takisto primitívna náboženská snaha o odpykanie si zla prichádzajúceho zvonka má korene vo vzťahu k materskému lonu (vesmíru) tohoto vývojového štádia.
Počas získavania kontroly nad vylučovaním a motorickými schopnosťami začína dieťa preskúmavať svoje okolie. Rodičia stále poskytujú dieťaťu bezpečnú oporu, z ktorej sa vydáva do okolia uskutočňovať ich vôlu. Trpezlivosť a povzbudenie od rodičov napomáha vyvíjať autonómiu dieťaťa. Reštriktívni rodičia s väčšou pravdepodobnosťou vštiepia do dieťaťa pocity pochybností o sebe a neochotu čeliť novým výzvam.
Aby bolo možné čeliť strachu zo straty ega v situáciach vyžadujúcich sebazrieknutie, telo a ego musia byť schopné ovládať orgány a iné telesné konflikty. Vyhýbanie sa týmto skúsenostiam vedie k otvorenosti a sebapohlteniu.
Konflikt intimity a izolácie vzniká medzi 19 a 34 rokom. Na začiatku tohto štádia sa uzatvára konflikt identity a konfúzií rolí, ktorý vtedy ešte pretrváva (Erikson, 1950). Mladí dospelí majú stále tendenciu nechať s priateľmi splynúť svoje identity. Chcú sa zaradiť. Podľa Eriksona identita môže izolovať. Obávame sa odmietnutia zo strany druhého, resp. rovnakého pohlavia, či od vlastných rodičov. Máme skúsenosti s bolesťou, ktorou je pre mnohých z nás odmietnutie; naše ego ju nie je schopné uniesť. Erikson tiež tvrdí, že "intimita má svoj náprotivok v rezervovanosti, t. j. pripravenosti izolovať sa a v prípade nutnosti zničiť sily či ľudí, ktorých povaha pripadá tej našej nebezpečná a ktorých teritórium zasahuje do oblasti našich intímnych vzťahov (Erikson, 1950)."

</doc>
<doc id="12473" url="https://sk.wikipedia.org/wiki?curid=12473" title="Anonymova kronika">
Anonymova kronika

Anonymova kronika (iné názvy: Činy Uhrov, Skutky Uhrov, Gesta Hungarorum, lat. "Gesta Hungarorum") je kronika neznámeho kráľovského notára, známeho neskôr pod označením "Anonymus" alebo "Magister P.", ktorá vznikla okolo roku 1200 alebo o čosi skôr v 12. storočí.
Autor sa v kronike sám označuje ako "P." ("P. dictus magister et gloriosissimi condam regis notarius") – i keď P. môže značiť tiež skratku "praedictus" ("prv menovaný") alebo ako "Anonymný notár kráľa Bela" ("Anonymus regis Belae notarius"), pričom slovo "Anonymus" možno chápať ako meno "Anonym" alebo ako prívlastok "anonymný". Kráľom Belom sa pravdepodobne myslí uhorský kráľ Belo III.
, hoci iní historici ho identifikujú ako Bela IV (Matej Bel, Martin Homza). Jediný zachovaný rukopis kroniky je uschovávaný v Széchényiho národnej knižnici v Budapešti. Úvod k prvému knižnému vydaniu napísal Matej Bel a historickú mapu Uhorska podľa kroniky vypracoval Maximilián Hell.
Dielo.
Kronika opisuje dejiny Maďarov od pravlasti v Skýtii až po knieža Gejzu a založenie uhorského štátu, so silnou aktualizáciou významu oligarchie. Anonymova kronika zakladá stredovekú, latinsky písanú uhorskú historiografiu. Väčšina osôb a udalostí je autorovou fikciou, sčasti zrejme prevzatou zo staršej ústnej tradície. Anonymus nezmieňuje doložené historické postavy ako sú veľkomoravský Svätopluk, východofranský cisár Arnulf Korutánsky a Boris I., prvý bulharský kresťanský cár. Naopak žiaden z oponentov príchodu Maďarov (bulharský Salan, Menumorout, alebo Vlach Gelou) nie je spomínaný v iných prameňoch.
Podľa kroniky zabrali Maďari krajinu vojensky, pomocou ľsti, ale aj sobášnym aktom:

</doc>
<doc id="12475" url="https://sk.wikipedia.org/wiki?curid=12475" title="Beckov">
Beckov

Beckov môže byť:

</doc>
<doc id="12485" url="https://sk.wikipedia.org/wiki?curid=12485" title="Daniel Fischer (lekár)">
Daniel Fischer (lekár)

Daniel Fischer (* 9. november 1695, Kežmarok – † 18. september 1746, Kežmarok) bol slovenský prírodovedec a lekár.
Život.
Narodil sa v Kežmarku. Podobne ako veľa jeho krajanov študoval na univerzite vo Wittenbergu (1713–1716), kde získal titul doktora medicíny. Po návrate do Kežmarku sa stal komitátnym lekárom Liptovskej a Spišskej stolice. Bol tiež mestským lekárom v Kežmarku, kde založil súkromnú lekársku školu. Istý čas bol aj osobným lekárom ostrihomského arcibiskupa Mikuláša Csákyho. Hoci prežil celý život v Kežmarku, nikdy nevyučoval na tamojšom lýceu. Už v r. 1719 sa stal členom nemeckej spoločnosti prírodovedcov Academia Leopoldina. Cisár Karol VI. mu udelil v roku 1722 titul uhorského zemana.
Práca.
Zaoberal sa prípravou liečiv, pripravil tzv. karpatský olej z limby a kosodreviny. Na liečbu kiahní používal mliečnu kúru založenú na ľudovej liečbe tejto choroby kyslým mliekom. Napísal správu o epidémii kiahní na Slovensku v r. 1740–1742. V r. 1735 vypracoval návrh na založenie učenej spoločnosti v Uhorsku, ktorá by tiež vydávala časopis "Acta eruditorum Pannonicae", zameraný na prírodné vedy, lekárstvo a hospodárstvo. Zámer sa napokon nerealizoval pre nedostatok financií. V mestskej knižnici v Kežmarku sa zachoval Fischerov obšírny rukopis "Princípy fyziky" z roku 1730. V tomto spise autor cituje Isaaca Newtona, prípadne úryvky z jeho "Princípií". Svet je podľa Fischera poznateľný a pôsobia v ňom sily, ktorých podstatu nepoznáme. Rukopis, v ktorom sa fyzika člení na generálnu a partikulárnu, pripomína viaceré učebnice fyziky z 18. storočia, ktoré sa pokúšali zjednotiť karteziánsku a newtonovskú fyziku. Napríklad pohybové zákony a gravitáciu Fischer vysvetľuje podľa Newtona, zatiaľ čo zrážku podľa Descarta. V rukopise je stručná časť venovaná elektrine, obsahuje však iba zastarané názory.

</doc>
<doc id="12487" url="https://sk.wikipedia.org/wiki?curid=12487" title="Atóm">
Atóm

Atóm (grec. "άτομον" – nedeliteľný) je najmenšia, chemicky ďalej nedeliteľná častica chemického prvku, ktorá je nositeľom jeho vlastností. Skladá sa z jadra a obalu. V jadre atómu sú protóny a neutróny, v obale sú elektróny (usporiadané vo vrstvách).
Tento pojem atómu zaviedli grécki filozofi Leukippos z Milétu a Démokritos z Abdér, všeobecne sa ujal až na začiatku 19. storočia. Ernest Rutherford a Niels Bohr objavili subatomárne častice a tým sa dokázalo, že atóm nie je nedeliteľný. Atómy sa ďalej zlučujú do molekúl. V prirodzenom prostredí majú rovnaký počet elektrónov aj protónov, v tomto stave je atóm elektroneutrálny. Ak sa tento pomer zmení, vzniká ión, ktorý je buď kladný (katión) alebo záporný (anión). Molekula, atóm či dokonca jeho subatomárne častice sú v neustálom pohybe.
Atóm podľa Demokrita.
Atóm je jednotlivá častica uzavretá v sebe, nedeliteľná a plná, oddelená akýmsi prázdnom, čiže nebytím od každej inej jednotlivej častice. Z týchto jednotlivých častí sa skladá celá pozorovateľná skutočnosť, ale ony samy sú postihnuteľné len prostredníctvom rozumového poznania. Atóm je bytím nevznikajúcim ani nehynúcim, je čímsi obsahom rovnorodým. Atómy sa líšia iba podobou a veľkosťou. Nepodlieha kvalitatívnym zmenám, ale len kvantitatívnym. Atóm má tri základné vlastnosti: tvar, polohu a miesto.
Atóm podľa Diderota.
Atóm je entita, z ktorej pozostáva svet i veci v ňom. Každý atóm prejavuje sily príťažlivosti, pohyb a schopnosť pociťovať: je to akási zmaterializovaná Leibnizova monáda. Každý atóm sa kvalitatívne líši od každého iného atómu. Každý atóm má päť odlíšiteľných vlastností: pohyb, dĺžku, výšku, nepriestupnosť a citlivosť.
Vzájomnou výmenou prvkov a ich vlastností vzniká rôznorodosť vecí a javov vo svete, a to prechodom zo stavu driemajúcej citlivosti v atómoch až do stavu jej maximálneho rozvoja v podobe ľudského rozumu
Atómová teória.
Atómová teória, taktiež nazývaná Daltonova teória podľa objaviteľa Johna Daltona.
Začiatkom 19. storočia sa Dalton zaoberal rozborom chemických látok a pozorovaním chemických reakcií. Svoje závery spísal do troch zákonov:
Subatomárne častice.
Samotné protóny a neutróny nie sú elementárnymi časťami – skladajú sa z „elementárnejších“ častíc – kvarkov.
 "Hlavný článok o protónoch pozri protón.""Hlavný článok o neutrónoch pozri neutrón."
Stavba atómu.
Atómové jadro.
Atómové jadro pozostáva z dvoch druhov častíc, z protónov a neutrónov. Počet protónov v jadre sa označuje ako protónové číslo ("Z"). Určuje príslušnosť atómu k určitému chemickému prvku. Podľa protónového čísla sú prvky zoradené do periodickej tabuľky. V prírode sa vyskytujú atómy s protónovým číslom od "Z" = 1 (vodík) po "Z" = 92 (urán), umelo sa podarilo vytvoriť transuránové atómové jadrá s protónovým číslom "Z" = 118 (oganesón).
Počet neutrónov v jadrách toho istého prvku môže byť odlišný. Súhrnný počet protónov a neutrónov vyjadruje nukleónové číslo ("A"). Rozdiel "A"−"Z" zodpovedá počtu neutrónov. Vyjadruje ho neutrónové číslo "N". Látka, ktorej atómy sú definované určitým protónovým a nukleónovým číslom, je nuklid. Pri rôznych počtoch neutrónov vznikajú izotopy, pozri nižšie.
Protóny a neutróny sú v jadre atómu viazané jadrovými silami, ktoré patria k silným interakciám častíc. Jadrové sily sú veľmi účinné, majú však dosah iba na malé vzdialenosti: Polomer ich účinnosti nepresahuje 4×10−15 m. Polomer atómového jadra ("R") je približne 1,2×10−15 m. Polomer jadra uránu je napríklad 7,4×10−15 m. Hustota atómových jadier je približne 1017 kg.m-3 nezávisle od veľkosti jadra.
Hmotnosť jadra určuje celkovú hmotnosť atómu, pretože hmotnosť elektrónu je zanedbateľná. Hmotnosť atómového jadra je vždy o niečo menšia ako súčet hmotností protónov a neutrónov, ktoré tvoria jadro (defekt hmotnosti). Tento rozdiel je zdrojom väzbovej energie jadra, ktorá určuje stabilitu jadra. Jadrá s počtom neutrónov alebo protónov 2, 8, 14, 20, 28, 50, 82 a 126 (magické čísla) majú najväčšiu väzbovú energiu, preto sú najstabilnejšie a najčastejšie sa vyskytujú v prírode (kozmický výskyt prvkov).
 "Hlavný článok o elektrónoch pozri elektrón."
Elektrónový obal.
Elektrónový obal atómu tvoria elektricky záporne nabité elektróny. Počet elektrónov v normálnom atóme sa rovná počtu protónov v jeho jadre, t. j. protónovému číslu "Z". V tomto prípade je atóm ako celok elektricky neutrálny. Každý elektrón v obale atómu sa nachádza v určitom energetickom stave, ktorý je určený štyrmi kvantovými číslami.
Elektrónový obal určuje jeho chemické i optické vlastnosti. Ak atóm interaguje so žiarením, môže elektrón v jeho obale žiarenie absorbovať a dostať sa tak na vyššiu energetickú hladinu (excitácia). Z vyššej hladiny prejde elektrón takmer ihneď do nižšej hladiny, pričom vyšle kvantum žiarenia určitej vlnovej dĺžky (emisia žiarenia). Frekvenciu absorbovaného i emitovaného žiarenia v pritom určuje rozdiel energií hladín "ΔE" podľa vzťahu "v = ΔE/h", kde "h" je Planckova konštanta. Ak v určitom prostredí je veľký počet atómov takým spôsobom absorbuje alebo emituje žiarenie s rovnakou frekvenciou, prejaví sa v jeho spektre absorpčná alebo emisná spektrálna čiara. Z pozorovanej frekvencie spektrálnych čiar možno spätne určiť, medzi ktorými energetickými hladinami a v akých atómoch nastal prechod elektrónov. Ak absorbovaná energia prevýši určitú hraničnú hodnotu, elektrón sa celkom odtrhne od atómu. Ak atóm stratí jeden alebo viac elektrónov, stáva sa ionizovaným. (ión, ionizácia). Ak naopak ionizovaný atóm zachytí do svojho obalu voľný elektrón, nastáva rekombinácia atómu. Jednoduchú predstavu štruktúry atómu vyjadruje Bohrov model atómu.
Pauliho princíp.
Podľa Pauliho princípu sa nemôžu v atóme nachádzať dva elektróny v rovnakom energetickom stave, t. j. s rovnakými všetkými kvantovými číslami; aspoň jedným kvantovým číslom sa musia odlišovať. Pauliho princíp súčasne určuje štruktúru elektrónového obalu atómu, pozostávajúcu z viacerých sfér (zodpovedajúcich rôznym hodnotám hlavného kvantového čísla), podsféry (zodpovedajúcich vedľajším kvantovým číslam) a stavov (zodpovedajúcich magnetickým kvantovým číslam), v ktorých sa elektróny môžu nachádzať.
 "Hlavný článok o izotopoch pozri izotop."
Izotop.
Atómy s rovnakým počtom protónov, ale s rôznym počtom neutrónov sú izotopmi určitého chemického prvku.
Napríklad vodík má voľne v prírode tri rôzne izotopy:
 jadro obyčajného vodíka (prócia) tvorí len jeden protón bez neutrónu *
 jadro ťažkého vodíka (deutéria) pozostáva z jedného protónu a jedného neutrónu*
 jadro trícia má jeden protón a dva neutróny*
Atóm cínu s 50 protónmi v jadre môže mať až 26 rozličných izotopov, z ktorých 10 sa vyskytuje bežne v prírode. Známych je asi 300 stabilných a vyše 1000 nestabilných izotopov.
Označenie.
Na označenie rôznych atómov sa používa chemická značka, pred ktorými sa napíše nukleónové číslo AX a protónové číslo ZX; napríklad 4He je atóm izotopu hélia s dvoma protónmi a dvoma neutrónmi. Protónové číslo, ktoré vyjadruje sama značka chemického prvku, sa často vynecháva.
Stabilita.
Vysvetlenie rôznej stability jadier a magických čísiel spočíva v štruktúre atómového jadra. Podľa vrstvového modelu môžu sa nukleóny vyskytovať v jadre iba na určitých energetických hladinách vo vrstvách určených kvantovými číslami. Jadro má najväčšiu stabilitu vtedy, keď sú tieto vrstvy zaplnené; magické čísla zodpovedajú počtu neutrónov alebo protónov, ktoré práve vypĺňajú jednotlivé vrstvy. Väzbová energia na jeden nukleón rastie so vzrastajúcim nukleónovým číslom, najväčšia je pri nukleónovom čísle A = 50 a pri ťažších jadrách opäť klesá vplyvom prevahy elektrických odpudivých síl medzi protónmi jadra nad úzkoúčinnými jadrovými príťažlivými silami.
Dôsledkom tejto závislosti sú dva možné druhy jadrových procesov – syntéza ľahkých jadier na ťažšie a rozpad ťažkých jadier na na ľahšie. Hmotnosť ťažšieho jadra, ktoré vzniklo z ľahších jadier, je menšia ako súčet ich hmotností; preto sa pri takejto jadrovej reakcii uvoľní jadrová energia zodpovedajúca rozdielu hmotností. Obdobne, hoci v relatívne menšom množstve, sa uvoľní jadrová energia i pri rozpade ťažších jadier (rádioaktivita). Syntéza ľahkých jadier na ťažšie sa môže uskutočňovať iba pri veľmi vysokých teplotách a je hlavným zdrojom žiarivej energie hviezd (termonukleárna fúzia). Syntézou jadier v začiatočných horúcich fázach vývoja vesmíru a procesmi vo hviezdach sa vytvorili všetky chemické prvky.
 "Hlavný článok pozri Planetárny model atómu."
Model atómu.
Planetárny model atómu.
Jeden z prvých modelov atómu bol založený na zákonoch klasickej fyziky. Podľa neho by pohyb elektrónu okolo jadra musel byť sprevádzaný elektromagnetickým žiarením a tým by energia elektrónu klesala, polomer medzi jadrom a elektrónom by sa stále zmenšoval a napokon "e-" by dopadol do jadra a tam zanikol, to by spôsobilo aj zánik atómu.
Rutherfordov model atómu.
Ernest Rutherford v roku 1911 pozoroval prechod usmerneného alfa žiarenia veľmi tenkou zlatou fóliou (bombardoval zlatú fóliu alfa žiarením z hélia).
Väčšina častíc prechádzala cez fóliu priamo. Niektoré alfa častice sa odchýlilo z pôvodného smeru o malý uhol a veľmi malé množstvo (asi jedna z dvadsať tisíc) sa odrazilo o uhol väčší než 90 stupňov. Takú veľkú odchýlku môže spôsobiť len veľmi silný kladný náboj, ktorý odpudzuje kladne nabité častice. Pretože sa odchýli iba malá časť častíc, Rutherford dokázal, že kladný náboj je sústredený na malý priestor, v ktorom je celá hmota atómu. Túto časť atómu nazval atómovým jadrom. Z nameraných odchýlok vypočítal, že polomer jadra je asi 10−14 m až 10−15 m.
O atóme sa predpokladalo, že má tvar gule s polomerom 10−10 m. Na základe experimentálnych výsledkov vyslovil Rutherford teóriu o štruktúre atómu:
Principiálnym nedostatkom teórie je, že podľa klasickej teórie prechodom elektrického prúdu (jednoelektrónového) dochádza k zmene magnetického toku a teda k vyžarovaniu elektromagnetického žiarenia. Zo zákona zachovania energie vyplýva, že elektrón stratí časť kinetickej energie a teda musí znížiť rýchlosť. Aby tejto rýchlosti prislúchajúca odstredivá sila bola v rovnováhe s elektrostatickou interakciou s jadrom musí elektrón zmenšiť polomer svojej dráhy.
Tento proces by pokračoval a to spojito (teda po špirále) až pokiaľ by elektrón nesplynul s jadrom. Teoreticky vypočítaná doba tohto procesu je extrémne krátka a teda model nevysvetľuje stabilitu atómov.
 "Hlavný článok pozri Bohrov model atómu."
Bohrov model atómu.
Niels Bohr v roku 1913 doplnil Rutherfordov planetárny model atómu s predpokladom, že sa elektróny po stacionárnych dráhach pohybujú bez straty energie. Pohyb bez straty energie je nutný k tomu aby elektrón 'nespadol' zo svojej dráhy. Možnosť či skôr nutnosť pohybovať sa bez straty energie je nutným dôsledkom kvantovania energie. Elektrón totiž nemôže vyžiariť akúkoľvek malú energiu ale iba kvantovanú. Ak (nepresne povedané) vychádza podľa klasickej teórie energia menšia ako najmenšie možné kvantum, tak elektrón nevyžiari jednoducho nič. Z toho vyplýva, že elektrón sa môže pohybovať bez straty energie. Dôvodom stability atómov je teda existencia kvantovania energie. A teda na postulovaní Bohrových podmienok nie je nič magické ("ako sa pri niektorých nesprávnych výkladoch môže zdať") ale sú prirodzeným a nutným dôsledkom kvantovania energie.
Elektrón stráca alebo získava energiu po kvantách a to iba pri prechode z jednej energetickej hladiny na inú.
 "Hlavný článok pozri Kvantovo mechanický model atómu."
Kvantovo mechanický model atómu.
Chovanie častíc, t. j. protónov a elektrónov sa zásadne líši od pohybu iných bežných telies a nedá sa vystihnúť ich pohyb podľa klasickej newtonovskej mechaniky. Pre popis dejov v atómovej mierke sa vypracovala všeobecnejšia – kvantová mechanika.
 "Hlavný článok pozri Antihmota."
Antihmota.
Každá častica má svoj opak, takpovediac „fyzikálny zrkadlový obraz“.
Takisto aj kvarky majú svoje antičastice. Pri leptónoch je to trocha odlišné. Ku každému nabitému leptónu (ako je elektrón) jestvuje párové elektricky neutrálne neutríno a všetky nabité aj elektricky neutrálne leptóny majú aj svoje antičastice. Výskum antičastíc prebieha v CERN-e pomocou obrovského urýchľovača častíc.
Antičastice sa dajú vyrobiť kolíziou atómov, no ešte nejestvuje efektívny spôsob udržania antičastíc na dlhšiu než veľmi krátku chvíľu, pretože antičastice pri styku s hmotou okamžite anihilujú.

</doc>
<doc id="12488" url="https://sk.wikipedia.org/wiki?curid=12488" title="Sieť so vzájomným sprístupňovaním">
Sieť so vzájomným sprístupňovaním

Sieť so vzájomným sprístupňovaním (iné názvy: sieť medzi partnermi, sieť (typu) peer to peer, sieť P2P, P2P sieť, sieť (typu) rovný s rovným, sieť rovnocenných počítačov, sieť s rovnocennými uzlami, peer(-)to(-)peer, peer-to-peer network, P2P, p2p) je počítačová sieť, ktorá sa viac spolieha na výpočtovú silu koncových zariadení (počítačov) ako na sieť samotnú.
Čistý P2P prenos súborov neobsahuje ani klientov, ani servery, ale iba rovnocenné sieťové uzly, ktoré súčasne plnia voči iným uzlom v sieti úlohu servera aj klienta. Týmto sa tento sieťový model odlišuje od modelu klient-server, kde komunikácia zvyčajne prebieha cez centrálny server. Typickým príkladom prenosu súborov typu klient-server je prenos z FTP serveru a na FTP server. Jeden používateľ nahrá súbor na FTP server a potom veľa používateľov daný súbor sťahuje, pričom nie je nutné, aby nahrávajúci a sťahujúci užívateľ boli pripojení v rovnakom čase.
Pri komunikácii typu P2P vystupujú aplikácie ako rovnocenné, teda nie je tu prítomný server. Komunikácia prebieha priamo medzi klientmi a každý peer si uchováva informácie o ostatných uzloch u seba. Tento typ komunikácie však vyžaduje väčšie množstvo prenesných dát ako je tomu v prípade klient – server, ale má výhodu, že server nie je potrebný.

</doc>
<doc id="12490" url="https://sk.wikipedia.org/wiki?curid=12490" title="P2p">
P2p



</doc>
<doc id="12498" url="https://sk.wikipedia.org/wiki?curid=12498" title="Október 2003">
Október 2003



</doc>
<doc id="12499" url="https://sk.wikipedia.org/wiki?curid=12499" title="Peter Capek">
Peter Capek

RNDr. Peter Capek, CSc. (* 19. jún 1946, Bratislava – † 21. február 1991, Bratislava) bol slovenský matematik.
Život.
Po maturite na strednej všeobecnovzdelávacej škole r. 1964 v Bratislave študoval v rokoch 1964–1969 matematiku a fyziku, od 3. ročníka špecializáciu matematická analýza na Prírodovedeckej fakulte Univerzity Komenského v Bratislave. V rokoch 1968–1971 pracoval ako asistent na Katedre matematickej analýzy Prírodovedeckej fakulty UK v Bratislave, v rokoch 1971–1973 bol na tejto katedre interným ašpirantom. V rokoch 1974–1975 si doplnil pedagogickú kvalifikáciu postgraduálnym štúdiom pedagogiky vysokých škôl na Filozofickej fakulte UK v Bratislave. R. 1976 absolvoval polročný študijný pobyt na Prírodovedeckej fakulte univerzity v Breste vo Francúzsku. Akademický titul RNDr. získal r. 1974, kandidátsku dizertačnú prácu pod vedením prof. Tibora Neubrunna obhájil a vedeckú hodnosť kandidáta fyzikálno-matematických vied v odbore matematická analýza nadobudol r. 1978. Od r. 1973 pôsobil na Katedre matematickej analýzy Prírodovedeckej (od r. 1980 Matematicko-fyzikálnej fakulty UK) ako odborný pracovník, neskôr ako vedecký pracovník až do svojej smrti.
Práca.
Popri odborných a vedeckých úlohách sa značnou mierou podieľal na pedagogickej činnosti najmä v predmetoch matematickej analýzy a matematiky pre prírodovedné odbory. Podieľal sa aj na príprave celoštátnej vysokoškolskej učebnice matematiky pre geológov. Vedecky pracoval v matematickej analýze a jej matematických aplikáciách. Prispel k obohateniu pôvodnej slovenskej publikačnej produkcie v teórii reálnych funkcií a v teórii miery s aplikáciami v teórii číselného kontinua. Časť jeho prác bola publikovaná vo Francúzsku.

</doc>
<doc id="12500" url="https://sk.wikipedia.org/wiki?curid=12500" title="Gabriel Čeněk">
Gabriel Čeněk

Prof. Dr. techn. Gabriel Čeněk (* 21. jún 1900, Tábor – † 6. júl 1956, Bratislava) bol český matematik a pedagóg.
Život.
Narodil sa v českom Tábore (otec Hynek Čeněk, matka Angelína rod. Benešová). Po maturite na českej štátnej reálke v Prahe študoval v rokoch 19181920 na Českom vysokom učení technickom v Prahe odbor stavebného inžinierstva. Po zložení I. štátnej skúšky prešiel na Karlovu univerzitu, kde v rokoch 19201924 vyštudoval na Prírodovedeckej fakulte učiteľstvo matematiky a deskriptívnej geometrie. Od r. 1922 vyučoval ako výpomocný učiteľ na živnostenských školách v Prahe, po skončení štúdia pôsobil od r. 1924 na stredných školách v Čechách a na Slovensku (Kutná Hora, Kralupy nad Vltavou, štátny učiteľský ústav v Modre, v Banskej Bystrici (19271929) a znovu v Modre). Od r. 1936 bol definitívnym štátnym profesorom štátnej priemyselnej školy v Bratislave. Po odchode prof. J. Klapku zo Slovenskej vysokej školy technickej v Bratislave prevzal od mája 1939 suplovanie prednášok z deskriptívnej geometrie na tejto škole a od nasledujúceho roku bol ako prednosta poverený vedením ústavu deskriptívnej geometrie a stereotómie. R. 1941 získal doktorát technických vied. Po potlačení Slovenského národného povstania bol vystavený politickej a národnostnej diskriminácii.
Na Prírodovedeckej fakulte Slovenskej univerzity (dnes Univerzita Komenského) pôsobil od jej vzniku ako bezplatný učiteľ, v rokoch 19441950 ako vedúci ústavu geometrie. Mal hlavný podiel na výchove učiteľov deskriptívnej geometrie.
V apríli 1945 mu boli zrušené diskriminačné opatrenia, bol poverený funkciou dekana odboru špeciálnych náuk a s účinnosťou od 1. novembra 1945 bol vymenovaný za mimoriadneho profesora. V nasledujúcich rokoch zastával významné akademické funkcie: v rokoch 1946/49, 1950/51 bol dekanom odboru (fakulty) špeciálnych náuk SVŠT, v školskom roku 1951/52 bol dekanom baníckej fakulty a školských rokoch 1952/53 a 1955/56 dekanom fakulty architektúry a pozemného staviteľstva.
Zomrel 6. júla 1956 v Bratislave. 
Práca.
Prof. Čeněk bol priekopníkom moderných metód vyučovania deskriptívnej geometrie na slovenských vysokých školách, zakladateľom a prvým organizátorom vedeckej práce v tejto disciplíne na Slovensku. Zaslúžil sa najmä o rozvoj tých oblastí deskriptívnej geometrie, ktoré sú významné pre aplikácie. Na SVŠT prednášal deskriptívnu geometriu a kinematiku, na Prírodovedeckej fakulte väčšinu geometrických disciplín (diferenciálnu, projektívnu a deskriptívnu geometriu). Vo vedeckej práci sa venoval skúmaniu kriviek a plôch syntetickými metódami a využitiu výsledkov v rozličných oblastiach deskriptívnej geometrie a jej aplikácií. Spolupracoval s pracovníkmi rôznych odvetví techniky najmä pri príprave projektovej dokumentácie niektorých významných stavebných diel. Z jeho početných učebných textov z deskriptívnej geometrie, kinematickej geometrie, fotogrametrie, geometrickej kartografie, stereotómie a technického osvetľovania sú najvýznamnejšie "Technické osvetlenie" a dvojdielna učebnica "Kurz deskriptívnej geometrie pre technikov", napísaná v spolupráci s prof. Medekom, ktorá bola prvou slovenskou vysokoškolskou učebnicou deskriptívnej geometrie.
V rokoch po 2. svetovej vojne sa pod vedením prof. Čeněka schádzal geometrický seminár, z ktorého vyrástlo niekoľko významných osobností slovenskej geometrie a špeciálne deskriptívnej geom etrie. Dielo prof. Čeněka má svoje trvalé miesto v dejinách slovenskej geometrie. Aj pre svoje osobné vlastnosti, kultivované spoločenské vystupovanie a šírku záujmov zostáva výraznou postavou začiatkov povojnového rozvoja tejto matematickej disciplíny na Slovensku.

</doc>
<doc id="12501" url="https://sk.wikipedia.org/wiki?curid=12501" title="Alexius Cörver">
Alexius Cörver

Barón Alexius Cörver (staršie Alexius barón Cörverr; * 19. máj 1714, Turnianske Podhradie, dnes časť Turne nad Bodvou – † 4. jún 1747, Nitra) bol slovenský teológ, filozof a matematik.
Životopis.
Alexius Cörver sa narodil v Turnianskom Podhradí. Od r. 1731 bol príslušníkom piaristickej rehole, noviciát absolvoval v Prievidzi, neskôr pôsobil na rehoľných gymnáziách v Nitre a Pešti ako učiteľ. Vo vyšších štúdiách pokračoval v Taliansku v Carei a Ríme, potom vyučoval na kráľovskom kolégiu v Neapoli, napokon opäť na gymnáziách v Nitre a Pešti. Od r. 1746 bol riaditeľom konviktu a profesorom teológie v Nitre. Zomrel 4. júna 1747 v Nitre.
Práca.
Vo svojich filozofických prácach sa pokúša odpútať sa od scholastickej filozofie, interpretuje aj moderných autorov – Galileiho, Gassendiho, Descarta, Leibniza, Wolffa a vyzdvihuje význam empírie a prírodných vied. Tieto tézy sa pokúšal presadiť aj v rámci výukových reforiem na piaristických školách. Vo svojej učebnici geometrie ("Compendium elementorum geometricae practicae fundatum", Budín 1746) sa venuje najmä zememeračským úlohám.

</doc>
<doc id="12502" url="https://sk.wikipedia.org/wiki?curid=12502" title="Zoznam pápežov">
Zoznam pápežov

Toto je kompletný zoznam osôb s titulom rímsky pápež. Rímsky pápež je hlavou katolíckych cirkví (Latinskej cirkvi a východných katolíckych cirkví). Súčasný úradný titul pápeža znie „biskup rímsky, nástupca kniežaťa apoštolov, prímas taliansky, arcibiskup a metropolita rímskej cirkevnej provincie, suverén štátu mesta Vatikán“. Od 6. storočia sa využíva aj titul „"servus servorum Dei"“ (sluha sluhov Božích). Ďalšími titulmi pápežov sú Summus Pontifex a Pontifex Maximus. Do roku 2006 pápežom prislúchal aj titul „patriarcha západu“. Okrem rímskych pápežov používa titul pápež ešte niekoľko kresťanských náboženských vodcov.
8. mája 2025 bol zvolený v poradí 267. pápež Katolíckej cirkvi, pápež Lev XIV. 
Každý rok býva zoznam pápežov publikovaný spolu so životopismi jednotlivých pápežov v cirkevnej ročenke "Annuario Pontificio". Zmeny sú spôsobované najmä pre nejasnosť platných nástupníctiev v niektorých starších dátumoch. Z prvých päťdesiatych pápežov bolo 48 vyhlásených za svätých, pričom z prvých 31 pápežov 28 zomreli ako mučeníci.

</doc>
<doc id="12503" url="https://sk.wikipedia.org/wiki?curid=12503" title="Sovia hmlovina">
Sovia hmlovina

Sovia hmlovina (iné názvy: Planetárna hmlovina M97, Messier 97, M 97, NGC 3587) je planetárna hmlovina v súhvezdí Veľká medvedica. Objavil ju Pierre Méchain v roku 1781.
Nachádza sa východne od Meraka, bližšie k stredu súhvezdia. Názov dostala kvôli svojmu okrúhlemu tvaru s dvoma tmavšími škvrnami, akoby očami sovy. Jej uhlová veľkosť je 200“. Zaberá priestor s priemerom 2 svetelné roky, je teda približne 2 000-krát väčšia ako planetárna časť slnečnej sústavy. Podľa iného zdroja je priemer hmloviny až 7,3 ly a hmotnosť dve hmotnosti Slnka. Jej centrálna hviezda má jasnosť iba 14 mag., hoci jej povrchová teplota dosahuje 55 000 K. Hmlovina celkove patrí medzi jeden z najslabších objektov Messierovho katalógu. Je na hraniciach možností ďalekohľadu s priemerom objektívu 6 cm. Sovia hmlovina má aj svojho vizuálneho „dvojníka“, takzvanú Južnú soviu hmlovinu v súhvezdí Hydry.

</doc>
<doc id="12505" url="https://sk.wikipedia.org/wiki?curid=12505" title="Omega (hmlovina)">
Omega (hmlovina)

Omega (iné názvy: Labutia hmlovina, Podkova, Homária hmlovina, Messier 17, M 17, NGC 6618) je oblasťou H II v súhvezdí Strelec. Objavil ju Jean-Philippe de Chéseaux v roku 1745. Hmlovina Omega je oblasťou, v ktorej vznikajú nové hviezdy a svieti excitovanou emisiou, spôsobenou vysokoenergetickým žiarením mladých hviezd.
Názov Omega pochádza od Johna Herschela, ktorému jej tvar pripomínal veľké grécke písmeno omega. Jej celková jasnosť je 7,0 mag, takže sa dá pozorovať aj poľným triédrom. Na oblohe má rozmery 46´ krát 37´ a odhady jej vzdialenosti sú 3 260 svetelných rokov. Jej hmotnosť odhadujeme asi na 500 hmotností Slnka. Omega je tiež zdrojom infračerveného a rádiového žiarenia, pričom na rádiových vlnách patrí medzi najjasnejšie zdroje na oblohe. Plyn v hmlovine budí k žiareniu horúca hviezda 8,9 mag a spektrálneho typu A05e. Podobne ako Veľká hmlovina v Orióne, aj Omega je veľmi aktívnym miestom zrodu hviezd. Nové hviezdy vznikajú v hĺbke tmavých mrakov prachu a plynu. Vyše sto vysoko žiarivých mladých hviezd spektrálnych typov O a B postupne svojím žiarením odparujú tmavú prachovú prikrývku. Pred hmlovinou sa nachádza malá otvorená hviezdokopa s asi 50 hviezdami.

</doc>
<doc id="12506" url="https://sk.wikipedia.org/wiki?curid=12506" title="M97">
M97



</doc>
<doc id="12507" url="https://sk.wikipedia.org/wiki?curid=12507" title="NGC 3587">
NGC 3587



</doc>
<doc id="12508" url="https://sk.wikipedia.org/wiki?curid=12508" title="M17">
M17



</doc>
<doc id="12509" url="https://sk.wikipedia.org/wiki?curid=12509" title="NGC 6618">
NGC 6618



</doc>
<doc id="12510" url="https://sk.wikipedia.org/wiki?curid=12510" title="Labutia hmlovina">
Labutia hmlovina



</doc>
<doc id="12511" url="https://sk.wikipedia.org/wiki?curid=12511" title="Hmlovina Podkova">
Hmlovina Podkova



</doc>
<doc id="12512" url="https://sk.wikipedia.org/wiki?curid=12512" title="Homária hmlovina">
Homária hmlovina



</doc>
<doc id="12513" url="https://sk.wikipedia.org/wiki?curid=12513" title="Žurnalistika">
Žurnalistika

Žurnalistika alebo novinárstvo (z fr. "journalisme" &lt; fr. "journal" = denník/každodenný &lt; lat. "(acta) diurna" = denná správa) je:
Príbuzný pojem žurnalizmus označuje:
Nepresne sa žurnalistika aj žurnalizmus používa na označenie siete médií a inštitúcií verejného informovania.
Články a skupiny článkov z oblasti žurnalistiky vo Wikipédii.
Pozri: 
Význam.
Činnosť novinárov umožňuje verejnú diskusiu, ktorá je základom každého demokratického spolužitia. V tejto súvislosti sa žurnalistika resp. médiá často označujú ako 4. moc v štáte. Niekedy novinári preberú dôležitú funkciu kontroly štátnych, spoločenských a ekonomických inštitúcií a osôb.
Špeciálne disciplíny.
atď.
Žurnalistické žánre.
Komplexnosť žurnalistiky a rozmanitosť komunikačného kanála, ktorý sprostredkúva prenos žurnalistickej informácie (noviny, časopisy, rozhlas televízia...) sa podieľal na bohatej žánrovej diferenciácii, na základe čoho vznikli základné žánre vrátane ich podžánrov. Patria tu:
Dejiny novinárstva.
Starovek.
Pravidelné zbieranie a posielanie správ, ktoré sa neskôr rozvíjalo v období kapitalizmu, malo svoje skromné počiatky už v staroveku. Niečo podobné ako noviny poznali už starí Číňania v 2. storočí pred našim letopočtom. Noviny sa volali Ti-pao a informačne sa starali o vládnucu dynastiu. Neboli ešte verejne prístupné, mali utajený charakter. Starovekí rímski úradníci a obchodníci žijúci vo vzdialených provinciách si vydržiavali v Ríme osobitných dopisovateľov, ktorí im posielali informácie. Väčšinou to boli vzdelaní otroci, alebo prepustenci /libertini/. Bola to akási súkromná korešpondencia vykonávaná čiastočne živnostenským spôsobom. Gaius Iulius Caesar (59 pred Kr.), zaviedol uverejňovanie krátkych protokolov o uzneseniach senátu tzv. Acta senatus, ako aj o verejných schôdzach ľudu a iných dôležitých podujatiach pod názvom Acta diurna populi romani. Boli to denné správy rímskeho ľudu, ktoré vychádzali denne. Ich obsahom neboli už len vyhlášky ale aj správy o udalostiach na cisárskom dvore a v celej krajine. Tieto správy boli písané na tabuliach, ktoré zostávali nejakú dobu verejne vystavené s potom ich originály prešli do štátneho archívu. Acta senatus zanikli už za Caesarovho nástupcu Augusta, kým Acta diurna populi romani sa udržali ešte aj v časoch cisárskeho Ríma. Acta diurna vychádzali do roku 330 nášho letopočtu, keď ich zrušil cisár Konštantín Veľký v súvislosti so svojim rozhodnutím premiestniť hlavné mesto impéria z Ríma do Konštantinopolu. Acta diurna vychádzali 389 rokov, čím ich možno považovať za najdlhšie vychádzajúce periodikum v dejinách ľudstva.
Stredovek.
S rozpadom Rímskej ríše na začiatku stredoveku došlo k veľkému úpadku vzdelanosti. Politický i sociálny život ľudí sa vtedy obmedzoval na úzke uzavreté kruhy obvodov miest a panstiev, ku ktorým patrili.
Až v 12. a v 13. storočí je možno za novú etapu organizovania spravodajskej služby a listovej dopravy pokladať inštitúciu poslov, ktorí sprostredkovali písomný styk medzi kláštormi, univerzitami a cirkevnými hodnostármi. Rozsiahle zariadenie dopravy listov poslami pre potreby obchodu a mestskej vrchnosti sa objavuje postupne až v 14. a v 15. storočí. Bolo to spravodajstvo založené na základe rovnoprávnosti a dobrovoľnosti miest v boji proti šľachte, ba aj proti panovníkovi. Obstarávali ho mestskí poslovia, ktorí udržiavali pravidelné spojenie napr. medzi horným a dolným Nemeckom. Odtiaľ ja aj výraz ordinárii - pravidelný, ktorý sa často vyskytoval v názvoch prvých písaných, alebo tlačených novín.
Koncom 15. storočia existovala podobná listová výmena správ, ako bežný zjav i medzi osobami vyššieho postavenia. Tieto správy sa sústavne zbierali vo veľkých obchodných a tržných mestách, križovatkách, sídlach univerzít - odkiaľ sa zasa zastavené a osobitne zredigované rozosielali vo forme listov na všetky strany. Boli určené hlavne pre kniežatá, štátnikov a mestské rady, pre univerzitných profesorov a iných verejných činiteľov na školách a v cirkvi i pre veľkoobchodníkov.
Benátky boli mestom, v ktorom sa pravidelné zbieranie a rozosielanie správ vyvinulo v samostatné povolanie. Už v 15. storočí si benátska mestská rada dávala zostavovať správy o udalostiach v republike a z informácií získaných od vyslancov, konzulov, úradníkov, lodných kapitánov a kupcov vytvárala osobitné depeše, ktoré posielala svojim vyslancom v cudzine, aby boli dobre informovaní o medzinárodnej situácii. Tieto zbierky správ sa nazývali Fogli d'avvisi (doslova: Listy oznámení). V 16. storočí existovala na Rialte v Benátkach zvláštna kupecká spravodajská kancelária, ktorá začala obchodovať s politickými a obchodnými správami, so záznamami o prichádzajúcich a odchádzajúcich lodiach, s prehľadmi o cenách tovarov, so správami o bezpečnosti ciest a podobnými informáciami tak, že ich v opisoch predávala záujemcom. Vznikol tak úplne nový cech pisárov týchto správ, ktorí sa nazývali scrittori d'avvisi (doslova:pisatelia oznámení). V Ríme sa hovorilo ľuďom tohto zamestnania novellanti, alebo gazettanti. Činnosť týchto spravodajských kancelárií sa stávala veľmi nepríjemnou pre vládnucu triedu práve pridávaním politických informácií k bežným obchodným a hospodárskym správam. Svedčia o tom aj dve pápežské buly z roku 1572 namierené proti cechu gazettantov a novellantov.
Podľa viacerých literárnych pamiatok z 15. storočia vieme, že aj v Rusku existovala osobitná spravodajská služba. Ruské veľkoknieža, a hlavne cár, disponoval rozsiahlou sieťou spravodajcov, regrutujúcich sa z rôznych verejných predstaviteľov. Ich správy boli časom publikované v tzv. cárskych kurantoch. Spravodajská služba bola jednou z povinností ruských diplomatických zástupcov.
Novovek.
"Pozri aj:Dejiny slovenského novinárstva, Americká žurnalistika, Slovenské novinárstvo v začiatkoch"
Vznik novín a časopisov je úzko spojený s obdobím upevňovania sa kapitalizmu, s rastom výroby a s rozvojom obchodu, čo vytvorilo priaznivé podmienky pre tento druh spravodajskej činnosti. Teda len vtedy, keď je záujemca ochotný za správu zaplatiť, keď sa táto správa stáva tovarom, vytvárajú sa podmienky pre vznik novinárstva. Stáva sa tak v nových ekonomických podmienkach, keď nastupuje nová spoločenská trieda meštiactva, ktorá z ekonomických dôvodov potrebuje v širšej miere hospodárske a politické informácie.
Prvé noviny na svete bol antverpský týždenník "Nieuwe Tijdinghe", ktorý vychádzal od roku 1605. Prvé anglické noviny bol londýnsky týždenník "Weekly News", ktorý vychádzal od roku 1622. Prvé francúzske boli "La Gazette", ktoré vydával Théophraste Renaudot od roku 1631. Prvé pravidelne vychádzajúce noviny na Slovensku boli Nova posoniensia (1721-1722) a pravidelne vychádzajúce noviny v slovenčine Prešpůrske nowini (1783-1787).
22. októbra 1835 Charles-Louis Havas vytvoril prvú svetovú tlačovú agentúru „Agence des feuilles politiques, correspondance générale“ (neskôr Agence France-Presse). Tlačové agentúry sa väčšinou zjavili až v 20. storočí (Napríklad Československá tlačová kancelária vznikla v roku 1918). V roku 1880 sa v dennej tlači začala používať fotografia.
V 18. a 19. stor. si politickí lídri uvedomili veľkú moc novín na obyvateľstvo. Do konca 19. stor. objavili komerčný potenciál žurnalistiky podnikatelia a tak sa zjavili prvé publikácie podobné dnešným denníkom. V USA Joseph Pulitzer a Randolph Hearst vytvorili veľké denníky určené na masový predaj. Nové vynálezy, ako napríklad telegraf, uľahčili odovzdávanie správ.
V 20-tych rokoch 20. storočia sa zjavili žurnály v kinách, v tom istom desaťročí nasledovali rozhlasové reportáže, v 40-tych rokoch prvé televízne správy a v 90-tych rokoch prvé internetové spravodajstvo.

</doc>
<doc id="12514" url="https://sk.wikipedia.org/wiki?curid=12514" title="Július Caesar">
Július Caesar



</doc>
<doc id="12516" url="https://sk.wikipedia.org/wiki?curid=12516" title="Slovenské novinárstvo v začiatkoch">
Slovenské novinárstvo v začiatkoch

Na Slovensku, v porovnaní s pokročilejšou západnou Európou (pozri Žurnalistika), sa pravidelná spravodajská činnosť vyvíjala oneskorene. Zapríčinil to hospodársky rozvrat slovenských krajov po vytlačení Turkov z Uhorska, strata výsadného postavenia miest, úpadok obchodu a rozličné obmedzenia rozvoja výroby zo strany feudálnej moci.
Listová výmena medzi mestami.
Tento vývoj ostro kontrastuje s pomermi na konci stredoveku, kedy si slovenské mestá medzi sebou horlivo vymieňali informácie spravodajského charakteru. Aj v tomto smere je ešte potrebný dôkladný prieskum mestských archívov nielen u nás, ale aj za hranicami.
Dokladom takéhoto spravodajstva je napr. list Osvalda Somarovského, trenčianskeho richtára bratislavskej mestskej rade. List je bez dátumu, no podľa správneho uzáveru Palackého bol napísaný r. 1461, kedy došlo k sobášu uhorského kráľa Matyása s Katarínou zvanou inak Kunhutou, dcérou českého kráľa Jiřího Poděbradského. Ako z listu vyplýva, je to vlastne odpoveď na žiadosť predstavenstva mesta Bratislavy, aby Somarovský podával správy o všetkých významnejších udalostiach v Trenčíne.
K častejšej výmene listov medzi mestami na Slovensku dochádza hlavne v období reformácie. Jedným z nich je list Bartolomeja Frankfurtera písaný v Banskej Štiavnici 19. mája 1522 notárovi mesta Kremnice, kde je dôležitá zmenka „o našom Lutherovi“. Táto zmienka svedčí nielen o bezprostrednom preberaní reformačných náuk nemeckými obyvateľmi slovenských miest, ale aj o tom, ako rýchlo vedeli banské mestá na Slovensku, čo sa dialo v Nemecku. Ďalšie v liste uvedené správy hovoria o Turkoch, Francúzoch, pápežovi, o cisárovi nemecko-rímskej ríše, o uhorskom kráľovi, zvolaní českého smenu a o udalostiach v Sedmohradsku. Správy majú výrazne aktuálny charakter a sú zámerným oznamovaním zaujímavých noviniek štiavnickým a kremnickým mešťanom.
Oprávnené obavy pred tureckým nebezpečenstvom, ako aj spoločné stavovské záujmy týchto miest v boji proti útokom vysokej šľachty, zblížili a upevnili ich zväzky. Vonkajším prejavom ich vzájomnej spolupráce bolo aj zintenzívnenie spravodajstva. V tejto súvislosti spomína sa napr. päť listov, ktoré v pomerne krátkom časovom rozpätí (od 3. júla do 14. septembra 1566) podal Tomáš Frohlich (Hilarius) z Košíc do Banskej Bystrice richtárovi Ondrejovi Siesmundtovi. Obsahujú správy domáce o Turkoch, cisárskom vojsku, o zdanení miest a pod. Práve skutočnosť, že posledný z listov sa zachoval v origináli v banskobystrickom mestskom archíve, pričom ostatné štyri len v opise v mestskom kremnickom archíve, je dôkazom, že Banská Bystrica zoznamovala s nimi ostatné banské mestá. Časté podávanie informácií svedčí, že tu nejde o nejaký náhodný list, ale o plánované a objednané spravodajstvo. Pre rôznorodé informácie a závažné aktuality sú takéto listy veľmi blízke tzv. písaným novinám. Sem možno zaradiť aj správu colníka Daniela Bohuša zo Spiša palatínovi Thurzovi z roku 1612, v ktorej sa píše o vystúpení Lžidimitrija v moskovskej ríši a o poľskej intervencii.
Pošta.
Okrem významných zmien hospodárskych (rozvoj remeselníckeho a manufaktúrneho podnikania, rozšírenia obchodu), podstatný vplyv na rozšírenie spravodajskej a informačnej služby, teda i na vznik nášho novinárstva, malo zavedenie pravidelného poštového spojenia. Do 16. storočia úradnú poštu v rakúskych zemiach dopravovali kuriéri, súkromné listy príležitostné povozy, ale aj zvláštni poslovia. V snahe udržať pravidelné spojenie so vzdialenými oblasťami monarchie, cisár Maximilián poveril Františka Thurn-Taxisa vybudovaním poštovej linky spájajúcej Viedeň s Bruselom, čo sa aj roku 1516 uskutočnilo. Okrem toho zabezpečil aj pravidelné poštové spojenie z Viedne do Ríma. Významnejšou pre Uhorsko bola linka Viedeň – Budín zriadená roku 1528 a linka Viedeň – Bratislava z roku 1530, ktorá bola prvou stálou poštovou linkou prechádzajúcou čiastočne slovenským územím.
Prvou poštovou linkou na území Slovenska bolo spojenie z Bratislavy do Košíc cez Ružomberok zriadené roku 1558. Tento veľký odklon na sever bol zapríčinený hlavne akútnym tureckým nebezpečenstvom. Ešte v tejto dobe bola to jediná úradná poštová linka na Slovensku bez odbočiek. Len v čase vojnového nebezpečenstva (v kuruckolabanských bojoch), sa zavádzalo prechodné poštové spojenie. Okrem tejto úradnej pošty zriadili si niektoré slobodné kráľovské banské mestá vo vlastnej réžii osobitné spojenia, ba vyskytli sa aj také prípady, že príslušníci bohatej aristokracie, predstavení kapitul, alebo aj oblastné cechy udržiavali medzi sebou pravidelné poštové spojenie. Ich rozsah býval menší a obyčajne sa pripájali k hlavnej úradnej poštovej trati.
Po stránke finančnej i organizačnej bola pošta podriadená najvyšším poštmajstrom /Thurn-Taxicovci, Paarovci, ktorí roku 1690 dostali dedične do rúk celé uhorské poštovníctvo/. Až roku 1722 kráľ Karol III. vykúpil pošty vo svojej ríši z léna Paarovcov. Mária Terézia roku 1743 zoštátnila a zmonopolizovala poštovú ustanovizeň. Úradne bola v Uhorsku pošta poštátnená až roku 1813. Roku 1750 bolo zriadené Generálne poštové riaditeľstvo vo Viedni, zaviedli sa dostavníky a vo väčších mestách sa zriadili poštové zberne. Až v štyridsiatych rokoch minulého storočia začínajú sa v rakúskej monarchii zavádzať prvé železnice. Vedúcimi poštových staníc v Uhorsku od najstarších čias boli poštmajstri (postae magistri). Túto funkciu mohli podľa úradných predpisov vykonávať len uhorskí zemani. Ako zemani neplatili nijaké dane, poplatky a mýtne a boli oslobodení od ubytovania vojska a pod.
Poštové linky boli jediným viac-menej pravidelným spojením a preto pre zbieranie a rozširovanie informácií a organizovanie spravodajstva mali od počiatku veľký význam. Pretože poštové vozy na hlavných dopravných spojoch prichádzali a odchádzali raz týždenne, umožnilo to aj vznik novín s týždennou periodicitou. Poštmajstri, ktorí boli v trvalom spojení s viacerými významnými mestami, využili to na systematické zbieranie správ. Tak postupne vzniklo z pošty dôležité spravodajské zariadenie. Významnejší poštmajstri vydávali a rozosielali svoje vlastné písané noviny, alebo sprostredkovali pre iných cenné informácie, v čom našli výdatný zdroj zárobku. V tejto súvislosti sa spomína Zbierka písaných novín z rokoch 1600 – 1613 posielaných augšburským poštmajstrom Krispínom Lamperterom bratislavskému mestskému notárovi Martinovi Kestlerovi, ktorý ich tiež ďalej posielal falckému grófovi Pistorimu, do Novohradu, na cisársky dvor do Viedne i do rakúskeho Linza. Svedčí to o bezprostrednom informačnom spojení bratislavských protestantov s nemeckými evanjelikmi, na čom mali v období svojho boja proti habsburgovcom a rekatolizácii životný záujem.
Zahraničné noviny.
Pretože obyvateľstvo banských miest, ako aj iných obchodných a remeselníckych stredísk v Uhorsku, udržiavalo živé styky s materskou krajinou, prichádzali k nim písané latinské a nemecké noviny, neskôr i tlačené novinové letáky a letákové noviny z Viedne, z nemeckých miest a z iných oblastí. Torzo kroniky uschované v mestskom archíve v Banskej Štiavnici je toho výrazným svedectvom. Písané noviny existovali dlhý čas aj popri produktoch výrazne spravodajského charakteru (letákové manifesty, letákové noviny, novinové letáky, noviny). Mali jedinú, ale podstatnú výhodu pred tlačenými novinami v tom, že ich vrchnosť nemohla kontrolovať, pretože nepodliehali cenzúre.
Kníhtlač, novinové letáky a letákové noviny.
Druhým vynálezom, ktorý v pravom slova zmysle znamenal prevrat v šírení informácií a umožnil masové využitie spravodajstva, bol vynález kníhtlače. Spočiatku bola kníhtlačiarska produkcia malá a nemohla podstatnejšie ohroziť existenciu pisárskych cechov. No postupne, keď sa dosiahlo novými technickými metódami zlacnenie a urýchlenie tlače, pisársky cech v tomto nerovnom boji podľahol kníhtlači.
Tlačiari sa stali aj vydavateľmi prvých novinových letákov, ktoré boli pre nich výhodným zdrojom zárobku. Kým v najstaršom období majú tieto produkty charakter letákových manifestov, traktátov a téz k verejným dišputám prevažne teologického zamerania, postupne upúšťajú od letákovej formy. Do stredu ich záujmu sa dostávajú politické udalosti. Spôsob ich argumentácie je polemický a útočný, čo zodpovedali spôsobu boja revolučnej meštiackej triedy, ktorá od počiatku upevňovania svojich pozícií využívala s úspechom výhody kníhtlačiarstva.
Kým novinový leták obsahoval iba jednu správu, často s podrobným a obšírnym popisom udalostí, letákové noviny majú už viacej rôznorodých správ. Obe tieto formy sú významným prechodom ku vzniku skutočných novín.
Slovensko však dlhšiu dobu predtým, ako vznikli prvé novinové letáky v jeho vlastných tlačiarňach, bolo zásobované v hojnej miere letákmi, traktátmi a knihami zo zahraničia. V porovnaní so západnou Európou sa k nám kníhtlač dostáva dosť neskoro – až v období reformácie. Prvé kníhtlačiarne u nás boli kočovnými. Sťahovali sa z miesta na miesto, aby ušli prenasledovaniu, konfiškácii a prísnym trestom, pretože proti výslovnému kráľovskému zákazu propagovali reformačné učenie. Pokiaľ neboli kníhtlačiarne na Slovensku, naši vzdelanci svoje práce tlačili v Prahe, v Krakove, vo Wittenbergu, Halle a hlavne vo Viedni. Ba aj vtedy, keď tlačiarne na Slovensku existovali, vychádza ešte veľa publikácií slovenských autorov za hranicami.
Prvé tlačiarne na Slovensku, len ťažko, hlavne spočiatku, mohli konkurovať vyspelým a známym zahraničným kníhtlačiarňam. Ako prvá vytlačená kniha na území Slovenska sa spomína latinská gramatika popradského rodáka a rektora prešovskej školy Lukáša Fabinusa: Exempla declinatiorum et coniugationum, quae sunt anima Donati, utilissimis regulis ilustrata… Prešov 1573. Zo zahraničia sa k nám dostávali s tlačiarenskými produktami rôzneho druhu aj letákové noviny. Ich počet bol značný. Mnohé z nich k nám prichádzali z českých krajov. Veľkú časť produkcie českých a moravských kníhtlačiarní tvoria tlače popisujúce protiturecké boje v Uhorsku, ako aj správy s výslovne senzačnou, alebo fantastickou tematikou. Takmer všetky, podľa vtedajšieho zvyku, majú dlhý až niekoľkoriadkový názov, v ktorom sa autor snažil podať celý obsah uvádzanej tlače čo najpútavejšou formou. Tento zvyk bol bežný pri tlači rôzneho rozsahu cez celé obdobie baroka, Ako jeden y najstarších zachovaných letákov zaoberajúcich sa pomermi v Uhorsku, spomínajú sa Nowiny nowé o Turku a o Budínu čztwero jisté a prawé poselstwí. Jedno od Pani Izabelly Králowé Uherské a pozuostalé wdowy w Uhřích Kterak newierne Turek s swými Baši swou s ní zacházeli… Z latinské ržeči na Niemeckou a z Niemecké na čžeskou skrz Bartolomiege Netolického přeložené...w Menším Mieste Pražském… 13. V. 1542.
Osobitnú skupinu tvoria novinové letáky o vraždách a iných hrôzostrašných udalostiach a fantastických príhodách. Tu už prevláda senzačnosť a zveličovanie do tej miery, že novinové letáky strácajú svoje informačné poslanie a vierohodnosť. Ich vydávaním sledovali kníhtlačiari len vlastné zárobky. Veľa letákových tlačí, dotýkajúcich sa vnútropolitických problémov Uhorska a hlavne protitureckých bojov a stavovských povstaní, vychádzalo aj v susednom Poľsku. Najmä v rokoch 1670 – 1720 vyšiel tu celý rad letákových tlačí o náboženskom prenasledovaní protestantov u nás, ako aj o našich exulantoch, ktorí boli v dobe rekatolizácie a stavovských povstaní prinútení opustiť Slovensko.
Tvorcovia novinových letákov venovali veľkú pozornosť podrobnému a napínavému popísaniu udalostí. Aby dosiahli zvýšený účinok, snažili sa od počiatku text správy vytlačený v próze a vo veršoch vyzdobiť názornou ilustráciou. Často na novinovom letáku nebolo uvedené meno tlačiara, ani autora, aby sa tak pôvodca „poplašnej správy“ škodlivej vládnucej triede, nemohol vypátrať. Najčastejším základom správ novinových letákov bolo rozprávanie očitého svedka udalostí, alebo list odoslaný z miesta, kde sa popisovaná správa odohrala. Zriedkavejšie sa tlačiar odvolával na zahraničný tlačený leták, alebo na správu z druhej ruky. Autori prvých letákových tlačí sa snažili navonok dávať informácie bez vlastných komentárov. Išlo pravda len o fingovanú objektivitu, lebo už výberom správ, štylistickou úpravou a hodnotením sa stavali do služieb niektorej spoločenskej triedy s istou politickou tendenciou. V období tureckého nebezpečenstva a hlavne v časoch bojov protestantizmu s katolicizmom, prichádza aj v Uhorsku v letákových novinách do popredia pamflet, ako účinná bojová forma ideologického ovplyvňovania verejnosti. Aj Martin Luther dokázal to, že vďaka okamžitej tlačiarenskej reprodukcii sa jeho kázne stali oveľa účinnejšími, ako keby boli zastali len hovorovým prejavom. 
Zo XVI. a XVII. storočia sa nám zachovalo len niekoľko letákových tlačí z uhorských oficín, ktoré nám však ani zďaleka nemôžu podať ucelený obraz o rozsahu ich vydávania. V priebehu tureckej okupácie južných častí Uhorska, trvajúcej 150 rokov, stavovských povstaní, požiarov a pod. sa často zničili aj zbierky starých vzácnych tlačí, a tak z nedostatku presnejších údajov musíme konštatovať, že spred roku 1700 letákovú tlač v Uhorsku takmer nepoznáme. Okrem toho v XVI. storočí “prežívali tlačiarne za Slovenské obdobie svojich počiatkov” a vydávali prevažne teologickú literatúru. V tom istom období boli knižné trhy v Rakúsku, v Nemecku a vo Francúzsku zaplavené letákovými novinami a pamfletmi. Turecké nebezpečenstvo a uhorské stavovské povstanie stali sa v XVI. a XVII. storočí v strednej Európe predmetom veľkej pozornosti a stáleho záujmu.
Správy o uhorských udalostiach sa objavovali na letákových tlačiach vydávaných v Rakúsku, Poľsku, Nemecku a inde. Vychádzali väčšinou v latinskej a v nemeckej reči, takže ich vzdelanejšie vrstvy v Uhorsku, šľachta a mešťania, mohli sledovať bez ťažkostí. Istou náhradou za novinové správy boli u nás historické piesne zo XVI. a XVII. storočia. Viaceré z nich vo zveršovanej forme opisujú protiturecké boje (Zpustatenie uherskej zeme pod Turky, Píseň o bídne uherské krajine, Píseň o bitve moháčske, známej viacej pod názvom O krále Ludvíka porážce, Píseň o Sigetskom zámku z roku 1586 atď.). 
Najviac letákov o pomeroch v Uhorsku vychádzalo z dobre vybavených kníhtlačiarní cisárskej Viedne, stojacich pod štátnou cenzúrou. Cisár Rudolf II. roku 1584 nariadil zatvoriť všetky tlačiarne pracujúce bez kráľovského povolenia, to značí všetky tlačiarne v Uhorsku s výnimkou trnavskej jezuitskej tlačiarne, aby tak zamedzil šírenie letákových tlačí útočiacich na panovnícky dvor a na cisársky režim. To mu však veľmi nepomohlo, lebo v týchto búrlivých vojnových časoch tlačiarne málo rešpektovali Rudolfove nariadenie. Postupne sa však štátna vrchnosť zmocňovala cenzúry.
Jedným z prostriedkov mocenskej politiky štátu na vykonávanie dozoru nad tlačou bolo zavedenie povolenia (koncesie) pre otvorenie a prácu tlačiarne, neskôr aj pre predaj kníh a novín. K tomu sa pripojil dozor nad kolportážou tlače, vykonávaný už v XVIII. storočí colnými s poštovými úradmi, ba v slobodných kráľovských mestách bol na to ustanovený akýsi miestny cenzúrny orgán. Mocenské prostriedky prekážajúce slobode prejavu a tlače sa zosilňovali a uskutočňovali v neskoršom období v nových formách: zákaz kolportáže novín, ich poštového predaja, či dopravy, administratívne zastavenie novín, nariadenie o povinných výtlačkoch atď.
Vydávanie letákov, proklamácii a pamfletov reagujúcich na spoločenské, vojenské a politické udalosti sa v Uhorsku len pomaly rozvíjalo. Uhorské tlačiarne nemali dostatočnú spravodajskú sieť, potrebné technické vybavenie, investície a hlavne dostatok odberateľov a čitateľov a preto aj podliehali zahraničnej konkurencii. Až na konci XVI. storočia boli vydané letákové noviny v Monyorókéréku v Maďarsku. Ich autorom a vydavateľom bol kočovný tlačiar Hans Mannel (Mannlius) – utečenec z Ľubľane. Manlius odtiaľ preniesol svoju tlačiareň do Németlövö, kde roku 1593 vydal letákové noviny pod názvom Newe Zeitung und Wundergeschiecht. Podľa nich 10. februára 1593 v Konštantínopole (Carihrade) bolo vidno na oblohe kométu, ktorá veľmi zdesila obyvateľov v meste i na jeho okolí, ba prestrašila aj samého cisára, ktorý v nej videl znamenie veľkého nešťastia.
Hneď nasledujúceho roku /1594/ vytlačil jeden z prvých kočovných tlačiarov na Slovensku Ján Valo najstaršie známe letákové noviny "Zwo Wahrhaftige Newezeitung" (Dve skutočné noviny). Toto neveľké tlačivo osmičkového formátu je jediným známym produktom jeho činnosti. Viac tlačív z Valovej kočovnej tlačiarne v Bratislave nepoznáme a nevieme nič ani o jeho ďalšom tlačiarenskom pôsobení. Už z toho možno usúdiť, že tento kočovný tlačiar sa v Bratislave zdržal len krátku dobu. Na titulnom liste letákových novín sú uvedené názvy oboch strán. Prvá hovorí o šťastnom víťazstve nad Turkmi ktorého dôsledkom bolo dobytie osemsto miest a dedín. Len z ďalšieho textu sa možno dozvedieť, že ide o víťazstvo rakúskych vojsk vedených generálmi Tieffenbachom a Pálffym. Základom prvej správy je pôvodná informácia, druhá, napriek tomu, že Valo píše na prvej strane o jej pôvodnom, teda prvom bratislavskom vydaní, je plagiátom. Ide o správu o kométe, ktorú prebral zo spomínaných Manliovych novín, pričom sa ani nesnažil jej pôvodný text prepracovať.
Od začiatku 17. storočia vychádzalo aj zo slovenských tlačiarní veľa novinových letákov, letákových novín a pamfletov, pravda nie v slovenčine, ale v latinčine, nemčine a maďarčine. Roku 1619 bol v košickej tlačiarni vytlačený pamflet Querela Hungariae – Magyarországh Panasza (Žaloby uhorskej krajiny), od Petra Alvincziho. Píše sa v ňom o prípravách útoku protihabsburského vodcu povstania Gabriela Betlena, ale aj o prenasledovaní evanjelikov v Uhorsku zo strany predstaviteľov katolíckej cirkvi. Na tento leták polemicky reagoval arcibiskup Peter Pázmaň pamfletom Falsae originis mottum Hungariorum succincta Referatio Anni Christi 1619 vydaných v Bratislave. V období protihabsburských stavovských bojov v Uhorsku (povstanie Gabriela Betlena, Imricha Tököliho, Františka Rákociho II.) vyšlo v Uhorsku veľa letákov, pamfletov a letákových novín proti habsburgovcom a cisárskej Viedni. V nich povstalci informovali nielen domácich, ale aj zahraničných čitateľov o svojich politických, vojenských úspechoch a cieľoch v snahe získať najmä západoeurópsku verejnosť na svoju stranu.
Zápas katolíckej cirkvi s protestantmi o získanie veriacich, v ktorom išlo aj o náboženskú slobodu, bol podnetom pre vznik a rozšírenie rozsiahlej nábožensko-polemickej literatúry. Z nábožensko-polemických letákov a pamfletov nás zaujímajú najmä tie, ktoré okrem riešenia teologických problémov sa zaoberajú aj aktuálnymi politickými, sociálnymi a vojnovými udalosťami. Sem patrí napr. pamflet z Košíc od Petra Alvincziho, séria pamfletov vydaných mimo Uhorska v ktorých sa propagoval boj vodcov protihabsburských povstaní, ako aj kázne katolíckych a evanjelických kazateľov vyzývajúcich k odvahe a k vytrvalosti v boji proti Turkom. Sem patria aj letáky obsahujúce text listu Martina Luthera, ktorý poslal kráľovnej Márii Habsburskej ako prejav sústrasti nad smrťou jej manžela Ludvíka II, roku 1526. V ňom sa vyhlasuje, že víťazstvo Turkov nad uhorským vojskom v bitke pri Moháči bolo trestom za hriechy kresťanov v Uhorsku.

</doc>
<doc id="12518" url="https://sk.wikipedia.org/wiki?curid=12518" title="Julius Caesar (matematik)">
Julius Caesar (matematik)

Julius Caesar (* Padova v Taliansku) bol pseudonym autora elementárnych počtárskych tabuliek–násobiliek mimoriadne rozšírených v Uhorsku aj osobitne na Slovensku. 
Ich prvé vydanie bolo debrecínske z r. 1614 a posledné pochádza z r. 1823. Len na Slovensku vyšli v 17. a 18. storočí takmer v 20 vydaniach, najčastejšie pod názvom "Arithmetica practica…" a obyčajne so sprievodným textom v rôznych národných jazykoch. Ich levočské vydanie s maďarským textom z r. 1647 bolo prvou matematickou prácou vydanou tlačou na Slovensku. Zaujímavé je aj ďalšie levočské vydanie z r. 1729, v ktorom sprievodným textom je slovakizovaná čeština: "Practica arithmetica; to gest: Tabule početnj, v kteréž summa rozlyčnych wěcy, gak v kupowánj, též w prodáwánj, skrze snadný spusob spatriti a lehce se naleznauti muže…" (prvý výskyt slovakizovanej češtiny v matematickej publikácii). 

</doc>
<doc id="12519" url="https://sk.wikipedia.org/wiki?curid=12519" title="Jozef Balala">
Jozef Balala

Jozef Balala (* 18. marec 1915, Čachtice – † 1980, Bratislava) bol slovenský pedagóg a matematik.
Životopis.
Jozef Balala sa narodil v Čachticiach. Bol odborníkom v oblasti deskriptívnej geometrie. Po vysokoškolských štúdiách pôsobil na Katedre deskriptívnej geometrie Slovenskej vysokej škole technickej v Bratislave do roku 1949.
Deskriptívnú geometriu vyučoval na Dievčenskom gymnáziu Dunajská ul., na Gymnáziu ul. ČA, ako triedny učiteľ pôsobil na 4. jedenásťročnej škole na Jelenej ul. a neskôr od roku 1959 na Gymnázium Jura Hronca v Bratislave. Jeho žiaci dosahovali výborné výsledky v najvyšších kolách matematickej olympiády. 
V roku 1967 bol jedným zo zakladateľov a dlhoročným vedúcim "Klubu stredoškolských profesorov matematiky" v Bratislave. V letných prázdninách organizoval kurzy deskriptívnej geometrie pre stredoškolských učiteľov. Zúčastňoval sa pri tvorbe učebníc matematiky i ako spoluautor "Zbierky úloh z matematiky".
K jeho menu sa viaže priekopnícka práca pri zrode programátorských tried na Gymnáziu Jura Hronca.
Jozef Balala zomrel v Bratislave v decembri 1980.

</doc>
<doc id="12520" url="https://sk.wikipedia.org/wiki?curid=12520" title="Antonín Bečvář">
Antonín Bečvář

RNDr. Antonín Bečvář (* 10. jún 1901, Stará Boleslav – † 10. december 1965, Brandýs nad Labem) bol český astronóm a klimatológ. Dlhé roky pôsobil na Slovensku.
Život.
Narodil sa v Starej Boleslavi. Vyštudoval na Prírodovedeckej fakulte Karlovej univerzity v Prahe, kde získal doktorát prírodných vied. Na Slovensku pôsobil od roku 1937 ako klimatológ Štátnych kúpeľov na Štrbskom Plese. Inicioval postavenie astronomického observatória na Skalnatom plese a bol jeho prvým riaditeľom (1943–1950). Založil tu tradíciu výskumu Slnka a medziplanetárnej hmoty. Už od vzniku Prírodovedeckej fakulty Slovenskej univerzity v Bratislave prednášal astronómiu. V roku 1944 sa stal prednostom novozriadeného Astronomického ústavu PFSU a viedol ho až do roku 1952, keď sa ústav stal súčasťou novovytvorenej Katedry astronómie, geofyziky a meteorológie, ktorú viedol prof. Mikuláš Konček.
Práca.
A. Bečvář vykonal dlhoročné systematické pozorovania slnečnej fotosféry, komét a meteoritov. Objavil kométy 1942 IV a 1947 III, viedol pozorovania meteorického roja Ursíd. Je autorom viacerých prác z meteorickej astronómie a hydrológie, filmov o vývoji oblakov, obrazových publikácií "Vysoké Tatry" (1948) a "Atlas horských mrakov" (1953). Najvýznamnejším jeho dielom sú štyri veľké astronomické atlasy vychádzajúce z originálnej koncepcie: "Atlas Coeli Skalnaté Pleso" (1948) s katalógom (1951), "Atlas Eclipticalis" (1958), "Atlas Borealis" (1962) a "Atlas Australis" (1964). Boli to najmodernejšie diela svojho druhu a vyšli aj v zahraničí. Stali sa základnou pomôckou vo hvezdárňach na celom svete a používajú sa dodnes. Medzinárodná astronomická únia na jeho pamiatku nazvala jeden z kráterov na odvrátenej strane Mesiaca Bečvář (1970) a je po ňom pomenovaná planétka (4567) Bečvář.

</doc>
<doc id="12521" url="https://sk.wikipedia.org/wiki?curid=12521" title="Matej Butschany">
Matej Butschany

Matej Butschany (* 12. február 1731, Zvolen – † 2. august 1796, Hamburg) bol slovenský fyzik a matematik.
Narodil sa vo Zvolene. Študoval na univerzite v Göttingene, kde získal aj doktorát. Prednášal filozofiu, logiku a matematiku na svojej materskej univerzite, neskôr v Hamburgu. Venoval sa elektrickým a iným fyzikálnym javom v atmosfére, zdokonaleniu bleskozvodu a meteorológii, o čom aj publikoval niekoľko štúdií. Bol autorom učebníc logiky a algebry (Anfangsgründe der Algebra…, Göttingen 1761, Viedeň 1767). Zomrel 2. augusta 1796 v Hamburgu. 

</doc>
<doc id="12522" url="https://sk.wikipedia.org/wiki?curid=12522" title="Kelvin">
Kelvin

Kelvin je jednotka teploty, ktorá je založená na absolútnej stupnici. Je jednou zo siedmich základných jednotiek SI a má značku K. Kelvinova stupnica je absolútna stupnica termodynamickej teploty, ktorá ako svoj začiatok používa absolútnu nulu, teda teplotu, pri ktorej sa podľa opisu klasickej termodynamiky zastaví všetok pohyb. Kelvin je definovaný ako 1/273,16 termodynamickej teploty trojného bodu vody (presne 0,01 °C alebo 32,018 °F). Inými slovami, definícia hovorí, že trojný bod vody nastáva pri teplote presne 273,16 K.
Kelvinova stupnica je pomenovaná po inžinierovi a fyzikovi Glasgowskej univerzity Williamovi Lordovi Kelvinovi Thomsonovi (1824 – 1907), ktorý písal o potrebe absolútnej tepelnej stupnice. Na rozdiel od Fahrenheitových alebo Celziových stupňov sa pri Kelvinoch slovo stupeň nepoužíva.
Pre prevody medzi týmito stupnicami platí:
Hodnota absolútnej nuly je potom 0 K = −273,15 °C = −459,67 °F = 0 °R.
História.
V roku 1848 písal Lord Kelvin vo svojej práci "On an Absolute Thermometric Scale" o potrebe stupnice, kde by nekonečný chlad (absolútna nula) bola najnižším bodom stupnice a ktorá by ako jednotku používala stupeň Celzia. Kelvin vypočítal, že absolútna nula bola rovná −273 °C na teplomeroch v tej dobe. Táto absolútna stupnica je dnes známa ako Kelvinova stupnica termodynamickej teploty. Záporná prevrátená hodnota Kelvinovej hodnoty -273 je 0,00366 – táto hodnota je všeobecne prijímaná hodnota koeficientu expanzie plynu pri zmene teploty o 1 stupeň Celzia.
V roku 1954 rezolúcia 3 z 10. Generálnej konferencie pre váhy a miery (GKVM) moderne zadefinovala Kelvinovu stupnicu pridaním trojného bodu vody ako jej druhého definičného rámca a priradila mu hodnotu presne 273,16 Kelvinov.
3. rezolúcia 13. GKVM v roku 1967/1968 nahradila stupeň Kelvina, °K, a premenovala jednotku prírastku termodynamickej teploty na kelvin, symbol K. Štvrtá rezolúcia rovnakej konferencie zadefinovala kelvin ako 1/273,16 termodynamickej teploty trojného bodu vody.
Navrhovaná redefinícia.
Medzinárodný úrad pre váhy a miery (MUVM) začal v roku 2005 s redefiníciou jednotiek, vrátane kelvinu, pomocou prísnejších pravidiel. Definícia z roku 2010 nebola dostatočná pre teploty pod 20 K a nad 1300 K. Komisia navrhla definíciu kelvinu ako teplotnej stupnice, pre ktorú je hodnota Boltzmannovej konštanty presne 1,3806505×10−23 J/K. Podľa tejto hodnoty je aktuálne (2023) kelvin definovaný v rámci sústavy SI, kde došlo k redefinícii v roku 2019. Z praktického pohľadu je redifinícia nepovšimnutá, voda stále mrzne pri 0 °C (273,15 K, 32 °F).
Praktické použitie.
Farebná teplota.
Kelvin sa často používa na meranie farebnej teploty svetelných zdrojov. Farebná teplota je založená na princípe, že čierne teleso vyžaruje žiarenie, ktorého farba závisí na teplote žiariča. Čierne telesá s teplotou pod 4000 K sú červené a tie s teplotou nad 7500 K modré. Farebná teplota je dôležitá vo fotografii. V astronómii je na nej založená klasifikácia hviezd a ich pozícia v Hertzsprungovom-Reussellovom diagrame, napríklad fotosféra Slnka má efektívnu teplotu 5778 K.
Kelvin ako jednotka šumu.
V elektronike sa kelvin používa ako indikátor šumu obvodu vzhľadom na pozadie.

</doc>
<doc id="12523" url="https://sk.wikipedia.org/wiki?curid=12523" title="Stupeň Fahrenheita">
Stupeň Fahrenheita

Stupeň Fahrenheita (značka °F) je jednotka teploty pomenovaná po nemeckom fyzikovi Danielovi Gabrielovi Fahrenheitovi (1686-1736). Dnes sa používa hlavne v USA.
Vychádza z dvoch základných referenčných bodov: 
Neskôr boli referenčné body upravené na 32 °F pre bod tuhnutia vody a 212 °F bod varu vody. Tieto referenčné body sú od seba vzdialené 180 stupňov, teda jeden stupeň Fahrenheita zodpovedá 5/9 kelvina, resp. stupňa Celzia.
formula_1,
formula_2,
Prepočet na iné stupnice.
Kelvinova stupnica.
kde "K" je teplota v kelvinoch, "F" je teplota v stupňoch Farenheita.
formula_3,
formula_4,
Celziova stupnica.
kde "C" je teplota v stupňoch Celzia, "F" je teplota v stupňoch Farenheita.
formula_5,
formula_6,
Réaumúrova stupnica.
kde "R" je teplota v stupňoch Réaumúra, "F" je teplota v stupňoch Farenheita.

</doc>
<doc id="12524" url="https://sk.wikipedia.org/wiki?curid=12524" title="Fahrenheitova stupnica">
Fahrenheitova stupnica



</doc>
<doc id="12525" url="https://sk.wikipedia.org/wiki?curid=12525" title="Kelvinova stupnica">
Kelvinova stupnica



</doc>
<doc id="12526" url="https://sk.wikipedia.org/wiki?curid=12526" title="Stupeň Celzia">
Stupeň Celzia

Stupeň Celzia (značka °C) je jednotka teploty, pomenovaná po švédskom astronómovi Andersovi Celsiovi.
História.
Oproti dnešnej dobe bola pôvodne stupnica obrátená. Švédsky astronóm Anders Celsius ju zaviedol v roku 1742 s dvomi pevnými bodmi pri tlaku vzduchu 1 013,25 hPa, a to 100 °C pre teplotu tuhnutia vody a 0 °C pre teplotu varu vody. Carl Linné stupnicu neskôr otočil a preto je dnes definovaná ako:
Definícia.
Dnes sa Celziova stupnica (ako vedľajšia jednotka sústavy SI) definuje pomocou trojného bodu vody, ktorému je priradená teplota 0,01 °C a tým, že absolútna veľkosť jedného stupňa teplotnej stupnice (±1 °C) sa rovná 1 K.
 C = K − 273,15
 K = C + 273,15
Prepočet na iné stupnice.
Kelvinova stupnica.
kde "K" je teplota v kelvinoch, "°C" je teplota v stupňoch Celzia.
formula_1
formula_2
Fahrenheitova stupnica.
kde "F" je teplota v stupňoch Fahrenheita, "C" je teplota v stupňoch Celzia.
formula_3,
formula_4,
Réaumurova stupnica.
kde "R" je teplota v stupňoch Réaumura a "C" je teplota v stupňoch Celzia.

</doc>
<doc id="12527" url="https://sk.wikipedia.org/wiki?curid=12527" title="Celziova stupnica">
Celziova stupnica



</doc>
<doc id="12528" url="https://sk.wikipedia.org/wiki?curid=12528" title="Stupeň Réaumura">
Stupeň Réaumura

Stupeň Réaumura (značka °R) je jednotka teploty pomenovaná po francúzskom prírodovedcovi René Réamurovi. Ten ju zaviedol v roku 1730. Vychádza z dvoch základných referenčných bodov:
pri normálnom atmosférickom tlaku. 
Réaumurova stupnica bola svojho času veľmi rozšírená, ale počas 19. storočia bola nahradená inými systémami. V dnešnej dobe sa už viac používa hlavne Celsiova stupnica (Európa) alebo imperiálna jednotka Fahrenheit (USA a UK). Vo vede sa potom často používa Kelvinova stupnica.
formula_1,
formula_2,
Prepočet na iné stupnice.
Celziova stupnica.
kde "R" je teplota v stupňoch Réaumura, "C" je teplota v stupňoch Celzia.
formula_3,
formula_4,
Fahrenheitova stupnica.
kde "R" je teplota v stupňoch Réaumura, "F" je teplota v stupňoch Fahrenheita.
formula_5
formula_6
Kelvinova stupnica.
kde "R" je teplota v stupňoch Réaumura, "K" je teplota v kelvinoch.

</doc>
<doc id="12529" url="https://sk.wikipedia.org/wiki?curid=12529" title="Réaumurova stupnica">
Réaumurova stupnica



</doc>
<doc id="12530" url="https://sk.wikipedia.org/wiki?curid=12530" title="Stupeň Kelvina">
Stupeň Kelvina



</doc>
<doc id="12531" url="https://sk.wikipedia.org/wiki?curid=12531" title="Gabriela Mistral">
Gabriela Mistral

Gabriela Mistral vlastným menom "Lucila Godoyová Alcayagová" (* 7. apríl 1889, Vicuña, Čile – † 10. január 1957, New York, USA) bola čilská poetka. Bola nositeľkou Nobelovej ceny za literatúru v roku 1945. 

</doc>
<doc id="12532" url="https://sk.wikipedia.org/wiki?curid=12532" title="Gustáv Husák">
Gustáv Husák

JUDr. Gustáv Husák, CSc. (pokrstený ako Augustín Husák; * 10. január 1913, Dúbravka, dnes časť Bratislavy – † 18. november 1991, Bratislava) bol najvýznamnejší slovenský komunistický politik druhej polovice 20. storočia v ČSSR. Prešiel vzostupmi (SNP, federácia 1968) aj pádmi (odsúdený ako nacionalista, normalizátor), aby sa nakoniec stal generálnym tajomníkom KSČ a prezidentom ČSSR. V ankete RTVS Najväčší Slovák v roku 2019 bol vyhodnotený na siedmom mieste.
Osobný život.
Narodil sa v rodine Nikodéma Husáka a jeho manželky Magdalény, rodenej Fratričovej. Pokrstili ho ako Augustína a toto krstné meno používal na všetkých oficiálnych dokumentoch až do roku 1945. Keď mal pätnásť mesiacov, jeho matka zomrela na tuberkulózu. O pár mesiacov neskôr musel otec narukovať na front, a tak sa o jedenapolročného chlapca i dve staršie sestry "Katarínu a" "Štefániu" museli postarať príbuzní. Husák tak štyri roky vyrastal bez otca u jeho matky v Dúbravke. Otec Nikodém sa domov vrátil s poranením hlavy a ruky ako invalid, a tak ho nevzali ani do zamestnania v bratislavskej muničnej továrni na Patrónke, kde pracoval pred vojnou. Živil sa teda ako drobný roľník a bol aj v obecných službách Dúbravky. V septembri 1920 vstúpil do nového manželstva s Máriou, rodenou Vilemovou, ktorá ovdovela v januári 1920. Vyženil tak ďalšie dve dcéry, Júliu a Rozáliu, ku ktorým čoskoro pribudol ešte spoločný syn Štefan (1922 – 1994). V novej spoločnej domácnosti, na Jadranskej ulici, bývala navyše aj Máriina sestra a matka. Husák nemal v povojnovom období jednoduché detstvo a už v tomto veku si musel všetko vybojovať. S pomocou triedneho učiteľa a dúbravského farára sa v septembri 1925 dostal na štúdium do bratislavského štátneho reálneho gymnázia na Grösslingovej ulici (gymnázium počas jeho štúdia v roku 1930 premenovali na Masarykovo). Po maturite, ktorú zvládol s vyznamenaním (z 54 pôvodných Husákových spolužiakov sa k maturitnej skúške dostalo len jedenásť), nastúpil v septembri 1933 na Právnickú fakultu UK. V roku 1937 ukončil štúdium. V roku 1938 získal titul doktor práv, začal pracovať ako advokátsky koncipient u svojho priateľa Vladimíra Clementisa a 1. septembra 1938 sa oženil s herečkou a režisérkou Magdou Husákovou-Lokvencovou. Tesne pred potlačením Povstania odletela Magda spolu s inými ženami, deťmi a ranenými z letiska Tri Duby na Sliači do Moskvy, kde o niekoľko dní – 23. októbra 1944 – porodila syna Vladimíra. Pokiaľ Husáková bývala v Moskve, Husák zostal na povstaleckom území a najhoršie obdobie prečkal v Žemberovciach, v rodičovskom dome budúcej švagrinej Emílie Hyllovej, neskôr Lokvencovej. Emília Lokvencová po skončení vojny nastúpila, rovnako ako Magda, ako herečka na Novú scénu Národného divadla v Bratislave. Už v roku 1946 Magda pôsobila nielen ako herečka ale aj asistentka réžie, neskôr ako samostatná režisérka. Je možné, že príležitosť v divadle dostala najmä vďaka tomu, že jej manžel bol v tom čase jedným z najvplyvnejších ľudí v štáte a najlepší priateľ manželov Husákovcov, básnik Laco Novomeský, bol povereníkom školstva a osvety.
Husák bol zatknutý 6. februára 1951 v pracovni svojho spolupracovníka zo SNP, generálneho tajomníka ÚV KSS Štefana Bašťovanského v budove ÚV KSS na Hlbokej ulici v Bratislave. Po návrate z väzenia v roku 1960, keď pracoval najprv ako skladník v podniku Pozemné stavby (alebo stavebný robotník), neskôr ako úradník, sa s ním Magda rozviedla (asi pred rokom 1963) a stretávala sa s o štyri roky mladším Ctiborom Filčíkom (nar. 1920), ktorého na Novej scéne aj režírovala.
Po tom, čo v roku 1966 Magda Husáková zomrela, sa po Husákovom boku najprv občas a potom od roku 1968 častejšie začala objavovať od neho o desať rokov mladšia redaktorka a prekladateľka Viera Millerová, rodená Čáslavská, ktorá sa v roku 1967 rozviedla s predchádzajúcim manželom, právnikom Jozefom Millerom. Svadba s Husákom v roku 1973 prebehla nenápadne a bez publicity – okrem ženícha a nevesty sa jej zúčastnili len dvaja svedkovia, zamestnanci Úradu predsedníctva vlády. Aj v tomto prípade mal Husák vplyv na zamestnanie svojej manželky. Na rozdiel od jej prvého manžela jeho hviezda stúpala a časopis Kultúrny život kde pôsobila Millerová nielen podporoval, ale aj v ňom publikoval. Druhá Husákova manželka zahynula 20. októbra 1977 po havárii vrtuľníka Mi-8 na bratislavskom letisku. Vrtuľník ju prevážal po zranení, ktoré utrpela v Bardejovských kúpeľoch, do nemocnice v Bratislave.
Na prelome 70. a 80. rokov sa začal zhoršovať Husákov zdravotný stav. Bol až do smrti veľmi silným fajčiarom (na verejnosti sa však s cigaretou objavoval sporadicky), čo spolu s predchádzajúcim väznením malo vplyv na jeho zdravie. Cukrovka obmedzovala možnosť operovať šedý zákal (komplikovaný celoživotnou ťažkou krátkozrakosťou), ktorý postúpil natoľko, že mohol čítať len na čítacom stroji. Napriek tomu operáciu (na vtedajšiu dobu pomerne komplikovaný zákrok) v roku 1978 podstúpil a aj napriek veľmi silným okuliarom, ktoré neskôr nosil, sa mu zrak vrátil na prijateľnú úroveň.
Ako vyplýva z rozhovoru s jeho synom Vladimírom, Husák sa aj po odchode z politiky „zaujímal o dianie v spoločnosti, pravidelne sledoval tlač, televíziu, rozhlas. Musím však povedať, že jeho zdravotný stav sa rýchlo zhoršoval. Pre mňa bolo zarážajúce, že takú významnú osobnosť, keď bol už voľný a ničím neviazaný, nenavštívil žiaden historik. Historici sa mohli pritom veľa dozvedieť. Preto som sa rozhodol osloviť Viliama Plevzu, ktorý pripravil knihu aj na základe rozhovorov s otcom.“ Ani po politických zmenách nezapochyboval Husák o ideológii komunizmu, z vlastnej osobnej a historickej skúsenosti bol presvedčený o správnosti socialistického modelu spoločnosti.
Politické aktivity.
V roku 1929 ako šestnásťročný gymnazista vstúpil do československého Komunistického zväzu mládeže (obdoba sovietskeho Komsomolu) napriek tomu, že v tom čase stredoškoláci mali politickú činnosť prísne zakázanú. Husák sa na gymnáziu angažoval v rámci "Vlčkovho vzdelávacieho krúžku", ktorý organizoval rôzne osvetové, kultúrne alebo športové činnosti pre študentov. Študent Husák sa postupne vypracoval až na jeho predsedu a prejavil pri tom svoje mimoriadne organizátorské schopnosti i veľkú ambicióznosť. Už ako prvák na Právnickej fakulte UK vstúpil v roku 1933 do Komunistickej strany. Od marca 1934 bol redaktorom (založil?) časopisu Šíp. Angažoval sa v študentských spolkoch: Právnik, Spolok socialistických akademikov, neskôr Spolok podunajských akademikov. V celoslovenskom Zväze slovenského študentstva to dotiahol až na funkciu podpredsedu. Husák sa v polovici 30. rokov zaradil k druhej generácii davistov (DAV vychádzal v rokoch 19241937), teda vlastne k nasledovníkom Vladimíra Clementisa či Laca Novomeského. Obaja sa stali jeho priateľmi, ktorých si vážil a rešpektoval.
Husák v čase druhej svetovej vojny, keď Nemci víťazili na všetkých frontoch a domáci režim bol stabilizovaný, nemal záujem riskovať. So „starými robotníckymi boľševikmi“ vo vedení KSS, ktorí neustále prejavovali svoju averziu voči intelektuálom, si ani nemal veľmi čo povedať. Oni mu nedôverovali a rovnako Husák mal voči nim výhrady. Tak sa stalo, že koncom roka 1940 sa ocitol mimo ilegálnej KSS a vrátil sa do nej až v lete 1943. Medzitým stihol spolu s inými komunistami − intelektuálmi absolvovať vynútený zájazd na Ukrajinu, ktorý ich mal podľa predstáv ministra vnútra Alexandra Macha presvedčiť o zločinoch boľševizmu. V jeho oficiálnom životopise sa uvádza, že v období 19401943 bol prenasledovaný (väznený) za komunistické aktivity.
Slovenské národné povstanie.
V roku 1942 sa Husák stal tajomníkom Ústredného zväzu špeditérov, čo bola významná i dobre platená funkcia. Vo svojej prenajatej vile pravidelne organizoval stretnutia ľavicových intelektuálov, zamestnaných zväčša na podobných lukratívnych miestach ako on sám. Tajná polícia ich stretnutia starostlivo monitorovala, ale nezasahovala proti týmto „salónnym komunistom“.
Keď v auguste 1943 prišiel Karol Šmidke tajne z Moskvy cez Poľsko na Slovensko (4. augusta 1943 prekročil s Bacílkom hranice, ale do Bratislavy už pricestoval sám), nenašiel na slobode takmer žiadneho významného funkcionára strany. Po jarnom rozsiahlom zatýkaní boli vo väzení, a tak do nového, v poradí už piateho (ilegálneho) ústredného vedenia KSS (neskôr nazývané ako ústredný výbor – ÚV KSS) pribral práve Husáka a Novomeského, ktorí žili a pracovali legálne. Ešte v auguste sa Šmidke stretol s Husákom a v septembri vytvorili spolu s Novomeským piate ilegálne ústredné vedenie.
Podľa inštrukcií moskovského vedenia KSČ, ktoré vyplývalo z rozhodnutia Kominterny, mali slovenskí komunisti spolupracovať so všetkými protifašistickými skupinami a túto úlohu vedeli Husák i Novomeský splniť nepochybne lepšie než ich predchodcovia. Spojili sa s bývalými agrárnikmi Jozefom Lettrichom a Jánom Ursínym (zakladatelia Demokratickej strany), pričom výsledkom ich vzájomných stretnutí a rokovaní sa v decembri 1943 stala tzv. "Vianočná dohoda", ktorá spájala odporcov prvej Slovenskej republiky a umožnila Slovenské národné povstanie počas druhej svetovej vojny.
Husák bol podpredsedom povstaleckej Slovenskej národnej rady a povereníkom pre veci vnútorné. Na zjednocovacom zjazde KSS a sociálnej demokracie v Banskej Bystrici bol 17. septembra 1944 zvolený za podpredsedu KSS. Bol iniciátorom vydávania povstaleckej Pravdy od 9. septembra do 25. októbra 1944 v Banskej Bystrici. Z tejto doby je zachovaná správa z júla 1944 pripravená Husákom a určená na rokovanie v Moskve, v ktorom odporúča, aby sa Slovensko stalo súčasťou Sovietskeho zväzu: „"Keby bola daná možnosť hlasovaním rozhodnúť, kde chcú Slováci štátoprávne patriť, aspoň 70 percent hlasovalo by za pripojenie k ZSSR, azda 20 percent za novú ČSR, zvyšok je v strachu zmätený"“, čo súčasní historici interpretujú ako formu nátlaku na Edvarda Beneša za presadenie predstavy o povojnovej federalizácii Česko-Slovenska so značnou autonómiou pre Slovensko. Rovnakú informáciu aj s podobným hodnotením, napísala o Husákovi aj americká tajná služba CIA: „Husák a Novomeský cestovali v roku 1945 do Moskvy, aby navrhli šéfovi sovietskej diplomacie Viačeslavovi Molotovovi, že Slovensko sa stane nezávislým štátom." „Dá sa však pochybovať o tom, že Husák myslel vážne sovietsku anexiu Slovenska."
Po oslobodení bol účastníkom rokovaní o obnove ČSR v Moskve (ako vedúci slovenskej delegácie), plánoval komunistický prevrat na Slovensku avšak postupoval obozretne, pretože na Slovensku bola iná situácia ako v Česku, čo sa prejavilo aj na zmierlivom postupe voči katolíckej cirkvi. Husák sa zaslúžil o zriadenie Katolíckej kancelárie a o vydávanie Katolíckych novín, a presadzoval aj zhovievavé zaobchádzanie s biskupom Vojtaššákom. Aprílová dohoda o spolupráci katolíkov a DS z roku 1946 Husáka pobúrila a videl v nej príčinu prehry komunistov na Slovensku v prvých parlamentných voľbách v máji roku 1946, v ktorých zvíťazila na Slovensku Demokratická strana (na rozdiel od Česka, kde zvíťazili komunisti). 
Po výsledku volieb v 1946, napísal Husák bývalému spolužiakovi a ľudáckemu funkcionárovi Jánovi Mikulovi: "„Aby som ti pravdu povedal, tú dohodu si môžete strčiť do zadku! Čo záleží na voľbách? Ty dobre vieš, že ČS patrí do záujmovej sféry Sovietskeho zväzu a je len otázka času, kedy sa tu zmení systém.“"
Aj napriek víťazstvu vo voľbách (po podpise tzv. tretej pražskej dohody) všetky rozhodnutia Slovenskej národnej rady podliehali schváleniu česko-slovenskej vlády, ktorú ovládli komunisti a tak sa Husák v auguste 1946 mohol stať predsedom slovenského Zboru povereníkov. Na jeseň roku 1947 Husák vyhnal z pozície svojej funkcie nátlakovými akciami nekomunistických povereníkov z ich úradov, viedol tak potom slovenský Zbor národnej bezpečnosti (políciu), ako aj Štátnu bezpečnosť (tajnú políciu). Husák bol v čase februárového prevratu 1948 predseda Zboru povereníkov, po straníckej línii člen Predsedníctva ÚV KSS, vzniknutú situáciu využil a vyhlásil demisiu DS v československej vláde aj za demisiu ich zástupcov v slovenskom Zbore povereníkov. Išlo o mocensko-pragmatický krok, ktorého nelegitímnosť si Husák uvedomoval. Po prevrate mu Gottwald oficiálnym dopisom potvrdil správnosť jeho konania a vymenovania slovenských komunistov za povereníkov.
Zatknutie, proces, väzenie.
Po komunistickom februárovom prevrate v roku 1948 bol spočiatku politicky úspešný, ale v roku 1950 bol s Clementisom, Novomeským a mnohými ďalšími obvinený z „buržoázneho nacionalizmu“. Vo februári roku 1951 bol zatknutý a v apríli roku 1954 súdený vo vykonštruovanom procese s tzv. buržoáznymi nacionalistami. Husáka trikrát donútili podpísať priznanie, ale trikrát ho následne odvolal, a tak mu bola vyšetrovacia väzba predĺžená 13-krát, z toho 4-krát bez povolenia prokuratúry. Husáka nezlomili ani priame konfrontácie so všetkými spoluobvinenými, ktorí sa priznali a podpísali. Na vyvrátenie obžaloby Husák žiadal vypočuť súhrnne 63 osôb a k tomu všetkých pracovníkov povereníctva vnútra. Okrem jediného svedka Jozefa Štaudingera (funkcionár KSČ a protifašistický bojovník s kontroverzným pôsobením) súd ostatných odmietol s argumentom, že by vypovedali tak, ako je uvedené v protokoloch, a teda by nepochybne potvrdili jeho záškodnícku činnosť. Najvyšší súd odsúdil Husáka na trest odňatia slobody na doživotie, stratu štátneho občianstva a zákaz vykonávať funkcie v štátnych úradoch a hospodárskych orgánoch po dobu 10 rokov. Bol jedným z mála obvinených, ktorí pri procese nepriznali žiadnu vinu.
V roku 1960, po rozsiahlej amnestii prezidenta Antonína Novotného, bol Husák prepustený a pracoval najprv v Pozemných stavbách, neskôr ako vedecký pracovník Ústavu štátu a práva SAV. Pokračoval v písaní sťažností a listov na ÚV KSČ, prezidentovi republiky či na Generálnu prokuratúru, s čím začal už vo väzení. V roku 1963 (po odstúpení Širokého) bol na základe výsledkov činnosti barnabitskej komisie v plnom rozsahu rehabilitovaný.
Snaha o vyrovnanie hospodárskych rozdielov medzi obomi časťami povojnovej republiky, bola súdom kvalifikovaná ako úmysel mariť prevádzanie jednotného hospodárskeho plánu. Ján Štefanica konštatuje, že „odsúdení v kauze Husák a spol. boli v trestnom procese perzekvovaní za svoju činnosť, ktorá z titulu ich postavenia a výkonu verejných funkcií smerovala v prospech posilnenia pozície slovenského národa v unitárnom štáte.“ 
Na mestskej konferencii KSS v Bratislave v marci 1964 vystúpil s kritickým prejavom. V roku 1964 dostal ponuku obsadiť funkciu podpredsedu vlády, ale neprijal ju.
Reformátor do vpádu vojsk v roku 1968.
V priebehu 60. rokov 20. storočia bol jednou z hlavných osobností reformného prúdu v Komunistickej strane Česko-Slovenska, v období Pražskej jari vystupoval ako verný stúpenec Alexandra Dubčeka. V apríli roku 1968 sa stal podpredsedom česko-slovenskej vlády, v ktorej bol jedným z popredných iniciátorov ústavného zákona o federatívnom usporiadaní Česko-Slovenska. Pred okupáciou bol oveľa radikálnejší než umiernený Dubček. Ešte v utorok 20. augusta 1968 v Žiari nad Hronom vystúpil s proreformným prejavom, v ktorom obvinil Biľakovo vedenie KSS zo sabotáže Dubčekovej politiky na Slovensku a seba prezentoval ako muža, ktorý, ak bude zvolený za prvého tajomníka ÚV KSS, stane sa dôsledným realizátorom reforiem na Slovensku a pevnou oporou Dubčekovho vedenia v Prahe.
Kým predsedníctvo ÚV KSČ v Prahe po vpáde vojsk v auguste 1968 tento „vstup“ odsúdilo, predsedníctvo ÚV KSS v Bratislave, ktoré za neprítomného Biľaka a z jeho poverenia riadil Hruškovič, oznámilo vstup armád a predložilo text pozývacieho listu tvrdiac, že „v Prahe bol schválený všetkými vrátane Dubčeka a proti boli iba Smrkovský a Kriegel“. Potom sa šesť z desiatich prítomných členov predsedníctva vyslovilo za schválenie pozývacieho listu (proti boli Falťan, "Daubner, Turček" a "Ťažký"). Keď diaľkopisom prišlo skutočné stanovisko predsedníctva ÚV KSČ, ktoré vpád neodsúhlasilo, ale odsúdilo, Viktor Pavlenda a Jozef Zrak sa spamätali a zatelefonovali Husákovi, ktorý sa práve vrátil zo Žiaru nad Hronom. Husák na zasadanie prišiel a veľmi ostro odsúdil schválený text slovami: „Čo ste to porobili súdruhovi Dubčekovi, tak ho zradiť a vraziť mu nôž do chrbta. To sa musí okamžite zmeniť, odvolať a prijať nový dokument na podporu stanoviska prijatého pražským predsedníctvom.“
Na čele KSČ počas normalizácie 1969 – 1989.
"„Ja tento národ musím zachrániť, aj keby mi mali všetci napľuť do očí.“" (Husák o svojej úlohe po vpáde vojsk) Po okupácii sa časť vedenia KSČ ocitla nedobrovoľne v Moskve. Husák (v tom čase podpredseda vlády) asi nebol dosť dôležitý, aby ho Sovieti odvliekli medzi prvými, sa do Moskvy vybral ako sprievod prezidenta Svobodu, aby oslobodili tých unesených. Aj Husák bol pred augustom 1968 reformistom. Identifikoval sa s Dubčekovým programom 'socializmu s ľudskou tvárou', plánovanými reformami a podporoval ich. "Ale v momente, keď príde k vojenskému zásahu, k okupácii a k tomu, že časť vedenia KSČ skončí nedobrovoľne v Moskve, veľmi rýchlo sa zorientuje," povedal český historik Jan Kalous. Mocných v Kremli si Husák získal tým, že dokázal presvedčivo a jasne argumentovať. Správa CIA upozornila na to, že Husák ako prvý československý predstaviteľ označil takzvaný moskovský protokol za čestné riešenie. Počas rokovaní v Moskve presviedčal členov československej delegácie, aby podpísali tento tzv. moskovský protokol o prijatí 'bratskej pomoci' ZSSR. Na moskovských rokovaniach Husák úplne „zmenil kurz“ a stal sa Brežnevovým spojencom. Husák ako budúci vodca podľa správy CIA „pravdepodobne dostal ubezpečenie od Sovietov, že môže napredovať s federalizáciou. Niektoré jeho komentáre pritom naznačovali, že veril, že okupačné sily sa prípadne stiahnu." Spolu s Biľakom sa stal symbolom takzvanej politiky normalizácie, ktorá znamenala zastavenie demokratizačných procesov Pražskej jari a návratu k represívnemu komunistickému systému. 
Podľa správ CIA nálada medzi obyvateľmi nebola vyhrotená proti Husákovi: „Napriek tomu, že väčšina Čechoslovákov sa pozerá na neho s nechuťou pre jeho oportunistickú ochotu urobiť to, čo Moskva chce, všeobecne súhlasia, že v zložitej situácii bol najlepšou voľbou spomedzi všetkých." Čo sa týka rizika tvrdej pomsty reformátorom, napr. formou väzení, akú počas normalizácie požadovali radikálni normalizátori, CIA tvrdila, že ho odvrátil Husák: „Sám obeť čistky v rámci takzvaného slovenského buržoázneho nacionalizmu na začiatku päťdesiatych rokov sa úspešne postavil proti postaveniu reformátorov pred súd."
17. apríla v roku 1969 sa dostal na čelo KSČ – do mája roku 1971 bol jej prvým tajomníkom, potom až do roku 1987 jej generálnym tajomníkom. 29. mája 1975 ho poslanci Federálneho zhromaždenia jednohlasne zvolili aj za prezidenta Česko-Slovenska, čím nahradili Ludvíka Svobodu. 9. januára 1983 bol vyznamenaný najvyšším sovietskym vyznamenaním Hrdina Sovietskeho zväzu.
V novembrových dňoch roku 1989 bol jedným z komunistických politikov, ktorí odmietli situáciu riešiť násilím. Po novembrových udalostiach v roku 1989 Husák vymenoval 10. decembra 1989 „vládu národného porozumenia“ pod vedením Slováka Čalfu a vzápätí abdikoval z funkcie prezidenta republiky. V konečnom dôsledku tým napomohol k zvoleniu Havla za prezidenta a poškodil Dubčekovi. Husák by podľa Čalfovho názoru „nebol prežil, aby sa po ňom Dubček stal prezidentom. On by sa hádam nebol ani vzdal, keby bol Dubček ako oficiálny kandidát“. 
Po 1989.
18. januára 1990 bol spolu s Colotkom, Lenártom a Janákom vylúčený z KSČ. Zomrel 18. novembra 1991 v Bratislave, pochovaný je v MČ Bratislava - Dúbravka.
Husák bol literárne činným. Je autorom memoárovej knihy o SNP, politických úvah, statí a prejavov.
Citát G. Husáka na pamätníku v Humennom: „Sloboda prinesená je vzácna, ale sloboda vybojovaná je oveľa drahšia.“
Funkcie.
Komunistická strana Česko-Slovenska
Komunistická strana Slovenska
Slovenská národná rada
Zbor povereníkov
Národné zhromaždenie, od roku 1968 Federálne zhromaždenie
Česko-slovenská vláda
Prezident Česko-Slovenska
Dielo.
Mnohé jeho diela vyšli v českom, niektoré aj v maďarskom jazyku.

</doc>
<doc id="12561" url="https://sk.wikipedia.org/wiki?curid=12561" title="Gabriel Čepčáni">
Gabriel Čepčáni

Gabriel Čepčáni z Malého Čepčína (staršie: "Gabriel Csepcsányi"; latinsko-maďarská podoba prídomku: "de Csepcsány"; * 17. jún 1775, Jáger† 5. február 1841, Bratislava) bol maďarsko-slovenský profesor matematiky.
Život.
Gabriel Čepčáni sa narodil v Jágri v rodine Jána Čepčániho a jeho manželky Barbory rodenej Sabóovej. Pochádzal z turčianskej zemianskej rodiny, vstúpil do piaristického rádu, ale neskôr rehoľu opustil. Pôsobil ako profesor matematiky na kráľovských akadémiách v Košiciach a v rokoch 18101831 v Bratislave. Je autorom učebníc matematiky, civilného a vodného staviteľstva. Zomrel 5. februára 1841 v Bratislave.

</doc>
<doc id="12565" url="https://sk.wikipedia.org/wiki?curid=12565" title="17. jún">
17. jún



</doc>
<doc id="12566" url="https://sk.wikipedia.org/wiki?curid=12566" title="Vlkodlak">
Vlkodlak



</doc>
<doc id="12570" url="https://sk.wikipedia.org/wiki?curid=12570" title="Voľba pápeža">
Voľba pápeža



</doc>
<doc id="12571" url="https://sk.wikipedia.org/wiki?curid=12571" title="Konkláve">
Konkláve

Konkláve (z , uzamknuteľná miestnosť) je v užšom zmysle označenie (prísne uzavretých) priestorov pre voľbu pápeža, v širšom zmysle celého postupu pápežskej voľby ako aj zhromaždenia kardinálov oprávnených na túto voľbu.
Názov (uzamknuteľná miestnosť) označuje skutočnosť, že kardináli sú počas ceremónie zamknutí.
Konkláve bolo zavedené počas Druhého lyonského koncilu v roku 1274 s tým, že volitelia musia mať súkromie.
Miesto konania konkláve sa v histórii menilo. V 15. storočí sa rozhodnutím pápeža Kalixta III. začali pápežov voliť vo Vatikáne, v ľavom krídle Apoštolského paláca – v Sixtínskej kaplnke. Predtým i potom prebiehalo napr. v Palazzo del Quirinale a na iných miestach v Ríme a Vatikáne. Od roku 1870 sa pravidelne koná vo Vatikáne.
Dejiny volieb.
Priebeh konkláve sa v histórii menil. Podľa osobitného výnosu pápeža Gregora X. z roku 1274 sa konkláve malo zvolať na desiaty deň po pápežovej smrti. Desať dní bola cirkev povinná držať smútok za zomrelého. Za ten čas mal byť pápež pochovaný v meste, v ktorom zomrel. Konkláve sa malo zísť v rezidencii zosnulého pápeža. Kardináli boli počas konkláve zamurovaní v miestnostiach pre nich určených. Každý kardinál mal pridelenú na odpočinok iba jednu izbu. Ak kardináli do troch dní nezvolili pápeža, nasledujúcich päť dní sa im podávalo jedlo iba raz za deň. Ak sa ani v tomto termíne nedohodli, nechali ich o chlebe a vode dovtedy, kým nezvolili pápeža.
V čase od pápežovej smrti do zvolenia nového pápeža (toto obdobie sa nazýva Sede vacante – neobsadený stolec) sa celá činnosť rímskej kúrie zastaví, komnaty zosnulého pápeža sa zapečatia a pokladnica sa dá do opatery dekanovi kardinálskeho zboru – camerlengovi, ktorý s ňou bez súhlasu konkláve nesmie disponovať.
Obrat do spôsobu voľby pápeža priniesol pontifikát pápeža Jána XXIII. 8. októbra 1962 počas prvého zasadnutia 2. vatikánskeho koncilu vyšlo jeho nariadenie o postupe voľby pápeža "Summi Pontificis electo", podstatne dopĺňajúce inštrukciu pápeža Pia XII. Okrem iného je v novom nariadení klauzula, popisujúca priebeh pohrebných obradov zomrelého pápeža, ale napr. i striktný zákaz fotografovania zomierajúceho pápeža.
Podľa nového nariadenia kardináli, ktorí nie sú prítomní na konkláve bez vážnej príčiny, sú automaticky exkomunikovaní. K zvoleniu za pápeža je potrebná dvojtretinová väčšina hlasov účastníkov konkláve. Ak počet hlasujúcich nie je deliteľný troma, k zvoleniu sú potrebné dve tretiny plus jeden hlas. Podľa inštrukcie Pia XII. sa všetka dokumentácia týkajúca sa voľby pápeža musela zničiť. Podľa nových nariadení sa mala uschovať v tajnom vatikánskom archíve. Nazrieť do tejto dokumentácie možno iba s pápežovým súhlasom.
Oprávnení voliť sú kardináli mladší ako osemdesiat rokov. Môže ich byť maximálne 120. Voľba musí začať najskôr pätnásť, najneskôr dvadsať dní po uprázdnení pápežského stolca. Potom ako kardináli prisahajú prísnu mlčanlivosť sa voľba odohráva v priestoroch úplne oddelených od vonkajšieho sveta tak často, až kým niektorý z kardinálov nezíska potrebný počet hlasov.
Pápež Ján Pavol II. (1978 – 2005) proces v roku 1996 upresnil tak, že ak sa v 29 kolách nezvolí pápež, je možná voľba absolútnou väčšinou.
11. júna 2007 túto konštitúciu modifikoval po prvýkrát svojím motu proprio De aliquibus mutationibus in normis de electione Romani Pontificis Benedikt XVI. Nariadil, že po viacerých neúspešných hlasovaniach sa môže pristúpiť ku opatreniu, kde sa nový pápež bude vyberať už len z tých dvoch kardinálov, ktorí pri poslednom hlasovaní získali najviac hlasov. Títo však už nedisponujú aktívnym hlasom. Zároveň zdôraznil, že na platnosť voľby treba vždy 2/3 hlasov voličov, na rozdiel od nariadenia Jána Pavla II., ktorý po uvedených neúspešných kolách povoľoval absolútnu väčšinu.
Priebeh konkláve.
Voľba.
Kardináli sa zhromaždia vo Vatikáne a ubytujú sa v rezidencii Domus Sanctae Marthae. Pred samotnou voľbou slávia svätú omšu a modlia sa za múdrosť a vedenie Ducha Svätého. Za pápeža môže byť zvolený ktorýkoľvek kardinál, či už je prítomný na konkláve alebo nie, alebo ktokoľvek iný. Teoreticky sa teda môže pápežom stať nielen kardinál alebo obyčajný kňaz, ale aj laik. Účastníci konkláve majú zakázané dávať sľuby, preberať záväzky a uzatvárať spojenectvá či dohody, ktoré by mohli zabezpečiť podporu určitému kandidátovi. Každý z kardinálov má právo vziať si so sebou na konkláve dvoch pomocníkov – jedného kňaza a jedného laika. Okrem toho v miestnostiach, kde konkláve zasadá, je prítomných niekoľko desiatok ľudí z obsluhujúceho personálu: čašníci, kuchári a pod. Keď sú účastníci konkláve pohromade, ceremoniár Mons. Diego Ravelli zvolá: "„Extra omnes!“" („Kto sem nepatrí, nech vyjde von!“).
Je veľmi prísne zakázané podávať okolitému svetu akékoľvek informácie, či už písomné, ústne alebo dohodnutými znameniami. Od tej chvíle sú kardináli spojení so svetom cez zariadenie nazývané ruota (koleso) – drevený kruh so zastretými výrezmi. Je skonštruované tak, aby sa ľudia na oboch stranách dverí nemohli vidieť. Slúži iba na podávanie potravín, nápojov, príp. liekov. Kardináli nesmú mať pri sebe noviny, prostriedky komunikačnej techniky, fotoaparáty, kamery a pod. Za porušenie týchto nariadení hrozí previnilcovi exkomunikácia.
V Sixtínskej kaplnke sa pre účastníkov konkláve používajú tróny – kreslá potiahnuté červeným zamatom. Pred každým z nich je malý stolík prikrytý fialovým súknom. Nad kreslami kedysi bývali fialové baldachýny, ktoré sa po zvolení pápeža spustili, nespúšťal sa len baldachýn nad kreslom novozvoleného pápeža. Od tejto praxe sa upustilo po konkláve v roku 1978. Pred oltárom stojí stôl so zelenou prikrývkou a na ňom zlatá čaša, ktorá slúži ako volebná urna. Tu je aj železná piecka na spaľovanie hlasovacích lístkov. Aby sa predišlo poškodeniu podlahy, pred konkláve sa vybuduje dočasná, drevenná podlaha. Tá je väčšinou položená o 1,5 metra vyššie ako pôvodná. Hlasovací lístok je prúžok kartónu s prehnutým okrajom. Na jeho zakrytej časti je meno, znak hlasujúceho kardinála a dátum.
Dym zo Sixtínskej kaplnky.
V prvý deň konkláve sa koná jedno hlasovanie. Každý ďalší deň sú dve kolá hlasovania – dve ráno a dve večer. Po každom hlasovaní sa hlasovacie lístky spaľujú v prítomnosti kardinálov. Ak nikto z kandidátov nezískal potrebnú väčšinu, tak sa k horiacim hlasovacím lístkom pridá mokrá slama a kúdeľ, takže z komína na streche vychádza čierny dym („fumata nera“) – signál pre zhromaždených na námestí sv. Petra, že pápež ešte nebol zvolený. Ak sa voľby skončili zvolením pápeža, tak sa hlasovacie lístky spaľujú so suchou slamou uloženou v špeciálnych nádobách. Vtedy sa z komína valí biely dym („fumata bianca“), ktorý oznamuje, že kardináli sa dohodli a zakrátko bude oznámené, kto je nová hlava katolíckej cirkvi.
Po zvolení.
Dejiny vyše dvesto konkláve dovoľujú urobiť si dostatočne vierohodnú predstavu, v akej psychologickej atmosfére volia kardináli. Vcelku možno povedať, že kardináli rozdelení do vyhranených skupín, zvyčajne nikdy nezvolia otvoreného stúpenca niektorej zo skupín, ale kompromisného kandidáta, ktorý vyhovuje súperiacim stranám. Často tí, ktorí sa zdajú najpravdepodobnejšími kandidátmi na post pápeža, na konkláve neprejdú. Pápež sa spravidla volí po dohovore rozličných skupín, ktoré majú v rukách kontrolu cirkevného aparátu – rímskej kúrie.
„Habemus Papam“.
Keď camerlengo oznámi meno zvoleného kandidáta, spýta sa ho: "„Acceptasne electionen de te canonice factum in Summum Pontificem?“" („Súhlasíš so svojím zvolením do úradu Najvyššieho Pontifika?“) Po súhlase zvoleného sa ho spýta: "„Quo nomine vis vocari?“ („Ako Ťa máme volať?“)
Zmeniť si meno po zvolení sa stalo zvykom v ranom stredoveku. Dovtedy sa stalo, že pápež používal svoje vlastné meno. Prvým známym pápežom, ktorý si zmenil svoje meno z civilného na iné, bol pápež Ján II., ktorý bol pápežom v rokoch 533 – 535. Predtým mal totiž meno Merkúr, čo je meno pohanského boha. Nepovažoval to za dôstojné pre úrad, za ktorý bol vybratý, a preto si toto meno zmenil. No aj napriek tomu si nejaký čas po ňom niektorí pápeži ponechávali svoje pôvodné mená. Definitívne môžeme povedať, že sa tradícia meniť si meno po prvýkrát vyskytuje pri Benediktovi VIII., ktorý bol pápežom rokoch 1012 – 1024. Táto tradícia sa udržala až dodnes. Bolo však niekoľko pápežov, napr. Marcel II. v roku 1555, ktorý si nechal svoje civilné meno.
Pápež si môže vybrať akékoľvek meno, ale v posledných storočiach si spravidla berie meno niektorého predošlého pápeža, a to meno symbolizujúce určitý kurz, podľa ktorého chce nový pontifix postupovať. Len jedno meno, Peter, meno apoštola a prvého pápeža, sa v pápežskom zozname neopakuje. Panuje mienka, že ten, kto by sa odvážil dať si toto meno, bude posledným pápežom.
Ďalej nasleduje ceremoniál obliekania zvoleného pápeža do rúcha a akt úcty – adorácia, keď kardináli, jeden po druhom, pristupujú k novému pápežovi, bozkajú prsteň s vyobrazenou rybou – symbolom prvých kresťanov – na jeho črievici a jeho ústa.
Potom všetci kardináli spolu s pápežom vyjdú na balkón baziliky sv. Petra, kardinál protodiakon oznámi meno nového pápeža: "„Annuntio vobis gaudium magnum – habemus Papam!“" („Oznamujem vám veľkú radosť – máme pápeža (XY)!“) – a predstaví ho zhromaždenému zástupu ľudí; za tým pápež udeľuje požehnanie "Urbi et orbi" („Mestu a svetu“).
O niekoľko dní neskôr sa koná oficiálna korunovácia pápeža.
Zaujímavosť.
V stredoveku boli voľby pápežov búrlivé a často trvali celé týždne i mesiace. Kandidáti na funkciu pápeža si kupovali hlasy kardinálov za závratné sumy. Kandidátov podporovali cisári, králi i miestni feudáli. Niekedy dochádzalo v konkláve k rozkolu. Časť kardinálov odmietala podriadiť sa novému pápežovi a vyhlásila za pápeža iného kardinála.
V 13. storočí sa stalo, že kardináli prítomní na konkláve vo Viterbe (v jednom z malých mestečiek rímskej provincie Velletri) sa nevedeli dohodnúť na voľbe nového pápeža dva roky, deväť mesiacov a tri dni (od 29. novembra 1268 do 1. septembra 1271). Správanie sa kardinálov pobúrilo veriacich a tak ich zamkli na kľúč () v paláci a varovali ich, že ich tam nechajú dovtedy, kým sa nedohodnú na novom pápežovi. Kardináli sa však naďalej škriepili a hašterili. Nato obyvatelia Viterba odstránili strechu z paláca a účastníkov konkláve živili len chlebom a vodou. Bola zima. Zakrátko chlad a hlad donútil kardinálov dohodnúť sa: zvolili pápeža Gregora X.
Zdroj.
I. R. Grigulevič, "Pápeži 20. storočia", Pravda, Bratislava, 1983

</doc>
<doc id="12572" url="https://sk.wikipedia.org/wiki?curid=12572" title="Perejil">
Perejil

Perejil (po španielsky "Isla Perejil", po anglicky "Parsley Island", po arabsky "Leila" („noc“)) je malý skalnatý španielsky ostrov v Stredozemnom mori, vzdialený len 200 metrov od pobrežia Maroka a 5 km od Ceuty. Perejil považuje Španielsko za svoj ostrov, no Maroko ho od Španielska požaduje napriek tomu, že nie je spomenutý v "Zmluve o marockej nezávislosti".
Dejiny.
V roku 1415 obsadili ostrov Portugalci. V rokoch 1580 – 1640 bolo Portugalsko zjednotené so Španielskom. Od roku 1668 je ostrov pod kontrolou Španielska, no Maroko ho stále požaduje. Od 11. júla 2002 bol ostrov okupovaný marockými jednotkami, ale bez krviprelievania boli čoskoro nahradené španielskymi námornými jednotkami. 20. júla 2002 Španielsko súhlasilo so stiahnutím svojich jednotiek, ak Maroko nebude naďalej ostrov využívať.
Ostrov Perejil je neobývaný, no marockí pastieri ho využívajú na pasenie svojich kôz. Marocká vláda však vyhlasuje, že ostrov využívajú teroristi a pašeráci, ale v skutočnosti ho používajú len marockí pašeráci ľudí. Marocká vláda ostrov využíva len ako prostriedok na diplomatický tlak na Španielsko.
Pôvod názvu ostrova.
Názov ostrova "Perejil" (po španielsky "petržlen") nie je odvodený od názvu rastliny, ale od mena majiteľa či dobyvateľa ostrova „Perez Gil“.
Názov "Leila" podľa obyvateľov oblasti pôvodne vznikol zo zrýchlenej výslovnosti španielskeho „la isla“ ako „laila“.

</doc>
<doc id="12578" url="https://sk.wikipedia.org/wiki?curid=12578" title="Elf">
Elf

Elfovia (zo staroangl. singulár "aelf"/(doložený) plurál "ylfe" (= v starej hornej nemčina singulár "alp/alb") &lt; v starej nórčine "álfr"/plurál "álfar") sú rôzne typy čarovných duchov v germánskom bájosloví.
V islandskom diele Snorriho Edda (1220 – 1230) sa rozlišujú svetelní elfovia (ljósálfar) a tmaví elfovia (døkkálfar alebo svartálfar), ale celkovo nordické pramene opisujú elfov rôzne: raz sú to duchovia mŕtvych, inokedy domáci a ochranní duchovia a pod. 
V neskoršom období sa začali chápať ako démonické bytosti, ktoré prinášajú chorobu, nešťastie a vydávajú zvádzavý spev.
V Anglicku a Nemecku (Bratia Grimmovci) sa chápali ako prchaví zlomyselní (i keď nie nevyhnutne zlí) škriatkovia. V Anglicku zároveň často splývali s "fairies" (víly, čiže ženskí duchovia, spravidla okrídlení), ale úplne na začiatku – v predkresťanskej ére – asi znamenali lesných duchov Keltov a podobne. William Shakespeare a Michael Drayton v alžbetínskej dobe definitívne zaviedli chápanie elfov jednoducho ako drobnučkých ľudí (často veľkých ako hmyz), ktorí sa neskôr zobrazovali so špicatými nosmi. Boli však aj spisovatelia, ktorí si elfov predstavovali ako bytosti normálnej veľkosti. 
Fantasy.
J. R. R. Tolkien, ako odborník na stredovekú literatúru, sa vo svojich dielach (napríklad Pán prsteňov) však vrátil k ponímaniu elfov ako "ljósálfar" a podáva ich ako svetelné, božské a inteligentné bytosti ľudskej veľkosti. Toto chápanie potom prevzalo aj veľa ďalších autorov fantasy, napr. Christopher Paolini alebo Andrzej Sapkowski.
Pokiaľ sa máme pokúsiť o stručné popísanie elfov z dnešných prameňov, vyzerali by asi nasledovne:
V diele Pán prsteňov sa vyskytujú v troch oblastiach - Lothlórien (skrátene Lórien), Vododol (, elf. Imladris), a Temnohvozd .
Dnešný Island.
Na Islande žijú elfovia údajne všade. Obetovanie kúskov vzácnej potravy neviditeľným bytostiam sa v Hraune zdá vecou veľmi prirodzenou a rozumnou. Na juhu pri mori, žijú elfovia v skalách nad farmami. Len v skalách - v horách nežijú. Rozdiel medzi skalou a horou nie je celkom jasný, zdá sa, že spočíva práve v tom, že v jedných žijú elfovia a v druhých nie. Zdá sa, že ide o rozumné a romantické bytosti, ktoré si za svoj domov vybrali naozaj veľmi náležité miesto. To isté podľa všetkého platilo aj o starých Islanďanoch, a tak niektoré skaly obývali spolu a vôbec si nezavadzali. Miestni ľudia elfov charakterizujú ako zvyčajne dobrých a pomáhajúcich ľuďom. Tak napríklad na jednej farme sa ľudia nikdy nemuseli starať o pôrod svojich kravičiek - odjakživa sa o to údajne starali elfovia.Problémy môžu nastať vtedy, keď im niekto nedá pokoj a povedzme im búra ich rodné skaly. Elfov údajne môžu vidieť iba deti.

</doc>
<doc id="12580" url="https://sk.wikipedia.org/wiki?curid=12580" title="Elfovia">
Elfovia



</doc>
<doc id="12582" url="https://sk.wikipedia.org/wiki?curid=12582" title="Pápež">
Pápež

Pápež je najvyšší predstaviteľ v niektorých kresťanských cirkvách. Najznámejší je "rímsky pápež", ktorý je zároveň najvyšší predstaviteľ Katolíckej cirkvi, rímsky biskup a najvyšší predstaviteľ štátu Vatikán.
Titul "pápež" majú aj hlavy niektorých pravoslávnych cirkví, napr. Alexandrijskej a Koptskej, kde tento titul vznikol asi v 3. storočí, v Ríme sa začal používať asi až od 5. storočia. Títo pápeži avšak vo svojich cirkvách nemajú rovnaké právomoci ako rímsky pápež v Katolíckej cirkvi. 
8. mája 2025 bol v poradí 267. rímskym pápežom zvolený pápež Lev XIV.
Etymológia.
Slovo pápež pochádza zo slova strednej hornej nemčiny znejúceho "bābes"("t") (význam: pápež), ktoré pochádza z latinského slova papa (význam: otec, biskup), ktoré pochádza z gréckeho slova resp. staršie (význam: tato, otec). 
Rímsky pápež.
Postavenie.
V cirkevnom práve má najvyššiu riadiacu právomoc v Katolíckej cirkvi a od roku 1870 (Prvý vatikánsky koncil) je aj nositeľom najvyššej súdnej a učiteľskej právomoci (pápežská neomylnosť) vo veciach viery a mravov, ak niečo vyhlási slávnostne ("ex catedra").
Z hľadiska medzinárodného práva je suverénom s vlastným právom a všetkými príslušnými právomocami (Svätá Stolica).
Z hľadiska katolíckej viery je rímskym biskupom s biskupskou právomocou v celej rímskokatolíckej cirkvi, nositeľom najvyššej apoštolskej funkcie v ekuméne (pápežský primát). Jeho (exegeticky sporný) nárok na túto najvyššiu funkciu vyplýva z explicitného odvolania sa na Evanjelium podľa Matúša 16, 1719 a na chápanie rímskeho pápeža ako priameho a neprerušeného nástupcu apoštola Petra.
Tituly a funkcie.
Úradné tituly sú „biskup rímsky, nástupca kniežaťa apoštolov, prímas taliansky, arcibiskup a metropolita rímskej cirkevnej provincie, suverén štátu mesta Vatikán“.
Jeho oslovenie a čestný titul sú „Svätý Otec“, sám sa tiež od 6. stor. často označuje ako „servus servorum Dei“ (sluha sluhov Božích)
Ďalšie tituly sú od 13. stor. Summus Pontifex a od 14. stor. Pontifex Maximus. Titul „patriarcha západu“ bol v roku 2006 vypustený z oficiálnych oslovení a titulov pápeža.
Pápežské symboly.
Medzi pápežské symboly patrí meno, pálium, tzv. Rybársky prsteň, mitra, špecifický odev a ferulu. Pápež v minulosti nosil aj tiaru.
Meno.
Od 11. storočia novozvolený pápež nepoužíva svoje občianske meno, ale vyberá si pápežské meno. (Výnimkami z tohto pravidla boli Hadrián VI. a Marcel II.) Dvojité meno si ako prvý zvolil Ján Pavol I. (1978).
Pálium.
Pálium je biely vlnený pruh s vtkanými červenými krížikmi (biskupské krížiky sú čierne). Tie znamenajú utrpenie Krista. Na troch z nich sú symbolicky zobrazené klince, ktorými bol pribitý na kríž.
Rybársky prsteň.
Je na ňom zobrazený svätý Peter na loďke so sieťou. Je symbolom nasledovníctva svätého Petra. Pápež ho nosí na pravej ruke, ktorou požehnáva.
Erb.
Prehľad erbov jednotlivých pápežov je v hlavnom článku Pápežský erb.
Mitra.
Mitra je vysoká, hore zašpicatená liturgická pokrývka hlavy, ktorú okrem pápežov nosia aj biskupi pri svätej omši, obradoch a sprievodoch. Nosí sa najmä pri slávnostných príležitostiach,
Odev.
Odev (reverenda) bielej farby symbolizuje nevinnosť a milosrdnú lásku. Je farbou svetla a obrazom Krista, ktorý je svetlom sveta. Má 33 gombíkov, čo symbolizuje 33 Kristových rokov.
Ferula.
Na rozdiel od bežných biskupských beriel, ktoré sú na vrchu zahnuté, čím sa poukazuje na ich podriadenosť pápežovi, používa Petrov nástupca pápežskú berlu, tzv. ferulu. Tá je v hornej časti zakončená krížom alebo krucifixom (kríž s korpusom ukrižovaného Ježiša) a symbolizuje, že pápež je podriadený priamo Kristovi.
Heslo.
Pápeži už oficiálne nepoužívajú heslo. Heslo Benedikta XVI., ktoré používal ako kardinál – Cooperatores Veritatis (Spolupracovníci Pravdy). Pápež František používal heslo „Miserando atque eligendo“ (Poľutovaniahodný, ale vyvolený).
Tiara.
Tiara je trojitá pápežská koruna. Od roku 1968 sa (aj ako symbol vzdania sa svetskej moci pápeža) nepoužíva.
Voľba.
V 1. tisícročí ho volil klérus a ľud Ríma. Od roku 1059 (Mikuláš II.) ho volili len kardinálski biskupi, od roku 1179 (3. lateránsky koncil) je navyše potrebná dvojtretinová väčšina hlasov. Od roku 1975 platí podľa nariadenia pápeža Pavla VI. systém opísaný v článku konkláve. Osoba, ktorá prijme svoju voľbu za pápeža, hoci je už iný pápež zvolený, sa nazýva protipápež.
Sporné sú otázky, či pápeža možno nútene zosadiť (súdom alebo koncilom) a či pápež môže záväzne ustanoviť svojho nástupcu. Dobrovoľne rezignovať na svoju funkciu pápež môže, urobil tak napríklad Celestín V. a Benedikt XVI.
Encykliky.
Encykliky obsahujú poučenie pápeža o cirkevných zásadách v závažných otázkach viery a mravov. Každá má danú určitú tému, pápež obvykle počas svojho pontifikátu vydá niekoľko encyklík.
Vo vyššie uvedenom hlavnom článku sa nachádza aj zoznam encyklík, ktoré vydali pápeži.
Dejiny.
Starovek.
V počiatkoch kresťanstva vznikali v jednotlivých obciach samostatné komunity kresťanov, ktoré riadili presbyteri, od konca 2. storočia po Kr. biskupi. V rámci Rímskej ríše získali výsadné postavenie biskupi – patriarchovia v Ríme (západná časť Rímskej ríše), Konštantínopole, Antiochii, Jeruzaleme a egyptskej Alexandrii (východná časť Rímskej ríše). Podľa záverov Nikajského koncilu museli biskupi sídliť v mestách, ktoré mali titul kolónia alebo municípium. Rímsky biskup sa na základe výsadného postavenia sv. Petra ("Ty si skala a na tejto skale vybudujem svoje kráľovstvo") uchádzal o nadradené postavenie v celej Rímskej ríši, ale najmä Konštantínopol toto jeho výsadné postavenie odmietal. Až v druhej polovici 4. storočia sa rímsky biskup začal presadzovať ako nadradený ostatným biskupom a prijal aramejský titul papa – otec.
Stredovek.
Čoskoro (476) sa Rímska ríša rozpadla a to malo vplyv aj na štruktúru kresťanstva. Na západe vznikla Franská ríša, na východe Byzantská ríša. Tieto bojovali o získanie vplyvu (najmä v strednej a východnej Európe), čo viedlo k rozkolu (schizma) prejavujúcemu sa v teologických a právnických sporoch o primát v kresťanskom svete. Mikuláš I. (858867) bol predstaviteľom ambícií Ríma ovládať kresťanský svet aj v svetskej oblasti. Mikuláš bol teoretik najvyššej náučnej (učiteľskej), súdnej a zákonodarnej vlády pápežstva, ktorá sa opierala o ním uznané takzvané pseudoizidorovské dekretálie. Tým, že Byzantská ríša tieto snahy neuznala, vznikla takzvaná východná schizma, ktorá spôsobila, že vo väčšine krajín, ktoré vtedy patrili do Byzantskej ríše, sa dodnes neuznáva pápežský primát – primát rímskych biskupov.
Po rozpade Franskej ríše sa zmenšila autorita pápežov a títo sa dostali do područia rímskej šľachty. Počas celého 10. stor. boli pápeži závislí od nemeckých cisárov a až reformátorské hnutia 11. storočia, najmä clunyjské, dostali pápežstvo opäť na „výslnie“. Táto emancipácia vyvrcholila panovaním pápeža Gregora VII. (10731085). Gregor VII. veľmi rozhodne vystúpil s názorom o nadradenosti duchovnej vlády nad svetskou (víťazný boj rímskych pápežov s nemeckými cisármi – boj o investitúru). Vrcholným obdobím politického významu pápežov bol pontifikát Inocenta III. (11981216), ktorý donútil k lénnej poslušnosti mnohé krajiny (napr. Anglicko, Írsko, Poľsko, Aragónsko, Sicíliu, Nórsko). Vláda pápežov nad západným kresťanstvom sa v tomto období prejavila najmä v jeho vedúcej úlohe pri organizovaní križiackych výprav. V tomto období vznikol aj široko rozvetvený úradnícky aparát rímskej pápežskej kúrie.
Rozvoj centralistickej vlády v 13. a 14. stor., ako aj kryštalizácia národných štruktúr v jej rozvoji spôsobili, že sa prestali uznávať politické nároky pápežov. Ukázalo sa to najmä počas sporu Bonifáca VIII. s Filipom IV., francúzskym kráľom, na prelome 13. a 14. stor., po ktorom nastalo pre pápežstvo ťažké obdobie tzv. avignonského zajatia pápežov. Rozrastala sa aj kríza v samotnej cirkvi, vyvolaná vystúpením známych reformátorov J. Wycliffa, J. Husa a ďalších, najmä ľudových reformných hnutí. Počas 15. stor. sa pápežom podarilo prekonať západnú schizmu a poraziť stúpencov teórie nadradenosti cirkevných koncilov nad pápežom.
Novovek.
Rastúca vlna kritiky inštitúcie pápežov, spojená s kritikou spoločensko-politickej situácie, ako aj s morálnym úpadkom kúrie, vytvorila v 16. stor. podmienky pre vznik reformácie. Snaha Katolíckej cirkvi pomocou protireformácie zvrátiť tento vývoj sa podarila len čiastočne.
V 17. a 18. stor. pokračoval proces laicizácie duchovného života a ďalšie osamostatňovanie sa národných štátov spod hegemónie pápežov. Na území Slovenska citeľne zasiahli Katolícku cirkev reformy Jozefa II. (tolerančný patent, zrušenie jezuitského rádu a kláštorov).
Reakcia pápežov proti reformám zosilnela najmä po Viedenskom kongrese roku 1814. Bol obnovený pápežský štát (ktorý predtým nahradil Rímskou republikou Napoleon I.), jezuitský rád a obnovili sa centralistické tendencie spolu so snahou navrátiť pápežom absolútnu duchovnú vládu v celej cirkvi. Svedčia o tom pápežské encykliky 19. stor. a najmä l. vatikánsky koncil (1870), na ktorom bola napriek silnej opozícii prijatá doktrína o neomylnosti pápeža, ktorou sa opäť zmenšil význam koncilov.
Moderné dejiny.
Z pápežov modernej doby vošli do povedomia svetovej verejnosti najmä Lev XIII. a Pius XI. svojimi encyklikami o riešení sociálnej otázky ("Rerum Novarum" a "Quadragesimo Anno"). Katolícka cirkev zaujala v nich stanovisko podporujúce nedotknuteľnosť súkromného vlastníctva. Pius X. ako veľký reformátor a jeden z posledných pápežov, ktorých Katolícka cirkev vyhlásila za svätého.
Postoj Pia XII. k nacistickému režimu v Nemecku, predovšetkým vo vojnových rokoch, vyvolal už počas jeho pôsobenia veľa kritických hlasov, a podľa mnohých zanedbal tento pápež v kritických rokoch nacistickej genocídy veľa aj zo všeobecných kresťanských humanistických zásad. Mal v sebe hlboko zakorenenú obavu, že otvorenými slovami by vyvolal nepredvídateľné následky. Svoj pre Osservatore Romano (oficiálne vatikánske noviny) napísaný protest nenechal uverejniť vo svetle následkov otvoreného protestu holandských biskupov, s možnosťou Hitlerovej reakcie po pápežovom proteste. Povedal vraj: „Ak pre slová holandských biskupov išlo do táborov 40 000 nevinných, pre pápežove slová Hitler internuje najmenej 200 000 ľudí. To nemôžem dopustiť.“ Doteraz zostáva otvorenou otázka, aký vplyv by malo, ak by konal inak.
Po Jánovi XXIII. (19581963), Pavlovi VI. (19631978) a Jánovi Pavlovi l. (26. august – 28. september 1978) sa na všeobecné prekvapenie celého katolíckeho sveta na dlhé roky stal pápežom krakovský arcibiskup kardinál Karol Wojtyla pod menom Ján Pavol II. (19782005), čím sa po vyše 500-ročnej vláde pápežov talianskeho pôvodu sa dostal na čelo Katolíckej cirkvi po prvý raz občan netalianskeho (slovanského) pôvodu. Rok 1978 sa označuje ako „rok troch pápežov“. Voľba Jána Pavla II. bola zrejme okrem iného dôsledkom snahy získať stratené pozície v komunistickej strednej a východnej Európe. Ján Pavol II. zotrval v doterajších konzervatívnych postojoch Cirkvi v otázkach vnútrocirkevných, v sociálnej oblasti a najmä v oblasti všeobecnej morálky (potraty, postavenie žien v Katolíckej cirkvi, homosexualita atď.), čo vyvolalo rôzne negatívne i pozitívne reakcie. Predposledným pápežom bol teraz už emeritný pápež Benedikt XVI. (vlastným menom Joseph Alois Ratzinger), pôvodom Nemec z Bavorska. V konkláve bol za pápeža zvolený dňa 19. apríla 2005 vo veku 78 rokov. Pred svojím zvolením pôsobil ako prefekt Kongregácie pre náuku viery. 28. februára 2013 začalo vo Vatikáne Sede vacante. 13. marca 2013 bol v konkláve zvolený jezuita Jorge Mario Bergoglio, ktorý prijal meno František. 8. mája 2025 bol v poradí 267. rímskym pápežom zvolený pápež Lev XIV.
Pápeži v iných cirkvách.
Titul "pápež" vznikol na Východe – v Alexandrijskej cirkvi. Od 3. storočia sa alexandrijskí biskupi označujú titulom pápež. Z Alexandrie sa tento titul neskôr (asi v 5. storočí) dostal do Ríma. Pápež Koptskej pravoslávnej cirkvi nesie titul "pápež a patriarcha celej Afriky na svätom pravoslávnom a apoštolskom tróne svätého Marka evanjelistu a svätého apoštola". Aktuálnym koptským pápežom je Teodor (Tawadros) II. Pápež Alexandrijskej pravoslávnej cirkvi nesie titul "pápež a patriarcha Alexandrie a celej Afriky".

</doc>
<doc id="12585" url="https://sk.wikipedia.org/wiki?curid=12585" title="Astronomický objekt">
Astronomický objekt

Astronomický objekt (iné názvy: kozmický objekt [v užšom zmysle], vesmírny objekt [v užšom zmysle], nebeský objekt [v užšom zmysle]) je prirodzene sa vyskytujúce teleso, zoskupenie telies (alebo podobných objektov) alebo štruktúra, ktorá podľa súčasného poznania existuje vo vesmíre.
Astronomické objekt verzus astronomické teleso.
Astronomický objekt, ktorý je telesom (t.j. jednotlivá súdržná štruktúra držaná pohromade najčastejšie gravitáciou), sa nazýva aj astronomické teleso, kozmické teleso (v užšom zmysle), nebeské teleso (v užšom zmysle) či vesmírne teleso (v užšom zmysle) (Niekedy sa však názvy kozmické/nebeské/vesmírne teleso používajú aj na označenie akéhokoľvek astronomického objektu a Zeme). Príklady astronomických telies sú planétky, mesiace, planéty a hviezdy.
Astronomické objekty sú gravitačne viazané štruktúry, ktorých spoločnou vlastnosťou je určitá pozícia v priestore, ale môžu sa skladať z viacnásobných nezávislých astronomických telies alebo objektov. Medzi astronomické objekty patria okrem astronomických telies aj napr. hviezdokopy, hmloviny alebo celé galaxie.
Kométa sa dá opísať ako astronomické teleso, keď uvažujeme, že ide buď iba o zmrznuté "jadro" tvorené z ľadu a prachu, alebo ako astronomický objekt, keď uvažujeme, že je tvorená "jadrom", rozptýlenou komou a "ohonom".

</doc>
<doc id="12586" url="https://sk.wikipedia.org/wiki?curid=12586" title="Vincent Šikula">
Vincent Šikula

Vincent Šikula (* 19. október 1936, Dubová – † 16. jún 2001, Modra), slovenský prozaik, básnik, scenárista, autor literatúry pre deti a mládež.
Životopis.
Narodil sa v roku 1936 v rodine lesného robotníka a vzdelanie získaval v obci Dubová, v Modre, v Nitre a napokon v Bratislave, kde študoval v rokoch 1956 – 1959 na Hudobnej pedagogickej škole a po jej zrušení na Štátnom konzervatóriu hru na lesnom rohu. Hrával v Lúčnici, pôsobil ako organista v Ivanke pri Dunaji. V rokoch 1961 – 1964 pracoval ako učiteľ v Modre, v rokoch 1967 – 1968 pracoval ako redaktor v časopise Romboid, v rokoch 1969 – 1973 bol dramaturgom v Slovenskej filmovej tvorbe. Od roku 1973 pracoval ako redaktor vo vydavateľstve Slovenský spisovateľ, v rokoch 1994 – 1999 bol predsedom Spolku slovenských spisovateľov. V roku 1979 mu bol udelený titul zaslúžilý umelec.
V roku 1994 vznikol dokumentárny film STV Bratislava - Vincent Šikula v rámci cyklu Profily (scenár Tatiana Syneková, réžia Fedor Bartko).
Zomrel v Modre 16. júna 2001 na zlyhanie srdca, pochovaný je v Dubovej.
Tvorba.
Pôvodne začal písať básne. Publikovať začal krátkymi prozaickými textami, ktoré vyšli v roku 1964. Jeho diela sú založené na životnej a rozprávačskej bezprostrednosti, ich základom sú zážitky, skúsenosti, dojmy a pocity mladého človeka. Nevytvára ucelené príbehy, voľne spája situácie, motívy a predstavy, čím zvýrazňuje naoko bezvýznamné veci a odkrýva trvalé hodnoty ľudského života, ako sú láska, domov, priateľstvo či práca. Svojou tvorbou nadväzuje na naturizmus (František Švantner, Margita Figuli či Dobroslav Chrobák), no veľký vplyv na jeho tvorbu mali i starší autori (J. C. Hronský).

</doc>
<doc id="12588" url="https://sk.wikipedia.org/wiki?curid=12588" title="Dubová">
Dubová

Dubová môže byť:

</doc>
<doc id="12591" url="https://sk.wikipedia.org/wiki?curid=12591" title="Cambridge (Cambridgeshire)">
Cambridge (Cambridgeshire)

Cambridge je staré anglické univerzitné mesto a regionálne centrum grófstva Cambridgeshire. Leží približne 80 kilometrov severne až severovýchodne od Londýna a je obklopené množstvom menších mestečiek a dedín. Nachádza sa takisto v srdci Silicon Fen, ktorý má reputáciu ako high-tech centrum Británie.
Mesto Cambridge je známe hlavne vďaka University of Cambridge, na ktorú sa hlásia mnohí študenti z celého sveta. Je užitočné vedieť, že názov mesta "Cambridge" sa vyslovuje /'keɪm.bɹɪdʒ/ na rozdiel od druhého mesta Cambridge ležiaceho v Gloucestershire, ktoré sa vyslovuje /'kæm.bɹɪdʒ/

</doc>
<doc id="12604" url="https://sk.wikipedia.org/wiki?curid=12604" title="Astronomické objekty">
Astronomické objekty



</doc>
<doc id="12607" url="https://sk.wikipedia.org/wiki?curid=12607" title="Meteoroidy">
Meteoroidy



</doc>
<doc id="12630" url="https://sk.wikipedia.org/wiki?curid=12630" title="Brainfuck">
Brainfuck

Brainfuck vytvoril Urban Müller ako programovací jazyk s najmenším prekladačom všetkých čias. Na Amiga OS 2.0 zaberal len 240 bajtov (údajne sa mu to podarilo neskôr zlepšiť na menej ako 200 bajtov).
Jazyk obsahuje 8 príkazov, pomocou ktorých je možné pracovať s jediným smerníkom, ktorý ukazuje na bajt v poli o veľkosti 30000 bajtov (pole je inicializované na 0) a smerník je inicializovaný na počiatok tohto poľa.
Každý z príkazov jazyka je reprezentovaný jediným znakom:
Príkazy jazyka je možné vyjadriť v jazyku C takto (predpokladajme že p bol definovaný ako char *):

</doc>
<doc id="12638" url="https://sk.wikipedia.org/wiki?curid=12638" title="Urban Müller">
Urban Müller

Urban Müller je autor jazyka Brainfuck, zakladateľ archívu Aminet, pochádza zo Švajčiarska.

</doc>
<doc id="12642" url="https://sk.wikipedia.org/wiki?curid=12642" title="Matematici">
Matematici



</doc>
<doc id="12658" url="https://sk.wikipedia.org/wiki?curid=12658" title="Martin Čulen">
Martin Čulen

Martin Čulen (* 31. máj 1823, Brodské† 24. január 1894, Čaka) bol slovenský pedagóg a matematik.
Jeho otec bol Štefan Čulen a matka Katarína rod. Hladíková.
Životopis.
Narodil sa v Brodskom. Študoval na gymnáziách v Skalici a v Bratislave, filozofické ročníky absolvoval v Trnave a teológiu na Pázmaneu vo Viedni, kde založil slovanskú knižnicu. Počas revolúcie v roku 1848 vydali naňho zatykač, ušiel do Prahy, kde sa zúčastnil na Slovanskom zjazde.
Svoju dráhu začal ako kaplán v Majcichove a vo Veľkých Levároch, čoskoro sa však stal stredoškolským učiteľom. Pôsobil na gymnáziách v Banskej Bystrici (18511856, ako profesor matematicky a fyziky), Bratislave (18561859), ako riaditeľ v Satu Mare (Rumunsko, 18591861) a v rovnakej funkcii opäť v Banskej Bystrici (18621867). Roku 1867 po obvinení z panslavizmu ho preložili do Levoče a o rok neskôr penzionovali. V tom čase už pracoval na prípravách otvorenia slovenského gymnázia v Kláštore pod Znievom, zostavil jeho moderný učebný plán a počas existencie školy v r. 18691874 bol jej riaditeľom. Po násilnom zatvorení gymnázia pôsobil ako farár v Čake. Bol aktívnym účastníkom slovenského národného hnutia od 40. rokov 19. storočia, spoluzakladateľom Matice slovenskej, členom jej pripravovaného matematicko-prírodovedného vedeckého odboru. Zomrel 24. januára 1894 v Čake, kde vedľa rímskokatolíckej fary mu postavili pamätnú bustu.
Riaditeľom Vyššieho kráľovského katolíckeho gymnázia v Levoči
Toto gymnázium patrilo medzi najväčšie stredné školy na Slovensku. Martin Čulen riaditeľovanie v Levoči pokladal za prechodnú stanicu, neprestával aj v tomto meste aktívne pracovať v slovenskom národnom hnutí a ďalej vykonával aj funkcie v rámci Matice slovenskej. Ak sa osobne nemohol pre veľkú vzdialenosť zúčastnovať na zasadnutí výboru Matice slovenskej, posielal písomne správy, návrhy a rady pre jej predstaviteľov, vysvetľoval politickú situáciu na Slovensku a určoval program riešenia najaktuálnejších otázok slovenského národného hnutia.
Dielo.
Okrem svojich publicistických aktivít bol autorom dvoch matematických učebníc. Prvú vydal ešte v češtine (Viedeň, 1854), druhá však vošla do dejín ako prvá slovenská stredoškolská učebnica matematiky s názvom: "Počtoveda čili arithmetika pre I., II. a III. triedu nižšieho gymnasia, pre nižšie reálky a obecný život" (Banská Bystrica 1866, tlačou Fr. X. Škarnicla Synov. v Skalici). Predlohou Čulenových diel boli učebnice Františka Močnika, mimoriadne rozšírené v celej monarchii.

</doc>
<doc id="12663" url="https://sk.wikipedia.org/wiki?curid=12663" title="Spevák">
Spevák

Spevák je hudobník, ktorý vytvára hudbu iba pomocou svojho hlasu. Obvykle sa pod pojmom spevák rozumie to, že hudobník interpretuje melódiu. Trochu širší význam má vokalista. Ten môže interpretovať aj nemelodické zvuky, vrátane hovoreného slova alebo rapu.
Podľa pohlavia a položenia hlasu sa speváci delia na:

</doc>
<doc id="12670" url="https://sk.wikipedia.org/wiki?curid=12670" title="Juraj Daniel-Szabó">
Juraj Daniel-Szabó

Prof. RNDr. Juraj Daniel-Szabó, CSc. (* 4. júl 1919, Vyšná Slaná – † 23. november 1990, Košice) bol slovenský fyzik.
Život.
Juraj Daniel-Szabó sa narodil vo Vyšnej Slanej, okr. Rožňava. Hoci študovať začal na Prírodovedeckej fakulte Karlovej univerzity v Prahe, matematiku a fyziku absolvoval na Prírodovedeckej fakulte Slovenskej univerzity v Bratislave (1942). Pôsobil ako stredoškolský profesor v Dolnom Kubíne (1942–1949) a riaditeľ Štátneho kurzu pre prípravu pracujúcich na vysoké školy (1949–1952). Neskôr pracoval na košických vysokých školách: na Vysokej škole technickej (1952–1963 a 1967–1968) i na Prírodovedeckej fakulte UPJŠ (1963–1967 a 1968–1989). V roku 1956 sa stal docentom a v r. 1973 profesorom. Podieľal sa na založení vedeckej školy magnetizmu na Slovensku a na budovaní PF UPJŠ. Bol vedúcim Katedry fyziky na VŠT Košice (1956–1963), vedúcim Katedry experimentálnej fyziky na PF UPJŠ (1963–1967 a 1971–1982) a dekanom Prírodovedeckej fakulty Univerzity Pavla Jozefa Šafárika v Košiciach. Zomrel 23. novembra 1990 v Košiciach. 
Práca.
Zaoberal sa hlavne magnetickými vlastnosťami látok. Zameriaval sa na štúdium premagnetizačných procesov v kovových feromagnetikách. Venoval sa aj didaktike fyziky. Napísal 51 vedeckých prác a 8 kníh, medziiným bol spoluautorom učebnice "Fyzika v príkladoch" a "Základy fyziky". Veľa úsilia venoval práci v Jednote. Bol členom prvého ÚV Fyzikálnej olympiády a v šesťdesiatych rokoch po dve funkčné obdobia predsedom KV FO Východoslovenského kraja. V sedemdesiatych rokoch zastával funkciu predsedu revíznej komisie JSMF.

</doc>
<doc id="12671" url="https://sk.wikipedia.org/wiki?curid=12671" title="Intercal">
Intercal

Intercal je programovací jazyk, ktorý ma za cieľ vyzerať úplne inak ako akýkoľvek iný jazyk. 
História.
Jazyk Intercal bol navrhnutý skoro ráno 26. Mája 1972 Donald R. Woodsom a James M. Lyonom na Princetonskej univerzite. Približne osemnásť rokov neskôr Eric S. Raymond vytvoril implementáciu C-INTERCAL, ktorá je odvtedy udržiavaná komunitou masochistov.
Celé meno jazyka znie "Compiler Language With No Pronounceable Acronym" (počítačový jazyk bez vysloviteľnej skratky).
Opis jazyka.
Premenné.
Intercal pozná dva typy premenných – 16bitové a 32bitové neznamienkové celé čísla. Premenné nemajú meno, ale číslo (1..65535), pred ktorým sa píše fľak (.) ak ide o 16bitovú premmenú alebo dvojfľak (:) pre 32bitové premmenné. Rovnako označené 16 a 32bitové premenné sú dve rôzne hodnoty.
Konštanty.
Konštanta je 16bitová hodnota od 0 do 65535 pred ktorou sa píše mreža (#).
Polia.
Polia pre 16bitové hodnoty su označené chvostíkom (,) a pre 32bitové hodnoty hybridom (;) nasledované číslom od 1 po 65535. Potom nasleduje slovo SUB nasledované indexami pola oddelenými medzerami. index môže byť ľubovoľný výraz.
Všimnime si, že .123, :123, #123, ,123, a ;123 sú úplne odlišné výrazy.
Operátory.
Jazyk pozná 5 operátorov. 2 binárne a 3 unárne. Prosím, budťe k nim milí: Nie sú veľmi múdre ale sú všetko čo máme
Binárne operátory:
Unárne operátory:
Unárne operátory sa vkladajú medzi fľak, dvojfľak, chvostík alebo čokoľvek čo je pred operandom a číslo. Naraz môže byť požitý najviac jeden unárny operátor. Tieto operátory fungujú na všetkých dvojiciach po sebe idúcich bitov a výsledok z prvého a posledného bitu ide do prvého bitu výsledku. Napríklad #&amp;77 (binárne = 1001101) je binárne 0000000000000100 = 4, #V77 je binárne 1000000001101111 = 32879 a #?77 je binárne 1000000001101011 = 32875.
Priorita operátorov.
Žiadna neexistuje. Napriek tomu môžeme výrazy uzatvárať medzi iskričky (') alebo zajačie uši ("). Čiže '#165c./#203'~#358 (bnárne '10100101c./11001011'~101100110) je 15, ale #165c./'#203~#358' je 34915 a #165c./#203~#358 je nesprávna syntax bez hodnoty. Unárny operátor je požitý na celý výraz, keď je vložený hneď pred prvú iskričku alebo ucho.
Príkazy.
Príkaz obsahuje:
Zoznam príkazov.
Niekedy po roku 1984 bol v do Intercal-u pridaný príkaz COME FROM.
Jeho použitie vyzerá takto:
a má rovnaký zmysel ako nasledovný kód:

</doc>
<doc id="12674" url="https://sk.wikipedia.org/wiki?curid=12674" title="Michal Demeczky">
Michal Demeczky

Prof. Michal Demeczky - "Demeczky de Gyergyószentmiklós" (* 5. máj 1855, Bernátovce, dnes časť Valalík – † 15. december 1920, Budapešť) bol maďarský matematik, narodený na území dnešného Slovenska.
Život.
Michal Demeczky sa narodil vo Bernátovciach (dnes časť Valalík v okrese Košice-okolie) v zemianskej rodine Jozefa Demeczkého a jeho manželky Márie rodenej Tóthovej. Po absolvovaní gymnázia v Košiciach študoval matematiku, fyziku a astronómiu na budapeštianskej univerzite, resp. technike. Po študijných pobytoch v Berlíne, Jene a Paríži, získal v roku 1877 doktorát na budapeštianskej univerzite. Spočiatku pôsobil ako stredoškolský profesor vo Veľkom Varadíne (Oradea), Miskolci a Budapešti, od roku 1895 bol riaditeľom tamojšieho univerzitného gymnázia a súbežne riadil aj elitný výchovný ústav Františka Jozefa. Vybudoval si pomerne vysoké spoločenské postavenie a kontakty v politických kruhoch, získal titul dvorného radcu a od roku 1907 pracoval na ministerstve kultu a výučby. V roku 1893 sa habilitoval ako súkromný docent a roku 1912 sa stal profesorom matematiky na budapeštianskej univerzite. 
Zomrel 15. decembra 1920 v Budapešti.
Práca.
Venoval sa najmä teórii čísel, disciplíne, ktorá bola v Uhorsku pomerne zanedbaná ešte aj koncom 19. storočia. Skúmal otázky súvisiace s riešením systému lineárnych a vyšších kongruencií, s deliteľnosťou, s aplikáciou teórie funkcií v teórii čísel a pod. Z tejto oblasti publikoval niekoľko príspevkov v maďarských i zahraničných vedeckých periodikách, medzi nimi aj v správach parížskej akadémie vied. Udržiaval kontakty s viacerými zahraničnými, najmä francúzskymi matematikmi, napr. aj s Camilleom Jordanom. V r. 1911 v súvislosti s jednou z jeho prednášok na pôde Matematickej a fyzikálnej spoločnosti ho obvinili z plagiátu, čo vyvolalo široký ohlas najmä v bulvárnej tlači, ale aj vedeckú diskusiu, do ktorej sa zapojilo tiež niekoľko známych matematikov, medzi nimi Henri Poincaré, Charles Hermite a Richard Dedekind.

</doc>
<doc id="12677" url="https://sk.wikipedia.org/wiki?curid=12677" title="Vlkolak">
Vlkolak

Vlkolak (nárečovo a po česky: "vlkodlak") je v ľudových poverách a mytológii človek, ktorý sa dočasne za určitých okolností (najmä v noci) mení na vlka, správa sa ako vlk a vykonáva rôzne zlé skutky.
Podobne definuje vlkolaka okultizmus: Je za neho považovaný človek, ktorý sa sám, úmyselne, pomocou magického rituálu alebo vplyvom mesačných či démonických síl, v určitom časovom období mení na vlka. Človek si po premene väčšinou nič nepamätá, cíti sa unavený a na niekoľko hodín upadá do hlbokého spánku.
V rôznych ľudových poverách a legendách ide o vlčieho démona spútaného s telom človeka. Vlkolaci na seba údajne často berú podobu vlka. Podľa legendy však uhryznutie vlkolaka upíra zabije. Naproti tomu sú vlkolaci údajne samostatnou prastarou rasou a obývajú Zem už od nepamäti.
Cudzie slovo pre „vlkolactvo“ je lykantropia ("lycos" – vlk, "anthropos" – človek), čo je z dnešného lekárskeho pohľadu chorobná predstava duševne chorých, že sú premenení na divé zvieratá, najmä vlkov. Z dnešného „alternatívneho“ pohľadu je to zvláštny stav mysle a vedomia, kde si človek predstavuje, že je vlk alebo sa na neho mení. V legendách a mýtoch sa vyskytujú aj iní lykantropovia ako vlkolaci, vo fantasy literatúre sú obľúbení najmä mohutní medveďolaci.
Dobrá stránka.
V dnešnej dobe sú vlkolaci spájaní aj s dobrom. Prechováva sa názor, že nemôžu za svoje postihnutie a svedomie im pracuje ako normálnym ľuďom. Stále častejšie vystupujú vo filmoch a knihách na strane dobra a sú spájaní s bojmi s upírmi.
Moderná stránka doby sa odrazila aj na vlkolačstve. Niektoré príbehy pracujú s nápadom vlčích génov vstreknutých do krvi človeka a tým vytvorenie polo človeka - polo vlka.
Dejiny.
Pôvodom tejto dnešnej povery je severogermánska predstava, že duša opúšťa telo spiaceho človeka a preberá podobu vlka alebo medveďa.
Rusky boli vlkodlaci označovaný pojmom Волка ( Volka )
Predstava, že sa ľudia môžu meniť na zvieratá (najmä vlky), je podobne ako myšlienka o existencii upírov, archetypálna a preto medzi obyvateľstvom stále silno pôsobí. Už v jaskynných maľbách v Lascaux sa lovci zobrazujú prestrojení za zvieratá a samozrejme takéto prestrojenie existuje u šamanov po celom svete dodnes.
Už u prvých známych národov v Škandinávii, v Pobaltí, u Keltov a pod. sa vlk, ktorý je schopný vidieť a loviť v noci, považuje za zviera svetla a sily. Aj grécky Zeus mal v sebe aspekt vlka a aj predstava o tom, že ľudia a bohovia menia podobu, bola v antike veľmi bežná. V 5. storočí sa grécky historik Herodotos zmieňuje o tom, ako sa Gréci a Skýti usadili na pobreží Čierneho mora a považovali tam žijúcich domorodcov Neuriánov za čarodejníkov, ktorí na sebe vedia brať vlčiu podobu kedykoľvek chcú. Predpokladalo sa, že ide o kanibalov.
Najstaršie doklady o vlkolakoch v germánskej oblasti nájdeme v "Völsunga saga", u Bonifácia a v stredoveku u biskupa Burcharda z Wormsu (965–1025).
V 15. a 16. storočí bola viera na zvieracie premeny taká veľká, že každý, kto bol podozrivý, že je vlkolak bol zlikvidovaný (upálený alebo obesený) podobne ako čarodejnice. Len vo Francúzsku sa medzi rokmi 1520 a 1630 vyskytlo vyše 30 000 prípadov vlkolactva, čo sa vysvetľuje jednak kanibalizmom vyhladovaných roľníkov a jednak halucináciou postihnutých, že sú vlkolaci.
Ešte v 18. storočí sa verilo, že premenu na vlka môže spôsobiť priloženie vlčej kožušiny alebo opasku z vlčej kože.
V 20. storočí sa motív vlkolaka sa stal jedným z klasických tém hororových filmov.
Viera, že sa človek niekedy môže premeniť na dravcov existuje aj v Ázii (tigre) a v Afrike (lev, leopard, hyena).
Príčina.
Z dnešného pohľadu ide o legendy, duševné choroby, halucinácie, prípadne prípady kanibalizmu. Existuje napríklad teória, že v stredoveku išlo o halucinácie spôsobené chlebom upečeným z obilia napadnutého námeľom, čiže ražnou hubkou, ktorá produkuje LSD. V minulosti, ešte aj v 20. storočí, spôsoboval takýto chlieb masovú hystériu, paranoju a halucinácie celých dedín a regiónov.

</doc>
<doc id="12679" url="https://sk.wikipedia.org/wiki?curid=12679" title="Ivan Dobrakov">
Ivan Dobrakov

Ing. Ivan Dobrakov, DrSc. (* 30. november 1940, Senec – † 18. september 1997, Bratislava) bol slovenský matematik.
Životopis.
Narodil sa v Senci, jeho rodičia boli roľníci. Otec pochádzal z Bulharska a matka bola maďarskej národnosti. Základnú školu v rokoch 1947–1955 a posledné tri ročníky jedenásťročnej strednej školy v rokoch 1955–1958 absolvoval v Senci. Prísny otec mu zakazoval štúdium na vysokej škole. Napriek tomu po maturite študoval jadrovú fyziku a matematiku na Fakulte technickej a jadrovej fyziky Českého vysokého učenia technického v Prahe, kde r. 1964 získal titul inžiniera technickej fyziky. Už počas štúdia inklinoval k vedeckej práci a osobitne sa uňho vyhranil záujem o moderné matematické disciplíny.
Po absolvovaní vysokej školy nastúpil na Matematický ústav Slovenskej akadémie vied v Bratislave a tomuto pracovisku zostal verný až do konca svojho života. Tu absolvoval vedeckú prípravu pod vedením školiteľa prof. RNDr. Ladislava Mišíka, DrSc. Silný vplyv na jeho vedeckú orientáciu mal prof. Ing. Igor Kluvánek, CSc. Najmä jeho zásluhou I. Dobrakov zameral svoju pozornosť na teóriu miery a integrálu a v tejto tematike sa celoživotným dielom prepracoval do popredia dnešnej svetovej matematiky. Vedeckú hodnosť kandidáta fyzikálno-matematických vied získal r. 1969, vedeckú hodnosť doktora vied r. 1991. 
Vedecká reputácia priniesla I. Dobrakovovi pozvania na prednáškové pobyty do viacerých popredných matematicky rozvinutých krajín (Nemecko, Poľsko – Banachovo centrum, býv. Sovietsky zväz, Španielsko, Maďarsko a i.). Ako hosťujúci profesor pôsobil od septembra 1990 do apríla 1991 na Kalifornskej univerzite (University of California, Riverside) v USA a na jeseň 1992 na Andskej univerzite (Universidad de los Andos, Merida) vo Venezuele.
V domácich pomeroch bol „osamelým bežcom“ a početnejšia vedecká škola sa okolo neho neutvorila. V sedemdesiatych rokoch prednášal niekoľko semestrov funkcionálnu analýzu na Prírodovedeckej fakulte Univerzity Pavla Jozefa Šafárika v Košiciach. Bol členom česko-slovenskej komisie pre obhajoby doktorských dizertačných prác v odbore matematická analýza. Napriek zjavnému postupnému zhoršovaniu jeho zdravotného stavu v poslednom období života bola jeho náhla smrť nečakaná. Zomrel 18. septembra 1997 v Bratislave.
Práca.
Vedecky pracoval vo funkcionálnej analýze a v teórii miery a integrálu. Hlavným prínosom jeho vedeckej práce je vypracovanie teórie lineárnej integrácie Lebesgovho typu v Banachových priestoroch a jej zovšeobecnenia – teórie multilineárnej integrácie v Banachových priestoroch. Jeho originálne výsledky vzbudili značný ohlas v zahraničí a našli pokračovateľov v mnohých krajinách sveta (India, Španielsko, Poľsko, Nemecko, Kanada, USA, Venezuela a i.). Oni nazvali objekty tejto teórie jeho menom (Dobrakovov integrál, dobrakovovsky integrovateľná funkcia a pod.). 

</doc>
<doc id="12680" url="https://sk.wikipedia.org/wiki?curid=12680" title="Christian Johann Doppler">
Christian Johann Doppler

Christian Johann Doppler (* 29. november 1803, Salzburg, Rakúsko – † 17. marec 1853, Benátky, Taliansko) bol rakúsky matematik a fyzik.
Životopis.
Narodil sa v Salzburgu. V rokoch 18221825 študoval na viedenskej polytechnike. Štúdium dokončil v Salzburgu, kde sa prejavil ako schopný matematik.
V rokoch 18291833 bol asistentom na Katedre matematiky viedenskej univerzity. O dva roky neskôr ho povolali za profesora matematiky a účtovníctva do Prahy, kde pôsobil tiež ako profesor na Štátnej technickej akadémii, ktorá mala štatút vysokej školy (18411847). Na Slovensko prišiel v roku 1847 ako profesor matematiky, fyziky a mechaniky na Banskej akadémii v Banskej Štiavnici a c.k. banský radca. Tu pôsobil v nepokojnom období do začiatku roku 1849. Keďže sa na akadémii takmer nevyučovalo, venoval sa vedeckej práci. Inicioval zriadenie prvého samostatného fyzikálneho ústavu na svete a ako riadny profesor experimentálnej fyziky sa v roku 1850 stal riaditeľom Fyzikálneho ústavu Viedenskej univerzity.
Zomrel 17. marca 1853 v Benátkach.
Práca.
Doppler zistil, že rozdiely medzi údajmi o orientácii banských štôlní z čias ich razenia a v súčasnosti nesú informácie o zmenách magnetickej deklinácie. V spise "O farebnom svetle dvojhviezd a niektorých iných nebeských telies" (1842) matematicky formuloval jav, ktorý dnes nesie jeho meno – Dopplerov jav. Vyjadruje závislosť frekvencie zvukových a svetelných vĺn, registrovaných prijímateľom, od rýchlosti pohybu prijímateľa. V roku 1846 svoj vzorec rozšíril aj na prípad vzájomného pohybu zdroja a pozorovateľa. Doppler bol presvedčený, že hviezdy vyžarujú viditeľné svetlo s rôznou frekvenciou a ich kombinácia sa javí ako biela farba. Farebné svetlo dvojhviezd vysvetlil posunom frekvencie, ktorý nastáva v dôsledku pohybu každej z hviezd okolo spoločného hmotného stredu. Zaoberal sa tiež aberáciou hviezd a teóriou farieb, navrhol optický diaľkomer.

</doc>
<doc id="12682" url="https://sk.wikipedia.org/wiki?curid=12682" title="Marec 2005">
Marec 2005

"pozri zoznam mesiacov podľa rokov pre podrobnejší zoznam."
Udalosti v minulosti.
2005: január február marec

</doc>
<doc id="12684" url="https://sk.wikipedia.org/wiki?curid=12684" title="Johann Christian Doppler">
Johann Christian Doppler



</doc>
<doc id="12690" url="https://sk.wikipedia.org/wiki?curid=12690" title="Wochentlich zweimal neuankommender Mercurius">
Wochentlich zweimal neuankommender Mercurius

Wochentlich zweimal neuankommender Mercurius () alebo skrátene nazývané Ofnerischer Mercurius (Budínsky posol) boli prvé nemecké noviny v Uhorsku. 
Noviny vznikli v Budíne v decembri roku 1730. Ich posledné číslo pochádza z roku 1738, ale zdá sa, že vychádzali aj neskoršie, približne do roku 1750. 
Vychádzali dva razy do týždňa v takej istej vonkajšej podobe, ba aj s takým istým zostavením rubrík, ako "Nova Posoniensia". V niečom sa predsa len od týchto latinských novín odlišovali. Kým Nova Posoniensia boli takmer celé vyplnené zahraničným spravodajstvom a z domova mávali len veľmi skromné informácie na konci čísla, redakcia novín "Ofnerischer Mercurius" na prvé miesto kládla domáce spravodajstvo, ktoré bolo pomerne rozsiahle, napriek tomu, že sa pre malý počet dopisovateľov týkalo len niekoľkých významnejších miest Uhorska. Správy z Viedne a informácie zo zahraničia preberala výlučne z "Wiener Zeitung". Okrem domáceho a zahraničného spravodajstva nachádzame tu na poslednej strane oznamy o nových knihách, lekárske rady a pod. Redaktora týchto novín nepoznáme, no je pravdepodobné, že jeho úlohy vydával sám vydavateľ, ktorým bol budínsky kníhtlačiar Ján Juraj Nottenstein.

</doc>
<doc id="12691" url="https://sk.wikipedia.org/wiki?curid=12691" title="Preßburger Zeitung (1764)">
Preßburger Zeitung (1764)

Preßburger Zeitung (dosl. "Bratislavské noviny") boli prvé dlho vychádzajúce noviny v Uhorsku (druhé nemecké noviny po "Wochentlich zweimal neuankommender Mercurius"). Prežili revolúciu roku 1848/49, rozšírili svoj formát a počet listov. Od roku 1880 vychádzali dvakrát týždenne s prílohou (nepretržite až do roku 1929). Po roku 1848 si všímali aj slovenskú problematiku. Prispievali do nich aj Slováci. Ich bezprostredným nástupcom sa stali "Neue Pressburger Zeitung", ktoré zanikli 15. mája 1939 a vtedy prevzal ich predplatiteľov denník "Grenzbote", ktorý zanikol v roku 1945.
"Preßburger Zeitung" bol nemecký týždenník, neskôr denník, ktorý znamenal začiatok nemeckého novinárstva na našom území a neustále vychádzal až do roku 1929. Spočiatku bol len spravodajskými novinami, postupne sa premieňal na politicko-spoločenské noviny vždy s programom vládnucej ideológie.
Ich majiteľom a vydavateľom sa stal bratislavský privilegovaný tlačiar Ján Michal Landerer de Füsküt, ktorý okrem bratislavskej oficíny mal tlačiareň v Košiciach, papiereň v Starej Turej a pod. Táto rodina sa stala významnou pre vydávanie novín a časopisov v Uhorsku. Bratislavský Landerer bol nielen vynikajúcim obchodníkom a kníhtlačiarom, ale aj človekom, ktorý mal pochopenie pre vedenie novín a primerané literárne schopnosti.
Okolo redakcie novín sa sústredila skupina vynikajúcich literárnych a vedeckých pracovníkov Bratislavy i mimo nej, ovplyvnených pokrokovým učením francúzskeho a nemeckého osvieteneckého racionalizmu. V čele redakcie stál spočiatku bratislavský mešťan, obchodník s vínom a železom, neskôr richtár mesta, Karol Gottlieb Windisch, známy inakšie aj ako významný historik. Windisch bol spočiatku hlavným Landererovým spolupracovníkom pri novinách, ale onedlho sa stal ich skutočným redaktorom. V kultúrnom živote mesta zaujímal popredné postavenie. Roku 1761 sa dokonca pokúsil o založenie veľkej vedeckej spoločnosti.
Vydavateľ novín Ján Michal Landerer v prvom čísle zo 14. júla 1764 sľuboval, že "Preßburger Zeitung" budú „týždenne prinášať správy o zvláštnych udalostiach z celej Európy, ale obzvlášť z Uhorska“. Noviny mávali aj osobitné prílohy: Beyträge roku 1783, Politische Geschpräche der Todten (roku 1790 – 1810), ktorá ako už názov hovorí, obsahovala politické rozhovory „mŕtvych“ o udalostiach z rokov 1790 – 1810. Bol to pokus o obchádzku prísnych cenzúrnych predpisov. Orientáciu na kultúru a spoločenskú problematiku mala ďalšia príloha novín zv. Lesekabinet.
Z ďalších príloh "Preßburger Zeitung" si zaslúži spomenutie Unterhaltungsblätter, ktorá vznikla roku 1813. Roku 1827 Fridrich Wigand zastavil jej ďalšie vychádzanie a nahradil ju prílohou Aeshrenlese, ktorú roku 1837 Ignác Schaiba premenoval na Panóniu. K nej o štyri roky neskôr pristúpil Die Modebilder. Veľmi obľúbené boli prílohy Illustrieries Sonntagsblatt, Illustriertes Unterhaltungsblatt.
V osemnástom storočí boli "Preßburger Zeitung" v Uhorsku nesporne najčítanejšími novinami, ktorým sa budínske a peštianske periodiká nemohli vôbec vyrovnať. Vedeli dokonca odolávať aj stupňujúcemu sa vplyvu viedenských novín a časopisov a zachovali si samostatný postoj a osobitnú politickú líniu.
Po Landererovi a K. G. Windischovi sa stal od apríla 1773 ich redaktorom Ján Matej Korabinský. Od roku 1784 do januára 1786 vykonával túto funkciu mladý 24-ročný Daniel Tállayi, ktorý mal neskoršie vyvodiace postavenie pri vydávaní slovenských osvieteneckých novín. Pochádzal z Levoče, kde sa narodil 4. januára 1760. Po skončení domácich škôl navštevoval debrecínske reformátorské kolégium a bratislavské lýceum. Po zakončení štúdií bol redaktorom "Preßburger Zeitung" a neskôr sa stal aj zapisovateľom v bratislavskej mestskej rade. Od roku 1790 bol správcom pozemkovej knihy – mal hodnosť aktuaristu – a len rok pred svojou smrťou, 24. apríla 1815 bol zvolený za mestského radcu. V januári roku 1778 sa stal tiež redaktorom prvých maďarských novín, vychádzajúcich v Bratislave – Magyar Hírmondó (1780 – 1788).
Keď Daniel Tállayi roku 1784 nastúpil do redakcie "Preßburger Zeitung", nemal ešte veľa životných skúseností, ale mal dobré predpoklady pre novinársku prácu a pohotové pero. Znalci chválili jeho články v týchto novinách pre ich vysokú úroveň a bezchybný štýl. Medzi ním a majiteľom novín Landererom došlo však onedlho k prudkým sporom. Tállay sa vzpieral jeho príkazom, pretože noviny chcel redigovať po svojom, čo sa nutne muselo po čase skončiť ich rozchodom. Tállayi potom mienil vydávať proti Landererovým novinám opozičné, pod názvom Preßburger Merkur, na ktoré mu však Kráľovská uhorská miestodržiteľská rada v Budíne nedala povolenie. Tállayiho maďarské i nemecké články mali veľkú publicitu. Už ako 25-ročný sa pokúšal o veľkorysú akciu – zlúčiť v jednom nakladateľstve všetky vychádzajúce noviny a časopisy v Uhorsku. Bolo to však predčasné úsilie, ku ktorému sa nemali chuť pripojiť ani bratislavskí vydavatelia novín Patzko a Landerer. 
Od roku 2004 vychádza opäť ako hospodársky magazín o Slovensku v nemeckom jazyku.
Periodicita.
Noviny vychádzali dvakrát týždenne, potom trikrát týždenne, potom denne, potom dvakrát denne.

</doc>
<doc id="12692" url="https://sk.wikipedia.org/wiki?curid=12692" title="Marika Gombitová">
Marika Gombitová

Marika Gombitová (* 12. september 1956, Turany nad Ondavou) je slovenská speváčka a skladateľka.
Život.
Začiatky.
Marika Gombitová sa narodila v Turanoch nad Ondavou pri Stropkove. Vyrastala v rodine, kde hudba vždy mala svoje čestné miesto. Má sestru a troch bratov, otec hral na husliach, v kostole na organe a krásne spieval. Študovala hru na klavíri v Ľudovej škole umenia v Stropkove, vyhrala aj okresnú súťaž gitaristov, ale najviac milovala spev a svoj veľký vzor Janis Joplin. Spievať začala so svojimi bratmi ako trinásťročná v amatérskej skupine Matador.
Počas štúdia na Strednej priemyselnej škole strojníckej v Košiciach (absolvovala v roku 1976) spievala v skupine Profily (19721974) a tiež v košických tanečných orchestroch Júliusa Olajoša a Juraja Szabadoša.
So skupinou Modus.
V roku 1976 prijala ponuku Jána Lehotského pripojiť sa k jeho skupine Modus a od 1. júla sa tak stala profesionálnou speváčkou. Sprvu hrala na conga a mala na starosti zbory. Bola ale trpezlivá, vytrvalo na sebe pracovala a čoskoro sa stala hlavnou speváčkou skupiny. V kapele sa okrem dobrých muzikantov zišlo silné spevácke trio Marika Gombitová, Miro Žbirka, Janko Lehotský – mená, ktoré sa čoskoro stali značkou kvality a poznávacím znakom Modusu. Skupine sa navyše podarilo presadiť s výhradne pôvodným repertoárom, do roku 1980 nahrala dva radové albumy a jeden anglický. Kapela Modus absolvovala počas piatich sezón niekoľko stoviek koncertov doma aj v zahraničí (Nemecko, Poľsko, Maďarsko, Juhoslávia, Bulharsko, Vietnam a Laos). V tomto období nahrala aj Marika Gombitová svoje prvé dva radové albumy – "Dievča do dažďa" (1979) a "Môj malý príbeh" (1981). Od začiatku kariéry mala šťastie na dobré autorské zázemie. Spolupracovala s poprednými osobnosťami slovenskej hudobnej scény (Ján Lehotský, Pavol Hammel, Marián Varga, Ján Lauko) a zvlášť dlhoročným spojením s básnikom a textárom Kamilom Peterajom vytvorila štýl, prepájajúci rock a pop s šansónom a poéziou.
Samostatnou kapitolou sú úspechy na Bratislavskej lýre, v tom období najvýznamnejšom československom hudobnom festivale. So skupinou Modus sa tu predstavili prvýkrát v roku 1976 v nesúťažnej časti. Rok 1977 už priniesol kapele víťazstvo v podobe zlatej Bratislavskej lýry za pieseň „Úsmev“. V ďalšom ročníku (1978) súťažila Gombitová ako sólistka s piesňou „Študentská láska“ a vyspievala zlato v domácej i medzinárodnej súťaži. V roku 1979 prezentovala baladu „Vyznanie“ a získala striebro. V roku 1980 bola ocenená bronzovou Bratislavskou lýrou za duet s Jánom Lehotským „Tajomstvo hier“.
Talent Mariky Gombitovej veľmi skoro prekročil aj hranice vlasti – jednu z cien získala na Schlagerfestivale v Drážďanoch a vrcholom bolo víťazstvo na medzinárodnom piesňovom festivale Intervízie v poľskom Sopote 1980 (s piesňami „Vyznanie“ a „Chcem sa s tebou deliť“).
R. 1980: automobilová havária a návrat na hudobnú scénu.
V roku 1980 si zahrala hlavnú úlohu v dnes už kultovom TV muzikáli "Neberte nám princeznú". Dňa. 30. novembra 1980 Marika Gombitová pri návrate z koncertu v Brne, následkom dopravnej nehody utrpela úraz chrbtice, následkom ktorého od siedmeho hrudného stavca nadol ochrnula. Napriek stavu po úraze vystúpila v nasledujúcom roku na Bratislavskej lýre, a v lete 1981 nahrala svoj tretí sólový štúdiový album, "Slnečný kalendár".
Aj po nehode pokračovala v koncertovaní, jej dve koncertné turné, "Mince na dne fontán" a "Adresa ja, adresa ty," trvali celkovo päť sezón. Vystupovala s nimi po celom Československu a štyrikrát vypredala pražskú Lucernu. S druhým turné získala hlavnú cenu v celoštátnej súťaži koncertných programov.
Po viac ako 150 sólových koncertoch v období 19831987 sa sústredila predovšetkým na televízne a charitatívne vystúpenia. Do konca roka 1980 natočila päť desiatok televíznych programov a po nehode ďalších 110.
Ku dvom sólovým albumom, ktoré Marika Gombitová vydala ešte pred úrazom, pridala ďalších sedem a tri z nich vyšli na anglických cover verziách. Podieľala sa aj na ďalších dvoch hudobných albumoch skupiny Modus.
Na dvojalbume "Mince na dne fontán" z roku 1983 si prvú polovicu skladieb zložila sama a druhú Ján Lehotský. Za tento album získala Zlatý erb vydavateľstva Opus za najlepšiu nahrávku roka.
V roku 1984 jej vyšiel piaty album "No. 5", na ktorom je autorkou všetkých piesní. Aranžérsky sa na jeho výrobe podieľali Laco Lučenič a Peter Breiner.
Aj na ďalších albumoch si zložila väčšinu skladieb. Piesne zo šiesteho albumu "Voľné miesto v srdci" (1986) tvorili základ nového koncertného turné Adresa ja, adresa ty.
Na ďalší úspešný album "Ateliér duše" (1987), ktorý nahrala s Vašom Patejdlom, zaradila aj duet s Karlom Gottom „Neznámy pár“. Pod názvom "Ateliér duše" tiež vyšla prvá hudobná videokazeta na slovenskom trhu.
Hudobná kariéra po roku 1989.
Ako prvá slovenská speváčka sa Gombitová objavila v rakúskej hitparáde "Die Grossen Zehn". Na pozvanie Stevieho Wondera si s ním dvakrát zaspievala počas jeho návštevy Bratislavy. V dňoch Nežnej revolúcie v spolupráci s Andrejom Šebanom nahrávala album "Kam idú ľudia?" (1990).
Deviaty radový album "Zostaň" spoločne s Vašom Patejdlom a Gabom Dušíkom nahrala Marika Gombitová v roku 1994 .
V roku 1996 Marika Gombitová získala od Zväzu autorov a interpretov cenu Grand Prix za celoživotný prínos populárnej hudbe.
Aktivity po roku 2000.
V roku 2000 si Marika Gombitová zložila nielen hudbu, ale aj text k piesni „Prosba“. Nasledovali dve duetá s Miroslavom Žbirkom, „Nespáľme to krásne v nás“ (2001) a „Tajnosľubná“ (2005), a tiež pieseň z muzikálu "Adam Šangala", „Tak som chcela všetkých milovať“ (2007).
V roku 2014 sa zapojila ako jediná žena medzi dvadsiatimi osobnosťami českej a slovenskej kultúry do charitatívnej akcie na podporu ľudí, bojujúcich s nepriazňou osudu. Od tohto roku sa opäť zúčastňuje aj na ďalších charitatívnych a televíznych projektoch. V roku 2015 Marika Gombitová naspievala titulnú pieseň „Ten príbeh za náš sen stál“ pre rozprávku "Sedem zhavranelých bratov". 
V septembri 2016 vystúpila ako hosť na turné "Road to Abbey Road" Mira Žbirku. V októbri 2016 sa konal v Bratislave jej narodeninový koncert nazvaný "Marika Gombitová &amp; priatelia" a vyšla kniha "Úlomky spomienok", ktorá prvou oficiálnou autobiografiou, na ktorej vzniku sa Marika osobne aj podieľala. V decembri v roku 2017 Marika Gombitová potešila svojich fanúšikov v Prahe vianočným koncertom nazvaným "Sen Mariky Gombitovej".
V roku 2022 vystúpila na veľkom predvianočnom koncerte "Vyznanie Mariky Gombitovej" v bratislavskom NTC, ktorý bol vypredaný. V januári 2024 dvakrát po sebe vypredala pražskú O2 arénu a získala si pozitívne ohlasy nielen od fanúšikov ale aj od odbornej kritiky a hudobnej verejnosti. Na týchto koncertoch zároveň po dlhom čase predstavila dve autorské novinky – „Fantóm srdca“ a „Stúpanie“.
Význam v slovenskej populárnej hudbe a ocenenia.
Marika Gombitová naspievala celkom 237 piesní a je podpísaná ako autorka hudby 66 skladieb. Dodnes sa Marike Gombitovej predalo viac než milión hudobných nosičov. V exkluzívnej ankete 100 najlepších slovenských albumov je zo všetkých interpretov zastúpená najvyšším počtom titulov – deviatimi albumami. Marika Gombitová viackrát bodovala v anketách popularity – Zlatý slávik (3x striebro, 2x bronz), Slovenský slávik (2x zlato), Slávik (5x striebro, 2x bronz), OTO (zlato, 2x striebro, bronz, Sieň slávy).
Marika Gombitová sa stala sa hudobnou ikonou, získala mnohé ocenenia ako "Speváčka storočia" alebo "Žena 21. storočia". Jej pieseň „Vyznanie“ zvíťazila v ankete "Hit storočia" a je asi najemotívnejšou skladbou v histórii slovenského popu. Marika Gombitová je živým príkladom, že pieseň sa nemusí len odspievať, ale dá sa aj prežiť. Je nazývaná „nekorunovanou kráľovnou slovenskej populárnej hudby“ a právom patrí medzi najvýraznejšie osobnosti slovenskej kultúry.
V roku 2018 prevzala Marika Gombitová z rúk prezidenta Andreja Kisku Pribinov kríž I. triedy za mimoriadne zásluhy o kultúrny rozvoj Slovenskej republiky v oblasti populárnej hudby. V tom istom roku sa stala aj prvou ženou, ktorá získala Veľkú cenu SOZA za celoživotné dielo. V roku 2019 Marika Gombitová získala Cenu Prešovského samosprávneho kraja. V roku 2024 sa stala laureátkou Krištáľového krídla a získala Mimoriadnu cenu.

</doc>
<doc id="12693" url="https://sk.wikipedia.org/wiki?curid=12693" title="Mercurius Veridicus ex Hungaria">
Mercurius Veridicus ex Hungaria

Mercurius Veridicus ex Hungaria (Pravdomluvný posol z Uhorska), prvé číslo sa ešte nazývalo Mercurius Hungaricus (Uhorský posol), boli prvé noviny na Slovensku a v Uhorsku. Celkový počet 6 čísiel vychádzal v rokoch 1705-1710 v Levoči a potom v Bardejove. Noviny slúžili výlučne záujmom protihabsburského povstania Františka II. Rákociho (išlo o „antipropagandu“ cisárskych, čiže viedenských novín Wienerisches Diarium) a zanikli s jeho porážkou.
Predchodcovia Mercuria.
Uverejnenie týchto novín znamená nie začiatok, ale dovŕšenie propagandy pomocou tlače, ktorú František Rákoci II. a jeho spolupracovníci začali rozvíjať prostredníctvom novinových letákov a manifestov už dávnejšie predtým. Kuruci, ako volali stúpencov a vojakov Rákociho, chceli propagandou eliminovať vplyv nepriateľského spravodajstva, šíreného úradným časopisom habsburského panovníckeho dvora Wienerisches Diarum, ktorý neskoršie premenovali na Wiener Zeitung. Pod týmto titulom noviny vychádzajú dodnes.
Rákoci spoznal dôležitosť písaného slova a tlače pre oslobodzovací boj a preto podnikol všetko pre rozvoj vlastnej propagandy, ktorou chcel vo svoj prospech ovplyvniť verejnú mienku hlavne v zahraničí a získať čo najviac prívržencov a podporovateľov svojich povstaleckých akcií. Preto aj vo svojom prvom novozámockom manifeste písal medzi iným: „Nech ide do celého sveta zvesť o napredovaní nášho spravodlivého boja proti rakúskemu panovníckemu domu...“
Hneď na začiatku bojov proti cisárskym vojskám vydal manifest, v ktorom vyhlasuje boj za slobodu potláčaných národov v rakúskej monarchii, hlavne maďarského ľudu, proti habsburskému otroctvu. Je to vlastne výzva k ozbrojenému povstaniu. (Manifestum Principis Rákoczi). Bol vydaný na hrade Breszne v Poľsku. Okrem Rákociho manifest podpísal aj jeden z jeho pobočníkov, generál kuruckých vojsk gróf Mikuláš Berčéňi. Vo svojom ďalšom manifeste toho istého roku, ktorý vyšiel z vojnového tábora povstalcov pri Mukačeve 7. júla 1702, slávnostne sa obracia na panovníkov a na obyvateľov celého „kresťanského sveta“ tvrdiac, že on a jeho stúpenci obnovili „večnú slávu ubitého uhorského národa“. Podobný cieľ sledoval aj vydaním tzv. Manifestu nespokojencov Uhorska, ktorý vyšiel vo francúzštine za hranicami Uhorska už aj preto, aby si ešte viac naklonil vládnuce kruhy vo Francúzsku, ktoré jeho povstanie podporovali peniazmi i vojnovým materiálom
Z obdobia kuruckých bojov poznáme viacej manifestov, letákov a proklamácií Františka Rákociho II. o zriadení verejných úradov, obnovení a utužení vojenskej disciplíny, o vojnovej situácii, výsledku mierových rokovaní, o rozhodnutiach snemu v Onóde, ktorý detronizoval habsburgovcov a pod. Boli tlačené po maďarsky a kvôli cudzine aj po latinsky. V zahraničí vychádzali aj v iných svetových rečiach. Cudzina ich prijímala s veľkou pozornosťou. Rákoci sa osobne staral o to, aby s manifestami a s letákovými novinami kurucov sa oboznamovala nielen vyššia šľachta a zemania, ale aj prostý ľud. Gróf Mikuláš Berčéňi - kurucký generál - mal každý kurucký pluk oboznamovať s Rákociho tzv. novozámockým manifestom, ktorý sa musel čítať aj po dedinách, aby sa aj negramotné ľudové masy pripojili k povstaniu.
Už tieto zmienky ukazujú, že tu boli priaznivé podmienky pre vydávanie prvých novín v Uhorsku. Kuruci priamo nástojčivo potrebovali vlastné noviny, v ktorých by sa mohli brániť proti útokom nepriateľskej propagandy. Nielen zahraničných, ale aj domácich čitateľov bolo treba presviedčať o nevyhnutnosti boja proti habsburgovcom a zoznamovať ich s víťazným postupom kuruckých vojsk. Veď do Uhorska prichádzalo okrem Wienerisches Diarum aj viacej novinových letákov, letákových novín, manifestov, pamfletov i skutočných novín, ktoré úspechy kurucov zamlčovali a ich odboj proti cisárskej Viedni zatracovali. Preto kurucké letákové tlače i Mercurius Veridicus ex Hungaria prinášali vlastné spravodajstvo, „aby sa všetko to nezdalo pravdivé, čo cudzí národ tvrdí v novinách, hlavne v nemeckých lživých novinách“. (Rozumej Wienerische Diarum).
Charakteristika jednotlivých čísiel.
Prvé číslo Mercurius Hungaricus vydal gróf Antal Esterházi roku 1705, druhé toho istého roku v máji a tretie v auguste vyšlo zásluhou významného generála a radcu Františka Rákociho II. - Pavla Rádaya. Roku 1706 niet bližších údajov o vydaní novín. Podľa všetkého ďalšie číslo novín vyšlo až roku 1708, čo však nie je isté. Roku 1710 Mercurius vyšiel v januári, vo februári a v marci. Môžeme preto usudzovať, že Mercurius nikdy nevychádzal týždenne a jeho vydanie sa neviazalo k nijakému presnému dátumu, ako sa to pokúšali dokazovať starší historici. Niet ani stopy o tom, že by vzniklo aj iné číslo Mercuria ako prvé vydané Eszterházym, šesť známych vytlačených a jedno zachované v rukopise. Len prvé esterháziovské číslo je doteraz neznáme. Aj keď je možné, že kuruci svoje noviny plánovali vydávať ako týždenník, ktorý by mal oboznamovať zahraničie s kuruckými víťazstvami a s výsledkami ich mierových rokovaní s Habsburgovcami, treba upustiť od staršej hypotézy, podľa ktorej v nejakej knižnici, alebo v archíve vo Francúzsku, Švédsku, alebo v inej európskej krajine sa skrýva „plná séria mercuriov“, obsahujúca do 200 čísiel.
Vydavateľ prvého čísla gróf Antal Esterházi chcel zabezpečiť týmto novinám širokú publicitu a veľký ideologický dosah. Mali prinášať domáce spravodajstvo, prebúdzať národné povedomie a protihabsburskú nenávisť a len v druhom rade slúžiť zahraničnej politike. V tomto duchu aj vydal ich prvé číslo. Už tým, že chcel vydávať noviny hlavne pre ľud, sa jeho zameranie a redigovanie novín nezhodovalo s neskorším ich vedením veliteľskou kanceláriou Františka Rákociho II. Správne pochopil, že bez nadaného redaktora, ktorý by „novely (noviny) usilovne spisoval“, nemôže vytvoriť pohotový a hodnotný tlačový orgán. Sám si chcel, ako „hlavný redaktor“, vytvoriť akýsi „redakčný kruh“ a len toľko žiadal od hlavného veliteľstva, aby k nemu „subordinoval jedného novelistu“. Tieto plány sa však neuskutočnili na škodu celého povstaleckého hnutia, lebo Esterházy mohol z Mercuria vytvoriť časopis veľmi významný pre povstalecký boj. František Rákoci II. však nariadil odobrať vedenie časopisu Esterházimu, odôvodňujúc to nedôverou v stálosť Esterháziho zásad a jeho veliteľskou nedôslednosťou a slabosťou. Rákoci potom premenil Mercuria na poloúradný tlačový orgán pre propagovanie svojej zahraničnej politiky a jeho vedenie zveril svojmu stálemu spolupracovníkovi Pavlovi Rádayovi.
V Rádayovej redakcii vyšiel Mercurius dva razy roku 1705 a výsledkom jeho práce je aj číslo z roku 1708. Nielen doma, ale aj v susedných krajinách bol Mercurius dobre prijatý. Ráday, keď videl úspech novín, navrhol ich vydávať týždenne. Rákoczi aj skutočne nariadil veliteľskej kancelárii, aby každý týždeň zostavovala materiál novín z došlých hlásení o výsledku bojov a iných správ a posielala ho do levočskej tlačiarne. Po roku 1705, ako sme uviedli, Mercurius dlhšie nevychádzal. Stalo sa tak preto, lebo kuruci nemali možnosť oznámiť cudzine nejaké väčšie víťazstvo svojich vojsk, pretože sa v tejto dobe pripravovali k veľkej bojovej akcii. 
Augustové číslo Mercurius z roku 1705 vyšlo pod zmeneným názvom Mercurius Veridicus ex Hungaria. S pridaním slova „veridicus“ - pravdomluvný - chcel Rákoczi a jeho prívrženci, zvýrazniť objektivitu svojich správ na rozdiel od „tlačených lží“ Wienerisches Diarum. Medzi obidvoma číslami je podstatný rozdiel aj v celkovom zameraní. Kým májové číslo oslavuje významné osobnosti kurucov priamo pateticky, augustové číslo prináša oveľa viacej správ a informácií. Dáva teda prednosť opisu skutočných udalostí pred oslavnými článkami o kuruckých veliteľoch. Týmto číslom sa Mercurius nadlho odmlčal.
Na začiatku roku 1710 sa noviny znovu vzbudili k životu. Pravdepodobne ich zredigoval za pomoci veliteľskej kancelárie gróf Mikuláš Berčéňi. Tieto posledné tri čísla novín sa už netlačili v levočskej brewerovskej tlačiarni, lebo mesto sa 13. februára 1710 vzdalo cisárskym vojskám. Vysádzané sú už „ošúchanými a obdratými písmenami“ bardejovskej mestskej tlačiarne. Osnova januárového čísla je písaná rukou Berčéňiho tajomníka Samuela Ebeczkého a jeho možno pokladať aj za redaktora februárového a marcového čísla z roku 1710. Mercurius Veridicus ex Hungaria správou z 26. marca 1710 pravdepodobne zakončuje svoju púť. V mestskej tlačiarni v Bardejove sa muselo urýchlene prestať s tlačením Mercuria, lebo situácia na fronte sa stávala pre kurucov veľmi nepriaznivou. Michal Okolicsányi, podľa príkazu, ktorý obdržal od Bercsényiho, nariadil bardejovskému tlačiarovi, aby sa presťahoval do Košíc. Obával sa, že mesto i s tlačiarňou padne do rúk cisárskych, ako sa to už predtým stalo vinou zradcu Štefana Andrássyho s Levočou a s jej slávnou brewerskou tlačiarňou. Bardejovský tlačiar však nechcel spájať svoj osud s kuruckými vojskami, ktorým hrozila úplná porážka a preto sa vzpieral opustiť mesto. Výhovorky mu však nepomohli. V apríli 1710 previezli kuruci bardejovskú tlačiareň do Košíc. Podľa niektorých údajov vyšlo posledné číslo Mercurius Veridicus ex Hungaria práve v Košiciach roku 1711, ale je to len neoverená hypotéza.
Výskum Mercuria.
Na kurucké noviny prvýkrát upozornil Szálay László roku 1895. Keď totiž opisoval kurucké povstanie v Uhorsku v júli roku 1705, prebral do svojich prameňov aj prvé známe číslo Mercurius Hungariuous. S touto malou správou začal sa riešiť problém začiatkov novinárstva v Uhorsku. Časom sa objavilo ďalšie vytlačené číslo Mercurius, no o existencii ostatných sa nič spoľahlivého a presného nevedelo. Pomocou rukopisných materiálov sa však podarilo zrekonštruovať nasledujúce číslo. Keď sa takým istým spôsobom podarilo zostaviť aj januárové číslo z roku 1710, došlo k zaujímavému overeniu spoľahlivosti tejto syntetickej metódy. Tlačený exemplár toho istého čísla, ktorý sa potom náhodne podarilo objaviť, sa presne zhodoval s rekonštruovaným na základe rukopisných materiálov. Skúmanie problémov súvisiacich s vychádzaním novín Mercurius Veridicus ex Hungaria trvalo dlhé desaťročie. Takmer po sto rokoch vyšla obsiahla štúdia Esze Tomáša, ktorý podrobil revízii mylné názory starších bádateľov a podal súvislý obraz o vychádzaní týchto prvých tlačených novín v Uhorsku.

</doc>
<doc id="12694" url="https://sk.wikipedia.org/wiki?curid=12694" title="Mercurius Hungaricus">
Mercurius Hungaricus



</doc>
<doc id="12695" url="https://sk.wikipedia.org/wiki?curid=12695" title="Slovenské novinárstvo v čase prvých latinských, nemeckých a maďarských novín">
Slovenské novinárstvo v čase prvých latinských, nemeckých a maďarských novín

Počiatky novín v latinčine na Slovensku.
Prvé noviny na Slovensku (a v Uhorsku).
Bolo to až v období Františka Rákociho II., kedy sa periodická tlač účinne využívala vo veľkom zápase uhorských stavov a prostého ľudu s habsburskou dynastiou. S menom tohto vodcu protihabsburského odboja sa spája aj založenie najstarších novín, vychádzajúcich na slovenskom území. V treťom roku boja povstalcov (1705) vyšlo prvé číslo Mercurius Hungaricus, ktoré bolo hneď v nasledujúcom čísle premenované na Mercurius Veridicus ex Hungaria (Pravdomluvný posol z Uhorska). Ich uverejnenie znamená nie začiatok, ale dovŕšenie propagandy pomocou tlače, ktorú František Rákoci a jeho spolupracovníci začali rozvíjať prostredníctvom novinových letákov a manifestov už dávnejšie predtým. Kuruci, ako volali stúpencov a vojakov Rákociho, chceli propagandou eliminovať vplyv nepriateľského spravodajstva, šíreného úradným časopisom habsburského panovníckeho dvora Wienerisches Diarum, ktorý neskoršie premenovali na Wiener Zeitung. Pod týmto titulom noviny vychádzajú dodnes.
Nova Posoniensia a zlé obdobie.
Prvé pravidelne vychádzajúce noviny v Uhorsku boli významné bratislavské Nova Posoniensia.
Po zániku Nova Posoniensia neboli na Slovensku dlhší čas priaznivejšie podmienky na vydávanie novín a časopisov. Súviselo to aj so stupňujúcim sa zápasom medzi katolíkmi a evanjelikmi a s rekatolizáciou Uhorska. Navyše vývoj spoločenských a politických pomerov vtedy na Slovensku rozvoju novinárstva neprial. Plánovaný časopis Daniela Fischera Acta Eruditorum Pannonicae res et eventus naturales ac morbus patriae exponentis nakoniec nevyšiel.
Významné latinské periodiká okolo roku 1800.
Medzi posledné latinské časopisy vychádzajúce na slovenskom území patria Nové cirkevno-školské ročenky evanjelikov augšburského a helvétskeho vyznania v rakúskej monarchii. (Novi Ecclesiastico-scholastici Annales evangelicorum augustanae et helveticae confessionis in Austriaca Monarchia).
Z ostatných latinských časopisov vychádzajúcich v Uhorsku na prelome 18. a 19. storočia treba spomenúť Ephemeridea politico-literariae (Politicko-literárne listy) s prílohou, ktoré začal roku 1790 v Budíne vydávať profesor tamojšieho gymnázia Michal Tertina. (Zomrel vo Veľkom Varadíne roku 1808). Sám ich redigoval len od apríla do októbra 1790. Po ňom ich prebral advokát Pavel von Spielenberg, ktorý ich viedol až do zániku roku 1792.
Od l. apríla 1804 začal Juraj Alojz Belnay, profesor všeobecných dejín na kráľovskej právnickej akadémii v Bratislave, ktorý bol tiež majiteľom kníhtlačiarstva a kníhkupectva, vydávať nový latinský politicko-literárny časopis Ephemerides statistico-politico-aeconomico-literariae.
Roku 1805 začal dvorný agent Rosemann – inak rodený Maďar – vydávať vo Viedni politicko-literárne noviny Európa. Tieto latinské noviny určené tiež čitateľom v Uhorsku, väčšinou preberali materiál z Neuwieder-Todten-Reichs. Vynikali po grafickej i štylistickej stránke.
Spomínané latinské noviny a časopisy v Uhorsku sa začiatkom 19. storočia dostávajú postupne na perifériu verejného života. Do popredia vystupujú noviny a časopisy v živých hovorových jazykoch užívaných na území mnohonárodnostného Uhorska. Vyvodiace postavenie aj tu majú periodiká vládnucej nemeckej a maďarskej triedy. Pravda, aj tieto noviny a časopisy, hlavne na začiatku svojej existencie, sa zaoberajú problematikou iných národov a národnostných menšín v Uhorsku a preto ich publicita bola oveľa širšia, ako by sa to zdalo na prvý pohľad. Medzi ich čitateľov a dopisovateľov patrili aj učení Slováci.
Počiatky novín v nemčine a maďarčine na Slovensku.
Pri sledovaní histórie slovenského novinárstva v 18. a začiatkom 19. storočia, nemôžeme obísť niektoré významnejšie nemecké a maďarské noviny, vychádzajúce na území Slovenska. Veď hneď v začiatkoch svojej existencie sa obracali na svojich čitateľov z radov meštiactva, nižšej šľachty i dedinskej inteligencie, medzi ktorými bolo i hodne Slovákov. Vieme, že do najstarších nemeckých bratislavských novín Pressburger Zeitung písali aj Slováci, ktorí patrili aj medzi ich odoberateľov. Preto sa aj často vedenie týchto novín z konkurenčných dôvodov stavalo nepriateľsky k vydávaniu slovenských novín a časopisov. Najstaršie nemecké i maďarské noviny a časopisy vychádzajúce na území Slovenska obsahujú vzácny materiál o živote rozličných slovenských spoločenských vrstiev, ako aj slovenského národného hnutia.
Okrem toho sa naša periodická tlač, hlavne spočiatku, len ťažko mohla pretekať s dobre vybavenými, dokonalejšími nemeckými novinami, ktoré mali aj bohatšie spravodajstvo, väčší okruh dopisovateľov, ba aj početné prílohy.
Počiatky novinárstva v Uhorsku majú niekoľko špecificky odlišných rysov od novinárskeho vývoja v západnej Európe, hlavne vo Francúzsku a vo Veľkej Británii. Nemožno povedať, že by v Uhorsku v 18. storočí vychádzalo málo novín a časopisov, aj keď rozkvet hlavne maďarského novinárstva, spadá do obdobia panovania Jozefa II. Kým v rokoch 1764 – 1780 v Uhorsku počet všetkých vychádzajúcich novín a časopisov nepresahoval čísla 8 (z toho boli jedny maďarské), v rokoch 1781 – 1790 ich počet stúpol na 23 (z toho 10 maďarských). V rokoch 1800 – 1810 začalo vychádzať 14. nových časopisov a novín, z ktorých boli už len tri maďarské.
Takmer pre všetky noviny a časopisy vychádzajúce v Uhorsku v 18. storočí, je charakteristická krátka doba ich trvania. V mnohonárodnostnom štáte mali latinské, nemecké, maďarské i slovenské noviny oveľa menšiu publicitu, ako tomu bolo v krajinách obývaných príslušníkmi jedného národa. Kým napr. v Anglicku roku 1794 vychádzalo 17,600.413 výtlačkov novín a časopisov, v Uhorsku, podľa zbežného odhadu, vychádzalo ročne asi iba 1000 výtlačkov.
Vzdelanostné vrstvy, z ktorých pochádzal najväčší počet čitateľov periodickej tlače v Uhorsku, sa orientovali väčšinou na zahraničné politické a odborné noviny a časopisy. Preto aj vydavatelia novín v Uhorsku mali od počiatku veľké ťažkosti so získavaním dopisovateľov, s nedostatkom predplatiteľov a tým aj s hospodárskou stránkou tejto svojej činnosti. Preto aj mnohé z nich po roku, alebo po dvoch zanikajú, napriek svojej pomerne slušnej úrovni.
S rozvojom národného obrodenia, ktoré vytvára podmienky pre pestovanie vlastného jazyka, kultúry a literatúry v živej hovorovej reči, sa postupne aj v novinárstve dostáva internacionálna latinčina do úzadia. Bohatnúce a politicky sa rozvíjajúce meštiactvo sa dovolávalo novín písaných po nemecky. Skoro desať rokov po zániku Nova Posoniensia začínajú vychádzať prvé nemecké noviny v Uhorsku: Wochentlich zweimal neuankommender Mercurius.
Zatiaľ čo budínsky Mercurius pre nedostatok čitateľov upadal, v hlavnom meste vtedajšieho Uhorska, v Bratislave, kde sa sústreďovala edičná činnosť periodickej i neperiodickej tlače, vznikol roku 1764 Pressburger Zeitung.
S rozvojom kultúrneho života Bratislavy súvisí aj založenie osobitných nemeckých divadelných novín – Allgemeine Deutsche Theaterzeitung. Tu našiel čitateľ nielen kritiky a referáty o predstaveniach bratislavského mestského divadla, ale aj správy a kritiky divadelných inscenácií v takmer všetkých významnejších uhorských i rakúskych mestách.
Významné bolo aj podujatie Karla Bohumila Windischa, ktorý roku 1791 v Bratislave, ako priame pokračovanie vychádzajúcich Oznamov (Anzeigen), vydával v kníhtlačiarni Antona Löweho znamenitý vedecký časopis Ungarisches Magazin. Časopis mal podľa programu zahrňovať príspevky zo všetkých vedeckých disciplín, ale redaktor v ňom uverejňoval články a štúdie hlavne z histórie a z geografie. Bol to jeden z najvýznamnejších nemeckých odborných časopisov v Uhorsku. Medzi jeho čitateľmi bolo aj veľa učených Slovákov.
Mal tiež rozhodný vplyv na vývoj neskorších časopisov, rodiacej sa slovenskej buržoázie. Windischovi sa podarilo okolo redakcie časopisu zhromaždiť všetkých významnejších nemeckých spisovateľov a vedeckých pracovníkov v Uhorsku a vytvoriť z neho orgán vysokej úrovne. Okrem historických a zemepisných pojednaní bývali tu aj články z národopisu, ľudovej slovesnosti, z dialektológie Nemcov bývajúcich v Uhorsku. Redaktor a jeho spolupracovníci si všímali tiež sociálnych a poľnohospodárskych otázok. Snažili sa spájať záujmy sedmohradských Nemcov s Nemcami v Budíne, v Bratislave, na Spiši a inde. Už prvý zväzok časopisu bol prijatý veľmi priaznivo, čo agilného Windischa ešte viac povzbudzovalo do novinárskej práce. Napriek veľkej snahe o záchranu sa mu tento časopis podarilo udržať len do roku 1787. Ešte raz sa pokúsil o vydávanie časopisu – bol to Neue Ungarisches Magazin (1791 – 1792), ale s malým úspechom. Jeho druhý zväzok vyšiel až po Windischovej smrti.
Prvé noviny a časopisy v Uhorsku sa nemohli slobodnejšie rozvíjať, pretože ich hatila prísna cenzúra. Len za Jozefa II. prichádzajú pre publicistiku lepšie časy. Nie je preto náhodné, že vydávanie novín, časopisov, populárno-vedeckej i ľudovýchovnej literatúry, určenej slovenským čitateľom, sa začína v pravom slova zmysle len v osvieteneckom období. Súviselo to s priaznivejšími spoločenskými a politickými pomermi, k čomu nepochybne prispel aj výnos Jozefa II. zo dňa 11. júla 1781, ktorým sa uvoľňuje cenzúra a zavádza sa pre ňu nový poriadok.
Spočiatku bolo strediskom novinárstva v Uhorsku Bratislava, ktoré však koncom XVIII. storočia prestáva byť postupne najvýznamnejším politickým, hospodárskym a kultúrnym centrom krajiny. Jej úlohy preberá Budapešť – sídlo krajinských úradov, ktoré boli sem prenesené roku 1775 z Bratislavy na rozkaz Márie Terézie. Vznikajú tu aj významnejšie vedecké a literárne spoločnosti. Pravda, pre nepriazeň spoločenských pomerov trvali obyčajne len krátko. Tu začínajú vychádzať okrem novín aj prvé maďarské časopisy. Okrem Budapešti sa stal významným strediskom novinárstva v Sedmohradsku Temešvár.
V období národného obrodenia už cudzojazyčné – maďarské a nemecké noviny a časopisy v Uhorsku nemali taký silný vplyv na vývoj slovenského novinárstva, ako tomu bolo v predchádzajúcej dobe. Vydavatelia a redaktori slovenských novín sa skôr orientovali na českú publicistiku. S rozvojom slovenského národného hnutia aj na stránkach našej periodickej tlače vystupuje čoraz viacej do popredia špecifická národná tematika. Pritom však slovenskí vzdelanci sústavne sledovali aj cudzojazyčnú tlač.

</doc>
<doc id="12696" url="https://sk.wikipedia.org/wiki?curid=12696" title="Novi Ecclesiastico-scholastici Annales evangelicorum augustanae et helveticae confessionis in Austriaca Monarchia">
Novi Ecclesiastico-scholastici Annales evangelicorum augustanae et helveticae confessionis in Austriaca Monarchia

Novi Ecclesiastico-scholastici Annales evangelicorum augustanae et helveticae confessionis in Austriaca Monarchia ("Nové cirkevno-školské ročenky evanjelikov augšburského a helvétskeho vyznania v rakúskej monarchii") boli latinské noviny, vychádzajúce na slovenskom území v rokoch 1783 až 1803.
Ich prvý zväzok vyšiel v januári 1783 a posledný v marci 1803. Na slovenskom knižnom trhu sa teda zjavili až na prelome 18. storočia, keď u nás vrcholí osvietenecké obdobie. Pre reč, v ktorej boli tlačené, ako aj pre celkové zameranie slúžiť príslušníkom všetkých národov bývajúcich v Habsburskej monarchii, zaraďujeme ich do skupiny tých latinských novín a časopisov, ktoré vychádzali na Slovensku počiatkom 18. storočia.
Pritom však nemožno o ich redaktorovi a prispievateľoch hovoriť ako o ľuďoch nacionálne vlažných, indiferentných. Opačne. Samuel Ambrózius, Samuel Tešedík a iní z nich, boli uvedomelými obrancami veleslavínskej češtiny a bibličtiny, ako aj poprednými predstaviteľmi slovenskej osvietenskej literatúry.
Prvý ročník tohto časopisu, ktorý mal štyri zväzky, bol vytlačený v Banskej Štiavnici, druhý roku 1794 v Banskej Bystrici, tretí v Banskej Štiavnici a štvrtý – posledný, z ktorého je známy len jediný zväzok (IX.) vyšiel v Banskej Bystrici tlačou Jána Štefániho roku 1803. V prvom roku to bol kvartálnik, v druhom vychádzal polročne a koncom tretieho dočasne zaniká.
V rokoch 17961802 časopis nevychádzal a znovu sa objavuje až roku 1803 pod zmeneným titulom: Annales evangelici privinciarum Domui austriacae haereditarium. ("Ročenky evanjelikov bývajúcich v krajine rakúskeho panovníckeho domu"). Len v tomto poslednom zväzku sa uvádzal ako ich vydavateľ Samuel Ambrózius – farár ev. cirkvi v Radvani, dištriktuálny notár a člen latinskej učenej spoločnosti v Jene. Pretože v predchádzajúcich zväzkoch nie je redaktor a vydavateľ nikde uvedený, usudzujeme len z tohto údaju, že Ambrosius redigoval aj predchádzajúce zväzky. Nie je to však celkom isté. Práve tam mohol byť ich redaktorom Ondrej Plachý, či iný banskobystrický, alebo banskoštiavnický kazateľ. Bol to čisto konfesionálny časopis, ktorý plnil aj funkciu úradného vestníka, ako aj Schematizmu tolerančného a osvietenského.
Latinský jazyk, v ktorom bol písaný, si vynútil zámer jeho tvorcov, ktorí v duchu osvieteneckej tolerancie a liberálnosti chceli ovplyvňovať všetkých evanjelikov Uhorska a Rakúska, no prinášali súčasne aj články určené katolíkom a uniátom. Internacionálna latinčina, ako reč vzdelancov ešte aj v období jozefínskych reforiem bola pre túto úlohu najprijateľnejšia. Pravda, v dobe panovania Leopolda II. a jeho nástupcov, do verejného a politického života monarchie preniká čoraz viacej nemčina, maďarčina a u nás bernolákovcami presadzovaná slovenčina. V časopise sa tiež, pravda ojedinelo, objavovali články vytlačené v nemčine a v slovenčine. Ich autorov však, pretože sú nepodpísaní, nepoznáme. Bol to časopis určený vzdelancom a preto boli aj jeho články náročnejšie a štýl zložitejší, ako tomu bolo pri Starých novinách literního umění určených aj ľudovým čitateľom.
Nové cirkevné a školské ročenky napriek svojej konfesionálnej orientácii prinášali články osvieteneckého charakteru, recenzie a kritiky majúce veľký význam pre vývoj slovenskej umeleckej a vedeckej spisby. Doteraz ešte nebol podľa zásluhy ocenený. Ambrósius sa aj v ňom snažil propagovať spoluprácu všetkých kresťanských cirkví, ako nasledovník tzv. cirkevného unionizmu. Bol odporcom protestantského konzervativizmu. Samuelovi Ambrósiusovi, ako reprezentantovi banskoštiavnickej učenej spoločnosti, ktorej orgánom časopis bol, išlo nielen o uplatnenie tolerančných zásad a jozefínskych reforiem, ale aj o povznesenie cirkevnej a svetskej spisby uhorských Slovákov, ale aj Čechov i Moravanov, o zachovanie „vypulérovanej češtiny“ zbavenej germanizmov, hungarizmov i slovakizmov. Ako vidieť aj z tohto, Bansko-štiavnická učená spoločnosť (Societas ex totius Monarchiae Austriacae viris erudititis coacta), založená slovenskými vzdelancami, odchovancami jenskej a hallskej univerzity, mala v celouhorskom meradle veľký význam.
Už začiatky časopisu boli veľmi sľubné, lebo sa naň prihlásilo pomerne veľa odoberateľov. Ambrosius a jeho spolupracovníci ich nádeje nesklamali. Deväť zväzkov Ambrosiho Ročeniek poskytuje aj dnes ozaj bohatý študijný materiál, nielen pre všeobecné dejiny, literárnu históriu, ale aj pre dejiny pedagogiky a jazykovedu. Ich dôkladné zhodnotenie je však ešte stále otázkou budúcnosti.
Aj keď sa od roku 1793 do roku 1803 menili jednotlivé rubriky časopisu, predsa niektoré z nich nachádzame v každom zväzku. Na prvom mieste tu bývali úradné oznamy, snemové uznesenia, zákony a nariadenia, týkajúce sa cirkevného života evanjelikov v rakúskej monarchii, ďalej prehľad o záverečných skúškach na ev. stredných školách, popis zriadenia dištriktov, seniorátov a jednotlivých zborov s menami farárov, učiteľov a rechtorov. Častejšie tu bývali aj nekrológy významných osobností. Najvýznamnejšou rubrikou časopisu sa stali Knižné recenzie, ktoré sa delili na odbor teologický, filozofický, historický, prírodovedný atď. Časopis prinášal aj prehľad domácich i zahraničných knižných noviniek z rozličných vedných oblastí, ale aj literárne kritiky a polemiky. Osobitnou významnou rubrikou bol Appendix (prídavok) s obsahom literárnym, kultúrno-historickým i s oznamami o kúpe a predaji vzácnych starých tlačí a pod.
Aj mnohé z výnosov tu uverejnených sú dôležitým dokumentom o prenikaní osvieteneckej ideológie do uhorského verejného života, no aj o postupujúcej maďarizácii. (Siedmy zákonný článok z roku 1792 o povinnom zavádzaní maďarčiny do stredných škôl a do stoličných úradov). Nájdeme tu aj predpisy škôl v slovenských mestách i podrobné syllaby prednášanej látky, zoznamy učebníc, popis záverečných skúšok s menami vyučujúcich profesorov atď. To zostáva cenným prameňom aj dnes pre dejiny slovenskej pedagogiky.
Redakcia časopisu písala viac ráz o potrebe zavedenia domácej slovenskej reči na stredné školy v Hornom Uhorsku, čo sa aj roku 1803 aspoň čiastočne realizovalo založením katedry československého jazyka a literatúry na ev. lýceu v Bratislave.
Samuel Ambrósius vo svojom časopise uverejňoval aj príspevky jedného z najväčších pedagógov a ľudovýchovných pracovníkov osvieteneckej doby v Uhorsku – Samuela Tešedíka – pôsobiaceho vtedy na Sarvaši. Bol to skutočný priateľ poddaných roľníkov, ktorý sa snažil v rámci svojich obmedzených možností, zmeniť ich zlé sociálne postavenie, zvýšiť výnosy v poľnohospodárskej výrobe, hlavne lepším obrábaním pôdy a lepšou produktivitou práce. Tešedík nebol zástancom koristníckych záujmov vyšších spoločenských tried, ale nezmieriteľným nepriateľom feudálneho spoločenského poriadku a jeho predstaviteľov. Ambrósius hneď v prvom zväzku Ročeniek uverejňuje Dejiny prakticko-ekonomického ústavu Samuela Tešedíka na Sarvaši. Tu sa tiež podrobnejšie rozoberajú Tešedíkove poľnohospodárske a pedagogické diela. V ďalších zväzkoch časopisu sa potom tlačia články o možnostiach zakladania podobných ústavov v Uhorsku, píše sa o metodických pokynoch na vypracovanie učebníc pre poľnohospodárske školy, o odbornej literatúre používanej na sarvašskej poľnohospodárskej škole, pričom sa zdôrazňuje, že jednou z podmienok prijatia žiakov do tohto ústavu je aj dobrá znalosť nemeckého a slovenského jazyka.
Pre nás majú najväčší význam posledné rubriky časopisu Knižné recenzie a Prídavok. Nesú na sebe pečať Ambrósiusových redaktorských schopností, jeho rozsiahleho vzdelania a osvieteneckej tolerantnosti. Prvýkrát v Ambrósiusových Ročenkách dostali Slováci, pravda len v latinčine a miestami aj v nemčine a v bibličtine, časopis s bohatou a všestrannou kultúrnou rubrikou. Aj keď je tu najviac príspevkov o teologickej literatúre, predsa tu nájdeme informácie i recenzie diel básnických, prozaických, historických, filozofických, prírodovedných, národohospodárskych, populárno-zdravotníckych, temperamentné literárne polemiky i náročné štúdie, odvolávajúce sa na rozsiahlu odbornú literatúru, a to z pera mnohých autorov.
Už na prvý pohľad nás udivuje, aké množstvo domácej i zahraničnej literatúry časopis zaznamenáva, alebo recenzuje. Sú to diela latinské, maďarské, nemecké i slovenské, ktoré vychádzali v Prahe, v Pešti, vo Wittembergu, v Drážďanoch, v Rige, Frankfurte nad Mohanom, v Novom Sade atď. Redakcia to všetko mohla zvládnuť len za pomoci mnohých spolupracovníkov a dopisovateľov, ktorých mená však väčšinou nepoznáme. Boli to nielen Slováci, ale aj Maďari, Nemci a Česi. Už aj z toho, ako sa v časopise často uverejňujú úryvky z listov dopisovateľov, z podpísaných príspevkov a článkov, pri ktorých redaktor v úvode spomenul, že pochádzajú z pera dopisovateľa, môžeme usudzovať, že ich počet bol oveľa väčší, ako by sa nám to na prvý pohľad zdalo.
Veľkú pozornosť tvorcovia časopisu venovali spisovnému jazyku slovenských evanjelikov – bibličtine. Bola tu napr. vytlačená recenzia o bratislavskom vydaní Kralickej biblie a vyčerpávajúcim rozborom a s porovnávaním pôvodného textu s novým vydaním. Recenzenti českých knižných noviniek si všimli ich jazykovej čistoty a odchýliek od starobylej reči Kralickej biblie, ktoré zatracovali. Je to prejav uvedomelého boja časti slovenských vzdelancov proti prenikaniu domácej reči do spisovnej češtiny používanej v našich krajoch, ktorí v tom videli nebezpečné oslabovanie jazykovej a kultúrnej jednoty Čechov a Slovákov. Pravda, tento historicky nevyhnutný proces prenikanie slovenčiny do literatúry nemohli zastaviť.
Ambrósius, alebo niektorý z jeho najbližších spolupracovníkov /recenzia je nepodpísaná/, porovnáva napr. vydanie dvoch prekladov toho istého nemecké diela Dieterischienovho Unterweisung zur Glückseligkeit nad der Lehre Jesu (Návod k blaženosti z učenia Ježišovho, Berlín 1788), a to prekladu Strakovského, vydaného v Banskej Bystrici roku 1788 a Daniela Botzku, vydaného na Sarvaši roku 1790. Obom vyčíta vnášanie slovakizmov do textu, jazykové nepresnosti a omyly. Odmieta Botzkov argument, že slovakizoval vedome, pretože písal pre uhorských Slovákov a nie pre Čechov, pričom hovorí: „Žiadame všetkých, ktorí píšu po slovensky (rozumej v bibličtine), aby tak písali, aby aj sami Česi ich knihy mohli s úžitkom čítať“, čo sa môže stať len vtedy, keď budú dôsledne nasledovať spôsob písania Komenského, Veleslavína, Pelcla a iných.
V ročenkách vyšla aj recenzia diela Augustína Doležala (27. apríl 1737 – 23. apríl 1802) Pamětná celému světu Tragoedia anebožto Veršované vypsání žalostného Prvních Rodičú pádu… (Skalica 1791). Aj keď recenzent vyčítal autorovi jeho časté slovakizmy a hungarizmy, záverečné hodnotenie diela je priaznivé: „Kniha po stránke veršovej a rytmickej patrí u nás medzi najlepšie. Pre básnický pôvab a krásu možno ju zaradiť medzi najvyspelejšie...” znesie porovnanie aj so starými českými básnickými skladbami“. Recenzent chváli Doležala aj preto, že svojím dielom nechcel slúžiť vyšším spoločenským vrstvám, ale predovšetkým ľudu. Veď autor venoval „svoju knihu neučeným“. Na dôkaz autorových ľudovýchovných snáh a demokratického cítenia, uvádza úryvky z Doležalovej Predmluvy: „My umění literárnimu oddaní, máme všelijaké a síce příliš vysoké zábavky. Ale nevolní ku kancyonálúm a postylám přikování témeř žádne! Aby tedy i toto osožného přejinačeného měli, dle jejich žádostivé schopnosti, proto sme toto i příjemným veršovým psaním vymaloval“.
Augustín Doležal, ktorý bol tiež prispievateľom Ambrósiusových Ročeniek, patril medzi tých odchovancov nemeckých univerzít (Altdorf), ktorí sa intímne zoznámili s racionalistickou a s revolučnou francúzskou ideológiou a boli i nadšenými stúpencami reforiem Jozefa II. Preto sa aj stal členom banskobystrickej učenej spoločnosti (Societas slavica) a spolupracoval aj s redakciou Starých novín literního umění. Ani v tomto diele sa neutápal v teologickom mysticizme, nezatracoval životné radosti, nehlásil pesimizmus. Propagoval právo na osobnú slobodu, tvorivú prácu a náboženskú toleranciu. Doležal chcel prostredníctvom umeleckej literatúry vychovávať prostého slovenského čitateľa: „Naši Slováci v tomto jsou chudobní. Pravda sic, že i oni majú rozmanité Archy, v Magelloně, v Alexanderovi, Jiříkovi, Obru, Kryzeldě, Štyfrýdovi etc., ale jest to všecko tak jalové, že se tam s užasnutím a politováním, jak na rozum, tak i jazyk šlakem poražený dívati musíme“ – píše vo svojom predhovore k dielu. Ušľachtilá snaha nahradiť periférnu rytiersku literatúru pútavým a hodnotným čítaním, hlavne „nevoľnému ľudu osožným“, taká príznačná pre Tragoediu, vytvára z Doležala významného autora našej staršej literatúry.
Nové cirkevno-školské ročenky prinášali aj recenzie osvetových a zdravotníckych kníh, určených širokej verejnosti. Roku 1803 (IX. zv.) posudzujú napr. prvú knihu, ktorú vydal vlastným nákladom bratislavský Jur Palkovič: D. Krystofa Wilíma Hufelanda: Kunšt prodloužení života lidského. Propagujú tiež priekopnícke ľudovýchovné práce Jura Ribaya: "Katechyzmus o zdraví pro obecní lid a školskou mládež z uherského jazyka na slovenský přeložený" (Pešť 1795); "Pravidlá Moresnosti aneb Zdvořilosti jako i Opatrnosti o zachování zdraví Mládeže" (Pešť 1795). Recenzujú tiež školské učebnice písané v bibličtine napr. Jánovu Šulekovu: Latinskú gramatiku k dobrému slovenské mládeže (Banská Bystrica s.d.), i učebnicu zemepisu Ladislava Bartolomeidesa: Geograffia, aneb vypsání Okršleku zemského (B. Bystrica 1798).
V niektorých prípadoch tu uverejňované recenzie vzbudili prudké polemiky, svedčiace o dôkladnej znalosti témy zo strany kritikov. Pretože Slováci v tejto dobe ešte nemali výslovne literárne časopisy, redakcia bola prinútená otláčať aj knižné oznamy literatúry vychádzajúcej i mimo Uhorska s presným uvedením ceny a miesta, kde si možno knihu objednať. Takmer v každom zväzku bol oznam Hľadané knihy, v ktorom sa hlavne Jur Ribay obracal na čitateľov s prosbou, aby mu posielali staré vzácne tlače, prípadne, aby ho informovali, kde by si ich mohol kúpiť. Ribay zbieral tieto knihy ku svojim bibliografickým a literárnym prácam, z ktorých väčšina dodnes zostala v rukopisoch uložených hlavne v Maďarskom národnom múzeu v Budapešti. Ide o diela veľkej hodnoty, ktorými sa Jur Ribay zaradil medzi významných predchodcov nášho najväčšieho bibliografa Ľudovíta V. Riznera.
Práci s dopisovateľmi venovala redakcia časopisu veľkú pozornosť. V druhom ročníku (r. 1794 zv. l) napr. v Oznamoch verejnosti žiadajú dopisovateľov o časté, vierohodné, štylisticky i gramaticky bezchybné príspevky. Podobné výzvy k verejnosti uverejňovali aj neskoršie. Redaktor aj tu chcel predchádzať príkladom a v časopise uverejňoval aj tlačové opravy. O tom, že mnohí čitatelia prijímali tento časopis so sympatiami, svedčí aj úryvok listu jedného z nich, ktorý redakcia uverejnila. Neznámy dopisovateľ ju chváli za uverejňovanie dobrých i náročných článkov, historických úvah i aktuálnych príspevkov o súčasnom živote v cirkvi a v škole. Vysoko si hodnotí najmä tu vychádzajúce literárne recenzie a kritiky.
Po vydaní deviateho – posledného zväzku – Nových cirkevno-školských ročeniek roku 1803 dochádza, podľa slov ich redaktora Samuela Ambrósiusa, k ich krátkemu prerušeniu, zapríčinenom „nepriaznivými pomermi“. Prerušenie sa však stalo trvalým. Latinčina sa postupne stráca z literárneho života Slovákov a dáva miesto aj v periodickej spisbe živej hovorovej reči. Pokusy o oživenie tohto dobrého latinského časopisu však boli. Napr. Banská superitendencia prostredníctvom Andreja Kubínyiho požiadala roku 1812 Mateja Holku ml. – slovenského osvieteneckého vzdelanca v Gemeri, aby jej poradil, či je potrebné obnoviť významné Ambrósiusove Ročenky. Pravda, nemáme bližších záznamov o tom, či Holko odporučil obnovenie tohto časopisu, alebo či bol sám ochotný pomáhať pri jeho vedení. Podľa všetkého sa tak nestalo.

</doc>
<doc id="12697" url="https://sk.wikipedia.org/wiki?curid=12697" title="Samuel Ambrozi">
Samuel Ambrozi

Samuel Ambrozi (používané varianty mena boli aj Ambrosius, Duraeus) - "Ambrózy de Séden" (* 22. marec 1748, Liptovská Sielnica – † 13. február 1806, Banská Štiavnica) bol slovenský publicista a redaktor.
Životopis.
Pochádzal zo zemianskej, učiteľsko-farárskej rodiny, a vzdelanie získaval na evanjelickom lýceu v Bratislave a na univerzite v nemeckej Jene, ktorá vtedy bola akousi Mekkou nielen nemeckých, ale aj slovenských osvietencov. O jeho túžbe po vzdelaní a zainteresovanosti o súčasnú filozofiu svedčí aj to, že sa stal roku 1782 členom tamojšej latinskej učenej spoločnosti. Po návrate do vlasti bol istý čas kazateľom vo Veličnej na Orave, od roku 1787 v Radvani a od roku 1804 v Banskej Štiavnici. Tu zastával funkciu dištriktuálneho notára a v tomto meste založil aj chlapčenský a dievčenský vychovávateľský ústav. Zúčastnil sa aj založenia spomínanej učenej spoločnosti.
Tvorba.
Spočiatku vynikal ako básnik. Okrem kázní a príležitostných prejavov, písaných po nemecky, vydal aj dve úvahy o činnosti ústavu pre výchovu chlapcov a dievčat v Banskej Štiavnici v rokoch 1804 – 1805. Okrem vlastnej náboženskej a publicistickej tvorby bol tiež v rokoch 1793 – 1803 redaktorom novín "Novi Ecclesiastico-scholastici Annales evangelicorum augustanae et helveticae confessionis in Austriaca Monarchia (Nové cirkevno-školské ročenky…)". Šírku vzdelania, estetické, literárne a filozofické názory Samuela Tešedíka, ale aj jeho redaktorskú pohotovosť a organizačný talent pri združovaní spisovateľov, básnikov i vedeckých pracovníkov, najlepšie spoznáme práve z "Nových cirkevno-školských ročeniek". 

</doc>
<doc id="12698" url="https://sk.wikipedia.org/wiki?curid=12698" title="Ephemerides statistico-politico-aeconomico-literariae">
Ephemerides statistico-politico-aeconomico-literariae

Ephemerides statistico-politico-aeconomico-literariae bol latinský politicko-literárny časopis časopis, ktorý spočiatku vydával Juraj Alojz Belnay, profesor všeobecných dejín na kráľovskej právnickej akadémii v Bratislave. Vychádzal od 1. 4. 1804 do 29. 6. 1838. 
Bol vlastne prekladom nemeckých Neuwieder Todten-Reich. Roku 1805 Belnay vynechal časť ekonomickú a literárnu a noviny dostali konečný názov Ephemerides statistico-politicae. Ich politické spravodajstvo však bývalo často už neaktuálne, pretože vychádzalo oneskorene. Politické, ako aj iné správy, preberali väčšinou z bratislavských Pressburger Zeitung. 
Latinčina týchto novín, podľa svedectva súčasníkov, bola spočiatku na výške, no postupne sa zhoršovala, čo bolo vidno aj na prílohách týchto novín: Neovidensis (1804-1816) – (Novosti), ktoré boli vlastne latinským prekladom vo Viedni vychádzajúcich Gespräche in Reich der Todten. (Rozhovory z ríše mŕtvych). Ďalšími prílohami boli: Appendix ad Ephemerides latinas complectens physico-oeconomica (1804) (Fyzikálno-ekonomický prídavok k Listom latinským…), Relationes litterariae (1804) (Správy literárne). Obsahovali väčšinou správy preberané z viedenských novín, no nachádzali sa tu aj pôvodné informácie hospodárskeho charakteru, burzové oznamy a pod. 
Po Belnayovej smrti (zomrel 6. 10. 1809 v Bratislave), prebral redakciu novín jeho dedič István Cselko, ktorého roku 1827 vymenil Pál Kováts. Noviny zanikli 29. 6. 1838

</doc>
<doc id="12699" url="https://sk.wikipedia.org/wiki?curid=12699" title="12. september">
12. september



</doc>
<doc id="12701" url="https://sk.wikipedia.org/wiki?curid=12701" title="Al Pacino">
Al Pacino

Al Pacino, vlastným menom Alfred James Pacino (* 25. apríl 1940, New York, New York, USA) je americký filmový herec, ktorého viacerí filmoví kritici a fanúšikovia zaraďujú medzi najlepších hercov svetovej kinematografie všetkých čias. Menej známy je ako režisér, scenárista a producent. Al Pacino zažil ťažké začiatky, raketový vzostup, veľkú krízu, ale aj jej obdivuhodné prekonanie.
Životopis.
Narodil sa a vyrastal v newyorskej štvrti Bronx. Je synom Salvatora a Rose Pacino. Má sicílsky pôvod, jeho starí rodičia emigrovali do USA zo sicílskeho mesta Corleone. Rodičia sa rozviedli, keď mal dva roky. Po rozvode žil ako jedináčik s matkou u jej rodičov. Chodil s ňou často na večerné predstavenia do kina. Matka a starí rodičia tvorili jeho prvé publikum, keď im predvádzal postavy, ktoré videl v divadle, či v kine.
Navštevoval strednú školu umeleckého zamerania Manhattan High School of the Performing Arts. Po jej absolvovaní bol nútený zarábať si na živobytie a tak robil dva roky poslíčka v redakcii časopisu Commentary. Po návrate z vojenskej služby pracoval ako uvádzač v kine a divadle, sťahovák, domovník a poštový zamestnanec. Jeho cieľom sa však stalo herectvo a tak začal navštevovať nočné herecké kurzy. Tie ale neboli na takej úrovni, aby mu umožnili prienik do prestížnejších divadelných spolkov a tak si začal sporiť peniaze na kvalitnejšie herecké kurzy. Nakoniec sa mu podarilo dostať do Herbert Berghot Studium a v roku 1966 sa vďaka neúnavnej trpezlivosti dostal do prestížneho Actors Studio (v rokoch 1982 – 1984 bol jeho umeleckým riaditeľom.)
Divadelnú kariéru začal v roku 1963 na mimobroadwayských scénach a to veľmi úspešne. Okrem iného si zahral aj v Shakespearovej dráme Richard III., ktorú neskôr netradičným spôsobom, stvárnil aj v rovnomernom filme. Kritika bola Pacinom nadšená a ovenčila ho viacerými významnými divadelnými cenami. V roku 1969 debutoval na Broadway. Al Pacino dosiahol po čom túžil a chcel začať niečo nové – hrať vo filme.
Jeho filmovým debutom bol film "Ja, Natália" (?) (1969), ale až vo filme "Panika v Needle Parku" (1971), kde hral mladistvého narkomana a priekupníka drog Bobbyho, sa preukázal jeho talent. Vďaka tomu sa dostal do pozornosti režiséra Francisa Ford Coppolu, ktorý ho obsadil do úlohy Michaela Corleoneho, najmladšieho syna ctihodného a obávaného Dona Corleoneho v mafiánskej rodinnej ságe "Krstný otec" (1972) natočenej podľa románu Maria Puza. Film sa zapísal do zlatého fondu svetovej kinematografie a dominuje vo všetkých Top 10 rebríčkoch najlepších filmov v histórii. Táto úloha mu priniesla raketový štart k sláve a zároveň aj prvú nomináciu na Oscara. Mocenský vzostup hrdinu, z ktorého sa stane ešte vplyvnejší a nemilosrdnejší vládca rodinného klanu, rozvíjajú ďalšie dve pokračovania "Krstný otec II." (1974 – nominácia na Oscara) a "Krstný otec III." (1990).
Po raketovom nástupe nasledovali ďalšie úspešne stvárnené úlohy, ktorými si počas 70. rokov 20. storočia získal rešpekt kritikov a obdiv divákov na celom svete: nervovo labilný tulák Lion, o ktorého dobrodružnej ceste naprieč Amerikou po boku rovnako stroskotaného priateľa hovorí psychologická dráma "Strašiak" (1973), nekonvenčný newyorský policajt Frank Serpico, odhaľujúci korupčné priestupky svojich kolegov v kriminálnej dráme "Serpico" (1973 – za túto úlohu získal cenu Donatellov Dávid v roku 1974 a ďalšiu nomináciu na Oscara v roku 1973). Ďalej ako bisexuálny zlodej Sonny, ktorému sa vymkne z rúk plán prepadnutia brooklynskej banky v kriminálnej dráme "Psie popoludnie" (1975 – štvrtá nominácia na Oscara v roku 1975 a cena na MFF v San Sebastiane v roku 1975), baltimorský advokát Arthur Kirkland, tvrdohlavo hájaci spravodlivosť a svoju česť v spoločensko-kritickej dráme zo zákulisia americkej justície "… a spravodlivosť pre všetkých" (1979 – piata nominácia na Oscara), gangster Big Boy Caprice vo filmovom stvárnení comicsových seriálov o neohrozenom detektívovi "Dick Tracy" (1990 – šiesta nominácia na Oscara 1990).
Po šiestich oscarových nomináciách sa konečne tohto ocenenia dočkal v roku 1993 za stvárnenie prchkého slepého dôstojníka vo výslužbe Franka Sladea, ktorý svojho mladého spoločníka, chudobného študenta prestížnej školy, priúča čarom života vo filme "Vôňa ženy" (1992). Do tejto úlohy, ktorá sa automaticky spája s jeho romantickým predvedením tanga, ho obsadil režisér Martin Brest (americká verzia je remake talianskeho filmu z roku 1974 režiséra Dina Risiho s Vittorio Gassmanom v úlohe Franka Sladea).
Al Pacino sa zároveň stal prvým hercom v histórii, ktorý bol nominovaný na Oscara v tom istom roku v oboch hereckých kategóriách – okrem spomínanej úlohy vo filme Vôňa ženy to bola aj nominácia na Oscara za vedľajšiu úlohu za stvárnenie zdatného realitného agenta Ricky Roma, jedného zo zamestnancov firmy, ktorí sú donútení cynickým vedením k neľútostnej súťaži v psychologickej dráme "Glengarry Glen Ross" (1992 – v češtine Konkurenti). Od tej doby nezískal ďalšiu nomináciu, ale namiesto toho získal dvakrát Zlatý Glóbus – prvýkrát za celoživotné dielo a druhýkrát za jeho úlohu v HBO minisérii Angels in America.
Kariéru Al Pacina však nevenčili iba samé úspechy. V prvej polovici 80-tych rokov ho zasiahla ťažká kríza.
Jeho výkony vo filmoch "Na love" (1980) a "Autor!Autor!" (1982) boli veľmi kritizované. Film "Zjazvená tvár" (1983) síce znovu ukázal jeho kvality a priniesol mu nomináciu na Zlatý Glóbus za stvárnenie kubánskeho drogového baróna, ale ďalší film "Revolution" (1985) bol pravdepodobne jeho najhorším filmom vôbec. Al Pacino sklamaný z neúspechov sa stiahol do ústrania a ďalšie štyri roky sa na plátne neobjavil a venoval sa iba divadlu.
Až film "More lásky" (1989) bol jeho víťazným návratom, ktorým sa mu podarilo prelomiť umeleckú krízu.
V neskoršom období sa môže pýšiť vynikajúco stvárnenými úlohami napríklad vo filmoch "Carlitova cesta" (1993), "Horlivosť/Neľútostný súboj" (1995), "Donnie Brasco/Krycie meno Donnie Brasco" (1997) a "Diablov advokát" (1997). K filmom, v ktorých vytvoril zaujímavé charaktery, určite patrí aj "Dymová clona/Muž, ktorý vedel priveľa" (1999). Film získal sedem nominácií na Oscara za rok 1999. V postave reportéra Lowella Bergnana sa pustil do boja s veľkým tabakovým koncernom, ktorý prehlásil, že fajčenie neohrozuje zdravie. Takisto je to "Insomnia" (2002). Pacino sa tu vynikajúco vžil do zdrvenej psychiky policajného veterána Willa Dermere. Smoliarskeho producenta, scenáristu a režiséra, ktorý v čase svojej najväčšej núdze vytvorí trhák, si zahral vo filme "Simone" (2002).
Menej známou oblasťou pôsobenia Al Pacina je réžia, produkcia a scenáristika. V roku 1985 natočil vo svojej vlastnej produkcii prepis hry Heathcata Williamsa The Local Stigmatic (v češtine Místní stigmatik), v ktorom vytvoril tiež hlavnú úlohu, tak ako deväť rokov predtým v pôvodnej divadelnej inscenácii tejto hry v Bostone. Film však nebol uvedený v oficiálnej distribúcii a bol premietaný iba vybranému publiku na rôznych filmových festivaloch, alebo Al Pacinových univerzitných prednáškach. Po takmer štvorročnom úsilí dokončil v roku 1996 svoj umelecký dokumentárny film "Al Pacino- Richard III." (1993), v ktorom kombinuje film – anketu s vlastnými úvahami o súčasnom prístupe k shakespearovským drámam s uvedením kľúčových scén z Richarda III. Tento, aj ďalší jeho film "Čínska káva" (?) (2000) sú filmovou kritikou vysoko oceňované.
Nikdy nebol ženatý, iba určitý čas žil s niektorými kolegyňami (Marthe Kellerová, Jill Clayburghová, Tuesday Weldová, Kathleen Quinlanová a Diane Keaton). Má tri deti. Julie Marie je jeho dcéra s učiteľkou herectva Jan Tarrant. Okrem nej má dvojičky Antona a Oliviu s dlhoročnou priateľkou Beverly D´Angelo.
Za celoživotné dielo bol vyznamenaný Zvláštnym Zlatým levom na MFF v Benátkach 1994 a MFF San Sebastiane 1996.
Podľa ankety britskej televíznej stanice Channel 4, ktorej sa v roku 2003 zúčastnilo 25 tisíc divákov, je Al Pacino najlepším hercom všetkých čias, nasledovaný Robertom De Nirom, Tomom Hanksom a Kevinom Spacey.

</doc>
<doc id="12708" url="https://sk.wikipedia.org/wiki?curid=12708" title="Ján Pavol II">
Ján Pavol II



</doc>
<doc id="12715" url="https://sk.wikipedia.org/wiki?curid=12715" title="Malopoľské vojvodstvo">
Malopoľské vojvodstvo

Malopoľské vojvodstvo (po poľsky: "województwo małopolskie") je jedným zo 16 vojvodstiev Poľska. Nachádza sa v južnom Poľsku a hraničí so Sliezskym, Svätokrížskym a Podkarpatským vojvodstvom a Slovenskom. Vojvodstvá, v hraniciach ako ich poznáme dnes, boli vytvorené 1. januára 1999.
Charakteristika.
Územie vojvodstva je z väčšej časti totožné s historickým Malopoľskom. Na prelome tisícročí tvorilo spolu s Veľkopoľskom a Sliezskom prvý Poľský štát. Centrom vojvodstva je Krakov, ktorý bol v minulosti hlavným mestom celého Poľska. Vo Wadowiciach sa narodil zosnulý pápež Ján Pavol II. (zomrel 2. apríla 2005 vo Vatikáne).
Powiaty Malopoľského vojvodstva.
Malopoľské vojvodstvo sa delí na 19 vidieckych okresov a 3 mestské okresy:
Rozdelenie okresov na gminy.
Bochnia - miasto, Bochnia - gmina, Drwinia, Lipnica Murowana, Łapanów, Nowy Wiśnicz, Rzezawa, Trzciana, Żegocina
Borzęcin, Brzesko, Czchów, Dębno, Gnojnik, Iwkowa, Szczurowa 
Alwernia, Babice, Chrzanów, Libiąż, Trzebinia
Bolesław, Dąbrowa Tarnowska, Gręboszów, Mędrzechów, Olesno, Radgoszcz, Szczucin 
Biecz, Bobowa, Gorlice - miasto, Gorlice - gmina, Lipinki 
Łużna, Moszczenica, Ropa, Sękowa, Uście Gorlickie
Czernichów, Igołomia-Wawrzeńczyce, Iwanowice, Jerzmanowice-Przeginia, 
Kocmyrzów-Luborzyca, Kraków, Krzeszowice, Liszki, Michałowice, Mogilany, Skała, Skawina, Słomniki, Sułoszowa, Świątniki Górne, Wielka Wieś, Zabierzów, Zielonki 
Dobra, Jodłownik, Kamienica, Laskowa, Limanowa - miasto, Limanowa - gmina, Łukowica, Mszana Dolna - miasto, Mszana Dolna - gmina, Niedźwiedź, Słopnice, Tymbark
Charsznica, Gołcza, Kozłów, Książ Wielki, Miechów, Racławice 
Dobczyce, Lubień, Myślenice, Pcim, Raciechowice, Siepraw, Sułkowice, 
Tokarnia, Wiśniowa
Chełmiec, Gródek n. Dunajcem, Grybów - miasta, Grybów - gmina, Kamionka Wielka, Korzenna, Krynica, Łabowa, Łącko, Łososina Dolna, Muszyna, Nawojowa, Nowy Sącz - mestská gmina na úrovni powiatu, Piwniczna, Podegrodzie, Rytro, Stary Sącz
Czarny Dynajec,Czorsztyn, Jabłonka, Krościenko n. Dunajcem, Lipnica Wielka, Łapsze Niżne, Nowy Targ - miasto, Nowy Targ - gmina, Ochotnica Dolna, Raba Wyżna, Rabka, Spytkowice, Szczawnica, Szflary
Bolesławm Bukowno, Klucze, Olkusz, Sławków, Trzyciąż, Wolbrom 
Brzeszcze, Chełmek, Kęty, Osiek, Oświęcim - mesto, Oświęcim- gmina, Polanka Wielka, Przecieszów, Zator
Koniusza, Koszyce, Nowe Brzesko, Pałecznica, Proszowice, Radziemice 
Budzów, Bystra-Sidzina, Jordanów - mestská gmina, Jordanów - vidiecka gmina, Maków Podhalański, Stryszawa, Sucha Beskidzka, Zawoja, Zembrzyce
Ciężkowice, Gromnik, Lisia Góra, Pleśna, Radłów, Ryglice, Rzepiennik, Strzyżewski, Skrzyszów, Tarnów - mesto, Tarnów - gmina, Tuchów, Wierzchosławice, Wietrzychowice, Wojnicz, Zakliczyn, Żabno
Biały Dunajec, Bukowina Tatrzańska, Kościelisko, Poronin, Zakopane
Andrychów, Brzeźnica, Kalwaria Zebrzydowska, Lanckorona, Mucharz, Spytkowice, Stryszów, Tomice, Wadowice, Wieprz
Biskupice, Gdów, Kłaj, Niepołomice, Wieliczka
Geografia.
Malopoľsko pokrývajú nasledujúce pohoria:
Takmer celé Malopoľsko leží v povodí Visly a patrí k úmoriu Baltského mora.
Zdroje minerálnych surovín.
Vo Vieličke (blízko Krakova) sa v súčasnosti soľ neťaží. Je tam múzeum, kde si turisti môžu pozrieť ako spôsob ťažby, tak aj výtvory umelcov a sochárov v bani, ktorí tam zanechali množstvo sôch, dómov a dokonca aj kaplnku Sv. Kingy (Kunegunda, dcéra uhorského kráľa Bela IV., poľská kráľovná, manželka kráľa Boleslava Hanblivého, patrónka Poľska a Litvy). Od roku 1978 je Vielička zapísaná v Zozname svetového kultúrneho dedičstva UNESCO.
Ekonomika.
V Malopoľskom vojvodstve je rozvinutý najmä hutnícky, potravinársky, tabakový, chemický a petrolejársky priemysel.
Najväčšie podniky:
zahraničné investície presiahli do konca roku 2007 1.5 mld. dolárov.
Doprava.
Krakov leží na križovatke významných ciest, spájajúcich Drážďany (Nemecko) s Kyjevom (Ukrajina) a Gdansk s Budapešťou. V Krakove je druhé najväčšie poľské letisko - Letisko Jána Pavla II. 
Ochrana prírody.
Na území Malopoľského vojvodstva sa nachádza:
Kultúra.
V regióne aj centre vojvodstva sa odohráva množstvo kultúrnych podujatí, mimo iných to sú "Týždeň beskydskej kultúry", "Babohorská jeseň", "Festival židovskej kultúry", "Rusínska (Łemkowska) vatra".
Školstvo a vzdelávanie.
Vysoké školstvo je koncentrované najmä v Krakove.
Najvýznamnejšie z nich sú:
Turistika a odpočinok.
Krakov a Malopoľsko patria k najnavštevovanejším oblastiam Poľska. Malopoľsko navštevujú ako domáci turisti, tak aj zahraniční. O vysokej hodnote tohto regiónu svedčí aj to, že na "Zoznam svetového kultúrneho a prírodného dedičstva UNESCO" bolo zapísaných až 5 pamiatok:
Často navštevovanými sú tiež:
Oblúbenymi miestami pešej turistiky sú i Beskydy a Tatry. Turistickým centrom a najväčším mestom v horských oblastiach je Zakopané. V celom Poľsku je známa jeho hlavná ulica - "Krupówki", podobne ako krakovský "Rynek Główny" (Hlavné námestie).
V Pieninách, na juhu Malopoľského vojvodstva, je Czorsztynske jazero, priehrada v údolí rieky Dunajec. Nad ňou sa týčia hrady Nedeca (Niedzica) a Czorsztyn (zrúcanina). Priehrad je strediskom vodných športov.
Externé odkazy.
poľský Spiš.
Spišské obce, ktoré sú súčasťou Poľska, patria do nasledujúcich gmin: 

</doc>
<doc id="12718" url="https://sk.wikipedia.org/wiki?curid=12718" title="5 pred Kr.">
5 pred Kr.



</doc>
<doc id="12725" url="https://sk.wikipedia.org/wiki?curid=12725" title="Kognitívna psychológia">
Kognitívna psychológia

Kognitívna psychológia alebo poznávacia psychológia je oblasť psychológie, ktorá sa zaoberá štúdiom vedomých a nevedomých poznávacích procesov ako je vnímanie, predstavivosť, myslenie, reč, pamäť a učenie. Tieto procesy sú základným predpokladom k orientácii a adaptácii vo svete.
Kognitívna psychológia (tiež nazývaná Všeobecná psychológia) sa zaoberá takými psychologickými javmi, ktoré sa podieľajú na každodennom fungovaní človeka ako psychosociálnej bytosti. Pre náš život je významé vnímanie, bez ktorého by sme nemohli v našom prostredí prežiť ani deň, taktiež učenie, bez ktorého by sme nemohli zdokonalovať seba a meniť tak svet a v neposlednom rade i emócie, ktoré mnohokrát ovplyvňujú naše rozhodnutia a smerovanie. 
História.
Korene psychológie ako takej siahajú už do 5. a 4. storočia pred naším letopočtom. Filozofi ako Sokrates, Platón a Aristoteles formulovali základné otázky týkajúce sa duševného života ako napr. "Vnímajú ľudia realitu správne?", "Čo je to vedomie?", "Má človek možnosť slobodnej voľby?",
"Nativizmus versus Empirizmus (dedičnosť vs. výchova)".
Medzi základné otázky psychológie aj naďalej patrí polemika o vrodených a skúsenosťou získaných schopnostiach a vlastnostiach. Je za tým, akí sme, naša dedičnosť alebo výchova? Nativisti priniesli pohľad na človeka ako bytosť prichádzajúcu na tento svet so zdedenými či vrodenými vedomosťami, ktoré mu pomáhajú svet pochopiť. V 17.storočí Descartes podporil toto hľadisko príkladom, že niektoré pojmy (napr. Boh) sú vrodené. Empiristi naopak zastávajú názor, že pochopenie reality je proces, sprostredkovaný interakciou, skúsenosťou s okolím. Tento názor sa najviac spája s menom anglického filozofa Johna Lockeho, ktorý vo svojej Senzualistickej teórii popísal ľudskú dušu a myseľ pri narodení ako nepopísanú tabuľu (tabula rasa). Myšlienky a pocity človeka sa počas jeho života potom vytvárajú na základe zmyslovej skúsenosti (výrok : NIHIL EST IN INTELEKTU, QUOD NON FUERIT IN SENZU, čo znamená : Nič nie je v mysli, čo nebolo v zmysloch).
Počiatky vedeckej psychológie spadajú do roku 1879, kedy Wilhelm Wundt založil prvé psychologické laboratórium v Lipsku (Nemecko). Jeho výskumy uskutočňoval metódou introspekcie (pozorovanie vlastného správania) a zameral sa na skúmanie zmyslov, predovšetkým zraku, ďalej skúmal pozornosť, pamäť a emócie. Pre výskumné zameranie Wundtovej psychológie sa tento smer nazýva Experimentálna psychológia.
Predmet kognitívnej psychológie.
Predmetom kognitívnej psychológie sú psychologické javy ako pamäť, pozornosť, percepcia (vnímanie), predstavy, myslenie, emocionalita a motivácia.
Medzi kognitívne psychické procesy zaradujeme : pamäť, pozornosť, percepcia, imaginácia. 

</doc>
<doc id="12727" url="https://sk.wikipedia.org/wiki?curid=12727" title="Psychopatológia">
Psychopatológia

Psychopatológia je vedný odbor, ktorý sa zaoberá príčinami, prejavmi a mechanizmami psychických porúch a chorôb. Na rozdiel od psychiatrie, neskúma ich fyziologickú ani terapeutickú stránku.
Zaoberá sa otázkami normality a abnormality kvantitatívne i kvalitatívne. Keďže mnohé stavy možno určiť len fakultatívne, znamená to, že sú abnormálne len za určitých podmienok. Rieši otázky typu "Aké je vnímanie normy v ostatných kultúrach? Kvôli čomu vzniká úzkosť? Aké sú typické príznaky schizofrenie? Kedy sa u ľudí objavujú bludy?"
Psychopatológia z hľadiska normy.
Psychopatológia vymedzuje rôzne poňatia normy pri čom optimálnu normu spájame so zdravým jedincom.
Tri základné druhy normality: 
Charakteristika patologickej osobnosti:

</doc>
<doc id="12728" url="https://sk.wikipedia.org/wiki?curid=12728" title="Hyperestézia">
Hyperestézia

Hyperestézia (gr. "hyperaisthesis"; "hyper-"= viac, "aisthesis" = cítenie; lat. "hyperaesthesia") alebo precitlivelosť je nenormálna, chorobne zvýšená citlivosť na senzorické podnety. Najčastejšia je hyperestézia pri poruchách periférnych nervov a zvýšená citlivosť je pre dotyk. Hyperestézia môže znamenať aj psychické zvýšenie vnímavosti pri duševných poruchách.

</doc>
<doc id="12735" url="https://sk.wikipedia.org/wiki?curid=12735" title="Vývinová psychológia">
Vývinová psychológia

Vývinová alebo vývojová psychológia je odbor psychológie zaoberajúci sa:
Často sa však uvažuje nad fylogenetickou psychológiou (fylogenézou) len ako nad antropogenetickou psychológiou, teda týkajúcej sa jediného živočícha: človeka: vývojová psychológia sa zaoberá psychickým vývojom ľudstva (fylogeneticky) alebo psychickým vývojom jedinca (ontogeneticky).

</doc>
<doc id="12736" url="https://sk.wikipedia.org/wiki?curid=12736" title="Rok">
Rok

Rok je časová jednotka, ktorej trvanie určuje jeden obeh danej planéty okolo centrálnej hviezdy alebo hviezdnej sústavy.
Pozemský rok je určený jedným obehom Zeme okolo Slnka. 
Rôzne definície pojmu "jeden obeh" vedú k rôznym hodnotám roka vyjadreného v absolútnych časových jednotkách (sekundách).
Juliánsky rok.
Juliánsky rok, ako astronomická jednotka SI, má 12 mesiacov, čo je 365 a 1/4 dňa (365,25), 365 dní a 6 hodín, celkom 31 557 600 sekúnd.

</doc>
<doc id="12737" url="https://sk.wikipedia.org/wiki?curid=12737" title="Sekunda">
Sekunda

Sekunda je základná fyzikálna jednotka sústavy SI, jednotka času.
1 sekunda je čas trvania 9 192 60 periód elektromagnetického žiarenia, ktoré zodpovedá prechodu medzi dvoma hladinami veľmi jemnej štruktúry základného stavu atómu cézia (133Cs) pri teplote 0 kelvinov (podľa 13. CGPM, 1967–1968).
V bežnom živote sa sekundou rozumie 1/60 minúty alebo 1/3600 hodiny.
Pôvodne sa sekunda definovala ako 1/86400 stredného slnečného dňa.
V astronómii je 1 sekunda definovaná aj ako 1/31556925,9747 tropického roka 1900, január 0 o 12. hodine efemeridového času.

</doc>
<doc id="12738" url="https://sk.wikipedia.org/wiki?curid=12738" title="Minúta">
Minúta

Minúta (značka min) je jednotka času rovnajúca sa:
Hodina pozostáva zo 60 minút pravdepodobne vďaka Babylončanom, ktorí používali šesťdesiatkovú sústavu počítania.

</doc>
<doc id="12739" url="https://sk.wikipedia.org/wiki?curid=12739" title="Alfa">
Alfa

Alfa môže byť:

</doc>
<doc id="12740" url="https://sk.wikipedia.org/wiki?curid=12740" title="Alfa (grécke písmeno)">
Alfa (grécke písmeno)

Alfa (veľké Α, malé α) je prvé písmeno gréckej abecedy. V sústave gréckych čísel má hodnotu 1.
Malé písmeno α sa používa ako symbol pre:
Alfa sa často používa na označenie prvého alebo najdôležitejšieho výskytu niečoho: 
Medzi písmená, ktoré vznikli z alfy, patria rímske A a cyrilské písmeno А.

</doc>
<doc id="12750" url="https://sk.wikipedia.org/wiki?curid=12750" title="Žirafovité">
Žirafovité

Žirafovité () sú veľmi stará čeľaď z triedy cicavcov.
Posledné prežívajúce druhy žirafovitých sú žirafy a okapia pásavá. Medzi typické znaky patria dlhé nohy, úzka hlava s rožkami a hrebeňovité dolné očné zuby. Žirafy sú najvyššie žijúce živočíchy, za čo vďačia predovšetkým svojmu dlhému krku. Dospelý samec môže byť až vysoký. Správanie obidvoch zostávajúcich druhov je veľmi odlišné, pretože okapia žije v dažďovom pralese, zatiaľ čo domácim prostredím žirafy sú rozľahlé savany.
Anatómia.
Žirafovité vážia od do . Majú dlhú a úzku hlavu, tenké pery a dlhý zdanlivo úchopový jazyk. Okapie na rozdiel od žiráf nemajú extrémne dlhý krk a nohy ako žirafy, ale obidva druhy majú dlhé, úzke chodidlá bez bočného prsta.
Malé rožky žirafovitých sú medzi cicavcami unikátne, lebo sa zakladajú najskôr ako chrupavka, ktorá sa mení na kosť, a sú stále pokryté osrstenou kožou. U žiráf majú rožky zvieratá obidvoch pohlaví, u okapií iba samec. Žirafovité majú silnú kožu, ktorá slúži aj ako ochrana proti predátorom. Srsť u žiráf je škvrnitá, tvar a rozloženie škvŕn sa pri rôznych poddruhoch líši. Okapia má tmavú zamatovú srsť s bielymi pruhmi na hornej časti nôh a na bedrách.
Potrava.
Ich strava sa skladá prevažne z rôznych listov a malých vetvičiek, ktoré spásajú pomocou unikátnych očných zubov. Na konzumáciu listov ďalej používajú svoje veľmi pohyblivé pysky a dlhý jazyk, ktorý môžu žirafy vyplaziť až do dĺžky . Majú štvordielny žalúdok.
Dejiny.
Fosílne nálezy ukazujú, že sa žirafovité začali prvýkrát objavovať v neskorých fázach oligocénu až v skorom miocéne.

</doc>
<doc id="12752" url="https://sk.wikipedia.org/wiki?curid=12752" title="Stanisław Dziwisz">
Stanisław Dziwisz

Stanisław Jan kardinál Dziwisz (* 27. apríl 1939, Raba Wyżna, Poľsko) je bývalým osobným tajomníkom krakowského arcibiskupa kardinála Karola Wojtyłu od roku 1966 a bol ním aj naďalej po jeho zvolení za pápeža od roku 1978, až do pápežovej smrti 2. apríla 2005. Od roku 2016 je emeritným arcibiskupom Krakowskej arcidiecézy.
Životopis.
Diakonskú vysviacku prijal 25. marca 1963 a za kňaza bol vysvätený 23. júna 1963 krakowským arcibiskupom Karolom Wojtylom. 
Dňa 7. februára 1998 bol vymenovaný za titulárneho biskupa biskupstva "San Leone" a pomocného prefekta Pápežského domu Rímskej kúrie. Na slávnosť sv. Jozefa, ženícha Panny Márie 19. marca 1998 bol vysvätený za biskupa pápežom Jánom Pavlom II., štátnym vatikánskym sekretárom Angelom Sodanom a krakowským arcibiskupom Franciszekom Macharskim v Bazilike sv. Petra vo Vatikáne. Za titulárneho arcibiskupa bol povýšený dňa 29. októbra 2003. 
Dňa 3. júna 2005 bol novým pápežom Benediktom XVI. po rezignácii kardinála Macharského menovaný za krakovského arcibiskupa metropolitu. Dňa 27. augusta 2005 bol uvedený do úradu. Pápež Benedikt XVI. ho spolu s ďalšími 14 biskupmi povýšil 24. marca 2006 na kardinála s titulárnym kostolom "Santa Maria del Popolo".
Dňa 8. decembra 2016 sa stal emeritným krakowským arcibiskupom po zrieknutí sa úradu, ktoré prijal pápež František. Jeho nástupcom sa stal arcibiskup Marek Jędraszewski.
Udelené biskupské svätenia.
Hlavný svätiteľ:
Spolusvätiteľ:

</doc>
<doc id="12758" url="https://sk.wikipedia.org/wiki?curid=12758" title="Čierne diery">
Čierne diery



</doc>
<doc id="12763" url="https://sk.wikipedia.org/wiki?curid=12763" title="Apríl 2005">
Apríl 2005

"pozri zoznam mesiacov podľa rokov pre podrobnejší zoznam."
Udalosti v minulosti.
2005: január február marec apríl

</doc>
<doc id="12764" url="https://sk.wikipedia.org/wiki?curid=12764" title="Máj 2005">
Máj 2005

"pozri zoznam mesiacov podľa rokov pre podrobnejší zoznam."
Udalosti v minulosti.
2005: január február marec apríl máj

</doc>
<doc id="12766" url="https://sk.wikipedia.org/wiki?curid=12766" title="Jozef II. (Svätá rímska ríša)">
Jozef II. (Svätá rímska ríša)

Jozef II. (; * 13. marec 1741, Viedeň, Habsburská monarchia – † 20. február 1790, Viedeň) bol od roku 1764 kráľom resp. od roku 1765 (čiže po otcovej smrti) cisárom Svätej rímskej ríše nemeckého národa, od roku 1765 bol aj spoluvládcom Márie Terézie v Rakúskej monarchii. Po matkinej smrti v roku 1780 sa stal samostatným vládcom Rakúskej monarchie, teda rakúskym arcivojvodom, uhorským a českým kráľom. Bol najstarším synom Márie Terézie a Františka I. Lotrinského. V roku 1780 sa za českého ani uhorského kráľa nedal formálne korunovať ako jeho predchodcovia, aby nebol viazaný pri centralizácii monarchie.
Pričinil sa o množstvo reforiem, medzi ktoré patrí aj Tolerančný patent a zrušenie nevoľníctva. Ešte počas svojho života však väčšinu zo svojich reforiem musel odvolať. Počas svojej vlády vydal množstvo patentov (patent = listina panovníka, právna úprava s platnosťou zákona) v rôznych oblastiach.
Detstvo.
Jozef II. sa narodil 13. marca 1741 ako štvrté dieťa a prvý syn panovníčky Márie Terézie a jej manžela, Františka Lotrinského. V čase svojho narodenia však bol druhým žijúcim dieťaťom kráľovského páru. Bol pokrstený ako "Jozef Benedikt August Johannes Anton Michael Adam".
Tak ako aj ďalší jeho súrodenci, aj Jozef bol vychovávaný v katolíckom duchu, na čo kládla veľký dôraz jeho matka, Mária Terézia. Jozef bol veľmi nadaný – už ako šesťročný vedel čítať aj písať v niekoľkých jazykoch. Medzi učiteľov a vychovávateľov, ktorí sa starali o mladého nástupníka trónu, patrili gróf Kaunitz, Karol Anton von Martini, Johann Krištof von Bartenstein a aj gróf Karol Batthyányi von Németh Ujvár . Podľa niektorých historikov mal práve Karol Batthyányi na Jozefa najväčší vplyv. Jozef začal prejavovať veľký záujem o osvieteneckú filozofiu a Voltairea, ktorého knihy aj čítal.
Jozef počas svojho života podnikol veľa ciest po celej Európe. Cestoval inkognito ako gróf Falkenstein (čo bol jeden z jeho titulov, ktoré zdedil po svojom otcovi). Na týchto cestách sa stretával s obyčajnými ľuďmi a vďaka týmto stretnutiam sa chcel vcítiť do ich života. Práve tieto poznatky, ktoré získal na svojich početných cestách, boli východiskom pre jeho neskoršie reformy.
Vzťah s najbližšou rodinou.
Jozef nemal s matkou Máriou Teréziou veľmi dobrý vzťah. Prejavovalo sa to aj v období, keď vládol ako spoluvládca, kedy často dochádzalo k ich vzájomným konfliktom – Jozef II. chcel presadzovať svoje myšlienky a názory, no tie boli často v rozpore s matkinými predstavami. Oveľa lepšie vychádzal so svojím otcom Františkom Lotrinským, ktorého nečakaná smrť dňa 18. augusta 1765 ho veľmi zasiahla. Zdržanlivý a skôr chladný vzťah mal aj so svojimi súrodencami.
Jozefova manželka.
Sobášna politika.
Jozef ako následník trónu sa prirodzene musel podriadiť sobášnej politike svojej matky, ktorá chcela jeho sobášom dosiahnuť výhodne politické spojenectvo s niektorou európskou mocnosťou. Prvá ponuka na sobáš prišla od neapolského kráľa Karola IV. (neskôr v Španielsku vládol ako Karol III.), ktorý navrhol, aby si Jozef vzal za manželku jeho najstaršiu dcéru, a niektorá dcéra Márie Terézie by sa vydala za jeho najstaršieho syna. Tento sobáš by bol veľmi výhodný kvôli dvom veciam – zaručoval by bezpečnosť Rakúska aspoň z jednej strany a Karol IV. mal v blízkej dobe nastúpiť na španielsky trón po svojom bezdetnom nevlastnom bratovi Ferdinandovi VI., a tak by po smrti Karola IV. mal Jozef nárok na španielsky trón.
Izabela Parmská.
Druhou možnosťou, koho vybrať pre Jozefa, bola vnučka Ľudovíta XV. Izabela Parmská. S ňou sa nakoniec aj 6. októbra 1760 oženil. Jozef sa do svojej manželky zamiloval, tá ale jeho city neopätovala. 27. novembra 1763 zomrela Izabela Parmská vo veku 21 rokov na kiahne.
Deti.
Izabela Parmská prekonala dva potraty. Dva roky po svadbe, v roku 1762, porodila prvú dcéru, Máriu Teréziu (17621770), ktorá zomrela vo svojich ôsmich rokoch na zápal pľúc. V roku 1763 sa im narodila ďalšia dcéra Mária Kristína, ktorá bola pomenovaná po Jozefovej sestre, no zomrela hneď po narodení.
Mária Jozefína Bavorská.
Po predčasnej smrti Izabely Parmskej už Jozef nebol schopný nadviazať žiadny užší citový vzťah k inej žene. K druhému sobášu ho presvedčila jeho matka Mária Terézia z potreby zabezpečiť dediča. 23. januára 1765 si Jozef II. vzal za manželku nemeckú princeznú z wittelsbachského rodu, Máriu Jozefínu Bavorskú. Jozef a Mária Jozefína boli príbuzní – ich matky boli sesternice. Mária Jozefína však v roku 1767 zomrela. Toto manželstvo zostalo bezdetné. Po jej smrti sa už Jozef tretíkrát neoženil.
Charakteristika vlády.
Jozef II. podporoval náboženskú toleranciu, chcel znížiť moc cirkvi, oslobodiť nevoľníkov od feudálnych bremien a odstrániť všetky obmedzenia a zákazy týkajúce sa obchodu a vzdelania. V týchto myšlienkach sa podobal na pruského panovníka Fridricha II., ruskú cárovnú Katarínu II. a aj na svojho mladšieho brata, ktorý po jeho smrti vládol ako Leopold II. Všetci títo panovníci sa považujú za osvietenských vládcov 18. storočia. Takisto aj Jozef II. bol hlavným predstaviteľom osvietenského absolutizmu a rakúskeho centralizmu. Pomocou reforiem sa snažil odstrániť staré inštitúcie. Toto jeho úsilie sa označuje ako jozefinizmus. Tiež sa snažil aj o zrušenie nevoľníctva.
Vláda.
V roku 1764, teda ešte počas života svojho otca Františka Lotrinského, bol Jozef korunovaný vo Frankfurte za rímskonemeckého kráľa. Neskôr, po jeho smrti v roku 1765, sa stal aj rímskonemeckým cisárom a bol vymenovaný za spoluvládcu Márie Terézie v rakúskych dŕžavách.
V zahraničnej politike sa usiloval o rozšírenie ríše na severovýchode (účasť na rozdelení Poľska v roku 1772), západe (snaha pričleniť časť Bavorska) a na juhu (dlhá vojna s Tureckom).
Reformy Jozefa II..
Významná je aj politika Jozefa II. v národnom hospodárstve. V ekonomike vychádzal z nových názorov, podporoval zakladanie manufaktúr, chcel nahradiť rentu vo forme roboty peňažnou rentou a podobne.
Pod pojmom Jozefínske reformy sa označuje súbor približne 6000 nariadení a výnosov Jozefa II, ktoré v duchu osvietenských ideálov prirodzeného práva, racionalizmu, "rozumnej vlády" a náboženskej znášanlivosti nadväzovali na reformy jeho matky Márie Terézie, a v niektorých smeroch ich radikálne prekračovali. Jeho reformy uvoľnili sociálnu a kultúru energiu v habsburskej monarchii - úsilím o centralizáciu ríše a jazykovou germanizáciou ju však - paradoxne - nasmeroval aj k postupnej tvorbe národných ideológií v rôznych jej súčastiach a regiónoch.
Tolerančný patent.
Prvý z veľkých patentov, ktoré Jozef II. zaviedol, bol Tolerančný patent. Do platnosti vstúpil 13. októbra 1781 v rakúskych krajinách a 25. októbra 1781 v Uhorsku. V skutočnosti však išlo o sériu nariadení, ktoré upravovali problematiku tolerancie v rôznych častiach monarchie. Dôvodom k vydaniu tohto patentu bola snaha prispôsobiť sa európskemu trendu a súčasne sa vyrovnať s existenciou evanjelického náboženstva. Tolerančný patent vyhlásil túto evanjelickú menšinu za legálnu, vďaka čomu sa zviditeľnila a mohlo sa na ňu cielene pôsobiť ideologicky, politicky a ekonomicky.
Tolerančný patent zrušil cirkevný monopol katolíckej cirkvi v rakúskych korunných krajinách a okrem katolíckeho vierovyznania povoľoval aj luteránske, kalvínske a ortodoxné kresťanstvo. Nešlo tu však ešte o zrovnoprávnenie týchto vierovyznaní, ale o ich tolerovanie. Na základe tohto patentu sa mohli títo veriaci slobodne hlásiť k svojmu vierovyznaniu. Mali povolené stavať si kostoly, ktoré však nesmeli mať veže. Bola zakázaná diskriminácia v cechoch. Protestanti mohli vďaka tolerančnému patentu zastávať verejné úrady a funkcie, mohli vlastniť majetok a aj získať meštianske právo. Tolerančný patent sa považuje za zásadný zákon v otázke slobodného vierovyznania.
Od 2. januára 1782 bola podobným spôsobom tolerovaná aj židovská viera. Židia sa odvtedy mohli venovať väčšine bežných povolaní, mohli študovať na univerzitách a v niektorých oblastiach mohli vlastniť aj pôdu. Bolo zrušené označovanie žltým krúžkom a mohli byť oslovovaní "„pán“". Naďalej však nemohli napríklad pracovať v štátnych službách.
Patent o zrušení nevoľníctva.
1. novembra 1781 bol v rakúskych a českých krajinách (v roku 1785 aj v Uhorsku) vydaný tzv. Patent o zrušení nevoľníctva. Na základe neho bolo zrušené nevoľníctvo a bolo nahradené miernejším stavom, a to poddanstvom. Na základe toho neboli poddaní priamo závislí na vrchnosti, či už šľachtickej alebo cirkevnej. Táto zmena tiež znamenala, že poddaní nepotrebovali súhlas vrchnosti, keď sa chceli odsťahovať z panstva, keď chceli uzavrieť manželstvo s osobou, ktorá žila mimo panstva, alebo keď chceli, aby sa ich deti vyučili v nejakom remesle, alebo ich chceli dať študovať, vznikla možnosť dedenia sedliackej usadlosti a zamedzilo sa drobeniu pozemkov. To predtým bez súhlasu nesmeli urobiť. Z poddanstva bolo možné sa vykúpiť. Upravil sa aj čeľadnícky poriadok.
Nepriamym dôsledkom tohto patentu bol nárast vzdelanosti, pretože oveľa viac ľudí mohlo slobodne študovať, a taktiež nárast podnikateľskej činnosti, pretože roľníci mohli odísť do miest, kde sa zamestnali v továrňach, čo výrazne podporilo priemyselnú revolúciu.
Administratívna správa a dane.
V roku 1786 sa pokúsil o zdanenie všetkých obyvateľov, vrátane privilegovaných vrstiev. To sa mu však v Uhorsku nepodarilo uviesť do života. V administratíve zrušil v Uhorsku stáročia existujúce šľachtické stolice a nahradil ich 10 štátnymi dištriktami (18. marca 1785). Spojil tak napríklad Liptovskú, Turčiansku a Oravskú stolicu. Po jeho smrti sa však toto jeho nariadenie zrušilo.
Nariadil sčítanie obyvateľstva (tom čase žilo v Uhorsku 6,5 milióna obyvateľov), očíslovanie domov a zjednotil Uhorskú a Sedmohradskú kráľovskú kanceláriu.
V rámci Jozefínskeho katastra nariadil spísať všetku pôdu v ríši – poddanskú aj panskú. Zavádzal tiež rovnaké zdanenie, čím zrušil predchádzajúce daňové úľavy šľachty. Bernou a urbariálnou reformou (patentom) zrušil povinnosť roboty a nahradzoval ich peňažnými dávkami. Daňové zaťaženie poddanských sídiel nemalo prekročiť 30 % výnosu pozemku. Obe tieto nariadenia však Jozef musel zrušiť ešte počas svojho života.
V rámci prísnej finančnej politiky zakázal dovoz luxusných výrobkov a obmedzil výdavky habsburského dvora.
Jazyk.
V jazykovej oblasti vyhlásil nemčinu namiesto dovtedajšej latinčiny za úradný jazyk rakúskej monarchie (vrátane Uhorska) a zároveň podporoval pestovanie jednotlivých domácich jazykov v monarchii, čo uviedol do praxe dekrétom z decembra 1786, ktorého cieľom bolo zlepšenie komunikácie kňazov s obyvateľstvom. Toto spôsobilo jednak nárast maďarského nacionalizmu a začiatok tzv. maďarizácie a jednak to, že sa bernolákovci začali venovať pestovaniu jedného z týchto domácich jazykov monarchie – slovenčiny. Germanizácia, vyplývajúca z tohto jazykového predpisu aj z celkovej centralizácie, však narazila na odpor nielen v Uhorsku, ale aj v Čechách a Haliči.
Súdnictvo.
Zreformoval tiež súdnictvo. Prijal nový Trestný zákonník a nový Občiansky zákonník. Trestný zákonník zrušil trest smrti a mučenie. Občiansky zákonník hlásal rovnosť ľudí pred súdom a celkovo rovnaké práva a povinnosti občanov. Okrem toho zakázal prácu detí do 8 rokov a oslabil diskrimináciu Židov.
Zdravotníctvo.
V roku 1777 založil Jozef II. ríšsky Ústav pre hluchonemých, kde sa vyučovalo pomocou posunkovej reči a orálnej metódy, čím sa vytvorila nová kombinovaná metóda, dnes nazývaná viedenská metóda. Takisto sa podieľal aj na zriaďovaní niekoľkých nemocníc.
Zakázal pochovávať mŕtvych v kláštoroch a kostoloch klasickým spôsobom. Mŕtvoly sa mali pochovávať zabalené v plátne, a nie v drevených rakvách. Dôvodom pre toto rozhodnutie bolo šetrenie dreva. Kvôli stále sa šíriacej cholere a moru nariadil, aby sa mŕtvi pochovávali do jedného dňa od úmrtia a mali byť zasypaní vápnom.
Reformy cirkvi a rušenie kláštorov.
Aby podlomil politickú moc šľachty, ktorá sa stavala proti jeho reformám, zrušil viacero rádov, kláštorov aj cirkevných majetkov, obmedzoval styky s Rímom a snažil sa paralyzovať mocenský vplyv pápeža na katolícku cirkev v rakúskej monarchii. Obnovil tiež "„placetum regium“", čo bolo nariadenie, ktoré zakazovalo čítať pápežské buly v kostoloch bez povolenia panovníka. Jozef II. tým dal jasne najavo, že len cisár určuje aj náboženské pravidlá katolíckej cirkvi v rakúskej ríši. Vtedajší pápež Pius VI. ho otvorene kritizoval.
Najprv zrušil tie rády, ktoré sa nevenovali zdravotníckej službe a výchove mládeže. V roku 1783 tak zrušil celkovo 738 kláštorov, najmä Kartuziánov, Kamaldulov, Karmelitánov a Karmelitánok, Klarisiek, Kapucínok, Františkánok a rôzne ďalšie kláštory. Toto rušenie kláštorov zdôvodňoval veľkým počtom kláštorov a nákladmi, ktoré zaťažovali najmä štátnu kasu. Z ich majetkov financoval nové farnosti, školy a opateru starých duchovných. Na výchovu kňazov zrušil biskupské semináre a zriadil dva štátne generálne semináre, ktoré vychovávali v osvietenskom duchu. Jeden z nich bol 1. novembra 1783 otvorený na Bratislavskom hrade a sú s ním spojené začiatky pôsobenia bernolákovcov, a teda aj prvej spisovnej slovenčiny. V roku 1791 chcel zrušiť ešte ďalších 400 kláštorov, no zomrel v roku 1790.
Ďalej sa zameral na zredukovanie počtu cirkevných sviatkov, zrušil niektoré púte a procesie. V rámci šetrenia dokonca nariadil znížiť počet sviečok používaných pri omšiach.
Jozef II. dal zriadiť aj tzv. náboženský fond, ktorý disponoval majetkom získaným z predaja nehnuteľností. Fond slúžil na zaopatrenie kňazov a rôzne iné charitatívne činnosti. Tento fond fungoval až do roku 1938. Vtedy ho po Anschluse Rakúska zhabal Adolf Hitler.
Školstvo.
Jozef II. pokračoval v reformách školstva, ktoré započala jeho matka. Nariadil povinnú školskú dochádzku pre deti od 6 do 12 rokov. Vyučovanie vyhlásil za bezplatné a nariadil tiež každoročný súpis detí. Absencia žiakov na vyučovaní bola trestaná. V každej obci, kde bola fara sa zriaďovali školy. Do týchto škôl museli dochádzať aj deti zo susedných obcí, ktoré boli vzdialené do piatich kilometrov. Žiaci, ktorí mali iné než katolícke vierovyznanie a nemali vlastnú školu, museli navštevovať katolícke školy. Jozef II. však kritizoval prehnanú náboženskú výchovu na školách. Kľúčové reformy urobil Jozef II. aj v oblasti vyšších škôl. Školy v Sedmohrade podrobil viedenskej študijnej komisii, zrušil povinné bohoslužby a účasť študentov na náboženských úkonoch. Povolil im návštevy divadiel a zábavných lokálov. 
Nie všetky reformné kroky školskej politiky Jozefa II. však boli pokrokové. Nemecký jazyk zaviedol vo všetkých stredných školách ako povinný predmet. Zaviedol taktiež poplatky v školách a štúdium na strednej škole bolo možné iba pre deti zámožných rodičov.
Ďalšie reformy a nariadenia Jozefa II..
Jozef sa snažil zreformovať všetky oblasti života, no keďže všetko urobil príliš unáhlene a rýchlo, veľa z jeho reforiem nakoniec stroskotalo. Jeho nasilu presadzované reformy vyvolali odpor šľachty, najmä v Belgicku a Uhorsku. V Uhorsku, napriek tomu, že Jozef nezvolával snemy a neobsadil ani funkciu palatína, bol odpor šľachty taký veľký, že všetky reformy (ktorých bolo okolo 2000) musel na smrteľnej posteli odvolať. Ponechal iba tolerančný patent a zrušenie nevoľníctva. K odporu šľachty prispel aj jej strach z práve prebiehajúcej Francúzskej revolúcie.
Smrť.
V roku 1790 nečakane zomrel na tuberkulózu, ktorou sa nakazil počas bojov v Rusku proti Osmanskej ríši. K jeho predčasnej smrti tiež prispela aj prepracovanosť. Pochovaný je v kapucínskej krypte vo Viedni. Na náhrobný kameň si nechal vyryť nápis:

</doc>
<doc id="12767" url="https://sk.wikipedia.org/wiki?curid=12767" title="Štefan Leška">
Štefan Leška

Štefan Leška (* 21. október 1757, Vrbovce – † 25. február 1818, Kiskőrös, Maďarsko) bol slovenský filológ, prekladateľ, spisovateľ, novinár, redaktor a znalec vtedajšej slovenčiny a češtiny, manžel slovenskej poetky Rebeky Leškovej, zať slovenského barokového spisovateľa Martina Laučeka. 
Životopis.
Jeho životné osudy boli poznačené chudobou a zaznávaním. Už v útlej mladosti vo svojom rodisku vo Vrbovciach sa nedostal pre chudobu do škôl, preto ho otec – krajčír učil čítať a písať po slovensky a latinsky. Sám si musel zarábať aj na živobytie a len za veľmi ťažkých podmienok mohol roku 1781 dokončiť štúdiá na evanjelickom lýceu v Bratislave. Tu potom vykonával učiteľské povolanie, bol však súčasne aj kantorom a organistom pri tamojšej maďarsko-slovenskej evanjelickej cirkvi, ako aj prvým redaktorom Prešpurských novín v rokoch 1783 – 1784. Ich vydavateľ Tállayi mu podľa všetkého nemohol za redigovanie novín poskytnúť slušnejší plat, preto si musel vypomáhať kantorstvom, ba aj „korigovaním slovenských kníh, ktoré sa v Prešpurku tlačili“. Mal teda trojaké zamestnanie, aby vôbec mohol nejako vyžiť. Pre agilného Lešku to však nemohlo byť trvalé riešenie. Keď sa nezlepšovali jeho príjmy, hlavne z redigovania novín, rozhodol sa nastúpiť kňazskú dráhu, od ktorej očakával aj lepšie finančné zabezpečenie. Vedenie novín prenechal svojmu priateľovi Jánovi Vyskydenskému a sám odišiel na žiadosť Michala Institorisa-Mošovského do Čiech. Pôsobil najprv desať rokov na českom vidieku v Černilove, v Krížliciach a v Krabšiciach. Odtiaľ prešiel za kazateľa do Prahy, kde dosiahol v marci 1796 vysokú hodnosť superitendanta (biskupa) českých ev. a. v. cirkevných zborov. Už vtedy pod vplyvom Francúzskej revolúcie ako priateľ poddaných roľníkov písal verše o jeho revolučných nádejach a viere v zrušenie poddanstva. V Prahe našiel priaznivé podmienky aj pre básnickú i novinársku tvorbu. Jeho dom, ako hovoria súčasníci, sa zmenil na „akýsi hotel de Rambouillet“ (pravda, v malom meradle), prvej novočeskej básnickej školy. Tu sa čítali básne a iné príspevky pred uverejnením a potom sa posudzovali. Ani vo vysokej funkcii superitendanta v Prahe sa Leška nezbavil biedy. Preto prijal miesto obyčajného dedinského kňaza v Dunaegyházu pri Pešti (v roku 1798), pretože bolo lepšie platené. Po dvanástich rokoch prešiel do Kiskőrösu, kde aj zomrel.
Tvorba.
Okrem diel teologických, vydával aj vlastné i preložené piesne z nemčiny, pričom sa prejavil jeho básnický talent, ktorý chválil aj Pavel Jozef Šafárik. Pre uľahčenie života nevoľných roľníkov v Čechách vydal v roku 1792 v Prahe dielo "Nova lotterie pro Hospodáře a Hospodině", ako aj takmer štyristostranovú knihu "Poklad národu, aneb prospěšné naučení v pěkných příbezích, tak aby lid byl rozumnější, lepší, možnejší." V Prahe tiež spolupracoval s vynikajúcimi českými básnikmi a v zborníku Antonína Puchmayera "Nové básně" z roku 1798 uverejňuje epigramy aktuálneho spoločenského zamerania. Veľa jeho básní zostalo v rukopise. Nadaný Leška rýchlo vzbudil pozornosť českých vedeckých pracovníkov. Pravdepodobne na popud Josefa Dobrovského začal v Prahe úmornú a namáhavú excerpciu k Dobrovskému nemecko-českému slovníku. Pred svojím odchodom z Čiech dal nezištne výsledok svojej dlhoročnej a usilovnej práce Dobrovskému, ktorý ho použil pri zostavovaní veľkého Nemecko-českého slovníka. Dlhé roky potom Leška pokračoval v jazykovednom výskume a v zhromažďovaní materiálu, ktorý potom tiež odovzdal najvýznamnejšiemu českému filológovi doby národného obrodenia – Josefovi Jungmannovi pre jeho "Česko-německý slovník". S vďačnosťou ho spomínal aj významný slovenský novinár a jazykovedec Juraj Palkovič za obetavú pomoc, ktorú mu Leška poskytol svojimi príspevkami k zostaveniu celoživotného diela "Česko-nemecko-latinského slovníka". Lešku označoval za najlepšieho znalca našej reči v tejto dobe. Leška zanechal v rukopise doteraz nedocenenú jazykovednú prácu – lexikálne zrovnávanie slovanských jazykov s maďarčinou, zvané "Hungaria polyglota", ktoré vyšlo neskôr tlačou v roku 1825 pod názvom "Elenchus vocabulorum Europaeorum…".
Význam.
Osobnosť Štefana Lešku sa stala obľúbenou a často spomínanou. Ján Kollár vo svojej "Slávy dcére" (zv. IV, znelka 55), stavia ho medzi zaslúžilých Slovanov. Pavol Jozef Šafárik a František Palacký v spoločnom diele "Počátkové českého básníctví, obzvláště prosodie" (Bratislava 1818, str. 115), dávajú mu celkom oprávnene epiteton „znamenitý“, ktoré mu patrí za jeho literárnu, vedeckú i novinársku prácu.

</doc>
<doc id="12769" url="https://sk.wikipedia.org/wiki?curid=12769" title="Ján Vyskydenský">
Ján Vyskydenský

Ján Vyskydenský alebo Wiskydenský (* 16. apríl 1761, Myjava – † 2. marec 1834, Trnava) bol slovenský evanjelický farár, spisovateľ, novinár a redaktor Prešpurských novín.
Život.
Pochádzal z Myjavy. Bol absolventom ev. lýcea v Bratislave a jeden rok ilegálne študoval na Jenskej univerzite, napriek tomu, že Jozef II. zakázal občanom rakúskej monarchie chodiť na nemecké univerzity.
Novinár.
Koncom augusta 1784 sa stal Leškovým nástupcom v redakcii Prešpurských novín. V redakcii zotrval takmer poldruha roka ako “spisovateľ novín slovenských." Aj keď nedosahoval schopností svojho predchodcu, písal zaujímavo a snažil sa, aby noviny boli hodnotným cítením pre slovenskú čitateľskú obec.
Noviny sa pohybovali stále medzi životom a smrťou. 14. decembra 1785 uverejňujú noviny oznámenie o urgencii predplatného, pričom pokračujú:
"“A poněvádž tohto půl roka tak mnoho předplatitelů nás zanechalo a všech spolu jen 46 zbylo; nic jiného sme si nevinšovali, jak abychom čím více se jejich počet rozmnožil...a tu škodu, kterou sme tohto půl roku měli, nějak nahradit mohli… Zůstávame Naši láskavé veřejnosti k službám vždy hotoví Slovenští novináří Danyel Tállayi Nakladate, Ján Wiskydenský spisovatel.""
Koncom decembra 1785 Vyskydenský zanechal redakciu Prešpurských novín a stal sa farárom v Dolných Salibách. Tam 2. apríla 1798 vypukol požiar, ktorý obrátil na popol celý jeho majetok a on sám s deťmi a manželkou sotva ušiel záhube. 27. novembra 1805 prešiel do Trnavy a o dvanásť rokov neskôr do Prietrže, kde po 17-ročnom pôsobení zomrel.
Literárna činnosť.
Literárna činnosť druhého redaktora Prešpurských novín je neveľká. Okrem príležitostných veršov uverejnil aj brožúru zvanú "Kratičká Zpráwa o pamětnej Přjbězích cýrkwe Ewang. A. W. Welko-Přitržské…"(Skalica 1833). Autor v tejto práci preukázal dobré znalosti slovenskej minulosti, ale aj európskych dejín. Hlásil sa v nej k slovanskému a k slovenskému povedomiu, k cyrilometodskej tradícii a k revolučnému odkazu husitského hnutia. Zdôrazňoval hlavne pôsobenie husitov na Slovensku a označoval ich za nezmieriteľných bojovníkov proti najväčšiemu stredovekému feudálovi v našich krajoch. Píše:
 "Husiti spůsobili to, že obzvláště títo Uherské země slovanští obyvatelé českou jejich reč mluvící, učení Jana Husa anebo zcela přijali, alebo k němu veľmi náchylnými se stali…"

</doc>
<doc id="12770" url="https://sk.wikipedia.org/wiki?curid=12770" title="Presspůrské Nowiny">
Presspůrské Nowiny

Presspůrské Nowiny boli v poradí druhé slovenské noviny a prvé noviny v slovenčine (slovakizovanej bibličtine). Vychádzali v rokoch 1783 – 1787. 
Vznik.
Po neúspechu s vydávaním českej verzie Nowín o rolním... bolo 23. marca 1783 ohlásené tlačou, že budú v Bratislave vychádzať nové slovenské tzv. Presspůrské Nowiny, ktorým nepochybne tento hospodársky tlačový orgán pripravil vhodnú pôdu medzi slovenskými čitateľmi.
V dobe národného obrodenia nastáva rozvoj aj v publikovaní a vo vydávaní slovenskej náučnej a osvetovej literatúry. Vtedy vyšli aj naše prvé noviny v domácom jazyku, zvané Presspůrské Nowiny. Domácom hovoríme preto, lebo bibličtina mala u nás už vtedy bohatú tradíciu a bola dlhé desaťročia spisovným jazykom slovenských evanjelikov.
Prohlášení budoucího psaní Novín v slovenském jazyku a hlavný redaktor.
Vydávanie novín bolo oznámené dvojjazyčným náborovým letákom “ P r o h l á š e n í b u d o u c i h o psaní N o v í n v slovenském jazyku." Hneď za slovenským textom nasledoval nemecký pod názvom: “Ankündigung Aufzulegender Böhmischen Zeitungsblätter" (Oznámenie českých novín, ktoré budú vychádzať), ktorý bol však kratší a nezhodoval sa celkom so slovenským textom. 
Oznam je podpísaný “nakladateľom a spisovateľom" bez uvedenia mena, no my vieme, že bol ním Daniel Tállayi. Keď sa odhodlal vydávať slovenské noviny, nebol už ani pri svojej mladosti neskúseným novinárom. Okrem toho mal už predtým možnosť v Landererovej tlačiarni sa zoznámiť nielen s výrobou novín, ale aj s obchodnou stránkou tejto veci. Domnieval sa, že vydávaním slovenských novín dosiahne značné zisky, tak ako Landerer z vydávania bratislavských nemeckých novín. Tieto rýdzo kapitalistické pohnútky viedli Tállaya k vydávaniu slovenských novín. 
Príčinu, pre ktorú sa všestranný a podnikavý Tállayi nepustil do redigovania Prešpurských novín, ale uspokojil sa len s funkciou ich vydavateľa, treba vidieť v dvoch okolnostiach. Prvou bola jeho veľmi slabá znalosť spisovnej češtiny. Môžeme sa o tom presvedčiť z náborového letáku, ktorý sa hemží základnými pravopisnými chybami, nesprávnymi lexikálnymi spojeniami a častými slovakizmami. Leták priamo kontrastuje s vynikajúcim štýlom a s kultivovanou češtinou samých novín, redigovaných znalcami českej i slovenskej reči a literatúry. Tállayi, aj keď dobre neovládal spisovnú češtinu, predsa len po slovensky hovoriť vedel. Ako rodák z Levoče mal sa možnosť naučiť slovenskému spišskému dialektu. Okrem toho v rokoch 1780-1782 študoval aj na bratislavskom evanjelickom lýceu, kde tiež musel často prichádzať do styku so Slovákmi. Nemecký, maďarský a latinský jazyk ovládal dokonale. Druhým vážnym dôvodom, pre ktorý nemohol prevziať redigovanie Prešpurských novín, bola skutočnosť, že takúto funkciu vykonával už v nemeckých a neskoršie aj v maďarských novinách.
Tállayiho Prohlášení je zaujímavé už svojou celkovou koncepciou. Vydavateľ novín sa ním neobracal k pozemkovej šľachte, ale k tretiemu stavu, k mešťanom, drobným remeselníkom a obchodníkom. Hovorí tu, že žiadna moc “tolik rozšíření obecního Dobrého krajin nenapomáha, jako když Mešťané a obyvatelé jejich ne jen umění všelijakého dostatečnou známost mají, ale zvláště když skutky, mraví a zevnitrný jiných národů obchod zretelne poznávají". Správne tu hodnotil význam novín pre obchodné a priemyselné podnikanie rozvíjajúcej sa buržoázie. Noviny považuje za prejav osvieteneckej doby, za znak kultúrnej vyspelosti národa, pretože sa v nich píše “o všeobecních krajních prípadnostech, aneb prinejméně v vlasti své zbehlých príhodách, jejichžto známost, mraví, napravení hospodářství napomáha, rozum pak i veliké dokonalosti provozuje".
Potom sa obracia “k czeskému národu", pod ktorým rozumel aj Slovákov a chváli bohaté tradície a vysokú úroveň českého jazyka a literatúry. Aby sa národný život na Slovensku a v Čechách pozdvihol, píše Tállayi ďalej: „...my uložili sme hneď pri začátku budoucyho Mesýce Czervence s Nejmilostivejším Cýsarsko-Královským povolením, prejmenované slovenské noviny tlačiti.“ O programe budúcich novín hovorí tu len veľmi stručne. Majú tu byť články “o zvláštnych přespolních případnostech", (zahraničné spravodajstvo), ďalej zprávy z domova, úradné oznamy, inzeráty, oznamy o cenách obilia, informácie o vynálezoch, články o zlepšení poľnohospodárskej výroby, o otázkach literárnych a pod. Celoročné predplatné novín pre Čechy a Moravu malo byť 10 zlatých, pre obyvateľov Bratislavy len 6 zlatých. Už z toho vidieť, akou veľkou brzdou rozširovania novín boli vtedy vysoké poštové poplatky. Tállayi v Prohlášení píše aj o možnosti otláčania inzerátov v týchto prvých slovenských novinách, čo tiež svedčí o jeho obchodných ambíciách.
Ďalší redaktori.
Je isté, že nájsť redaktora, ktorý by mal vyhovujúce vzdelanie, novinársku pohotovosť a skúsenosti potrebné na redigovanie novín, nebolo ani pre Tállayia ľahkou úlohou. Možno len ľutovať, že sa neuskutočnil plán slovenských bratislavských vzdelancov, získavať za redaktora Prešpurských novín neskoršieho slávneho českého novinára Václava Mateja Kraméria. Keby sa bol ten plán realizoval, bolo by to na osoh nielen Prešpurským novinám, ale aj vtedajšiemu slovenskému kultúrnemu životu. Veď Kramerius neskôr ako redaktor Schönfeldských c. k. pražských novín, ale aj vlastných Krameriových c. k. vlasteneckých novín, sa osvedčil ako nadaný a pohotový novinár, ktorý mal aj živý záujem o kultúrne a politické udalosti na Slovensku.
V dobe, keď bratislavskí kultúrni pracovníci ponúkali Kramériovi miesto redaktora Prešpurských novín, žil v Prahe vo veľkej biede. Okrem príležitostných korektúr si zarábal aj tým, že učil maďarských kalvínskych farárov a iných, ktorí prišli do Čiech, českej reči. Nie sú známe príčiny pre ktoré sa Kramerius do Bratislavy nepresťahoval. Podľa všetkého odradzovala do od odchodu z Prahy aj finančná neistota spojená s redigovaním Prešpurských novín.
Tállayi potom pozval za prvého redaktora Prešpurských novín významného slovenského osvieteneckého vzdelanca Štefana Lešku (21.X.1757 - 25.II.1818). Prvý redaktor Prešpurských novín Štefan Leška bol ako významný slovenský vzdelanec schopným pre vykonávanie priekopníckej úlohy - redigovania prvých slovenských novín. Leška od počiatku svojej novinárskej práce bdel nad jazykovou čistotou Prešpurských novín a veľmi svedomite urobil všetko, čo smerovalo “k vzdělání a vyčišťování našeho líbezného a milostivého jazyka". V úvodnom článku prvého čísla Prešpurských novín, ktorý možno považovať za jeho vlastné programové vyhlásenie tvrdil, že Jozef II. má veľmi dobrý vzťah k českému národu a k jeho reči. Odvolával sa pritom na cisárovo vyhlásenie v Brne, v ktorom sa dovolával potreby dôkladného ovládania češtiny. Vtedy vraj staval znalosť češtiny nad francúzštinu, taliančinu a angličtinu, lebo rakúska monarchia “má více českých, nežli francouzskych a anglických poddaných”. Išlo tu však len o náhodný prejav, ktorý nijako neovplyvnil celkovú germanizačnú politiku viedenského cisárskeho dvora.
Koncom augusta 1784 sa stal Leškovým nástupcom v redakcii Prešpurských novín Ján Vyskydenský, ktorý prevzal po svojom predchodcovi aj funkciu organistu a kantora slovensko-maďarského ev. zboru v Bratislave. 14. decembra 1785 uverejňujú noviny oznámenie o urgencii predplatného, pričom pokračujú: “A poněvádž tohto půl roka tak mnoho předplatitelů nás zanechalo a všech spolu jen 46 zbylo; nic jiného sme si nevinšovali, jak abychom čím více se jejich počet rozmnožil...a tu škodu, kterou sme tohto půl roku měli, nějak nahradit mohli… Zůstávame Naši láskavé veřejnosti k službám vždy hotoví Slovenští novináří Danyel Tállayi Nakladate, Ján Wiskydenský spisovatel."Koncom decembra 1785 Vyskydenský zanechal redakciu Prešpurských novín.
Po Vyskydenského odchode z redakcie Prešpurských novín sa stal jeho nástupcom Štefan Kromp. S jeho menom sa v novinách prvý raz stretávame 28.XII.1785 “v Novoročnom vinši." Tu sám seba označuje za “nového novinára slovenského", ktorý je však iba začiatočníkom a preto žiada čitateľov Prešpurských novín o zhovievavosť nad jeho prípadnými redaktorskými nedostatkami. Sám hovorí, že okrem redaktorského povolania vykonáva ešte úlohy kantora slovensko-maďarského ev. cirkevného sboru v Bratislave. Bol to skutočne začiatočník v novinárskej práci, ktoré dostatočne neovládal ani gramatiku a ortografiu českej spisovnej reči. 31.XII.1785 sa v oznámení redakcie Prešpurských novín uvádza aj meno ich ďalšieho redaktora Jána Šinkovica." Je to však jediný doklad o Šinkovicovi ako o redaktorovi Prešpurských novín. Viacej sa v novinách jeho meno neuvádza, aj keď je možné, že bol pomocníkom "slovenského novinára" Štefana Krompa.
Koncom roku 1785 prešlo vydávanie Prešpurských novín z rúk Daniela Tállayia do rúk významného bratislavského kníhtlačiara Šimona Petra Webera. Išlo však len o prechodné opatrenie, pretože už 4. marca 1786 sa píše “o pánu Tállayiovi, nakladateli těchto novín."
Pôsobenie novín.
Prvé číslo Prešpurských novín vyšlo v utorok 1. júla 1783. Noviny vychádzali vždy v utorok a v piatok tlačou Jána Michala Landerera a od 2. júla 1785 v oficíne Šimona Petra Webera. Zanikli 30. júna 1787. Osem strán vlastných novín bolo niekedy rozšírených o Přídavek k Prešpurským novinám, ktorý mal rozsah štyroch strán. Svoj malý oktávový formát noviny nikdy nezmenili. Ich záhlavie bolo veľmi jednoduché. V rámčeku mali vytlačený názov s poznámkou: S milostivým cýsařsko-královským povolením." Nad ním bol uhorský a po oboch stranách český a moravský znak. Od 56. čísla (roč. 1784) bolo ich záhlavie iba typografické bez heraldických znakov.
O pevnom a ustálenom rozdelení rubrík sa v týchto novinách ešte nedá hovoriť. Domáce správy výlučne z Uhorska, vychádzali pod názvom Nětco z vlasti, Uherská a Sedmohradská země, Z naší vlasti máličko a pod. Zahraničné spravodajstvo malo rubriky: Venkovní věci, Vojenské a venkovní věci, Přespolního nětco, Z rozličných zemí doložené pověsti a pod. V niektorých číslach novín boli rozlíšené: Dědično - zemské příběhy, kde boli správy zo všetkých zemí habsburskej monarchie okrem Uhorska a Cizozemské případnosti zo správami výlučne zahraničnými. Vzhľadom na časté vojenské zrážky v Európe, redakcia zaviedla aj osobitné rubriky: Váleční věci, Turecká vojna, O hollandské vojne a i. Sporadicky sa tu objavovali rubriky: Všelico se světa, Všelijaká mišenina a i kde sa otláčali drobné správy, zaujímavosti, noticky a pod. Bol tu tiež predchodca neskoršej kultúrnej rubriky nazvaný: Nětco z literního umění. Ďalej tu bývali rubriky o úradných záznamoch, o povýšeniach, o cirkevnom živote, cene obilia a jarmokoch.
Prešpurské noviny počas celého svojho trvania museli zápasiť s vážnymi finančnými ťažkosťami. Počet ich predplatiteľov nepresahoval číslo 60. Boli verným obrazom málo rozvinutého a triedne ešte nie dostatočne uvedomelého zárodku slovenského meštiactva. Redaktori novín často poukazovali na tento neutešený stav, ktorý bol najvážnejšou prekážkou ich rozšírenia, zväčšenia formátu a zlepšenia celkovej úrovne. Príčinou toho, okrem chudoby, bola značná národná ľahostajnosť a indiferentnosť väčšiny slovenského zemianstva, inteligencie a meštiactva. Veď v tom istom čase (v apríli r. 1786), mali maďarské bratislavské noviny 439 odoberateľov.
V Predhovore ich prvého čísla sa redaktor Štefan Leška sťažoval na „tenké začátky novín“. Od tých čias sa v novinách častejšie objavovali naliehavé, ba priamo zúfalé výzvy nakladateľa a redaktorov k čitateľom, v ktorých ich prosil o získavanie ďalších predplatiteľov, hradenie nedoplatkov, ba aj o zachovanie holej existencie novín. Po ich dva a pol ročnom trvaní pokúsil sa Daniel Tállayi zlepšením zpravodajstva a zavedením nových rubrík zvýšiť ich popularitu: “Známe činiti budem i učené pověsti a jaké nové knížky v Německé zemi na světlo vyšly vubec, ničeho nevynechám co činí, aby čtění novín interesantní bylo." V júni roku 1785 už sľuboval do novín zaradiť “dobrou a rozmnoženou korespondenci a všeliké venkovní noviny."
Toto rozhodnutie urobil bez ohľadu na finančné straty s tým spojené, pretože deficit Prešpurských novín chcel kryť ziskom dosiahnutým v maďarských a nemeckých bratislavských novinách. Straty z vydávania Prešpurských novín však stále narastali. A tak sa voľky-nevoľky rozhodol ich ďalšie vydávanie zastaviť “z potěšení svého měšce", ako to doslova napísal. 30. jún 1787 bol posledným dňom ich existencie. Svedčí o tom aj „pár slov spisovatele novín“, ktorými sa ich posledný redaktor lúčil s čitateľom prvých slovenských novín: "Posledníkrát mým novinářskym perem do černidla neb atramentáru namáčim; posledníkrát tyto noviny píši, ale posledníkrát ještě mnohováženým čtenářům oznamují, že Prešpurské noviny již skutečne umřely. Příčina pro kterou umřely, pro kterou přestaly vycházet jest, že jim slovenská veřejnost žíti nedala, že jich jako Uhře své nefédrovali. K tomu přichází i to, že velice zamezenou svodobu měly, jejich cenzúra zajiště mnoho z nich vytírala... Umřely tedy slovenské noviny, pochovali jsme je se vší poctivosti. Nasledujíci hrobový nápis na zeleném mramoři sme jim zlatými literami vyrýti dali: “Postoj pocestný a považ, jak krátky je život člověka. Zde leží panna Noviny, služebnice šíroké chýrečné paní Fámy narozena dne l. júla 1783 umřela 30. júna 1787. Hned od narození svého krví chrákala, až posledně na suchoty umřela... Byla ona...řečené paní jedinká služebnice věrná v Uhřích medzi Slovákmi, kterýmž jeji pověsti, jak mohla donášela a protož ji i tento hrobový kámen truchlíci položiti dala. Jdi již pocestný a (memento mori) pamatuj, že i ty dnes, nebo zítra umříti musíš."
Obsah a názory novín.
Redaktori Prešpurských novín boli nadšenými stúpencami reforiem Jozefa II. Súhlasili s jeho bojom proti neúmernej hospodárskej a politickej moci katolíckej cirkvi. Schvaľovali jozefínske reformy smerujúce k likvidácii zbytočných kláštorov, jeho patent o zrušení nevoľníctva i tolerančný patent, uplatňovanie politiky merkantilizmu a pod. Pritom však vo svojom tlačovom orgáne sa nezmieňovali o tienistých stránkach centralizačnej a germanizačnej politiky Jozefa II. Už v úvodníku prvého čísla novín (1.VII.1783) chválili Jozefa II. za to, že im “své milostivé Pryvilegium a zvláštní povolení, beze všeho udeliti ráčil." Prostredníctvom Prešpurských novín mohli vraj “naší milí Slováci běh světa spatřiti, úžitku a radosti nabýti i příjemnou zábavku (jak se kde přitrefí), budou moci míti."
V boji Jozefa II. proti vysokej šľachte a cirkevnej hierarchii stáli rozhodne na strane panovníka preto, lebo sami ako príslušníci slabej hospodársky i politicky len málo výbojnej slovenskej meštiackej vrstvy sa domnievali, že cisárska Viedeň im umožní všestranný rozvoj na úkor reprezentantov feudálneho spoločenského poriadku - pozemkovej šľachty a vysokej katolíckej cirkevnej hierarchie.
V Prešpurských novinách sa často objavovali podrobné správy o mnohých cestách Jozefa II. aj po slovenských krajoch, pričom ho okázalo vychvaľovali ako priateľa poddaného ľudu a mešťanov. Redakcia novín považovala patent Jozefa II. o zrušení nevoľníctva za historický čin, ktorým boli “tyranským pánům meze položeny a stav selský z put služebnosti a potupy osvobozený."
Redaktori tohto tlačového orgánu zdôrazňovali potrebu náboženskej znášanlivosti a spolupráce príslušníkov rozličných konfesií. Napr. 14.X.1783 schválili evanjelikov v Bernave v Sliezsku, ktorí dovolili vo svojom kostole vykonávať náboženské obrady aj katolíkom, podobne ako už predtým to isté povolili kalvínom. Noviny sa veľmi často zaoberali bojom proti poverčivosti a tmárstvu. Odsúdili napr. mestskú radu Kežmarku, ktorá podľa stredovekých zaostalých zvyklostí “podle sprosté Polityky k výstraze jiných proti samomordu - tohto nešťastného skrze ruky katovy ven vyvléci, hlavu, ruce a nohy poutínati dal)."( Prešp. nov. 20.VII.1785).
Redaktori novín Štefan Leška a J. Vyskydenský často informovali čitateľov o zrušovaní kláštorov v rakúskej monarchii, pričom nielen uverejňovali informácie o týchto opatreniach Jozefa II. namierených proti vysokej cirkevnej hierarchii, ale k nim pridávali aj vlastné nadšené komentáre. Dopisovatelia Prešpurských novín často písali o hroznej biede ľudu i o otriasajúcom živote žobrákov, ktorými sa vtedy "všecky silnice, města a vesnice v Uhřích jen tak šerili. “Žiadali, aby sa pre tento nezamestnaný a biedny pospolitý ľud zakladali tzv. robotné domy s jednoduchou pracovnou kooperáciou, ale aj manufaktúry a to vo všetkých slovenských krajoch. Vyzývali stoličné vrchnosti, aby neotáľali s výstavbou nemocníc a chudobincov, no nenapísali ani slovo, ako by bolo možno prinútiť sebeckých uhorských šľachticov, aby urobili niečo dobrého v prospech ľudu.
V listoch dopisovateľov Prešpurských novín, väčšinou príslušníkov sproletarizovanej dedinskej inteligencie, sa nájdu nielen údaje o miestnych, často aj bezvýznamných udalostiach (o počasí, úrode, cirkevnom živote), ale sú aj správy slúžiace ľudovýchove a zdravotníckej osvete. (Štepenie detí proti kiahňam, prevencia pred inými nákazlivými chorobami atď.) Pravda, propagácia ľudovýchovy a zdravotníctva bola v týchto novinách len náhodná a nie sústavná a cieľavedomá. Redaktor novín Štefan Komp však už vtedy nabádal slovenských roľníkov, aby pestovali slovenský jazyk a čítali aj naše noviny a ľudovýchovné spisy.
V zahraničnom spravodajstve novín z Bosny čítame napr., že „obyvatelé vesnic a dedín zvláště pak tí, jenž pri horách bydlí, zelinkami a koŕenky se živiti jsou přinuceni.“ Jeden z dopisovateľov novín píše takto o svojej ceste po slovenských dedinách: "Na své cestě, kterou sem v naši stolici konal, nalezl sem ve víc domích než v třech až do štyr domu chleba, ostatní jen z tolika, že něco z zemských jabĺk měli...ještě jich více jest, kteří bez obojího žijí. Nasledovně z čeho? Toto mne nech se nezeptávají!" Správa z Bratislavy zase spomína príchod lodí do dunajského prístavu, na ktorých boli prikutí podľa krutých stredovekých zvyklostí mnohí galejníci, ktorí až do smrti museli veslovať proti prúdu rieky.
Prešporské noviny niekoľko týždňov písali o veľkom ľudovom povstaní vedenom Horiom v Sedmohradsku a v Rumunsku, ktoré sa vládnucej triede podarilo potlačiť len pomocou veľkej armády. Sú tu otriasajúce správy o krutom mučení zajatých povstalcov i o ich vraždení a verejných popravách. Cenzúra neprepustila do novín nijaké články sympatizujúce s povstalcami a hrozila v prípade prekročenia tohto zákazu zastavením Prešpurských novín. Okrem toho vieme, že cenzor niekedy svojvoľne pridával aj také state do textu článkov novín, o ktorých redaktor nič nevedel, alebo dokonca s nimi nesúhlasil.
Aj z týchto príčin sa do prvých slovenských novín zriedkavejšie dostávajú správy o odpore ľudových más proti vládnemu režimu, feudálnemu vykorisťovaniu, ale aj o živelných roľníckych vzburách. Sú tu však zmienky o stále rozrastajúcich zbojníckych družinách v Poľsku i na Slovensku, ktoré prepadávali panské sídla a zbíjali podobne, ako povestná družina Jura Jánošíka.
Začiatkom roku 1785 písal neznámy dopisovateľ, pravdepodobne zeman nenávidiaci ľud, o vzbure štyroch slovenských liptovských dedín proti stoličnej vrchnosti, ktorá im chcela odobrať starobylé privilégia a prinútiť ich neoprávnene k plneniu všetkých poddanských povinností i k robotovaniu na panskom. Proti vzbúrencom vyslali „tri kompánie z infanterie neb pešího vojska.“ Dve dediny sa vojakom poddali, ale len potom, keď mnohí z ich obyvateľov “železem a provazmi zklížení a pokáraní byli. Mnohí již z nich po dosáhnutí bitky oněmocnělo a jeden...již i umřel. Ostatní dve dediny se dosud na cestě polepšení nalézají, ačkolvek se jim síce dost příkré pokání káže a ohlašuje."
Redaktori novín si uvedomovali, že ich domáce spravodajstvo je veľmi chudobné, a často žiadali dopisovateľov o spoluprácu, čo sa im však málo kedy podarilo dosiahnuť. Inou závažnou prekážkou slobodnejšieho spravodajstva bola cenzúra. Jej zásahy poznávame nielen zo zachovaných archívnych dokladov, ale aj zo samých novín. V odkazoch redakcia napr. píše dopisovateľom, že ich príspevky nemôžu byť vytlačené, lebo „nie každá pšenica cez riečicu prejde.“ Sami redaktori píšu takto o svojich ťažkostiach: „Mají se tí novinári neboráci! Pošlou-li jim některí korespondenti nějaké zprávy do novín; v dvojaké jsou pochybnosti: Nejprv položi-li je do novín, možná věc, že cenzúra je do nich položiti nedopustí. Druhé, nepoloží-li je do novín, nelíbě to ponese korespondent. Když pak i cenzura dopustila vytlačiti: přece nejsou jistí, zdaliž opravdivá novina byla, a co prvně od čtenářů budou museti slyšeti.“
V Prešpurských novinách nájdeme už aj úvodník, politický komentár, ba aj predchodcu dnešného slovenského fejtónu. U nás větrojezdci!" Poslal ho dopisovateľ “od spišských Tatru." Jeho meno nepoznáme, (Prešp. nov. 27.IV. 1785). Redaktori novín vyvíjali veľa úsilia na ich zlepšenie. Pravda, boli pritom závislí na listoch dopisovateľov, na ktorých sa takto sťažovali: „Naši páni korespondenti zamrznuté prsty mají, anebo nechtějí, aneb nemohou nám něco psát.“ Nechceli sa však obmedzovať iba na domáce spravodajstvo, ale mienili uverejňovať aj články literárne a historické. Dokonca uverejňujú aj stručné informácie o bratislavských divadelných predstaveniach.
Na priamy príkaz Daniela Tállayia redaktori preberali zahraničné spravodajstvo z Pressburger Zeitung, ale aj z viedenských politických novín, pričom len veľmi zriedkavo citovali prameň, z ktorého správa pochádzala. Redakcia Prešpurských novín propagovala nielen vlastné, ale aj iné domáce i zahraničné noviny a časopisy, hlavne vtedy, keď bola presvedčená o ich spoločenskom význame. Týkalo sa to napr. peštianskych literárnych novín Merkur von Ungarn. V Prešpurských novinách nájdeme aj oznámenie o verejných dražbách, konfiškáciách kláštorných hnuteľných i nehnuteľných majetkoch, uverejňovaných na priamy príkaz Kráľovskej uhorskej miestodržiteľskej rady, ale aj prvé inzeráty.
Pre obmedzené finančné možnosti, nedostatok dopisovateľov a prílišnú závislosť pri preberaní zahraničného spravodajstva z cudzích tlačových orgánov, redaktori nemohli z Prešpurských novín vytvoriť taký tlačový orgán, ako by si to boli želali. No aj tak sa snažili v rámci svojich skromných možností pozdvihnúť ich na vyššiu úroveň. Preto nesúhlasili s tými dopisovateľmi a čitateľmi, ktorí sa v novinách dovolávali len vojnového spravodajstva a senzačných informácií a to aj na úkor systematického domáceho spravodajstva zo všetkých slovenských krajov. (“Nechtějme vojnu, podívejme se do vlasti!" “Na stranu s těmi strašidlami mysle, na stranu tedy se všemi válečnými pověstmi!").
So záujmom o kultúrne a literárne otázky súvisí aj interes tvorcov novín o vedecký výskum a o technický pokrok. Tu im bol však primárny prvok senzačnosti. Už v prvom ročníku Prešpurských novín priniesli správu o akomsi Wrighovi, ktorý si zostrojil potápačský úbor, neobyčajne ľahký, zakrývajúci iba hlavu, ktorý mu dovolil, aby 8 hodín a 7 minút sa zdržoval pod vodou.
Veľkú pozornosť redaktorov i čitateľov Prešpurských novín upútal aj taký prevratný vynález, ako bolo zostrojenie prvého balónu. O tejto udalosti nájdeme v novinách veľa správ a článkov. Prvé pokusy letu balónom realizované bratmi Montgolfierovcami z júna 1783 - hodnotila redakcia novín 11. XI. t. r. nepriaznivo, ba až ironicky. Druhá správa uverejnená 28. XI. t. r., je už zbavená skepsy a uvažuje aj o praktickom využití tohto vynálezu. Pravda, redakcia novín vo svojich správach nerozlišuje vynález bratov Montgolfierovcov, ktorí plnili balón zahriatym vzduchom, od nasledujúceho vynálezu francúzskeho fyzika A. C. Charlesa, ktorý plnil balón plynom. V správe sa hovorí o povýšení rodiny Montgolfierovcov do šľachtického stavu, o udelení rádu sv. Michala a čestnej penzie obom bratom, o odmenách udelených A. C. Charlesovi a Robertovi, ako aj o Pilatrovi de Rosier a markízovi D´Arlandovi, ktorí podnikli prvý let balónom.
Aj neskôr prinášali Prešpurské noviny správy “o povětrných machynách". 20. I. 1784 pod titulom „Prochádzka z Prešporka do Parýzu a odtud až do povětří“, písali o pokuse riaditeľa fyzikálneho odboru berlínskej Akadémie Karla Franza Acharda o vzlete balóna v Berlíne 27. XII. 1783, pričom si neodpustili poznámku plnú prehnaného optimizmu: „Tak se vidí, že již v krátky čas žádných furmanů, ani koní nebudeme potřebovati; poněvadž nám pán Montgolfír z Parýzu ukazuje cestu přes povětrí, kdež se člověk nesekne, ani do bahna neuvázne. Takýchto správ o prvých pokusoch o ovládnutie vzduchu, ako bol napr. pokus o prelet Lamanšského kanála v ročníku 1785, sa v Prešpurských novinách nachádza dosť. 
Pre redaktorov prvých slovenských novín je príznačná ich úzkostlivá starostlivosť o vierohodnosť uverejnených správ a informácií. Ak zistili, že sa s pravdou nezhodujú, neváhali uverejniť ich opravu, čím chceli dať svojim novinám pečať serióznosti.
Súvis so slovenským národným hnutím.
Tvorcom Prešpurských novín išlo o to, aby ich tlačový orgán sa stal predovšetkým tlmočníkom a organizátorom slabého a len pomaly sa rozvíjajúceho slovenského národného hnutia. Preto aj s veľkou pozornosťou sledovali vyjdenie každej knihy a štúdie slovenského autora, pričom sa orientovali hlavne na krásnu literatúru, literárnu kritiku a históriu. Nerobili rozdiel medzi knižnými novinkami, ktoré vyšli na Slovensku, alebo v Čechách. Preto tu aj zverejňujú oznamy o nových knihách pražského Schönfeldovho českého kníhkupectva, o známej Obrane jazyka českého od Karla Hynka Thámu, ako aj o prohusitskom diele Mateja Merkovica: Dekret sněmu kostnického…
Redakcia novín sporadicky prinášala aj literárne oznamy, recenzie kníh súdobej slovenskej i českej literatúry, pričom materiál preberala aj z iných, hlavne z pražských českých novín. (Sú tu napr. polemiky a recenzie diel Jozefa Ignáca Bajzu: René mládenca príhody a skúsenosti a Michala Semiana: Kratičké historické vypsání knížat a králů uherských atď.). Občas redaktori novín informovali čitateľov aj o významných zahraničných knižných novinkách (napr. Život Voltairov, Ženeva r. 1786), napriek tomu, že cirkevná hierarchia tohoto veľkého francúzskeho filozofa zatracovala. Vieme však, že tvorcovia Prešpurských novín si Voltaira vážili a jeho dielo študovali. Zoznámili sa aj s predkantovskou filozofiou i s učením francúzskych encyklopedistov. 
Jazyk novín.
Roku 1786 sa dostali do popredia okrem stúpencov bibličtiny aj prívrženci bernolákovskej slovenčiny sústredení okolo bratislavského katolíckeho generálneho seminára. 19. IX. 1786 dostal nakladateľ Prešpurských novín od neznámeho dopisovateľa list, v ktorom tento píše: „Píšete nám niekedy moudře, niekedy užitečne, aj veselé veci, len píšte po slovenski, jako mi okolo Prešpurka, alebo Skalici, alebo okolo Trnavi rozprávame; Tie slová: ničsto, počež, neruživosti, onimno, osirala...vyskoumané...a mnohé jiné nám Slovákom neužitečne slova, naši reči obražujů, a snad pre túto příčinu nekterí Vaše Noviny nerady čítajú, alebo čítat zanechajú… My Slováci v Uherskej v každej stolici ináče rozprávame, hovoríme, vravíme, mluvíme...ale po česky, ani po moravsky nikde...“. Iný dopisovateľ žiadal zase nakladateľa i redaktora novín, „aby budoucim časom Hungaro-Slavonico-Idiomate Noviny písali a ne s tým tvrdým českým štylusem...lebo mi v Uherskej zemi bidlíci Slováci sme fele Magyar, fele Tóth, (fele voda, fele víz)!
Redakcia novín sa osvedčila, že mieni “na tento spůsob všecky podobné nám poslané korespondencie sem klásti až dotud, dokud nám všichni naši p. čtenárové své domnění neoznámi, budeli se jim to všem napospol líbiti, aneb ne.“ O budúcom jazyku novín usporiadala redakcia celú anketu, ktorej záver bol príznačný pre slabé národné povedomie slovenskej buržoázie v dobe jozefinizmu: Slovenčina ešte nemá ustálený spisovný jazyk, nie je dostatočne kultivovaná a tak sa Prešpurské noviny budú aj naďalej písať v tradičnej spisovnej češtine. Aby však vyhoveli aj menej školeným čitateľom, ktorým terminológia modernej češtiny robila ťažkosti, redaktori sa rozhodli užívať “samých běžných a v úžitku jsoucích slov, aneb když takových není, vypisovať věc obšírnější“.
Jeden z prívržencov bibličtiny takto vyjadril spomínaný úmysel: „Nepravím...aby pri tom sa slovenčinu nic nedbali, než radějí Slovenčinu užívajíce, nechať ji do roucha českého již příkrojeného a vyzdobeného obtáčejí… A komu toto po vůli nebude, nech ten své slovenčine trochu víc hodnosti a cti proukáže a nech si nelení více a něco lepšího se o ní naučiti, nežli jeho matka, aneb dojka vědela; Zle by to bylo, kdyby každý novinář se měl učiti, a on všech poslouchati, co by mu síce ani možné nebylo; raději nech se čtenárové od něho čistotnější slovensky psáti a mluviti učí, a tak tým větší užitek z Novin míti budou“. (Prešp. nov. 15. XI. 1786.)
Pokus s poslovenčenie novín sa vtedy síce nepodaril, no aj tak zostáva vzácnym dokladom toho, ako si domáci jazyk razil cestu aj do prvých slovenských osvieteneckých novín. Snahy o poslovenčenie Prešpurských novín boli síce takto porazené, no myšlienka zavedenia slovenského spisovného jazyka sa už nestratila. Našla svoje konkrétne vyjadrenia aj v Bernolákových jazykovedných dielach, hlavne v jeho Disertatio philologico-critica de litteris Slavorum… Pretože značnú časť čitateľov Prešpurských novín tvorili stúpenci bernolákovskej slovenčiny (hlavne poslucháči kat. teológie v Bratislave), noviny v jednom zo svojich posledných čísel (23. VI. 1787 č. 49), oznamujú svojim 36-tim odberateľom, že im posielajú zadarmo po jednom výtlačku Bernolákovej Discertácie, k čomu ešte dodávajú: Táto knížka se síce v prvním spatření vidí nová a nevídaná; ale nechť žádny ji proto nezavrhne, než zdravím rozsudkem přečte a slibujeme, že mnoho zvláštního povážení hodného v ní nalezne".
Prešpurské noviny sa veľmi priaznivo vyslovujú o Bernolákovi preto, “že se o svou řeč, třebars jen svým vlastním nákladem tak zmužile a skutečne zaujímají. Ponevadž tak pěkne začínajú, nechže v svém chvalitebném předsevzetí nepřestanou, ale vždy dále a dále pokračují, a tak zahanbení těch Slováku v Uhřích, kteří jinakší, než jejich jest, Slovenčinu většmi schvalují, nežli ji skutkem fedrují a o ni se zaujímají".
Význam.
Prešpurské noviny v dobe svojho tri a pol ročného vychádzania sa nesporne zaslúžili nielen o prebúdzanie národného povedomia, ale aj o uplatňovanie sa slovenskej spisby medzi našim publikom. Zoznamovali svoj, aj keď ešte len veľmi malý okruh slovenských čitateľov, s politickými, hospodárskymi aktualitami doma i v zahraničí aj keď ešte nie s celkom vyhraneným zámerom. Zostávajú okrem toho veľmi cenným dokumentom života na Slovensku v rokoch vlády Jozefa II.

</doc>
<doc id="12771" url="https://sk.wikipedia.org/wiki?curid=12771" title="Nowiny o rolním a polním hospodářstwí">
Nowiny o rolním a polním hospodářstwí

Nowiny o rolním a polním hospodářstwí boli najstaršie slovenské noviny a najstarší poľnohospodársky časopis v Uhorsku. Vychádzali v češtine.
Ich prvé číslo vyšlo 15. marca 1783. Boli tlačené aj v nemeckom jazyku pod názvom Königlich-Hungarische Agrikultur-Zeitung, ako aj v maďarčine s titulom Királyi Magyar Ujság a Földmüvelesröl. 
Medzi poľnohospodárskym obyvateľstvom Uhorska mal tieto noviny propagovať dvojstranný prospekt zvaný: „Nowiny o Rolnjm a Polnjm Hospodářstwí podle Ustanowení Uherského Králowství w Uherské, České a Německé řeči vydané Léta Páně 1783.“ Noviny mali vychádzať v bratislavskej tlačiarni Frant. A. Patzku. Vydavateľ sľubuje, že v tomto tlačovom orgáne bude oboznamovať čitateľov so stavom poľnohospodárskej výroby vo Francúzsku, Anglicku a Nemecku. Odporúča, aby s obsahom jeho novín farári zoznamovali na čitateľských besedách aj negramotných roľníkov, pretože na šírení pokroku v poľnohospodárstve majú mať záujem nielen stoličné vrchnosti, zemania, ale aj poddaní roľníci.
Prvé číslo Rolních hospodářskych novín z 15. marca 1783 je súčasne najstarším známym poľnohospodárskym časopisom v Uhorsku. Redakcia v ňom radí napr. roľníkom ako majú zabrániť na lúkach narastaniu machu a píše aj o možnostiach získavania krmiva pre dobytok v čase sucha. Iné články sú venované pestovaniu vysokých tráv, hlavne bojika lúčneho, radám na vysádzanie stromov, hlavne na ladom ležiacej pôde a pod. Obsah prvého čísla Rolních hospodářských novín a zachovaného 18. čísla Königlisch-Hungarische Agrikultur-Zeitung v ich nemeckej verzii ukazuje, že išlo o pokus založiť skutočné odborné poľnohospodárske. noviny. Redaktor Rolních hospodářských novín zapĺňal svoj tlačový orgán hlavne príspevkami hospodárov - praktikov. Dopĺňal ich ešte informáciami a poznatkami získavanými čítaním odbornej, hlavne nemeckej a francúzskej literatúry. Odborné vzdelanie síce mal, no neovládal dobre spisovný český jazyk.
Dopisovatelia novín nepochádzali len z Uhorska, ale aj z ostatných krajov rakúskej monarchie. Ich predplatiteľmi boli nielen bohatší roľníci, ale pokiaľ ide o ich nemeckú verziu, aj šľachtici. Noviny sa snažili pomáhať predovšetkým vidieckemu ľudu, preto ich možno označiť za pokrokové a osožné. Vychádzali týždenne najmenej počas štyroch mesiacov. Po celý čas vychádzania si udržali nezmenený formát i hárkový rozsah. Doteraz sa nepodarilo odkryť anonymitu týchto novín, pretože sa v nich neuvádzali ani mená redaktora, či dopisovateľov. Podľa všetkého ich podporovala nejaká bratislavská učená spoločnosť, ktorá si v spolupráci s Kráľovskou uhorskou miestodržiteľskou radou vytýčila úlohu - prispieť k povzneseniu poľnohospodárstva v Uhorsku. 
Pravdepodobne zanikli v súvislosti s prenesením Miestodržiteľskej rady z Bratislavy do Budína.

</doc>
<doc id="12772" url="https://sk.wikipedia.org/wiki?curid=12772" title="Ondrej Plachý">
Ondrej Plachý

Ondrej Plachý de Nemesvarbók, pseudonym "A. P. Honoribus" (* 18. január 1755, Hontský Vrbovok – † 7. august 1810, Nové Mesto nad Váhom) bol slovenský evanjelický farár, vzdelanec, spisovateľ, novinár a vydavateľ.
Životopis.
Pochádzal zo zemianskej rodiny (Plachy de Nemesvarbók) z Hontského Vrbovku pri Krupine a vzdelanie získaval v Ipeľských Kosihách a Chrastinciach u rodičov, neskôr navštevoval školy v Sudiciach, Malých Zlievcach, Rimavskej Sobote a v rokoch 1771 – 1777 študoval teológiu na lýceu v Bratislave a v rokoch 1777 – 1779 na univerzite v Jene, vysvätený bol v roku 1782. Po absolvovaní jenskej univerzity pôsobil istý čas ako vychovávateľ, neskôr ako zástupca rektora banskoštiavnického gymnázia. Potom bol evanjelickým farárom v Kostolných Moravciach, neskôr dvadsať rokov v Martine, kde žil vinou tamojších zemanov vo veľkej biede. Roku 1791 delegovaný člen snemu Leopolda II. v Budíne a v Pešti. Od roku 1804 bol farárom v Novom Meste nad Váhom, kde aj o šesť rokov neskôr zomrel.
Tvorba.
Ako spisovateľ bol veľmi plodný. Spomína sa spolu 23 jeho literárnych a vedeckých prác, z ktorých bolo 8 slovenských a ostatné latinské. Písal básne, preklady básní, historické štúdie a diela, práce pedagogické, historické, cirkevné agendy a mnohé ďalšie diela. V roku 1785 založil v Banskej Bystrici učenú spoločnosť Erudita societas slavica, ktorá vydávala mesačník "Staré noviny literního umění". Jeho príspevky v Starých novinách i celková ich ideová línia je poznačená tzv. teistickým racionalizmom i populárnou idealistickou filozofiou predkantovskou, ktorá vyrastala z Leibnitza a Christiana Wolffa. Plachý bol v tomto časopise odporcom francúzskeho materialistického ateistu Julien Geoffreya de la Metrieho i starovekého filozofa Epikura, pričom zostáva na metafyzických a teologických názoroch ("Epikurove zoufalství. Krivda nesmrtelné duše lidské, Atheizmus populárne vyložený…"). Vo svojich etických úvahách sa dôsledne staval za náboženskú toleranciu, rovnoprávnosť a spoluprácu všetkých ľudí bez ohľadu na národné, rasové a sociálne rozdiely. S tým korešpondujú aj časté snahy redakcie časopisu po propagácii náboženskej znášanlivosti v rakúskej monarchii.

</doc>
<doc id="12773" url="https://sk.wikipedia.org/wiki?curid=12773" title="Staré noviny literního umění">
Staré noviny literního umění

Časopis Staré noviny literního umění bol slovenský kultúrny mesačník a prvý literárno-náučný časopis na území dnešného Slovenska, ktorý vydávala v rokoch 17851786 v Banskej Bystrici učená spoločnosť Societas Slavica. Bol ovplyvnený francúzskymi encyklopedistami.
Vznik.
V osvieteneckom období sme ešte na Slovensku nemali významnejšie národné kultúrne stredisko. Túto úlohu čiastočne vykonávali učené spoločnosti, ktoré si naši vzdelanci zakladali podľa zahraničných vzorov. Jedna z nich – Societas slavica – založená roku 1785 Ondrejom Plachým v Banskej Bystrici vydávala revuálny mesačník zvaný Staré noviny literního umění.
Staré noviny, alebo inak populárne nazývané „Nové stariny“, vznikli z podnetu viacerých slovenských osvietencov, Ondreja Plachého, Jána Hrdličku, Juraja Ribaya, Michala Semiana a iných, ktorí boli silne ovplyvnení západnou racionalistickou filozofiou. Všetci študovali na slávnej jenskej univerzite v Nemecku, ktorá mala v tej dobe prvenstvo vo vedeckom výskume minulosti a prítomnosti slovanských národov. Jej racionalizmus a propagácia francúzskej pokrokovej literatúry spôsobili značné rozšírenie osvieteneckých myšlienok v strednej Európe.
Podľa tohto vzoru spomínaní odchovanci jenskej univerzity po návrate na Slovensko zakladajú tu učené spoločnosti, ba priberajú sa aj do vydávania populárno-vedeckých diel a časopisov. Medzi redakciou Prešpurských novín a Starých novín literního umění existovala tesná spolupráca, lebo sa vzájomne doplňovali. Dokonca redakcia Prešpurských novín spolu so svojím tlačovým orgánom rozosielala predplatiteľom aj Staré noviny, pretože Bratislava vtedy mala pravidelnú, kým Banská Bystrica len príležitostnú poštovú linku.
Hlavným iniciátorom založenia Starých novín literního umění bol Ondej Plachý, ktorý vyvíjal neobyčajnú činnosť na poli osvetovom a literárnom, prevyšujúc svojou učenosťou mnohých svojich vrstovníkov.
Časopis verzus kniha.
Niektorí bádatelia tvrdia, že to nebol časopis, ale len zošitové vydanie knihy. Svoje tvrdenie podopierajú tým, že Staré noviny vyšli znovu súbežne v knižnom vydaní roku 1786 v Banskej Bystrici pod názvom: „"Spolusebrání rozličných spisu z všelikého umění historického, geografického, filosofického, fysikálského, hvězdárskeho a ökonomikálskeho k užitečnému času trávení v umění zběhlých slovenského jazyka milovníku a k potřebnému naučení mladého věku lidí z částky z jiných kníh vytáhnutých a v slovenské roucho oblečených, z částky pak nově vydělaných, jimž místo předmluvy předložen jest i charakter anebožto vyobrazení našeho milostivého císaře a krále Jozefa II"“. (Strán 741).
Nemožno prijať toto tvrdenie, pretože Staré noviny boli skutočne na svoju dobu revuálnym časopisom. Sú aplikáciou podobných anglických a švajčiarskych časopisov (The Tatler, The Spectator, Discours des Mahlers a i.). Nemci tiež vydávali podobné mravoučné týždenníky (napr. Moralische Wochenblatt), ktoré obsahovali súhrn pútavých článkov z rôznych oblastí spoločenského, literárneho a vedeckého života, kde sa výhodne používa aj forma dialógu a spoločenskej besedy. Sú typickým produktom nastupujúceho meštiactva, ktoré si začalo vytvárať osobitné formy periodickej literatúry určenej širokému publiku.
Pôsobenie a obsah časopisu.
Časopis začal vychádzať v máji roku 1785 a zanikol v prvej polovici nasledujúceho roku, hoci mal podľa posledného odkazu redakcie vychádzať i naďalej štvrťročne pod názvom: Úpřimné naučení k slovenskému národu osvícení. Prečo sa tak nestalo, nevieme. Staré noviny mali oktávový formát a ich jednotlivé zväzky obsahovali štyri tlačové hárky.
Príspevky Ondreja Plachého v Starých novinách i celková ich ideová línia je poznačená tzv. teistickým racionalizmom i populárnou idealistickou filozofiou predkantovskou, ktorá vyrastala z Leibnitza a Christiana Wolfa. Plachý bol v tomto časopise odporcom francúzskeho materialistického ateistu Julien Geoffreya de la Metrieho i starovekého filozofa Epikura, pričom zostáva na metafyzických a teologických názoroch. (Epikurove zoufalství. Krivda nesmrtelné duše lidské, Atheizmus populárne vyložený...). Väčšiu hodnotu majú jeho etické úvahy, v ktorých sa dôsledne staval za náboženskú toleranciu, rovnoprávnosť a spoluprácu všetkých ľudí bez ohľadu na národné, rasové a sociálne rozdiely. S tým korešpondujú aj časté snahy redakcie časopisu po propagácii náboženskej znášanlivosti v rakúskej monarchii.
Pomerne najviac sa v Starých novinách vyskytujú články dejepisné, zemepisné a národopisné. Vedľa genealógie pamätných rodov sú tu napr. state o Cyronovi, Sardanapelovi, Nerónovi, o náboženstve starých Germánov, dejinách Židov i o rakúskej monarchii s presnými štatistickými údajmi. Pritom ich autori nikdy nezabudnú príkladmi z minulosti dávať čitateľom moralistické poučenie pre súčasný život. Zriedkavejšie boli tu filologické state (napr. Jména měsíců a dní... ktoré už vtedy ako nesprávne kritizoval Jur Ribay). Podobne boli v tejto dobe už zastarané mnohé prírodovedecké príspevky Starých novín.
Záslužnú činnosť vykonávali Staré noviny v oblasti ľudovýchovy a tzv. hospodárskej osvety. Je nespornou zásluhou ich tvorcov, že nepísali výlučne pre inteligenciu, ale aj pre iné maloburžoázne vrstvy a pre ľud, hoci „ľudových čitateľov“ mal časopis pre ich nízku kultúrnu úroveň málo. „Vědeti zajisté každému sluší, že tyto noviny nejsou toliko k okulárom samých mudrců... přivázané, ale měli obzvláště obecnímu lidu k napravení hospodářství a mravného života sloužiti“, píšu výslovne. Častejšie v časopise riešili závažný problém ako má vyzerať dobrá ľudovýchovná literatúra, pričom tvrdia, že „knihy svaté k tomuto cíli nejsou dostatečné“.
Odporúčajú, aby sa hlavným osvetovým časopisom na Slovensku stali práve Staré noviny. Predpokladajú však, že ich masovému rozšíreniu bráni vysoké predplatné a preto ho navrhujú znížiť na polovičnú cenu, prípadne časopis po dedinách rozdávať zadarmo. To by sa dalo, podľa odhadu redakcie, dosiahnuť tým, že by každý z 36.000 čitateľov „knihárskeho tovaru“ na Slovensku obetoval na tento cieľ iba jediný grajciar, čím by sa získala suma 600 zlatých. Ak by potom ešte každý učený Slovák venoval jeden zlatý ročne na Staré noviny, mohli by sa ich exempláre zadarmo rozdávať po dedinách. Nestalo sa tak pre chudobu stúpencov slovenského národného hnutia a pre nezáujem šľachty i meštiactva o našu literatúru a novinárstvo.
Časopis prinášal pomerne veľa článkov o poľnohospodárstve, chove dobytka, pestovaní ľanu a konope, vysádzaní ovocných stromov a pod. Autori takýchto i podobných článkov si však neuvedomovali, že hlavnou brzdou zavádzania pokrokovej výroby v poľnohospodárstve je feudálny spoločenský poriadok a nie nechuť poddaných roľníkov sa vzdelávať a využívať technické novinky. Ciele, ktoré chceli tvorcovia Starých novín svojím časopisom dosiahnuť, boli ušľachtilé; šíriť vzdelanosť a vzbudzovať záujem o štúdiu viacerých, hlavne prírodovedných odborov, cudzích jazykov a pod. Pritom tvrdili, že „literatúra slovenská neomylně sloužiti musí k rozširovaní známosti řeči nemecké“, ktorá umožňuje priame poznávanie bohatej a náročnej literatúry odbornej i umeleckej. Aj z toho vidieť poplatnosť redaktora časopisu jozefínskej dobe, aj keď nemožno pochybovať o uvedomelom slovenskom národnom cítení Ondreja Plachého a spolupracovníkov jeho časopisu.
Redakcia sa často obracala k čitateľom s výzvou, aby jej posielali čo najviac príspevkov. O vysokej vzdelanostnej úrovni redaktora a spolupracovníkov časopisu svedčí aj to, že nevyžadovali príspevky písané v slovenskej reči, ale aj v maďarčine, nemčine, latinčine, francúzštine, taliančine a hebrejčine, lebo nerobí im nijaké ťažkosti preložiť to do slovenčiny a tak uverejniť.
Staré noviny priniesli aj články popularizujúce prírodné vedy. Je to napr. báseň Věčnost, vyslovujúca úžas nad zákonmi vesmíru. Je to prvá báseň tohto druhu v slovenskej literatúre, i keď jej vzorom boli Hallerove verše. Svedčí o silnom vplyve vedeckého myslenia na poéziu. Jej autorom je pravdepodobne Ondrej Plachý, ktorý na inom mieste odsúdil tých „vzdelancov“, čo sa hanbia za svoju slovenskú materinskú reč, „hneď ako sa z nej niečo naučili.“
Hospodárska situácia Starých novín bola zlá. Počet odberateľov nikdy nepresahoval číslo 60, aj keď počet ich čitateľov, pretože časopis koloval z ruky do ruky, bol niekoľkonásobne väčší. Redakcia v prvom zväzku časopisu uviedla, bez ich predbežného súhlasu, mená ľudí o ktorých sa domnievala, že časopis predplatia a sú ochotní podporovať slovenské novinárstvo. Z nich bolo 39 duchovných, 21 zemanov a šľachticov. 17 osôb iného zamestnania a dokonca 4 ženy, čo bolo na tie časy zriedkavé.
Keď sa finančné výlohy na Staré noviny zväčšovali a počet odberateľov nestačil kryť pasívnu bilanciu časopisu, zamyslel sa Ondrej Plachý v článku Prohlášení (s. 687) nad kultúrnou i sociálnou situáciou „národa slovenského v naši milé vlasti uherské bydlíciho.“ Je to kritické slovo do vlastných radov:
„Když pak Slováku připomínam, rozumím netoliko těch, kteríž jsou rodem púhí Slováci, ačkoli se i jinými věcmi oddělují od nich, ale obzvláště všechnech měšťanů větších, aneb menších měst a městeček, ano všechněch sedláčku, kterížto mimo své mateřinské řeči slovanské...zhola nic čísti neumějí. Kto túto nácii zná, nemůže o tom pochybovati, žeby ona od času osvícených velmi daleko vzdálená nebyla. Můj Bože! jaková se ještě poverčivost z ohledu všech věcí mezi našimi mladými Slováci naléza, kterážto obecnímu dobrému nemůže býti škodlivá! Jak ona jest ještě od dobrých mravu vzdálená! Jak jest k bitkám, k kvákaninám náchylná! Jak se ještě, jak náhle nemusí býti, nepracovitá a lenivosti příliš milujíci!“
Po roku musel i tento časopis pre finančné straty zaniknúť. Zárodok budúcej slovenskej buržoázie nebol schopný ho udržať pri živote, hoci išlo o jediný a na dobrej úrovni stojaci slovenský mesačník. Staré noviny literního umění podávajú pomerne všestranný obraz snáh našich osvietencov. Šírili pokrok, budili slovenské a slovanské povedomie, stavali sa na obranu ľudu proti vykorisťovaniu. Rozširovali nové vedecké poznatky, ale negatívne sa stavali proti materialistickej filozofii (naturalizmu) a proti ateizmu, čo súvisí aj s tým, že ich redaktori i spolupracovníci boli kňazmi. Napriek tomu časopis bol pozitívnym činom prvej slovenskej osvieteneckej literárnej spoločnosti.
Redaktori.
Zo spolupracovníkov Starých novín bol najagilnejším Ján Hrdlička. Jeho príspevky v časopise sa dotýkali problémov náboženskej tolerancie, ale aj otázok národných, v ktorých sa autor preukázal ako uvedomelý slovenský vlastenec. Uverejnil aj najvýznamnejší príspevok časopisu – apológiu slovenčiny: Vzněšenost řeči české, neb vubec slovenské. Napísal ju hlavne pod dojmom Hankeho Obrany českej reči a literatúry.
Jeho výklady o histórii slovanských národov, etymologické teórie o pôvode slova Sláv nemajú objektívnej platnosti a sú len akousi básnickou víziou prebratou zo staršej literatúry a z historicky nevierohodných kroník. Z ďalších Hrdličkových príspevkov spomenieme jeho filozofickú úvahu O dlouhém životě lidském, ktorá má moralistické tendencie. Pozoruhodná je jeho historická štúdia O osvícených časích, v ktorej podáva zriedkavú kritiku jozefínskej doby pre jej často nezdravý skepticizmus a povrchnosť vo vedeckej a literárnej práci. V satirickej poviedke Nětco o divých lidech vytýka kňazom a mníchom, (ktorí pred jozefínskym obdobím tvorili vo viacerých stoliciach Uhorska takmer tretinu obyvateľstva), nielen ich záhalčivý spôsob života, ale aj úplatkárstvo, prisluhovanie sebeckým záujmom vládnucej triede, nevšímavosť k chudobným ľuďom a nezáujem o ľudovýchovnú prácu. Staré noviny požadovali od kňazov, aby si z kazateľnice nespravili miesto pre teologické „polemiky a lecijaké hádaní“, ale pre šírenie osvety a vedeckých poznatkov. Podľa nich každý dedinský farár má byť aj lekárom poddaných sedliakov.
Vedľa Ján Hrdličku bol významným spolupracovníkom časopisu Augustín Doležal, ovplyvnený osvieteneckým racionalizmom, ako absolvent nemeckej univerzity v Altdorfe. Do Starých novín prispel historickou úvahou Žid a fantastickou poviedkou Očarená veža. Uverejnil tu tiež štúdiu z dejín filozofie – Mudřec Anarchyrsys.
Dôležitým dopisovateľom Starých novín bol Michal Semian, absolvent univerzít v Jene a v Halle. (Semianov denník o jeho štúdiách na nemeckých univerzitách uverejnil roku 1941 maďarský bádateľ Michal Benczay). Semian bol plodným spisovateľom. Okrem teologickej literatúry r. 1790 v Bratislave vydal spracovaný román Ignáca Meszároša: Při dobytí budínskeho zámku… Pokúsil sa aj o historický príspevok: Kratičké historické popsání knížat a králu uherských. (3 zväzky). Spracovanie takejto rozsiahlej tematiky bolo nad jeho sily a podliehal omylom. Opieral sa v nej o maďarské pramene bez kritického hodnotenia (nevenoval pozornosť Veľkej Morave, nezaoberal sa ani osudom Slovanov v Uhorsku), dielo vyznelo ako oslava vládnucej šľachty v duchu uhorského vlastenectva.

</doc>
<doc id="12774" url="https://sk.wikipedia.org/wiki?curid=12774" title="16. apríl">
16. apríl



</doc>
<doc id="12775" url="https://sk.wikipedia.org/wiki?curid=12775" title="Karol Wojtyła">
Karol Wojtyła



</doc>
<doc id="12776" url="https://sk.wikipedia.org/wiki?curid=12776" title="Karol Wojtyla">
Karol Wojtyla



</doc>
<doc id="12793" url="https://sk.wikipedia.org/wiki?curid=12793" title="Freud">
Freud



</doc>
<doc id="12794" url="https://sk.wikipedia.org/wiki?curid=12794" title="Lekár">
Lekár

Lekár je zdravotnícky pracovník, ktorý samostatne vykonáva odborné pracovné činnosti preventívnej a liečebnej zdravotnej starostlivosti. Zvyčajne ide o absolventa lekárskej fakulty, ktorý získal vysokoškolské vzdelanie 2. stupňa v doktorskom študijnom programe. Má titul doktor medicíny – MUDr. Doktorský študijný program trvá na Slovensku v dennej forme štúdia šesť rokov, zahŕňa najmenej 5 500 hodín teoretickej výučby. Absolvovaním špecializačného štúdia má lekár právo používať profesionálne označenie lekára špecialistu spojené s názvom príslušného špecializačného odboru.
Súčasťou udelenia doktorského titulu lekára je spravidla zloženie prísahy dodržiavania lekárskej etiky vrátane výhradnej oddanosti životu pri výkone povolania – tzv. Hippokratovej prísahy. Hippokratova prísaha sa na Slovensku neskladá. Na slovenských lekárskych fakultách sa skladá v rámci promócie promočný sľub, ktorého znenie si upravuje každá fakulta samostatne.

</doc>
<doc id="12795" url="https://sk.wikipedia.org/wiki?curid=12795" title="Psychológ">
Psychológ

Psychológ je človek, ktorý sa profesionálne venuje psychológii
Medzi najznámejších svetových psychológov patria Sigmund Freud, Anna Freudová, William James, Ivan Petrovič Pavlov, Wilhelm Wundt, Carl Jung, Fritz Perls, Alfred Adler, Carl Rogers, Abraham Maslow, Melanie Klein, Viktor Frankl, Jean Piaget, B.F. Skinner, Mary Whiton Calkins aď.
Kvalifikácia psychológa sa odlišuje od kvalifikácie psychiatra, ktorý študuje všeobecné lekárstvo na lekárskej fakulte s následnom atestáciou v odbore psychiatrie, zatiaľ čo psychológ študuje odbor psychológie na filozofickej fakulte.
Psychológ väčšinou poskytuje psychoterapiu, zatiaľ čo psychiater väčšinou poskytuje psychofarmaká. Samozrejme sú možné aj výnimky, kde psychiater poskytuje aj psychoterapeutické služby.
Certifikovaní psychológovia sú registrovaní na Slovensku v rámci Slovenskej komory psychológov.

</doc>
<doc id="12796" url="https://sk.wikipedia.org/wiki?curid=12796" title="Metán">
Metán

Metán (iné názvy: bahenný plyn, banský plyn, zemný plyn, ľahký uhľovodík , traskavý plyn, karbán , metylhydrid) je najjednoduchší uhľovodík. Je to pri bežných podmienkach bezfarebný plyn s chemickým vzorcom CH4. Čistý metán je bez zápachu, ale na komerčné účely sa zvykne zmiešavať s malým množstvom silno zapáchajúcich zlúčenín síry ako napríklad tetrahydrotiofén/THT/, ktoré mu dodávajú typický zápach, aby sa tak dali zistiť prípadné úniky. Metán tvorí podstatnú časť zemného plynu (až 97 %). Ako plyn vybuchuje v relatívne malom intervale koncentrácie so vzduchom (5 - 15 %).
Väzobné uhly v metáne majú veľkosť 109,5 stupňov. Spálenie jednej molekuly metánu za prítomnosti kyslíka uvoľní jednu molekulu oxidu uhličitého () a dve molekuly vody ():
Relatívne vysoký výskyt metánu a čisté spaľovania ho robia veľmi atraktívnym palivom. Avšak keďže za normálnych podmienok to je plyn, je ťažké ho prepravovať z miest, kde sa vyskytuje na miesta, kde je potrebný. Aktívny výskum sa venuje premene metánu na deriváty, ktoré sa dajú prepravovať ľahšie, ako napr. metanol. Niektoré mikroorganizmy nám v tejto selektívnej oxidácii môžu pomôcť produkciou enzýmov nazývaných "metánové monooxigenázy".
Metán je relatívne potentný skleníkový plyn s vysokým potenciálom globálneho otepľovania (t. j. efekt globálneho otepľovania porovnaný s oxidom uhličitým). Tretia hodnotiaca správa IPCC konštatuje, že v priemere za 100 ročné obdobie každý kilogram metánu oteplí Zem 25-krát viac ako rovnaké množstvo oxidu uhličitého. Štvrtá hodnotiaca správa sa už opravila berúc do úvahy i nepriame účinky a hovorí, že relatívny faktor otepľovania k v priemere za 20 rokov je až 72. Dôvod tejto odlišnosť je fakt, že metán sa v atmosfére časom oxiduje na oxid uhličitý a vodu s polčasom rozpadu sedem rokov.
Doteraz sa odhaduje podiel metánu na globálnom otepľovaní asi na jednu tretinu efektu oxidu uhličitého. Je tu však veľké, doteraz neznáme, množstvo metánu vo forme metánového ľadu na oceánskom dne. Globálne otepľovanie by teoreticky mohlo tento metán uvoľniť, a tak spôsobiť ďalšie oteplenie. Podobné uvoľnenie metánu mohlo byť v minulosti príčinou veľkých vyhynutí na Zemi. Zemská kôra tiež obsahuje veľké množstvá metánu. Veľa metánu sa produkuje aj anaeróbne metánogenézou. Ďalšie zdroje zahŕňajú bahenné sopky spojené s hlbokými geologickými zlomami.
Chemické vlastnosti.
Hlavné chemické reakcie metánu sú: spaľovanie, reformovanie parou na vodný plyn a halogenácia. Vo všeobecnosti je ťažké udržiavať metánové reakcie pod kontrolou. Napríklad čiastočná oxidácia na metanol je ťažko uskutočniteľná, pretože rýchlo pokračuje ďalej až na oxid uhličitý a vodu.
Spaľovanie.
Spaľovanie metánu prebieha na niekoľko krokov:
Je veľmi pravdepodobné, že metán sa premieňa na formaldehyd (HCHO). Formaldehyd dáva formylový radikál (HCO-), ktorý sa následne rozpadá na oxid uhoľnatý (CO). Tento proces voláme oxidačná pyrolýza:
Po pyrolýze sa oxiduje na a uvoľňuje sa teplo. Toto prebieha veľmi rýchlo, zvyčajne za menej ako jednu milisekundu.
Nakoniec sa CO oxiduje a vytvára tak , čím sa uvoľňuje ďalšie teplo. Tento proces je už vo všeobecnosti pomalší ako ostatné kroky a vyžaduje niekoľko milisekúnd.
Aktivácia vodíkom.
Sila kovalentnej väzby uhlík-vodík v metáne je jedna z najsilnejších vo všetkých uhľovodíkoch a teda použitie metánu ako chemickej suroviny je obmedzené. Napriek veľkej aktivačnej bariére na zlomenie väzby C-H je metán stále dôležitý počiatočný materiál pri výrobe vodíka reformovaním parou. Hľadania katalyzátora, ktorý by významne uľahčil aktiváciu väzieb C-H v metáne a iných nízkych alkánov je oblasť výskumu, ktorá má veľmi veľký priemyselný význam.
Reakcie s halogénmi.
Metán reaguje so všetkými halogénmi pri správnych podmienkach, ako napríklad:
kde X je halogén: fluór (F), chlór (Cl), bróm (Br) alebo jód (I). Mechanizmus v tomto procese sa nazýva "halogenácia voľnými radikálmi".
Použitie.
Metán je hlavnou zložkou zemného plynu. Veľmi často sa používa priamo ako palivo. V porovnaní s ostatnými uhľovodíkmi počas horenia produkuje málo oxidu uhličitého. Hoci výhrevnosť metánu je 802 kJ/mol, čo je najmenej zo všetkých uhľovodíkov, keď sa prepočíta na hmotnosť (16 g/mol), vychádza metán ako najvýhrevnejší uhľovodík na jednotku hmotnosti. Ako zemný plyn sa v mnohých krajinách, vrátane Slovenska, privádza priamo v rúrach do domácností, kde sa spaľuje na vykurovanie a varenie.
Stlačený metán sa používa pod označením CNG (stlačený zemný plyn) aj ako palivo do automobilov. NASA skúma možnosti použitia metánu ako raketového paliva. Metán sa hojne nachádza v mnohých častiach Slnečnej sústavy a mohol by sa tak zozbierať priamo na mieste pristátia a poskytnúť palivo na cestu späť.
V chemickom priemysle sa metán používa ako surovina pri výrobe vodíka, metanolu, kyseliny octovej a anhydridu kyseliny octovej. Počas výroby týchto chemikálií sa najprv metán premieňa na vodný plyn (zmes oxidu uhoľnatého a vodíka) reformovaním parou. Reakcia metánu s vodnou parou prebieha za veľmi vysokých teplôt (700 – 1 100 °C) pri použití niklu ako katalyzátora:
Metán sa ďalej používa na výrobu acetylénu prechádzaním cez elektrický oblúk a chlórovaných derivátov (chlórmetán, dichlórmetán, chloroform a tetrachlórmetán) reakciou s chlórom. Tieto chemikálie sú však na ústupe, keďže acetylén je nahrádzaný lacnejšími a bezpečnejšími alternatívami a chlórmetány sú zdraviu škodlivé a nebezpečné pre životné prostredie.
Nedokonalým spaľovaním metánu vznikajú čierne sadze, ktoré sa pod názvom "carbon black" (uhľová čierna) používajú v gumárenskom priemysle ako farbivo a plnidlo.
Výroba.
Väčšinou sa získava zo zemného plynu, ale dá sa aj vyrobiť reakciou octanu sodného so suchým hydroxidom sodným:
CH3COONa + NaOH → CH4 + Na2CO3

</doc>
<doc id="12805" url="https://sk.wikipedia.org/wiki?curid=12805" title="Viktimológia">
Viktimológia

Viktimológia je relatívne nová vedecká disciplína zaoberajúca sa obeťami trestných činov a ich životným štýlom, ktorý má dopad na šancu stať sa obeťou trestného činu.

</doc>
<doc id="12810" url="https://sk.wikipedia.org/wiki?curid=12810" title="Portugalská India">
Portugalská India

Portugalská India (po portugalsky "Estado da Índia", teda „Štát India“) bola portugalskou kolóniou na západnom pobreží indického subkontinentu. Kolónia sa skladala z troch spolu nesúvisiacich malých dŕžav Goa, Damão (po portugalsky, inak "Daman") a Diu; z ďalších ku kolónii patriacich území na indickom subkontinente možno spomenúť najmä Dádra a Nagar Havelí. 
Hlavným mestom kolónie bola Velha Goa (spočiatku len Goa), neskôr Nova Goa, odkiaľ boli čiastočne spravované aj ďalšie portugalské kolónie na východnom pobreží Afriky (Sofala, Mozambik), v Perzskom zálive (o. i. Maskat, Hormuz) a v Zadnej Indii (o. i. Malaka). Význam kolónie zdôrazňovala skutočnosťou, že guvernér Goi niesol čiastočne aj titul miestokráľa, ktorým bol menovaný portugalským panovníkom a tomuto priamo podriadený; hlavné mesto sa potom tešilo obdobným výsadám ako Lisabon. Kolónia zanikla roku 1961 obsadením územia indickou armádou.

</doc>
<doc id="12812" url="https://sk.wikipedia.org/wiki?curid=12812" title="Velha Goa">
Velha Goa

Velha Goa (pôvodne len Goa; , ) je mesto ležiace v západoindickom spolkovom štáte Goa na ľavom brehu rieky Mandovi. 
Goa je staré hindské mesto; v dnešnej podobe bolo znovuzaložené v 15. storočí, od roku 1510 bolo hlavným mestom Portugalskej Indie. Po niekoľkých epidémiách, hlavne roku 1738, sa veľká časť obyvateľstva presťahovala do predmestia Panaji, ako sídlo miestokráľa zostala Goa do roku 1759 a ako hlavné mesto Portugalskej Indie až do roku 1843, kedy sa Panaji stáva hlavným mestom (a vchádza do dejín pod menami "Nova Goa", teda „Nová Goa“, zatiaľ čo Goa sa nazýva "Velha Goa" a stráca na význame; meno ostalo platné dodnes).

</doc>
<doc id="12813" url="https://sk.wikipedia.org/wiki?curid=12813" title="Slovenská demokratická a kresťanská únia – Demokratická strana">
Slovenská demokratická a kresťanská únia – Demokratická strana

Slovenská demokratická a kresťanská únia – Demokratická strana (skratka SDKÚ–DS) je stredopravicová liberálnekonzervatívna politická strana pôsobiaca na Slovensku. Vznikla po rozpade Slovenskej demokratickej koalície, ktorá vznikla ako protiváha vtedajšej autoritatívnej vlády Vladimíra Mečiara. Jej dlhoročným predsedom bol Mikuláš Dzurinda, ktorý bol zároveň predsedom vlády SR v rokoch 1998 – 2006. Po vypadnutí z Národnej rady vo voľbách v roku 2016 je strana prakticky nečinná.
Pôvodne pôsobila pod názvom Slovenská demokratická a kresťanská únia (skratka SDKÚ). Dňa 21. januára 2006 rozhodli delegáti kongresu SDKÚ o zlúčení strany s Demokratickou stranou a zmene názvu na Slovenská demokratická a kresťanská únia – Demokratická strana.
Dejiny.
Strana vznikla pod pôvodným názvom "Slovenská demokratická a kresťanská únia" začiatkom roku 2000. Založil ju bývalý predseda SDK Mikuláš Dzurinda. Strana vznikla po tom, čo Dzurinda spolu s niektorými ministrami odmietol vystúpiť z účelovo vytvorenej volebnej strany Slovenská demokratická koalícia (SDK) a vrátiť sa podľa pôvodnej dohody do strán, ktoré ju predtým vytvorili.
Politickú deklaráciu SDKÚ podpísali 16. januára 2000 jedenásti signatári: Mikuláš Dzurinda, Eduard Kukan, Milan Kňažko, Ivan Šimko, Milan Hort, Tibor Šagát, Viliam Vaškovič, Ladislav Pittner, Juraj Kopčák, Peter Kresánek a Jozef Macejko. Spolu s Mikulášom Dzurindom vstúpili do SDKÚ viacerí politici SDK – časť členov bola pôvodne z KDH (Dzurinda), časť z bývalej DÚ (Eduard Kukan) a časť z bývalej DS (Ivan Mikloš). Strana bola zaregistrovaná na Ministerstve vnútra SR 18. februára 2000. V auguste 2000 strana pohltila Demokratickú úniu.
18. novembra 2000 sa v Bratislave sa konal ustanovujúci kongres SDKÚ, na čelo ktorej bol zvolený premiér Mikuláš Dzurinda. Podpredsedami SDKÚ sa stali Eduard Kukan, Ľubomír Harach, Milan Kňažko a Juraj Kopčák. Súčasťou úzkeho vedenia sa stala aj bývalá novinárka Zuzana Martináková. Generálnym sekretárom strany sa stal Ivan Šimko.
SDKÚ konštatovala, že sa nemieni etablovať v súčasnom parlamente, zaväzuje sa však podporovať vládu a prevziať zodpovednosť za činnosť siedmich členov kabinetu za SDKÚ. V nadchádzajúcich parlamentných voľbách chce získať toľko hlasov, aby mohla viesť rokovania o zostavení vlády. Krátko pred parlamentnými voľbami v roku 2002 SDKÚ nečakane uzavrela dohodu o spolupráci s Demokratickou stranou. V parlamentných voľbách v roku 2002 SDKÚ získala 15,09 % hlasov a 28 mandátov, skončila na druhom mieste a spolu s SMK, KDH a ANO vytvorila vládu a spoločne tak táto koalícia začala politiku reforiem.
Volebné obdobie 2002 – 2006.
8. októbra 2002 podpísali koaličnú zmluvu predseda SDKÚ Mikuláš Dzurinda, predseda SMK Béla Bugár, predseda KDH Pavol Hrušovský a predseda ANO Pavol Rusko a o 8 dní neskôr – 16. októbra vymenoval prezident Rudolf Schuster novú vládu pod vedením staronového premiéra Mikuláša Dzurindu. Strana bola súčasťou koalície, ktorá presadila zásadné ekonomické reformy. Strana získala ministerstvá obrany, financií, dopravy, sociálnych vecí a rodiny a ministerstvo zahraničia. Vo vzťahu k vývoju v strane bol podstatný neskorší rozpor premiéra s Ivanom Šimkom a kauza „skupinka“. 8. decembra 2003 vystúpila zo strany platforma okolo Ivana Šimka (celkovo sedem poslancov vrátane Zuzany Martinákovej). Táto skupina poslancov neskôr založila stranu Slobodné fórum. Do klubu neskôr pribudol Jozef Banáš (pôvodne ANO).
V roku 2004 strana prehrala prezidentské voľby, keď jej nominant Eduard Kukan nepostúpil do druhého kola o necelých 4-tisíc hlasov. V prvých voľbách do Európskeho parlamentu na Slovensku, ktoré sa konali v júni 2004, strana získala najviac hlasov, čím obsadila v Európskom parlamente tri mandáty. 22. mája 2004 delegáti kongresu SDKÚ v Bratislave zvolili za nových podpredsedov strany Pavla Kuboviča, Pavla Prokopoviča a Juraja Lišku. Okrem uvedenej trojice nimi zostali Ivan Mikloš, Eduard Kukan a Milan Hort. Od 21. januára 2006 sa strana zlúčila s menšou Demokratickou stranou a tak používa dnešný názov SDKÚ-DS. Na začiatku februára 2006 z vládnej koalície odišlo KDH po spore s SDKÚ kvôli zmluvám o výhrade vo svedomí. Pre rozpad vládnej koalície sa v júni 2006 konali predčasné voľby. Strana sa vo volebnom období výrazne pričinila o úspechy v zahraničnej politike – vstup Slovenska do NATO a Európskej únie.
Volebné obdobie 2006 – 2010.
V parlamentných voľbách v roku 2006 strana získala 18,35 % hlasov a 31 mandátov, skončila na druhom mieste a prešla do opozície. Najviac preferenčných hlasov získala Iveta Radičová (205 538), nasledovaná Ivanom Miklošom (199 801) a Mikulášom Dzurindom (165 729). 17. novembra 2006 delegáti kongresu SDKÚ v Bratislave potvrdili na čele strany Mikuláša Dzurindu. Novou podpredsedníčkou SDKÚ-DS sa stala Iveta Radičová. Staronovými podpredsedami sa stali Pavol Kubovič, Juraj Liška, Ivan Mikloš, Eduard Kukan a Milan Hort. Kongres zároveň rozhodol o zmene generálneho sekretára strany, Ivana Harmana vymenil Štefan Hudec.
8. marca 2008 Prezídium SDKÚ-DS vylúčilo zo strany a pozastavilo práva člena štrnástim signatárom výzvy bratislavskej krajskej organizácie „Nastal čas na zmenu“. Stalo sa tak na návrh predsedu strany Mikuláša Dzurindu. Za toto uznesenie hlasovali z osemnástich členov Prezídia šestnásti, proti bol len bratislavský krajský šéf Valentín Mikuš a zdržal sa podpredseda strany Juraj Liška. Medzi vylúčenými boli aj Mikuš a poslanec Národnej rady SR Martin Kuruc. Dzurinda v ten deň na tlačovej besede uviedol, že signatári flagrantne porušili stanovy a uznesenia Prezídia a išlo o ich demonštráciu vlastnej moci. Podľa neho nešlo signatárom o diskusiu, ale o vytváranie druhého centra moci. 17. marca Valentín Mikuš vyhlásil, že sa nazdáva, že svojím správaním Prezídium SDKÚ-DS porušilo jeho ľudské práva. „Dnes ráno som podal žalobu na Ústavný súd, pretože žiadne stanovy nemôžu byť v rozpore s ľudskými právami,“ oznámil novinárom. Dodal, že mu straníckym súdom ani nebolo umožnené nahliadnuť do spisu.
Začiatkom apríla 2008 vystúpil Martin Kuruc z parlamentného poslaneckého klubu SDKÚ-DS. 19. júna vystúpil z SDKÚ-DS Juraj Liška. Zároveň sa vzdal členstva v poslaneckom klube strany v NR SR. Svoj odchod odôvodnil slovami: „Dzurinda ako predseda stratil moju dôveru a preto som sa rozhodol k tomuto kroku.“ Neskôr z poslaneckého klubu vystúpil aj Ľuboš Micheľ. Strana rozpustila svoje štruktúry v Bratislavskom kraji a počas leta 2008 vytvorila nové.
V septembri 2008 SDKÚ vypracovala dokument "Slovensko má na viac" ako programovú alternatívu vlády Roberta Fica.
V roku 2009 strana prehrala súboj o prezidentské kreslo, keď jej nominantka Iveta Radičová prehrala v druhom kole s Ivanom Gašparovičom. V júni 2009 strana získala 16,98 % a 2 mandáty v druhých voľbách do Európskeho parlamentu na Slovensku.
Vo voľbách do VÚC v novembri 2009 SDKÚ-DS získala miesto predsedu BSK, ktorým sa stal Pavol Frešo, v ostatných krajoch jej kandidáti resp. kandidáti koalícií, ktoré SDKÚ-DS podporovala, nezískali mandát.
Vo februári 2010, po zverejnení kauzy financovania strany, sa vzdal postu volebného lídra Mikuláš Dzurinda, v primárnych voľbách následne vyhrala (v súboji s Ivanom Miklošom) a novou líderkou do volieb do NR SR v roku 2010 sa stala Iveta Radičová.
Volebné obdobie 2010 – 2012.
V parlamentných voľbách 2010 získala strana 15,42 % hlasov a 28 poslaneckých mandátov a vytvorila spoločne so stranami KDH, MOST-HÍD a SaS vládnu koalíciu. Predsedníčkou vlády sa stala Iveta Radičová. Strana zároveň získala post ministra financií (Ivan Mikloš), školstva (Eugen Jurzyca), zahraničných vecí (Mikuláš Dzurinda) a spravodlivosti (Lucia Žitňanská).
7. novembra 2010 delegáti kongresu SDKÚ v Bratislave potvrdili na čele strany Mikuláša Dzurindu. Novou podpredsedníčkou SDKÚ-DS sa stala Lucia Žitňanská. Staronovými podpredsedami sa stali Ivan Mikloš, Iveta Radičová a Milan Hort. Generálnym sekretárom strany zostal Štefan Hudec.
V komunálnych voľbách 2010 strana nezískala žiadne miesto primátora krajského mesta.
Vládna koalícia nestihla realizovať počas svojho funkčného obdobia žiadne zásadné reformy s výnimkou zvýšenia transparentnosti zverejňovaním zmlúv a rozhodnutí súdov na internete. Po neúspešnom hlasovaní o eurovale vláde dňa 11.10.2011 nebola vyslovená dôvera a následne NR SR schválila skrátenie funkčného obdobia a predčasné parlamentné voľby boli vyhlásené na 10.03.2012. Predvolebnú kampaň najzásadnejšie poznačila Kauza Gorila a následné verejné protesty.
Volebné obdobie 2012 – 2016.
V parlamentných voľbách 2012 získala strana iba 6,09 % hlasov a 11 poslaneckých mandátov a prepadla sa z druhého až na piate miesto. Najväčší počet preferenčných hlasov získala Lucia Žitňanská (103 517). Následne predseda strany Mikuláš Dzurinda oznámil, že nebude kandidovať na kongrese.
19. mája 2012 delegáti kongresu SDKÚ vo Zvolene zvolili za nového predsedu strany Pavla Freša. Novými podpredsedami sa stali Ivan Štefanec, Martin Fedor a Viliam Novotný a Jozef Mikuš. Novým generálnym sekretárom strany sa stal Štefan Kužma. Neskôr sa Lucia Žitňanská stala predsedníčkou poslaneckého klubu SDKÚ-DS po odvolaní Ľ. Kaníka.
Predseda Frešo zvolal mimoriadny kongres na 28. jún 2014, nakoniec bol však presunutý na 27. septembra. Na kongrese sa malo riešiť smerovanie strany do roku 2016 a tiež voľba predsedu. Frešo odvolaný nebol, za hlasovalo 160 delegátov, proti 48 a 2 hlasy boli neplatné. Nebola dosiahnutá 3/5 väčšina. Viliam Novotný, Ivan Štefanec a Martin Fedor sa funkcie podpredsedov vzdali a voľba nových sa nekonala. Ondrej Matej sa vzdal funkcie prvého pokladníka strany a Štefan Kužma generálneho sekretára.
Volebné obdobie 2016 – 2020.
Strana sa po postupnom rozpade členskej základne zapojila do parlamentných volieb v marci 2016. V nich však získala iba 0,26% hlasov a do parlamentu sa nedostala. Od roku 2017 je strana vo verejnej sfére prakticky nečinná, neobnovuje svoju webstránku ani profily na sociálnych sieťach.
Volebné obdobie 2023 - 2027.
V parlamentných voľbách 2023 strana ohlásila návrat pod taktovkou Branislava Rybárika, no skončila na poslednom mieste so ziskom 771 hlasov. V roku 2024 sa pokúsila o kandidatúru v eurovoľbách, no tá tiež nedopadla úspešne, keďže strana získala len 416 hlasov.
Volebné preferencie.
Volebné preferencie strany v percentách podľa Štatistického úradu SR od júna 2004 a do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Do júna 2004 a od apríla 2009 preferencie podľa agentúry Focus. "(pozn. referencie podľa agentúry Median SK – júl 2009, august a november 2010, január, apríl a august 2011, júl a október 2012, november a december 2013; roky 2014 až 2015 podľa Focus, Median (marec 2014), Polis a MVK, od 2016 Focus)."Hrubo vyznačené preferencie znamenajú prekročenie hranice 5 % potrebnej na vstup do parlamentu.
Zaznamenané výsledky nad 1 %.
Politici Slovenskej demokratickej a kresťanskej únie – Demokratickej strany.
Články o politikoch Slovenskej demokratickej a kresťanskej únie – Demokratickej strany sú uvedené v kategórii .
Členská základňa.
Podľa oficiálnych údajov mala strana k 31. decembru 2010 6 842 členov. Ku koncu roka 2016 mala strana 396 členov.

</doc>
<doc id="12823" url="https://sk.wikipedia.org/wiki?curid=12823" title="Žirafa núbijská">
Žirafa núbijská

Žirafa núbijská alebo žirafa škvrnitá (lat. "Giraffa camelopardalis", z ) je párnokopytník patriaci do rodu žirafa žijúci v savanách severnej Afriky v počte 4800 jedincov.
Opis.
Žirafa je najvyššia zo všetkých suchozemských živočíšnych druhov. Má charakteristický predĺžený krk a nohy. Samce dosahujú výšku 4,8 až 6 metrov a hmotnosť . Samice sú obyčajne trošku menšie a ľahšie. Medzi významné anatomické znaky patria veľké oči a uši, dlhé nohy s veľkými chodidlami a tenkým chvostom. Na hlave má žirafa dva až štyri rožky (osikony), ktoré sú väčšie u samcov než u samíc. 
Správanie.
Žirafy môžu žiť aj samostatne, často sa však zoskupujú do čried.
Prirodzenými nepriateľmi žiráf sú levy, leopardy a hyeny. Žirafy však proti nim nie sú úplne bezmocné, jedným mohutným kopom sú schopné na mieste zabiť aj leva. 

</doc>
<doc id="12824" url="https://sk.wikipedia.org/wiki?curid=12824" title="IDEA">
IDEA

IDEA (v rokoch 2001-2011 Aliancia nového občana, skratka ANO, v rokoch 2011-2013 STRANA SLOBODNÉ SLOVO – NORY MOJSEJOVEJ, skratka SSS-NM, v rokoch 2013-2014 OBČANIA) bola slovenská liberálna politická strana založená Pavlom Ruskom. V rokoch 2002-2006 bola strana prítomná v Národnej rade a bola súčasťou druhej vlády Mikuláša Dzurindu. Po roku 2011 viackrát zmenila názov, vedúcich predstaviteľov aj ideológiu. Strana zanikla v roku 2017.
História strany.
ANO (2001-2011).
Voľby v roku 2002 a pôsobenie vo vláde.
Stranu ANO založil a viedol generálny riaditeľ, spolumajiteľ a predseda rady majiteľov Televízie Markíza Pavol Rusko. V parlamentných voľbách v septembri 2002 strana získala 8,01 % hlasov voličov. Následne sa stala súčasťou druhej vlády Mikuláša Dzurindu. Do septembra 2005 bola ANO súčasťou vládnej koalície spolu so stranami SDKÚ, SMK a KDH. Vo vláde mala strana štyri posty, podpredsedom vlády a taktiež ministrom hospodárstva bol Robert Nemcsics, od roku 2003 Pavol Rusko, ministrom kultúry bol Rudolf Chmel, od roku 2005 František Tóth a ministrom zdravotníctva bol Rudolf Zajac. Potom bolo ANO z koalície vylúčené, avšak časť jeho poslancov združení okolo Ľubomíra Lintnera umožnili koalícii vládnuť až do predčasných volieb v roku 2006. V tých ANO získalo len 1,42 % hlasov a do parlamentu sa nedostalo.
V marci 2006 stranu opustili Jirko Malchárek, František Tóth a Alexandra Novotná a založili novú stranu NÁDEJ.
Kauza zmenky, rozkol a zánik strany.
Po vypuknutí kauzy Zmenky v auguste 2005, týkajúcej sa nejasností okolo zmeniek na sumu približne 100 miliónov korún, ktorú si Pavol Rusko požičal už ako minister hospodárstva od podnikateľa podnikajúceho v jeho rezorte (Ľubomíra Blaška) požiadali koaliční partneri Kresťanskodemokratické hnutie a Strana maďarskej koalície Ruska, aby odstúpil z funkcie ministra. Jirko Malchárek a spolu s ním ďalší vedúci predstavitelia ANO vrátane oboch ministrov (František Tóth, Rudolf Zajac) a väčšiny poslancov, požiadali Ruska, aby tak v záujme strany urobil. Rusko demisiu podať odmietol. Prezident Ivan Gašparovič ho nakoniec na návrh premiéra Mikuláša Dzurindu odvolal z funkcie. Potom Rusko požiadal Dzurindu o odvolanie „neposlušných“ ministrov za ANO z vlády. Premiér to odmietol urobiť a koaličné strany vylúčili ANO z koalície a koaličná zmluva tak fakticky zanikla. Poslanecký klub ANO sa rozštiepil na skupinku „verných“ Ruskovi a skupinu vedenú predsedom poslaneckého klubu Ľubomírom Lintnerom, do ktorej sa zaradil aj Malchárek. Delegáti mimoriadneho kongresu ANO v Žiline, zvolaného na 11. septembra 2005, odsúhlasili zmenu stanov a vylúčili zo strany piatich podpredsedov a poslancov, ktorí sa postavili na stranu Lintnera. Po tom nastala v NR SR paradoxná situácia, pretože Lintner spolu s ďalšími poslancami vylúčenými z ANO zostali v poslaneckom klube ANO, naopak z klubu vystúpil Rusko a jemu verné poslankyne. 
Nový predseda Nemcsics si v roku 2008 založil vlastnú stranu LIGA, nakoniec z vysokej politiky odišiel. Strana sa následne po vnútornom rozpade prepadávala do marginality a vôbec sa nezúčastnila nasledujúcich parlamentných volieb v roku 2010. 
SSS-NM (2011-2013).
V roku 2011 bola Aliancia nového občana premenovaná na Stranu slobodné slovo – Nory Mojsejovej, čím de facto vznikla úplne nová politická strana a ANO zanikla.
Začiatkom roka 2012 boli zverejnené spisy SIS, pod názvom Gorila, v ktorých sú zaznamenané odposluchy stretnutí politikov a finančných skupín. Jednou z hlavných postáv je poslanec a minister ANO Jirko Malchárek tvrdí kniha Gorila od investigatívneho novinára Toma Nicholsona. Predsedníčkou strany sa stala košická podnikateľka Nora Mojsejová. Strana kandidovala v parlamentných voľbách v marci 2012 s Mojsejovou ako líderkou kandidátnej listiny. Mojsejová deklarovala, že nevylučuje povolebnú spoluprácu so žiadnou stranou. Vyhlásila "Ja pôjdem aj s diablom, keď mi splní to, čo chcem ja". Strana získala 1,22 % hlasov a do parlamentu sa nedostala. Mojsejová bola z výsledku sklamaná, podľa prieskumov očakávala, že výsledok strany bude oveľa silnejší.
OBČANIA (2013-2014).
Nora Mojsejová sa prestala so stranou spájať vo februári 2013. V októbri 2013 stranu prevzal Patrik Zvonár a premenoval ju na stranu OBČANIA. To rozhnevalo vtedajšieho poslanca NR SR za OĽaNO, Alojza Hlinu, ktorý od leta 2013 pripravoval založenie politickej strany s rovnakým názvom a obvinil Mojsejovú z podrazu, podobne ako keď sa v roku 2012 pokúšala SSS-NM premenovať na Novú väčšinu, pričom pod týmto názvom tiež v tom čase vznikala nová strana (NOVA). Zvonár sa prihlásil novým názvom OBČANIA ku návratu k pôvodným hodnotám ANO.
IDEA (2014-2017).
Názov strany OBČANIA vydržal len desať mesiacov, v auguste 2014 strana zmenila názov na IDEA. Strana sa nezúčastnila žiadnych volieb. Oficiálne IDEA zanikla ku 28. novembru 2017 podľa § 30 ods. 8 zákona č. 85/2005 Z. z.
Volebné výsledky.
Volebné výsledky z volieb do Národnej rady SR a Európskeho parlamentu, v ktorých sa zúčastnila strana ANO/SSS-NM.
Politici strany.
Články o politikoch Aliancie nového občana sú uvedené v kategórii .
Predsedovia strany.
Bývalé predsedníctvo ANO.
V decembri 2007 bol za nového predsedu zvolený Robert Nemcsics.

</doc>
<doc id="12825" url="https://sk.wikipedia.org/wiki?curid=12825" title="Strana maďarskej komunity – Magyar Közösség Pártja">
Strana maďarskej komunity – Magyar Közösség Pártja

Strana maďarskej komunity – Magyar Közösség Pártja (do mája 1998 Maďarské kresťanskodemokratické hnutie – Magyar Kereszténydemokrata Mozgalom, skratka MKDH-MKDM, od mája 1998 do septembra 2012 Strana maďarskej koalície – Magyar Koalíció Pártja), skratka SMK-MKP, bola národne konzervatívna politická strana pôsobiaca na Slovensku. Je najvýznamnejšou etnicky maďarskou stranou v novodobých dejinách Slovenska. V rokoch 1990-2010 mala zastúpenie v Národnej rade Slovenskej republiky, v rokoch 2004-2019 v Európskom parlamente. Jej zvláštnosťou oproti ostatným parlamentným stranám bolo, že nemala stranícke organizácie na celom Slovensku, ale iba na juhu krajiny (vzhľadom na svoju orientáciu primárne na etnicky maďarské obyvateľstvo, ktoré obýva práve túto oblasť). Posledným predsedom strany bol v rokoch 20202021 Krisztián Forró. V septembri 2021 strana zanikla zlúčením so stranami MOST-HÍD a MKÖ-MKS do strany SZÖVETSÉG – ALIANCIA.
Vedenie strany.
Posledné vedenie SMK-MKP pred zánikom strany v septembri 2021:
História.
MKDH-MKDM (19901998).
Maďarské kresťanskodemokratické hnutie (MKDH) bolo založené v marci 1990. Zaniklo v júni 1998 zlúčením s ďalšími dvomi maďarskými politickými stranami Spolužitím a Maďarskou občianskou stranou (MOS). Novovytvorená strana dostala názov Strana maďarskej koalície. Predsedom MKDH bol Béla Bugár.
Voľby do SNR v roku 1990.
MKDH vytvorilo pred voľbami do Slovenskej národnej rady (SNR) v roku 1990 volebnú koalíciu s ďalšou maďarskou politickou stranou Spolužitie. Koalícia získala 8,66 % hlasov a 14 mandátov v SNR a stala sa piatym najsilnejším zoskupením v parlamente.
Voľby do SNR v roku 1992.
Pred voľbami do SNR v roku 1992 vytvorilo MKDH znovu volebnú koalíciu so Spolužitím. Koalícia získala 7,42 % hlasov a tak isto 14 mandátov v SNR a zostala piatym najsilnejším zoskupením v NR SR.
Voľby do NR SR v roku 1994.
Pred voľbami do Národnej rady SR v roku 1994 vytvorilo MKDH znovu volebnú koalíciu maďarských politických strán, ktorú tentoraz okrem Spolužitia a MKDH tvorila aj MOS. Koalícia mala oficiálny názov Maďarská koalícia. Koalícia získala 10,18 % hlasov a 17 mandátov v NR SR. 
SMK-MKP (19982021).
Voľby do NR SR v roku 1998.
Dôvodom potreby užšieho spájania maďarských strán bolo udržanie parlamentného zastúpenia Maďarskej koalície v parlamentných voľbách v roku 1998. Pred voľbami vládna koalícia rozhodla o znevýhodnení pravidiel pre výsledky koalícií potrebné na prekročenie zvoliteľnosti do Národnej rady. Z tohto dôvodu sa rozhodli tri maďarské strany, kandidujúce v minulosti v koalícii, inštitucionalizovať a pretvoriť sa na jednu stranu. Žiadne nová strana však v roku 1998 nevznikla, SMK-MKP vzniklo právne iba premenovaním MKDH-MKDM a včlenením Spolužitia a MOS do strany. Na ustanovujúcom kongrese SMK-MKP odznela deklarácia pracovať v prospech demokracie či budovať právny štát. 
SMK-MKP získalo vo voľbách 9,13 % hlasov a 15 poslaneckých mandátov. Stalo sa súčasťou Prvej vlády Mikuláša Dzurindu, kde získalo post podpredsedu vlády pre ľudské a menšinové práva a regionálny rozvoj (Pál Csáky) a dve ministerské kreslá. László Miklós sa stal ministrom životného prostredia, István Harna ministrom výstavby a regionálneho rozvoja. 
Volebné obdobie 2016 – 2020.
SMK vo voľbách nedosiahla 5 % hranicu a tak sa nedostala do Národnej rady.
V októbri 2019 sa SMK-MKP dohodla so stranami MOST – HÍD a MKDA-MKDSZ na volebnej spolupráci v súvislosti s nadchádzajúcimi parlamentnými voľbami vo februári 2020. Ku spolupráci maďarské strany prinútili najmä prieskumy verejnej mienky, ktoré všetkým stranám po dobu niekoľkých mesiacov predpovedali výsledok pod hranicou zvoliteľnosti a takto chcel strany zabrániť prepadnutiu hlasov. O volebnom lídrovi kandidátky sa ešte rozhodne, pravdepodobne to bude člen MOST – HÍD, avšak nie predseda Béla Bugár. Spoločná strana do volieb bude niesť meno „Strana regiónov Most MK“, pričom vznikne premenovaním MKDA-MKDSZ na volebnú stranu. Táto spolupráca sa nakoniec neuskutočnila.
Volebné obdobie 20202024.
Po neúspechu všetkých maďarských strán v parlamentných voľbách v roku 2020 viedli MKÖ-MKS, SMK-MKP a MOST-HÍD rokovania o ďalšej spolupráci. 20. augusta 2020 podpísali v Komárne deklaráciu o spolupráci. V marci 2021 predstavili, že rokovania boli úspešné a že pripravujú založenie novej strany SZÖVETSÉG – ALIANCIA. Pokiaľ to situácia umožní, má SZÖVETSÉG – ALIANCIA vzniknúť ako nová strana, pokiaľ nie, na SZÖVETSÉG – ALIANCIA premenuje strana MKÖ-MKS. V novej strane má post predsedu obsadiť SMK-MKP, post predsedu republikovej rady MOST-HÍD a post odborného podpredsedu MKÖ-MKS.
Volebné preferencie.
Volebné preferencie strany v percentách podľa Štatistického úradu SR do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Od apríla 2009 preferencie podľa agentúry Focus. "(Pozn.: Referencie podľa agentúry Median SK – júl 2009, august a november 2010, január, apríl a august 2011, júl a október 2012.)"
Hrubo vyznačené preferencie znamenajú prekročenie hranice 5 % potrebnej na vstup do parlamentu.
1 prieskum vykonaný bez zaradenia strany Petra Pellegriniho
2 prieskum vykonaný so stranou Petra Pellegriniho
Politici Strany maďarskej komunity.
Články o politikoch Maďarského kresťanskodemokratického hnutia sú uvedené v kategórii .
Články o politikoch Strany maďarskej koalície sú uvedené v kategórii .

</doc>
<doc id="12826" url="https://sk.wikipedia.org/wiki?curid=12826" title="KDH – Kresťanskodemokratické hnutie">
KDH – Kresťanskodemokratické hnutie

Kresťanskodemokratické hnutie (oficiálny tvar: "KDH – Kresťanskodemokratické hnutie", skratka KDH) je slovenská stredopravá kresťanskodemokratická politická strana pôsobiaca v ČSFR a na Slovensku, ktorá sa vo svojich stanovách deklaruje za hnutie konzervatívne a demokratické, usilujúce sa o uplatnenie kresťanských a konzervatívnych hodnôt v politickom živote spoločnosti, štátu a medzinárodného spoločenstva. Súčasným predsedom strany je Milan Majerský.
História.
Počiatky KDH do roku 1994.
Vznik KDH podnietila výzva z 30. novembra 1989 na zakladanie kresťanskodemokratických klubov (KDK) na Slovensku. Nešlo o zakladanie strany zhora, ako to poznáme dnes. „Mali sme predstavu, že vzniknú kluby len s nejakým hrubým programom – kresťanská demokracia ako taká – a keď ich bude dosť, pretvoria sa na stranu,“ povedal Ján Čarnogurský. Pri zakladaní a profilácii KDH zohrali významnú úlohu najmä ľudia z katolíckeho disentu. Pod výzvu sa podpísali J. Čarnogurský, Anton Selecký, Hana Ponická, Miroslav Tahy, Konštantín Viktorín, Ivan Čarnogurský a Ivan Hoffman. Ako prvé kontaktné osoby tu boli uvedení Milan Nič, Ondrej Lupták a Predsedníctvo Bratskej cirkvi.
Popri zakladaní miestnych klubov bol začiatkom decembra 1989 vytvorený Prípravný výbor Koordinačného centra, ktorý sídlil na ulici Československej armády č. 37. Vyšlo tiež prvé číslo Spravodaja KDH. V januári 1990 existovali kluby na celom území a nadišiel čas na zvolanie vo výzve predpokladaného ustanovujúceho snemu, ktorého termín bol určený na 17. február 1990. Tesne pred ním vyšlo prvé slobodné číslo Bratislavských listov, ktoré predtým vydával J. Čarnogurský ako samizdat.
Kresťanskodemokratické hnutie oficiálne vzniklo 17. februára 1990 ustanovujúcim snemom v Nitre (registrácia Ministerstvom vnútra SR od 23. februára 1990), čím sa stalo jedným z najstarších subjektov na politickej scéne Slovenska po roku 1989.
Kluby vznikali spočiatku spolu, na zmiešaných územiach ako „dvojjazyčné“ i maďarské. V marci 1990 však došlo k definitívnemu oddeleniu maďarských kresťanských demokratov od KDH a ich zástupcovia sa rozhodli na svojom stretnutí v Bratislave 17. marca vytvoriť Maďarské kresťanskodemokratické hnutie.
Hnutie si v prvej polovici roku 1990 vytvorilo záujmové organizácie a zväzy, vznikli Kresťanskodemokratická mládež Slovenska (KDMS), Zväz kresťanských lekárov a zdravotníkov (ZKLaZ), ktorého predsedom sa stal Alojz Rakús, Združenie kresťanskodemokratických poľnohospodárov Slovenska (ZKDPS), Kresťanskodemokratický zväz pracovníkov vedy a školstva (KDZPVŠ), Kresťanskodemokratický zväz žien Slovenska a Kresťanskodemokratické združenie ekológov Slovenska.
V prvých slobodných voľbách v roku 1990 získalo hnutie 19,21 %, ale výsledok bol sklamaním, nakoľko KDH dlho viedlo v prieskumoch verejnej mienky. Následne sa KDH stalo súčasťou koalícií na federálnej aj národnej úrovni (tam spolu s VPN a DS). V SNR obsadilo 31 kresiel a v oboch snemovniach FZ 25 kresiel. V komunálnych voľbách v novembri 1990 získalo KDH najviac poslancov – 10 564 (27,4 %) a 541 primátorov a starostov (19,8 %).
Na začiatku roku 1991 malo KDH približne 50 tisíc členov, po rozdelení VPN sa stal Ján Čarnogurský v apríli 1991 predsedom slovenskej vlády. Na sneme KDH v novembri 1991 sa stal predsedom hnutia opäť Ján Čarnogurský, jeho protikandidátom bol Ján Klepáč. Skupina okolo J. Klepáča navrhovala konfederatívne usporiadanie ČSFR, prípadne referendum o samostatnom Slovensku, pre nezhody vo vnútri KDH sa rozhodli založiť v marci 1992 Slovenské kresťansko-demokratické hnutie (SKDH).
KDH išlo do volieb v roku 1992 s volebným programom pod heslom „Stabilita dnes – prosperita zajtra“. KDH však získalo vo voľbách do SNR iba 8,89 % a stalo sa opozičnou stranou. Na sneme v septembri 1992 sa hnutie pretransformovalo (štruktúrou) na politickú stranu. Za predsedu bol opäť zvolený Ján Čarnogurský a za nových podpredsedov pre jednotlivé oblasti František Mikloško (tlač a vonkajšie pôsobenie), Ivan Šimko (vnútorná politika), Emil Komárik (zahraničná politika) a Anton Anderko (regionálna politika). Na jeseň 1992 hlasovalo KDH v SNR v júli proti prijatiu Deklarácie o zvrchovanosti Slovenskej republiky a v septembri 1992 proti prijatiu Ústavy Slovenskej republiky. Strana tak hlasovala z presvedčenia, že urýchlený nepripravený rozpad ČSFR poškodí Slovensko a taktiež z obáv, že by rozpad ČSFR by mohol vyvolať podobný násilný konflikt ako na Balkáne.
V januári 1993 KDH neúspešne navrhlo na prezidenta Antona Neuwirtha, počas celého roka pôsobilo v opozícii a organizovalo napríklad mítingy v bratislavskom PKO. V roku 1994 po páde druhej Mečiarovej vlády sa KDH na krátky čas stalo od marca do decembra 1994 súčasťou vlády pod vedením Jozefa Moravčíka. KDH v nej malo 5 kresiel: Ivan Šimko (podpredseda vlády), Július Brocka (sociálne veci), Mikuláš Dzurinda (doprava), Ladislav Pittner (vnútro) a Ľubomír Roman (kultúra).
V opozícii 19941998.
Vo voľbách do NR SR v roku 1994 kandidovali na kandidátke KDH aj bývalí členovia VPN a ODÚ. KDH získalo 10,08 % a stalo sa opäť súčasťou opozície. V komunálnych voľbách 1994 získalo KDH 415 starostov a primátorov a spolu 6 920 poslancov, čím sa stalo druhou najúspešnejšou stranou pri poslancoch a treťou pri starostoch. Na sneme v decembri 1994 bol za predsedu opäť zvolený Ján Čarnogurský, za podpredsedov František Mikloško, Ivan Šimko, Mikuláš Dzurinda a Ján Figeľ. Na ďalšom sneme v novembri 1996 kandidovali za predsedu Čarnogurský a Dzurinda, vyhral Čarnogurský s 214 hlasmi, Dzurinda získal 130. Podpredsedami zostali Dzurinda (pre ekonomiku), Šimko (pre vnútornú politiku) a Figeľ (pre zahraničné vzťahy), novým sa stal Vladimír Palko.
V rokoch 19941998 pôsobila KDH ako najsilnejšia opozičná strana, v roku 1996 vznikla Modrá koalícia (KDH-DÚ-DS), v roku 1997 pretvorená na tzv. dúhovú koalíciu (pričlenenie SDSS a SZS), hovorcom a neskôr predsedom následne vzniknutej SDK sa stal Mikuláš Dzurinda. KDH v tomto období dôrazne vystupovalo proti autoritatívnym praktikám vládnej moci, spoluorganizovalo viaceré veľké mítingy (do dejín sa zapísali hlavne viaceré mítingy na Námestí SNP, na ktorých sa zúčastnili desaťtisíce ľudí). Modrá koalícia zorganizovala petíciu za priamu voľbu prezidenta (viac ako 550-tisíc podpisov) a petíciu za spravodlivé voľby (470-tisíc podpisov), ktoré vyústili do referenda v roku 1997, ktoré bolo nakoniec zmarené. KDH bolo zodpovedné za veľkú časť kampane SDK, najmä vo vidieckom prostredí, kam ostatné strany koalície nemali záujem chodiť na mítingy.
KDH v koaličných vládach 19982006.
Po voľbách do NR SR v septembri 1998 sa KDH, ako súčasť Slovenskej demokratickej koalície, stalo súčasťou vládnej koalície (spolu s SDĽ, SMK a SOP), jeho podpredseda (a predseda SDK) Mikuláš Dzurinda sa stal predsedom vlády a predseda KDH J. Čarnogurský sa stal ministrom spravodlivosti. Po spore vo vnútri SDK sa časť poslancov KDH na čele s Mikulášom Dzurindom oddelila a v roku 2000 založili vlastnú stranu SDKÚ. KDH si v roku 2000 zvolila po desiatich rokoch nového predsedu Pavla Hrušovského, nakoľko Ján Čarnogurský nekandidoval. Hrušovský na sneme porazil protikandidáta Jána Figeľa.
KDH bolo až do februára 2006 súčasťou vládnej koalície. Po parlamentných voľbách v roku 2002 vznikla koalícia SDKÚ-KDH-SMK-ANO. Vo vláde obsadili tri miesta členovia KDH – Daniel Lipšic bol podpredsedom vlády a ministrom spravodlivosti, Vladimír Palko ministrom vnútra a Martin Fronc ministrom školstva. KDH sa podarilo presadiť cieľ z volebného programu – zisk nestáleho kresla pre Slovensko v Bezpečnostnej rade OSN. KDH naopak nesúhlasilo s vyslaním slovenských vojsk do Iraku v roku 2003, zvyšok koalície s HZDS však vyslanie schválil. V marci, resp. máji 2005 Slovensko vstúpilo do NATO a EÚ. Vo prvých voľbách do Európskeho parlamentu v júni 2004 obsadilo KDH so ziskom 16,89 % 4. miesto a získalo 3 kreslá europoslancov (Ján Hudacký, Miroslav Mikolášik a Anna Záborská). V januári (v EP) a v máji (v NR SR) 2005 hlasovali poslanci KDH proti prijatiu Zmluvy o Ústave pre Európu, keďže dokument hnutie považovalo za príliš socialistický a smerujúci k superštátu. Vtedajší predseda strany a zároveň predseda NR SR Pavol Hrušovský zhrnul, že požiadavky Slovenska (zrušenie hlasovania kvalifikovanou väčšinou, princíp jedného eurokomisára za krajinu či zmienka o kresťanstve v preambule zmluvy) ešte zo septembra 2003 neboli Úniou akceptované a vzhľadom na to KDH dokument nepodporilo. KDH vo februári 2006 odišlo z vlády potom, ako premiér Dzurinda opätovne odmietol zaradiť do parlamentu návrh zákona o výhrade vo svedomí, ktoré chcelo hnutie presadiť ako jednu zo svojich priorít. Ministri za KDH Daniel Lipšic, Vladimír Palko a Martin Fronc podali demisiu a Pavol Hrušovský odstúpil z funkcie predsedu NR SR. Vo februári 2006 oznámilo KDH odchod z koalície do opozície, čo malo za následok schválenie predčasných parlamentných volieb v júli 2006. Voľby ukončili druhú vládu Mikuláša Dzurindu.
KDH medzi rokmi 20062016.
V parlamentných voľbách v roku 2006 si hnutie vytýčilo dosiahnuť métu 10 % hlasov a ideálne nevstupovať do koalície so stranou SMER-SD. Volebný výsledok v podobe 8,31 % bol sklamaním a v hnutí panoval v júli 2006 rozkol ohľadom možného vstupu do vlády so Smerom. Toto rezolútne odmietali Daniel Lipšic či Vladimír Palko, rezervovanejší postoj mal predseda Hrušovský a za koalíciu sa podľa Vladimíra Palka vyjadrovali Brocka, Fronc, Bobula, Alojz Přidal a Šimko. Vstup do vlády väčšinovo podporovali krajské a okresné orgány strany, naopak proti bola väčšina radových členov a voličov. Pri hlasovaní Rady KDH Hrušovský s piatimi ďalšími členmi schválili vstup do vlády so Smerom a SMK v pomere 6:5. Proti boli Lipšic, Palko, František Mikloško, Pavol Minárik a Rudolf Bauer. Peter Bobula tvrdil, že hlasovanie nebolo o vstupe do vlády, ale o súhlase s rokovaním so Smerom. Nakoniec však Smer medzičasom zložil vládnu koalíciu s HZDS a SNS a KDH zostalo v opozícii. Kvôli nespokojnosti s vývojom v strane následne začiatkom roku 2008 zo strany odišli štyria z jedenástich členov predsedníctva a dlhoroční členovia Palko, F. Mikloško, Minárik Bauer. Založili nový politický subjekt – Konzervatívni demokrati Slovenska.
Vo voľbách do Európskeho parlamentu v júni 2009 skončilo KDH opäť na štvrtom mieste, no oproti minulým voľbám oslabilo, získalo 10,87 % hlasov, čo mu stačilo na zisk dvoch mandátov pre Mikolášika a Záborskú. Na sneme v septembri 2009 bolo zvolené nové vedenie na čele s predsedom Jánom Figeľom, ktorý po deviatich rokoch vystriedal Pavla Hrušovského, ktorý sa rozhodol na jar 2009 opätovne nekandidovať.
Po parlamentných voľbách v roku 2010 strana získala 8,52 % hlasov a stala sa súčasťou vládnej koalície so stranami SDKÚ-DS, SaS a MOST-HÍD. Vo vláde Ivety Radičovej získala strana tri kreslá – Ján Figeľ sa stal podpredsedom vlády a ministrom dopravy, výstavby a regionálneho rozvoja, Daniel Lipšic sa stal ministrom spravodlivosti a Ivan Uhliarik zastával pozíciu ministra zdravotníctva.
Po rozpade vlády Ivety Radičovej sa v marci 2012 konali predčasné parlamentné voľby. KDH síce mierne posilnilo, získalo 8,82 % hlasov, 16 mandátov a stalo sa druhou najsilnejšou stranou, avšak strana SMER-SD pri zdrvujúcom víťazstve získala 83 kresiel a mohla vládnuť sama. KDH preto v období 20122016 pôsobilo v parlamente v opozícii. Predseda KDH Ján Figeľ pôsobil ako podpredseda parlamentu. Stranu v máji 2012 opustila skupina okolo vtedajších podpredsedov strany Daniela Lipšica a Jany Žitňanskej, ktorá kritizovala skostnatelosť pravice a tiež zle vedenú kampaň vo voľbách v roku 2012 a následne vytvorila projekt Nová väčšina.
V novembri 2012 z iniciatívy predsedu Figeľa vznikla Ľudová platforma, voľné KDH s vtedajšími ďalšími opozičnými stranami, SDKÚ-DS a stranou MOST – HÍD, ktoré boli členmi, resp. sa uchádzali o členstvo v Európskej ľudovej strane. Deklarovaným cieľom spolupráce bolo vytvorenie stredopravej alternatívy voči vládnej strane SMER-SD. Platforma sa nezhodla na spoločných kandidátoch vo voľbách do VÚC v roku 2013 a definitívne zanikla 18. marca 2014 vystúpením strany MOST–HÍD po prezidentských voľbách.Vo voľbách do Európskeho parlamentu v máji 2014 KDH posilnilo. Stalo sa druhou najsilnejšou stranou so ziskom 13,21 % hlasov. Získalo nárok na dva mandáty, ktoré opäť obsadili Mikolášik a Záborská.
Volebné obdobie 20162020.
Pod vedením Jána Figeľa sa KDH v parlamentných voľbách v marci 2016 nedostalo prvýkrát od svojho vzniku do parlamentu, keď získalo 4,94 % hlasov. Figeľ krátko po voľbách na svoju funkciu abdikoval. V júni 2016 sa stal novým predsedom KDH Alojz Hlina. Hlina obhájil post predsedu aj v marci 2018, keď mu protikandidátom bol poslanec NR SR Richard Vašečka. Z 338 hlasov delegátov získal Hlina 233, Vašečka 101.
Po parlamentných voľbách 2016 prebiehala v KDH diskusia o ďalšom smerovaní. Hlinova línia vo vedení strany ostro odmieta spoluprácu s ľavicovým Smerom aj s krajne pravicovou stranou ĽSNS. V súvislosti s hľadaním priestoru na politickej scéne bol zorganizovaný seminár k základnej idei strany, kde bola prezentovaná vízia tvorby veľkej politickej strany do budúcna. Kandidát KDH na europoslanca, Ivan Šimko v nej odmietol myšlienku boja proti liberalizmu. Do KDH vstúpili v priebehu volebného obdobia 20162020 poslanci NR SR Richard Vašečka (pôvodne v OĽaNO, neskôr prestúpil do KÚ) a Igor Janckulík (z MOST-HÍD), vďaka čomu získalo hnutie zastúpenie v parlamente napriek neúspechu vo voľbách. Taktiež do KDH vstúpil europoslanec za SDKÚ-DS Ivan Štefanec. Naopak, z KDH v januári 2019 vystúpila europoslankyňa Anna Záborská, aby vo februári založila vlastnú stranu, Kresťanská únia.
Prezidentské voľby a Voľby do Európskeho parlamentu v roku 2019.
V prezidentských voľbách v roku 2019 KDH nepostavilo svojho kandidáta na prezidenta. V otázke podpory kandidátov sa rozhodovalo medzi Veronikou Remišovou (ktorá nakoniec nekandidovala) a Františkom Mikloškom (ktorý kandidoval ako nezávislý), k čomu sa Mikloško vyjadril nasledovne:V politike sa pohybujem takmer 30 rokov, ale s takýmto komickým vyhlásením som sa za ten čas ešte nestretol. Návrh Alojza Hlinu je vzdušným zámkom – Alojz Hlina nedisponuje Veronikou Remišovou ako političkou strany OĽANO, ani mnou ako nezávislým kandidátom.„ “Vo štvrtok 13. decembra vyjadrilo mojej kandidatúre podporu Predsedníctvo a Ústredie Zväzu kresťanských seniorov na Slovensku, za čo im vyjadrujem vďaku."Napriek počiatočnému otáľaniu KDH nakoniec rozhodlo, že v prvom kole prezidentských volieb podporí Mikloška, rozhodla tak 17. februára 2019 rada KDH. V druhom kole podporí tiež Mikloška, pokiaľ postúpi, keďže alternatíva k nemu, Robert Mistrík, nakoniec z volieb odstúpil. Po prvom kole Mikloško nechcel povedať, či bude v druhom kole voliť Zuzanu Čaputovú, ale tri desiatky signatárov, ktorí vyzvali Mikloška kandidovať, zverejnili vyhlásenie, v ktorom vyjadrili podporu Čaputovej.
Rada KDH v decembri 2018 zvolila prvých šesť kandidátov KDH pre voľby do Európskeho parlamentu: Marián Čaučík, Andrej Klapica, Miriam Kuzárová, Miriam Lexmann, Peter Stach a Ivan Štefanec. Neskôr na kandidátku pribudol napríklad bývalý predseda Ján Figeľ. KDH nakoniec vo voľbách skončilo na 4. mieste, získalo 9,69 % hlasov a dva poslanecké mandáty pre Štefanca a Lexmann. Lexmannovej mandát sa však kontroverzne vďaka schváleným pravidlám volieb uplatní až po Brexite, čím KDH po voľbách de facto získalo len jeden mandát, pričom Sloboda a Solidarita s menším počtom hlasov získala dve kreslá hneď od počiatku. KDH sa v prípade Lexmann paradoxu obrátilo v júni a znovu aj v októbri 2019 na Ústavný súd SR, ktorý však v prospech čakajúcej poslankyne aj kvôli nedostatku sudcov v lete roku 2019 nerozhodol. Podľa predsedu Ústavného súdu Ivana Fiačana sa súd prípadom mal zaoberať.
V roku 2019 do KDH tiež postupne vstúpili tri poslankyne NR SR pôvodne zvolené na kandidátke hnutie – Soňa Gaborčáková, Elena Červeňáková a Anna Verešová. KDH tým navýšilo počet svojich poslancov v parlamente na štyroch.
Volebná kampaň pre Voľby do NR SR v roku 2020.
V júli 2019 sa strana dohodla na predvolebnej spolupráci s Progresívnym Slovenskom a SPOLU pred voľbami v roku 2020. Strany sa dohodli, že budú pracovať na spoločných témach a v rozdielnych oblastiach budú hľadať kompromisy. Dohoda obsahuje záväzok po voľbách vytvoriť spoločnú koalíciu, ak to bude možné. Predseda Alojz Hlina odmietol rozdúchavanie ideologických rozdielov medzi stranami (postoje ku LGBT či potratom) a avizoval sústredenie sa na iné, pre Slovensko dôležitejšie témy ako dane či zákonník práce. Proti koalícii KDH s liberálnejšími stranami sa vyslovil hovorca Aliancie za rodinu Anton Chromík, ktorý varoval, že tak KDH môže napomôcť schváleniu registrovaných partnerstiev pre osoby rovnakého pohlavia a radil, aby si strana ešte pred skladaním koalície stanovila jasné červené čiary. V auguste 2019 KDH deklarovalo, že registrované partnerstvá nepodporí a v prípade takého hlasovania môže odísť z prípadnej vlády. K dohode o neútočení medzi KDH a PS/SPOLU sa v novembri 2019 pridala tiež strana ZA ĽUDÍ exprezidenta Andreja Kisku.
29. októbra 2019 strana predstavila svoj volebný program pod názvom REŠTART – Nádej pre Slovensko. Odmieta v ňom nové dane, hlavnou témou je rodinná politika a ochrana najslabších. KDH ako prvá strana so šancou na vstup do parlamentu zverejnilo svoju kandidátnu listinu pre parlamentné voľby. Listinu schválili na Rade KDH 16. novembra 2019. Strana v nej prvý raz použila tzv. modulový systém, teda zoskupenie kandidátov do tematických modelov. Zahrnuté sú modely Sila kresťanského a konzervatívneho sveta (20 kandidátov), Krajskí lídri K8 (8 kandidátov), Primátori a starostovia (30 kandidátov), Zdravotníctvo (10 kandidátov), Školstvo (10 kandidátov), Mladí (10 kandidátov) a Veľký modul ľudí, ktorí chcú pomôcť kresťanskej demokracii (51 kandidátov). Prvých 11 miest na kandidátke obsadili členovia predsedníctva strany, jednotkou je predseda Hlina, dvojkou župan Prešovského kraja Milan Majerský, trojkou podpredseda Pavol Zajac. Pri schválení listiny sa strana prihlásila k odkazu 17. novembra a k boju proti oligarchii a extrémizmu. KDH tiež rozhodlo, že do volieb pôjde samostatne.
Volebné obdobie 20202024.
KDH v parlamentných voľbách vo februári 2020 získalo 4,65 % hlasov (v absolútnych číslach 134 099, čo bolo viac hlasov než v roku 2016, v relatívnych číslach však menej) a opäť sa nedostalo do NR SR. V reakcii na volebný neúspech ohlásil 1. marca 2020 Alojz Hlina svoje odstúpenie z funkcie predsedu strany. Ako dôvody neúspechu boli uvádzané najčastejšie neschopnosť obhájiť pakt o neútočení s liberálnymi stranami voči konzervatívnych kritikom, fakt, že kresťanskodemokratické sily sa roztrieštili do viacerých kandidujúcich subjektov či spôsob vystupovania predsedu Hlinu vo volebnej kampani. Úspechom hnutia bol fakt, že Soňa Gaborčáková, ktorá v roku 2019 prestúpila z poslaneckého klubu OĽaNO do KDH sa stala štátnou tajomníčkou Ministerstva práce, sociálnych vecí a rodiny SR. Vedením strany bol do ďalšieho snemu poverený Pavol Zajac. Snem KDH sa mal konať 13. júna 2020, bol však oproti pôvodným plánom odložený kvôli pandémii koronavírusu na 22. augusta 2020. Záujem kandidovať na post predsedu ohlásil predseda PSK, Milan Majerský.
Na sneme 22. augusta 2020 v Ružomberku si KDH zvolilo nové vedenie, reflektujúc výsledok v posledných parlamentných voľbách. Predsedom sa ako jediný kandidát stal Milan Majerský, keď získal 287 z 326 hlasov delegátov (89,97 %). Na miesta troch podpredsedov kandidovalo päť kandidátov – v pomere získaných hlasov sa umiestnili Marián Čaučík (267), Igor Janckulík (228), Tomáš Merašický (199; všetci zvolení) a Alojz Hlina (109), Ivan Šimko (26; obaja nezvolení). Predseda Majerský ohlásil smerovanie strany s cieľom „budovať mosty, nie múry“ a s najbližšou métou, na ktorú sa má KDH zamerať, majú byť nachádzajúce spojené regionálne a komunálne voľby v roku 2022.
Nová komunikácia.
Na tlačovej konferencii 9. apríla 2021 predstavil predseda Milan Majerský novú komunikáciu hnutia spojenú s redizajnom loga, grafiky a novou víziou. V nej sa hnutie zameriava na tri oblasti, obnovu dôvery občanov v riadenie štátu, blízkosť politikov pri ľuďoch a zlepšenie životných podmienok, aby ľudia neboli nútení hľadať uplatnenie mimo svojich regiónov. Navrhuje v nej napríklad zriadenie 8 volebných obvodov, v ktorých bude možné voliť si poslancov parlamentu zo svojho regiónu, či väčšiu decentralizáciu, posilnenie kompetencií samospráv a zlepšenie ich financovania.
V júli 2021 oznámilo KDH v rámci spájania konzervatívnych síl spoluprácu so Slovenskou konzervatívnou stranou, ktorú založil pôvodne odídenec z KDH Radoslav Procházka. Na základe podpísaného memoranda medzi Majerským a Ivanom Zuzulom strana SKS zanikne a jej členovia sa integrujú do KDH. Strana v rovnakom čase naopak vylúčila spájanie sa so stranami SPOLU a DOBRÁ VOĽBA, o možnosti ktorého informoval portál Aktuality.sk.
Parlamentné voľby 2023.
V priebehu prvej polovice roku 2023 KDH viedlo diskusie o možnej volebnej spolupráci s bývalým premiérom Eduardom Hegerom, s predsedníčkou ZA ĽUDÍ Veronikou Remišovou či so stranou Kresťanská únia. Hegerovi KDH ponúklo v januári druhé miesto na kandidátke, ten však ponuku odmietol. V marci 2023 v reakcii na ultimátne uznesenie Kresťanskej únie Rada KDH odmietla spoločnú kandidátku s KÚ. V máji 2023 predseda Majerský vylúčil volebnú koalíciu s Demokratmi a potvrdil, že KDH bude kandidovať samostatne, posilnené o osobnosti z konzervatívneho a kresťanského prostredia. Na kandidátnu listinu sa tak následne pridali František Mikloško, Peter Stachura, bývalý europoslanec a podpredseda KÚ Branislav Škripek, exminister školstva Ján Horecký, expertka na sociálne veci Anna Laurinec Šmehilová či záchranár František Majerský. Expertné rady KDH posilnili tiež energetik Andrej Žiarovský a exminister spravodlivosti Viliam Karas.
Volebné heslo KDH do volieb bolo "Zaslúžite sa mať lepšie" s hlavným dôrazom na päť oblastí – životná úroveň, zdravotníctvo, pomoc rodinám a zraniteľným, vzdelávanie a biznis prostredie. Na čele kandidátky do parlamentných volieb bol Milan Majerský, z druhého miesta kandidoval ekonóm Jozef Hajko a z tretieho právnička Martina Holečková.
Volebné obdobie 20232027 (návrat do parlamentu).
Vo voľbách do Národnej rady v septembri 2023 KDH získalo 202 515 hlasov (6,82 %) a vrátilo sa po siedmich rokoch do Národnej rady. Hnutie získalo 12 mandátov, v októbri pripúšťalo vstup do štvorkoalície so stranami HLAS-SD, PS a SaS, po vzniku trojkoalície Hlasu so Smerom a SNS zotrvalo v opozícii. Koncom roku 2023 a začiatkom roku 2024 KDH spoluorganizovalo niekoľko týždňové opozičné demonštrácie proti zmenám v trestnom zákone a rušeniu špeciálnej prokuratúry. Vo februári 2024 Rada KDH rozhodla, že v prezidentských voľbách podporí nezávislého kandidáta Ivana Korčoka. Za to si vedenie Milana Majerského vyslúžilo kritiku od viacerých zakladajúcich členov z 90. rokov na čele s Jánom Čarnogurským, ktorí okrem iného kritizovali liberalizáciu postojov hnutia, servilitu voči progresívnym postojom či komunikáciu predsedníčky poslaneckého kluby Martiny Holečkovej. Rovnako vo februári 2024 KDH schválilo kandidátnu listinu pre voľby do Európskeho parlamentu, prvú päticu kandidátov tvoria Miriam Lexmann, Viliam Karas, Gabriel Paľa, Ivan Štefanec a Branislav Škripek.
16. marca 2024 pozíciu predsedu obhájil ziskom 225 hlasov Milan Majerský. Protikandidát Ivan Šimko získal 16 hlasov delegátov.
V posledný deň moratória pred Voľbou prezidenta Slovenskej republiky v roku 2024 TASR zverejnila článok s názvom „Zakladatelia KDH vyzvali nepodporiť I.Korčoka, kritizujú postoj hnutia“. Toto spoločné vyhlásenie vraj zakladateľov vraj podpísali Ján Čarnogurský, Ján Klepáč, Viliam Oberhauser, Ivan Tirpák, Anton Andráš, Jozef Kuzma, Gabriel Smatana a Ján Kubiš. Väčšinou to nie sú priami zakladatelia KDH, ba práve naopak Kubiš bol protikandidát.
Postoje a ideológia.
O štátoprávnom usporiadaní.
Michal Čop z denníka Štandard napísal: „hlasovanie KDH proti deklarácii zvrchovanosti Slovenskej republiky bolo zavŕšením osudnej chyby“, pretože keby vedenie KDH malo „medzi rokmi 1990 až 1993 iný, vnímavejší postoj k samostatnosti, konzervatívci by v našich novodobých dejinách zohrali omnoho významnejšiu rolu a dnes by mali šancu byť určujúcou silou v politickom živote...“ Podľa Čopa, pre túto svoju osudnú chybu z roku 1992, keď si vybrali za spojencov liberálov, zoslabli a následky tohto omylu pociťujú dodnes.
Na sneme KDH v novembri 1991 sa stal predsedom hnutia opäť Ján Čarnogurský, jeho protikandidátom bol Ján Klepáč, ktorý bol zástancom samostatnosti Slovenska. KDH pod vedením Čarnogurského tak išlo do volieb v roku 1992 v tieni krachu dohody z Milov, ktorá mala zabrániť rozdeleniu Česko-Slovenska a odchodu svojho národného krídla. KDH tak získalo vo voľbách do SNR v roku 1992 iba 8,89 % a stalo sa opozičnou stranou. Po voľbách v júli prišli veľké slovenské hlasovania. Opozičné KDH sa postavilo proti vyhláseniu zvrchovanosti, neskôr v septembri aj proti prijatiu Ústavy SR.
Podľa Martina Hanusa, šéfredaktora Konzervatívneho denníku, „to bol veľký paradox: len dva roky predtým hovoril Čarnogurský o slovenskej hviezdičke na európskom nebi, kým Mečiar hromžil, že ak bude treba, Slováci Čechov dokopú do federácie. Zrazu bol z Mečiara otec národa a z Čarnogurského jeho zradca.“ „Kresťanskí demokrati napokon hrozbu svojho konca odvrátili, v nasledujúcich štyroch voľbách dosiahli vlastne rovnaký výsledok ako v júni 1992 – už to nebolo hnutie s hviezdičkou, ale s osmičkou“ (8%). Podľa Hanusa sa KDH dopustilo chyby, keď ako jediné spolu s maďarskými stranami hlasovalo proti vznikajúcemu štátu avšak nebola to chyba osudová.
Zahraničná a bezpečnostná politika.
V zahraničnopolitických otázkach sa KDH už od 90. rokov 20. storočia profiluje ako pro-európska a euroatlantická strana, podporujúca zapojenie Slovenska v EÚ a NATO a naopak kritizujúca nedemokratické režimy vrátane Číny či Ruska. Na európskej úrovni presadzuje dodržiavanie subsidiarity v rozdelení právomocí medzi EÚ a členskými štátmi.
V roku 2022 KDH podporilo podpis Dohody o obrannej spolupráci SR s USA. Pre vyvrátenie pochybností o protiústavnosti dohody KDH odporúčalo prezidentke obrátiť sa na Ústavný súd SR.
Členská základňa.
Podľa oficiálnych údajov mala strana k 31. decembru 2022 6 110 členov. Od roku 2013 do 2023 členská základňa klesla na polovicu.

</doc>
<doc id="12828" url="https://sk.wikipedia.org/wiki?curid=12828" title="Ľudová strana – Hnutie za demokratické Slovensko">
Ľudová strana – Hnutie za demokratické Slovensko

Ľudová strana – Hnutie za demokratické Slovensko, skratka ĽS – HZDS, (do roku 2003 Hnutie za demokratické Slovensko, skratka HZDS) bola parlamentná a vládna politická strana pôsobiaca na Slovensku v rokoch 1991 – 2014. Od roku 1998 do volieb v roku 2006 strana pôsobila v opozícii. Jediným predsedom strany od jej vzniku v roku 1991 až do septembra 2013 bol Vladimír Mečiar. Dňom konania snemu hnutia 7. septembra 2013 mu funkcia zanikla a delegáti nového predsedu nezvolili. Delegáti strany 11. januára 2014 na mimoriadnom sneme v Žiline rozhodli o rozpustení HZDS. Následne za jej pokračovateľku vytvorili a založili Stranu demokratického Slovenska.
Vedenie strany.
Vedeniu ĽS – HZDS zvolenému na sneme 18. októbra 2008, vrátane predsedu Vladimíra Mečiara, podľa stanov strany zanikli funkcie k začiatku konania nového snemu dňa 7. septembra 2013. Nové vedenie strany delegáti snemu nevolili. ĽS – HZDS preto po sneme vedie republikové politické grémium. Členmi grémia je osem krajských predsedov, europoslanec Sergej Kozlík a doterajší ústredný tajomník Tibor Cabaj. 
História.
Vznik.
Subjekt vznikol odštiepením od VPN. V rámci tohto hnutia 5. marca 1991 vznikla platforma pod názvom "Za demokratické Slovensko". Za svoj cieľ si vytýčila podporu vtedajšieho premiéra Vladimíra Mečiara, v konflikte ktorý mal s časťou vedenia VPN. Po vyostrení konfliktu parlament koncom marca 1991 odvolal Mečiara z funkcie predsedu vlády (na Mečiarovu stranu sa vtedy pridal aj Ján Budaj) a 23. apríla 1991 v pozícii premiéra nahradil Mečiara Jánom Čarnogurským. Platforma "Za demokratické Slovensko" sa potom pretransformovala na politickú stranu Hnutie za demokratické Slovensko (HZDS), v ktorom boli Mečiarovi prívrženci aj z VPN. 30. apríla 1991 bolo ustanovené politické grémium HZDS, pričom na jeho čelo zvolili V. Mečiara.
 "„Chvíľu po prevrate som si myslel, že by som mohol vstúpiť do politiky. Ale to trvalo naozaj len chvíľu, lebo som pochopil, že je tam toľko špiny, že tam byť nechcem. Po VPN to Mečiar využil, zhromaždil nás, ľudí, čo sme boli nespokojní. Dohromady nás bolo 36 a na miestnom úrade (dvojke) sme založili HZDS,“" povedal Andrej Hryc.
Nové hnutie bolo zaregistrované Ministerstvom vnútra SR 3. mája 1991. Ustanovujúci snem hnutia sa konal 22. júna 1991 v Banskej Bystrici.
Snemy strany.
Snemy do roku 1999.
27.- 28. marca 1993, Trnava.
3. republikový snem HZDS sa uskutočnil pod mottom "Od Slovenska zvrchovaného k Slovensku prosperujúcemu".
26.- 27. marca 1994, Prešov.
4. republikový snem HZDS ako 14. marca bola vyslovená nedôvera V. Mečiarovi v NR SR. 
17. apríla 1999, Dubnica nad Váhom.
Analýza výsledkov HZDS v parlamentných voľbách 1998 bola ústrednou témou rokovania mimoriadneho, 8. snemu hnutia. Drvivou väčšinou potvrdili V. Mečiara vo funkcii predsedu hnutia. Gustáv Krajči sa stal podpredsedom pre oblasť verejnej správy, Rudolf Žiak pre masmédiá a zahraničie, Sergej Kozlík pre ekonomiku a Vojtech Tkáč pre sociálnu oblasť.
Snem 18. marca 2000 (9. snem).
Na tomto sneme, konanom 18. marca v Trnave, sa HZDS pretransformovalo z občianskeho hnutia na stranu ľudového typu. Za predsedu bol zvolený Vladimír Mečiar, podpredsedami sa na základe jeho návrhov stali Zdenka Kramplová, Miroslav Maxon, Ján Gabriel, Jozef Kalman a Jozef Božik.
Snem 20. apríla 2001 (10. snem).
Voľby vedenia strany.
Na 10. republikovom sneme HZDS, ktorý sa konal 20. apríla 2001 v Nitre, bol do funkcie predsedu strany znovuzvolený Vladimír Mečiar. Podpredsedom pre zahraničie sa stal Rudolf Žiak, ktorý tento post zastával od roku 2000. Podpredsedom pre ekonomiku sa znovu stal Sergej Kozlík. Novým podpredsedom HZDS pre médiá sa stal Ján Kovarčík. Podpredsedom pre verejnú správu sa stal šéf Žilinského samosprávneho kraja Jozef Tarčák a pre sociálne veci Vojtech Tkáč. Delegáti tiež zvolili ústrednú tajomníčku hnutia, stala sa ňou Eva Antošová, primátorka Novej Dubnice. Hospodárom HZDS sa stal exminister dopravy, pôšt a telekomunikácií Ján Jasovský, ktorý vo funkcii vystriedal Petra Novotného.
Republikový snem 14. júna 2003.
Voľby vedenia strany.
Na republikovom sneme HZDS, ktorý sa konal 14. júna 2003 v Púchove, bol Vladimír Mečiar znovu zvolený do funkcie predsedu strany. Lídrom pre budúce parlamentné voľby sa stal Viliam Veteška (neskôr ho však z funkcie stiahli a nahradili V. Mečiarom), za lídra pre voľby do Európskeho parlamentu zvolili na sneme Sergeja Kozlíka. Šéfom tieňového kabinetu a predsedom Rady HZDS sa stal Tibor Mikuš. Podpredsedom pre zahraničie zostal Viliam Veteška, pre sociálnu oblasť Anton Blajsko a pre médiá Ján Kovarčík. Podpredsedom pre vnútornú politiku sa stal Milan Urbáni a pre verejnú správu Ľuboš Lackovič. Delegáti nezvolili podpredsedu pre ekonomiku, o jeho osobe rozhodne republikové predstavenstvo. Ústredným tajomníkom sa stal František Blanárik.
Zmena názvu.
Snem schválil zmenu názvu strany z HZDS na Ľudová strana – Hnutie za demokratické Slovensko (ĽS – HZDS).
Republikový snem 2005.
Voľby vedenia strany.
Na republikovom sneme ĽS – HZDS, ktorý sa konal 4. júna 2005 v Prešove, bol Vladimír Mečiar znovu zvolený do funkcie predsedu strany. Hlasovalo za neho 255 z 257 delegátov s hlasom rozhodujúcim. Počet podpredsedov strany bol znížený zo šesť na dvoch. Na návrh Vladimíra Mečiara boli za podpredsedov zvolení doterajší podpredsedovia Viliam Veteška a Milan Urbáni. Za ústredného tajomníka zvolili delegáti snemu opätovne Františka Blanárika. Počet členov politického grémia ako najužšieho straníckeho vedenia sa znížil zo 16 na 8. Opätovne sa ozvali hlasy, dokonca od popredných predstaviteľoch strany, o nedemokratickom spôsobe volieb.
Koaličný potenciál ĽS – HZDS.
Dlhodobým problémom strany bol nízky, prípadne neistý koaličný potenciál. Časť novinárov a politikov o ňom dokonca hovorila ako o nulovom. Napriek tomu, že strana vyhrala parlamentné voľby v rokoch 1998 aj 2002, v oboch prípadoch nedokázala nájsť vhodných a ochotných partnerov na zostavenie vlády. Podľa Vladimíra Mečiara sa o budúcich koaličných partneroch malo rozhodnúť v roku 2006. Spomínal pritom možnú spoluprácu s SDKÚ, alebo SMERom – SD.
Nové témy.
Vladimír Mečiar nastolil na sneme myšlienku rozdelenia Národnej rady SR na dve komory – Snem (dolnú komoru) a Senát (hornú komoru). Snem by tvorilo 120 poslancov a Senát 30. Snem by mal právomoc schvaľovať zákony, kým Senát by kontroloval súlad slovenských zákonov s euroústavou i Ústavou SR a mal by právo podávať aj výklad slovenskej ústavy. V prípade, že by našiel nezrovnalosti, vrátil by Snemu predmetnú právny predpis obsahujúci právne normy na opätovné prerokovanie. Ak by Snem pri zákonoch jednoduchou väčšinou a pri ústavných zákonoch trojštvrtinovou väčšinou normu opätovne schválil, vstúpila by do platnosti.
Právomoci prezidenta a premiéra sú podľa Mečiara v súčasnej ústave definované veľmi široko a duplicitne, preto navrhol zlúčenie oboch funkcií pod patronát prezidenta, ktorého by občania naďalej volili priamo. Ďalšou možnosťou by bola úprava prezidentských kompetencií tak, aby plnil funkcie len v prípade ústavných kríz, pričom legislatívne úlohy prezidenta by prevzala druhá komora parlamentu.
Po roku 2010.
V parlamentných voľbách v roku 2010 strana získala 4,33 % a prvýkrát sa nedostala do Národnej rady. Jej výsledok bol v parlamentných voľbách v roku 2012 ešte nižší, keď získala len 0,93 % hlasov. Na straníckom sneme v septembri 2013 zanikla funkcia Vladimíra Mečiara ako predsedu strany a stranu odvtedy viedlo politické grémium. Vladimír Mečiar na to zareagoval odchodom zo strany v decembri toho istého roku. Podľa jeho slov kolektívne vedenie strany pripravovalo zánik ĽS – HZDS a pripravovalo vznik novej strany, čo bolo dôvodom jeho odchodu.
Zrušenie strany.
11. januára 2014 rozhodli delegáti mimoriadneho snemu v Žiline o dobrovoľnom zrušení strany bez likvidácie a vzniku novej strany – Strany demokratického Slovenska (SDS). Za hlavnú príčinu zániku strany označil Sergej Kozlík, ktorý dovtedy viedol politické grémium strany, jej strnulosť a stratu dynamiky. Strana vstúpila do rozhodnutia o zrušení bez likvidácie podľa jeho slov preto, lebo záväzky strany tvoria asi 200 000 €, kým jej pohľadávky asi 10 000 €. Kozlík neoznámil, že okrem záväzkov a pohľadávok malo HZDS aj aktíva. Sídlo HZDS na Tomášikovej ulici 32 v Bratislave vlastnila spoločnosť s ručením obmedzeným Salus, ktorej od augusta 2012 jediným majiteľom bol V. Mečiar. Touto nehnuteľnosťou mala strana splatiť dlh asi milión eur voči vtedy už bývalému predsedovi. O tom, že budovu po zániku HZDS V. Mečiar predal koncom roka 2016, informoval denník Plus 1 deň.
Volebné výsledky a preferencie.
Volebné preferencie.
Volebné preferencie strany v percentách podľa Štatistického úradu SR ("Pozn.: Od júla 2006 do apríla 2007 sa skúmali sympatie k politickej strane.") do marca 2009. Od apríla 2009 preferencie podľa agentúry Focus. "(pozn. referencie podľa agentúry Median SK – júl 2009, august a november 2010, január, apríl a august 2011)."
Hrubo vyznačené preferencie znamenajú prekročenie hranice 5 % potrebnej na vstup do parlamentu.
Politici Ľudovej strany – Hnutia za demokratické Slovensko.
Články o politikoch Ľudovej strany – Hnutia za demokratické Slovensko sú uvedené v kategórii .
Kandidačná listina HZDS pre voľby do NR SR v roku 1994
Kandidačná listina ĽS-HZDS pre voľby do NR SR v roku 2006

</doc>
<doc id="12829" url="https://sk.wikipedia.org/wiki?curid=12829" title="Hnutie za demokratické Slovensko">
Hnutie za demokratické Slovensko



</doc>
<doc id="12830" url="https://sk.wikipedia.org/wiki?curid=12830" title="Komunistická strana Slovenska (1992)">
Komunistická strana Slovenska (1992)

Komunistická strana Slovenska, skratka KSS, je krajne ľavicová komunistická politická strana pôsobiaca na Slovensku. Považuje sa za ideového, nie právneho, nástupcu Komunistickej strany Slovenska. Podľa programu strany je jej cieľom vybudovať socializmus a demokratické nastolenie nekapitalistického spoločenského zriadenia. Strana má vo svojom volebnom programe zahrnutú aj tvorbu zmiešaných podnikov, čo sú určité ústupky voči novej dobe a prispôsobovaniu sa nový potrebám. Zároveň však svoju politiku smeruje tradicionalisticky, čím sa do značnej miery odlišuje od tzv. západných komunistických strán a hnutí, ktoré presadzujú otvorenú politiku voči migrácii, či menšinám.
Vedenie strany.
Bývalé vedenia.
Vedenie 2008 - 2011.
Predsedníctvo ÚV KSS
Dejiny.
Predohra vzniku KSS.
6. marca 1991 bola na ministerstve vnútra SR zaregistrovaná Komunistická strana Slovenska – 91 /KSS – 91/ V dňoch 29. – 30. júna 1991 sa vo Zvolene konal ustanovujúci zjazd, za predsedu bol zvolený Július Feješ. 28. augusta 1992 sa vo Zvolene konal II. zjazd KSS 91. Bol to zjazd uskutočnený bezprostredne pred zjednotením KSS 91 a ZKS. 19. marca 1991 bol ministerstvom vnútra zaregistrovaný Zväz komunistov Slovenska /ZKS/. Ustanovujúci zjazd ZKS sa konal v Bratislave 18. januára 1992. Za predsedu bol zvolený Juraj Janošovský.
Existencia dvoch komunistických strán vyplývala z vtedajšej situácie v spoločnosti.
Takmer osemnásť mesiacov pôsobili na politickej scéne Slovenska dve komunistické strany.V roku 1992 sa obidve strany zúčastnili na voľbách : ZKS do Federálneho zhromaždenia /0,76%/ KSS – 91 do Slovenskej národnej rady (0,75 %)
Dejiny KSS.
Zjednocujúci zjazd KSS 91 a ZKS sa konal 29. augusta 1992 v historickom Robotníckom dome v Banskej Bystrici. Z piatich predložených návrhov názvov strany delegáti zjazdu schválili názov Komunistická strana Slovenska. Za predsedu bol zvolený Vladimír Ďaďo, ktorý tento post zastával do roku 1998, kedy bol vystriedaný Jozefom Ševcom. V NR SR bola zastúpená zatiaľ len jedno volebné obdobie, 20022006. Po neúspechu vo voľbách rezignovalo 23. júna 2006 vedenie strany na čele s predsedom Jozefom Ševcom. Z podpredsedníckych funkcií odstúpili Jozef Hrdlička, Ján Gregor, Karol Ondriaš a z postu ústredného tajomníka Ladislav Jača. Za nového predsedu bol na VI. zjazde 25. novembra 2006 zvolený Jozef Hrdlička.
Volebné výsledky.
Výsledky volieb do Národnej rady SR (do r. 1993 Slovenskej národnej rady), v ktorých sa zúčastnila strana KSS.
Výsledky volieb do Európskeho parlamentu, v ktorých sa zúčastnila strana KSS.
Výsledky strany v komunálnych voľbách.
Volebné preferencie.
Volebné preferencie strany v percentách podľa Štatistického úradu SR do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Od apríla 2009 preferencie podľa agentúry Focus. "(pozn. referencie podľa agentúry Median SK – júl 2009 a november 2010)." 
Hrubo vyznačené preferencie znamenajú prekročenie hranice 5 % potrebnej na vstup do parlamentu.
Politici Komunistickej strany Slovenska.
Články o politikoch Komunistickej strany Slovenska sú uvedené v kategórii .
Členská základňa.
Podľa oficiálnych údajov mala strana k 31. decembru 2007 8 654 členov. K 31. decembru 2011 mala 5 050, k 31. decembru 2016 mala 1 769 členov, do konca roka 2019 narástol stav členskej základne na 1 826 členov.

</doc>
<doc id="12831" url="https://sk.wikipedia.org/wiki?curid=12831" title="Insomnia (film z roku 2002)">
Insomnia (film z roku 2002)

Insomnia je kriminálna dráma americkej produkcie z roku 2002. Na prípad vraždy sedemnásťročného dievčaťa v malom aljašskom mestečku je povolaný detektív losangelskej polície Will Dormer (Al Pacino). Ten pri prenasledovaní vraha nešťastnou náhodou zastrelí svojho partnera. Pri ďalšom pátraní je sužovaný výčitkami svedomia za jeho smrť, vrahovým vydieraním a zároveň nespavosťou, ktorá je spôsobená geografickou lokalitou - celých 24 hodín je vonku denné svetlo. 
Tento film je novým spracovaním filmu ( "remake") nórskeho režiséra Erika Skjoldbjærg z roku 1997 s rovnakým názvom Insomnia.

</doc>
<doc id="12836" url="https://sk.wikipedia.org/wiki?curid=12836" title="Diablov advokát (film)">
Diablov advokát (film)

Diablov advokát je americký filmový triler z roku 1997 z prostredia právnickej firmy, ktorej pozadie je nejasné a priam diabolské. Vynikajúce herecké výkony tu podávajú Al Pacino, stvárňujúci majiteľa firmy, Keanu Reeves, ako mladý začínajúci právnik a Charlize Theron, hrajúca jeho manželku.

</doc>
<doc id="12844" url="https://sk.wikipedia.org/wiki?curid=12844" title="Botanika">
Botanika

Botanika (zriedkavo: fytológia, zastarano: rastlinopis; ) je odbor z biologického vedného systému, ktorý študuje život rastlinných organizmov. Je to systematická veda. Kladie dôraz na odlišnosti a zvláštnosti organizmov. Zatrieďuje sa do teonomických jednotiek. Príslušný odborník sa volá botanik (resp. fytológ, zastarano rastlinopisec).
Delí sa na viacero disciplín:

</doc>
<doc id="12846" url="https://sk.wikipedia.org/wiki?curid=12846" title="Anton Dubec">
Anton Dubec

Doc. Anton Dubec (* 3. február 1906, Šuja – † 29. jún 1975, Bratislava) bol slovenský pedagóg a matematik.
Život.
Anton Dubec sa narodil v Šuji pri Rajci (do ktorého sa čoskoro presťahoval s rodičmi), cca 20 km južne od Žiliny. Po vyštudovaní reálneho gymnázia v Žiline a v Trnave pokračoval v štúdiu na Karlovej univerzite v Prahe, odbor matematika – deskriptívna geometria. Po absolvovaní štúdia roku 1931 pôsobil na gymnáziách v Novom Meste nad Váhom, vo Zvolene, v Trnave a v Bratislave. K jeho žiakom patril napr. J. Bosák a P. Brunovský.
Od roku 1942 bol lektorom metodiky vyučovania matematiky a deskriptívnej geometrie na Prírodovedeckej fakulte Slovenskej univerzity v Bratislave. Od roku 1953 až do roku 1959 učil metodiku vyučovania matematiky na Vysokej škole pedagogickej v Bratislave. Okrem toho bol poverený odborným dozorom na vyučovanie matematiky v Bratislave a v Západoslovenskom kraji. V r. 1960 musel z kádrových príčin odísť z vysokej školy. Naposledy vyučoval na Strednej priemyselnej škole strojníckej v Bratislave (do r. 1971). Od r. 1926 bol dlhoročným členom Jednoty československých matematikov a fyzikov i členom Ústredného výboru. Za jeho činnosť v Jednote mu bol v roku 1962 udelený titul Zaslúžilý člen a v roku 1972 Čestný člen Jednoty československých matematikov a fyzikov.
Za celoživotnú pedagogickú prácu mu bol v roku 1965 udelený titul Zaslúžilý učiteľ. Zomrel 29. júna 1975 v Bratislave.
Práca.
Svoje poznatky odovzdával učiteľom na mnohých školeniach, v Jednote čsl. matematikov a fyzikov, pri inšpekciách a tlačou. Celkove uverejnil v časopise Matematika ve škole, Učiteľské noviny, Za socialistickú školu asi 50 článkov. Usiloval sa o modernú matematiku a celú svoju schopnosť i energiu vkladal do zlepšenia vyučovania matematiky. V r. 1961 Ministerstvo školstva udelilo mu uznanie za prácu vykonanú v MO. Svoje bohaté pedagogické skúsenosti využíval pri tvorbe učebníc z matematiky a deskriptívnej geometrie. Napísal "Rysovanie pre III. a IV. tr. gymnázií" (1942) a 1. diel "Deskriptívnej geometrie pre gymnáziá". Bol spoluautorom učebníc matematiky pre jedenásťročné stredné školy, napísal geometrickú časť "Matematiky pre 8. post. ročník". V roku 1958 vypracoval "Učebnicu deskriptívnej geometrie pre 10. ročník jedenásťročných stredných škôl".
Hlavnou prácou, do ktorej vložil svoje skúsenosti 30 ročnej praxe je "Metodika vyučovania matematiky", v ktorej sa pokúsil vyložiť základy metodiky matematiky ako samostatnej vednej disciplíny a súčasne uviedol poznatky, ako školiť v matematike náš školský dorast. V ďalšej práci "Metodika deskriptívnej geometrie a rysovania" okrem všeobecnej metodickej časti, vysvetlil aj zásady, podľa ktorých zostavil "Učebnicu deskriptívnej geometrie pre 10. ročník jedenásťročných stredných škôl". Osobitnú zmienku zasluhuje jeho spolupráca pri vydaní návrhu "Slovenskej terminológie elementárnej matematiky". Bol predsedom komisie pre matematickú terminológiu pri Ústave slovenského jazyka SAV. Podieľal sa aj na práci Terminologickej komisie pre školskú matematiku pri Jednote, vedenej prof. dr. Václavom Medekom, ktorá vyústila v r. 1975 do vydania publikácie "Matematická terminológia".

</doc>
<doc id="12848" url="https://sk.wikipedia.org/wiki?curid=12848" title="Epocha (astronómia)">
Epocha (astronómia)

V astronómii epocha označuje časový okamih, ku ktorému sú špecifikované astronomické súradnice alebo dráhové elementy.
Je to časový okamih, na ktorý sa vzťahujú určité astronomické veličiny ako polohy hviezd, meniace sa v dôsledku ich vlastného pohybu, elementy dráh telies slnečnej sústavy, meniace sa v dôsledku porúch, atď. Obyčajne sa za epochu zvolí časový okamih v tom roku, v ktorom sa uskutočnili pozorovania daných veličín. Niekedy (napríklad v katalógoch) sa za epochu zvolí ekvinokcium.
V prípade astronomických súradníc možno polohu v iných časových okamihoch vypočítať tak, že sa zohľadní precesia a vlastný pohyb objektu. V prípade známych dráhových elementov treba vziať do úvahy pertuberáciu (rušenie pohybu) ostatnými telesami, aby bolo možné vypočítať dráhové elementy v inom časovom okamihu.
V súčasnosti používaná štandardná epocha je J2000.0, ktorá nastala 1. januára 2000 o 12:00 TT. Prefix „J“ označuje, že ide o juliánsku epochu. Predchádzajúca štandardná epocha bola B1950.0 s prefixom „B“ označujúcim, že išlo o besseliánsku epochu.
Besseliánske epochy sa používali pred rokom 1984, dnes sa používajú juliánske epochy.
Epochy pre dráhové elementy sa zvyčajne vedú v terestrickom čase v niekoľkých rôznych formátoch, vrátane:

</doc>
<doc id="12852" url="https://sk.wikipedia.org/wiki?curid=12852" title="J2000.0">
J2000.0

Pojem epocha J2000.0 sa používa v astronómii a označuje aktuálne datovanie.
Presne sa rovná Juliánskemu dňu 2451545.0 TT alebo 1. januáru 2000 12h TT. Je to ekvivalent 1. januára 2000 11:59:27.816 TAI alebo 1. januára 2000 11:58:55.816 UTC.
Kvôli neustálym zmenám v rektascenzii a deklinácii hviezd spôsobeným precesiou (a pre relatívne blízke hviezdy aj vlastným pohybom), zvyknú astronómovia špecifikovať tieto vlastnosti vo vzťahu ku konkrétnej epoche. Predchádzajúca epocha, ktorá sa štandardne používala, bola epocha B1950.0.
Keď sa používa rovník a rovnodennosť na definovanie astronomického referenčného rámca, tento rámec (snímka) môže byť tiež označený, že je v J2000 súradniciach, alebo jednoducho J2000, ale správnejšie označenie je ICRS "International Celestial Reference Frame" (doslovne: „medzinárodný nebeský referenčný rámec“).
„J“ v prefixe označuje, že ide o juliánsku epochu, aby sa zdôraznil rozdiel oproti besseliánskej epoche.

</doc>
<doc id="12858" url="https://sk.wikipedia.org/wiki?curid=12858" title="Kaštieľ v Betliari">
Kaštieľ v Betliari

Kaštieľ v Betliari je najnavštevovanejším kaštieľom juhovýchodného Slovenska. Nachádza sa v obci Betliar, 7 km severne od okresného mesta Rožňava.
Dejiny.
Kaštieľ pochádza zo začiatku 18. storočia a postavili ho na základoch staršieho renesančného hradu Bebekovcov. Dal ho postaviť Štefan Andráši ako poschodový, ešte opevnený hrad so štyrmi nárožnými vežami. I ďalšie prestavby v rokoch 17921795, keď prichádza k rozšíreniu, a v rokoch 18801886, keď stavba získala dnešnú podobu, sa viažu znovu k rodine Andrášiovcov, ktorá bola už vtedy jeho trvalým vlastníkom, a ktorá mala v majetku nielen hrad Krásnu Hôrku, ale aj majetky a bane v okolí Rožňavy. Po staršej klasicistickej prestavbe a rozšírení južnej časti a priečelia nasledovala rozsiahlejšia pseudoslohová úprava s nadstavbou druhého poschodia, ktorá dala kaštieľu ráz francúzskej poľovníckej stavby. 
Kaštieľ zaplnili Andrášiovci množstvom vzácneho nábytku, umeleckých diel a zbierok. Pôvodnú knižnicu založil Leopold Andráši v druhej polovici 18. storočia. Jej interiér pochádza z rokov 17921795. Fond pozostáva prevažne z vedeckej literatúry 18. a 19. storočia. Prevahu zbierok tvoria maliarske diela, najmä obrazy realistov 19. storočia. Druhú časť zbierok (na prízemí) tvoria dovezené exotické predmety a poľovnícke trofeje, ktoré nemajú rovnocennú hodnotu s umeleckými zbierkami. Park spestrujú nielen jazierka, ale aj menšie záhradné stavby (pavilóny, groty, vodomety). Má vzácne exotické stromy a zvyšky prastarého tisového
Exteriér.
Koncom 18. storočia začali Andrášiovci budovať prírodný park. Neskôr ho rozširovali a doplňovali ďalšími dendrologickými vzácnosťami. V súčasnosti má park rozlohu . Komplex areálu kaštieľa v Betliari bol v roku 1985 vyhlásený vládou Slovenskej socialistickej republiky za národnú kultúrnu pamiatku ako vzácne kultúrno-historické dedičstvo niekoľkých storočí. V areáli sa nachádza aj Hermesova studňa z polovice 19. storočia.
V najväčšom historickom parku na Slovensku je aj rímsky vodopád, navrhnutý v roku 1823 Josefom Bergmannom. Výškou 9 metrov je najvyšším umelým vodopádom a zároveň prvou romantickou stavbou na Slovensku. V októbri 2016 bol obnovený občianskym združením Andoras.

</doc>
<doc id="12863" url="https://sk.wikipedia.org/wiki?curid=12863" title="Pavol Rusko">
Pavol Rusko

PhDr. Pavol Rusko (* 20. august 1963, Liptovský Hrádok) je bývalý slovenský politik, ktorý zastával funkcie predsedu politickej strany Aliancia nového občana (ANO), poslanca NR SR, podpredsedu vlády a ministra hospodárstva Slovenska. Predtým generálny riaditeľ a spolumajiteľ Televízie Markíza, teraz väzeň.
Od marca 2018 nosil na nohe monitorovací náramok, pretože bol obvinený z prípravy vraždy Sylvie Volzovej. Bol nielen najznámejšou osobou na Slovensku s monitorovacím náramkom, aj ho nosil najdlhšie. Až po viac ako dvoch rokoch s náramkom, 16. decembra 2020, bol vzatý do väzby. 12. januára 2021 Najvyšší súd potvrdil rozsudok Špecializovaného trestného súdu a Rusko bol odsúdený spolu s Kočnerom na 19 rokov odňatia slobody za falšovanie zmeniek televízie Markíza. Výkon trestu začal po vynesení rozsudku a o prepustenie môže požiadať po vyše 14-tich rokoch (v roku 2035). Bol obvinený z podvodu v kauza Maják nádeje aj z prípravy vraždy Silvie Klaus Volzovej, kde mu hrozil ešte prísnejší trest (doživotie). Senát Mestského súdu Bratislava I ho v septembri 2023 ho oslobodil z prípravy vraždy. V novembri 2023 ho rovnaký súd uznal vinným za pokračujúci subvenčný podvod v kauze Maják. Súd ale upustil od súhrnného trestu, lebo predchádzajúci 19-ročný trest uložený za falšovanie zmeniek považuje za dostatočný na ochranu spoločnosti aj nápravu páchateľa.
Kauzy.
Kauza Gamatex - Zachráňte Markízu.
Podľa knihy Roberta Čulena získala v roku 1998 spoločnosť Gamatex pohľadávku voči Pavlovi Ruskovi vo výške 80 miliónov korún (2 655 512 eura), čím jej spolumajiteľ Marián Kočner získal rozhodujúci vplyv v Slovenskej televíznej spoločnosti (STS), ktorá spolu s americkou spoločnosťou CME prevádzkovala televíziu. 
„Mne kedysi prišiel Jano Slota povedať – chcú ti zobrať Markízu. Tri dni predtým, ako sa to stalo. Neveril som mu. A o tri dni ma vyhodil Čongy aj s celou bandou kočnerovcov“, hovoril Rusko o politickom pozadí.Do parlamentných volieb chýbal už len mesiac, keď utorok 18. augusta 1998 medzi deviatou a desiatou hodinou dopoludnia do areálu televízie v Záhorskej Bystrici prišiel Marián Kočner, ako zástupca spoločnosti Gamatex a preukázal sa súdnym rozhodnutím, podľa ktorého je jeho firma už štyri dni 51-percentným podielnikom v Markíze.  Do budovy prišiel so svojou ochrankou, ktorá ju začala obsadzovať. Kým sa im podarilo obsadiť vysielacie štúdio, stihli sa v ňom zatvoriť Stanislav Pavlík a Anna Ghannamová a tí v živom vysielaní oznámili, "že demokracia, sloboda a Markíza sú v ohrození, pretože ju obsadila mafia".
Na Ruskovu stranu sa vtedy postavili niektorí opoziční politici a časť verejnosti. Demonštrácia pred televíziou sa zmenila na veľký 48-hodinový happening. Okrem iných 16. septembra 1998 tu rečnili Mikuláš Dzurinda aj Róbert Fico. Na "Zachráňte Markízu" prišli stovky, možno tisíce ľudí (bojovať za Markízu, slobodu slova a demokraciu). Voľby 25. a 26. septembra 1998 síce vyhralo HZDS ale vládu zostavoval Dzurinda (SDKÚ). Markíza bola zachránená pre verejnosť, ktorej bol tento obchodný spor prezentovaný ako spor politický. 
Spor o vlastníctvo obchodných podielov pokračoval až do začiatku roku 2000 dokedy si Rusko udržal funkciu generálneho riaditeľa. V roku 2000 Kočner predal Gamatex spoločnosti Slovenskej televíznej spoločnosti (STS), ktorá spolu s americkou spoločnosťou CME prevádzkovala televíziu. Ruska vystriedal vo funkcii riaditeľa Vladimír Repčík od 1. apríla 2000 a Rusko sa stal predsedom rady majiteľov STS. 
Kauza "Zmenky TV Markíza" (2000).
Rusko v roku 2018 tvrdil, že spor s Gamatexom urovnal tým, že v roku 2000 podpísal zmenky (dlžobné úpisy). Podľa neho: „Podpis zmeniek nepoškodil Markízu, umožnil jej 17 rokov vysielať.“ Po 17 rokoch Kočner žiada 69 miliónov eur od Markízy. Suma zodpovedá štyrom zmenkám, ktoré mal údajne vydať v júni 2000 Pavol Rusko ako súkromná osoba. Garantované mali byť spoločnosťou Markíza, za ktorú sa podpísal Rusko ako jej výkonný riaditeľ a akcionár. Dve zmenky nadobudli splatnosť v júni 2015 a ďalšie dve boli vydané ako bianko zmenky. Doplnená do nich bola suma a splatnosť – máj 2016.
V apríli 2018 vyhral Kočner súd s Pavlom Ruskom a TV Markíza, v ktorom si uplatňoval prvú zmenku za vyše osem miliónov eur. Rozhodol o tom petržalský okresný súd. Zároveň musia zaplatiť 6-percentný úrok odo dňa splatnosti zmenky. Vyplatenie zmenky si Kočner na súde vymáhal žalobou od 12. júna 2015. Verdikt súdu nie je zatiaľ právoplatný. Pavol Rusko a spoločnosť Markíza Slovakia majú podľa súdu Kočnerovej spoločnosti Správa a inkaso zmeniek vyplatiť 8 298 479 eur „spolu a nerozdielne“ avšak právny zástupca Markízy Tomáš Kamenec predpokladá, že Markíza podá odvolanie. 
V rovnakom čase však polícia začala skúmať, či tu nešlo o podvod formou falšovania cenných papierov. Rusko mohol klamať súd a Markízu, keď tvrdil, že zmenky vystavil Kočnerovi ešte v roku 2000 ako zástupca Markízy alebo oklamal svojich spoločníkov (Ján Kováčik a Peter Fiľo, ktorým Rusko predal časť svojich podielov), keď sa pri odchode z televízie nechal vyplatiť – no nepriznal, že firmu zaťažil ručením za stovky miliónov korún o čom nevedela ani americká CME, ktorá Ruska nakoniec vyplatila. 
Ešte pred sporom o druhú zmenku vo výške viac ako 26 miliónov eur podala televízia Markíza v máji 2018 trestné oznámenie na Kočnera a Ruska za údajné falšovanie cenných papierov a marenie spravodlivosti. Televízia bola presvedčená, že existujú závažné dôvody domnievať sa, že Kočner a Rusko sa dopustili spáchania trestného činu falšovania, pozmeňovania a neoprávnenej výroby peňazí a cenných papierov a trestného činu marenia spravodlivosti. 6. júna 2018 Národná kriminálna agentúra (NAKA) - jednotka finančnej polície oznámila, že Kočner a Rusko sú podozriví z falšovania zmeniek a polícia už začala trestné stíhanie. 20. júna 2018 na príkaz prokurátora Úradu špeciálnej prokuratúry Jána Šantu zadržala Mariana Kočnera a 21. júna 2018 Pavla Ruska. Obaja sú obvinení z falšovania zmeniek. Rusko (s Kočnerom) boli 27. februára 2020 odsúdení za zmenky TV Markíza na trest 19 rokov väzenia v tretej nápravnovýchovnej skupine. Odvolali sa na Najvyšší súd. Rusko bol 16. decembra 2020 zadržaný políciou, aby nemohol ujsť v prípade, že Najvyšší súd potvrdí rozsudok Špecializovaného trestného súdu. Zadržaniu predchádzal údajný útok na Ruska, ktorý sa mal stať deň pred pojednávaním. Rozhodnutie Najvyššieho súdu bolo presunuté na pojednávanie na 12. a 13. januára 2021. 12. januára 2021 Najvyšší súd potvrdil Špecializovaného trestného súdu. Za falšovanie zmeniek boli Rusko a Kočner odsúdení na 19 rokov odňatia slobody. Výkon trestu začal po rozsudku a o prepustenie môže Rusko požiadať po vyše 14 rokov.
Kauza Zmenky (2003).
Po vypuknutí kauzy Zmenky, týkajúcej sa nejasností okolo zmeniek na sumu približne 100 miliónov korún, ktorú si Rusko požičal už ako minister v roku 2003 od podnikateľa Ľubomíra Blaška, podnikajúceho v jeho rezorte, bol Rusko odvolaný z funkcie ministra hospodárstva. Následne jeho strana ANO prestala byť členom vládnej koalície. Dôsledkom bola parlamentná kríza v septembri 2005, keď parlament viac ako týždeň nebol uznášaniaschopný.
Kauza zároveň spôsobila rozkol v strane. Proti Ruskovi sa postavili ministri za ANO, aj väčšina poslaneckého klubu ANO. Delegáti mimoriadneho kongresu ANO v Žiline ich (piatich podpredsedov a poslancov) následne zo strany vylúčili.
V novembri 2005 Rusko zverejnil záznam skrytej kamery, na ktorom nahral svoju schôdzou so svojou straníckou kolegyňou, poslankyňou Národnej rady Ivetou Henzélyovou bez jej vedomia. To sa stalo v slovenskej politike vôbec po prvý raz. Poslankyňa na zázname hovorí o návrhoch (niekto sa ju snažil kúpiť), ktoré dostala za odchod z ANO, pritom predtým tvrdila, že nikdy nič také nepovedala. Ruskova nahrávka mala aj politické dôsledky. Vtedy opozičný Smer žiadal, aby o kupovaní poslancov rokoval parlament na mimoriadnej schôdzi. 
Kauza Maják nádeje a prípravy vraždy Volzovej.
Krízové centrum pre týrané ženy a deti Maják nádeje založili v roku 2002 mestská časť Staré Mesto a Nadácia Markíza (angažovala sa hlavne členka správnej rady nadácie Eva Černá) ako neziskovú organizáciu. Budovu v Bratislave na Karpatskej ulici jej poskytla mestská časť Staré Mesto za vtedajších sto korún (3,30 eura) s podmienkou, že neziskovka nemôže budovu predať. Rusko sa stal šéfom neziskovky v máji 2015 a už o pol roka sa o predaj budovy pokúsil.
Konaním Ruska podľa vedenia mestskej časti a jej právneho zástupcu vznikol dlh vo výške 600 000 eur a v júli 2016 bol vydaný príkaz na exekúciu majetku. Maják nádeje stratil akreditáciu v roku 2017 a o jeho budovu sa zaujíma podnikateľ Kočner. Okresný súd Bratislava I 26. októbra 2017 exekúciu zastavil. Budova na Karpatskej ulici teda zostáva majetkom hl. mesta v správe Starého Mesta.
Rusko bol obvinený a čelí podozreniam zo spáchania pokračovacieho zločinu subvenčného podvodu, pretože ako riaditeľ Majáka nádeje mal podľa obžaloby v roku 2015 použiť účelovo viazané finančné prostriedky na sociálnu pomoc vo výške 101 000 eur (15 000 eur od Bratislavského samosprávneho kraja a 86 000 eur Ústredia práce sociálnych vecí a rodiny MPSVR) na financovanie muzikálu Rómeo a Júlia v Prahe. Rusko to považuje za lož a vinu odmieta. Po výsluchu prvých troch svedkov a znalkyne z oblasti účtovníctva bude pokračovať 4. októbra 2023. 
Pozadie českého muzikálu preverovali aj slovenskí policajti už v roku 2016. Na konto eseročky Maggie, v minulosti spriaznenej s Ruskom cez jeho švagrinú a speváčku Magdu Vyletelovú, totiž odchádzali desaťtisícové sumy z účtu azylového domu pre týrané ženy Maják nádeje. V roku 2016 policajti nakoniec trestné oznámenie odmietli ako neopodstatnené. Uverili totiž Ruskovi, ktorý povedal, že Maják nádeje si cez firmu Maggie za 36-tisíc eur rezervoval lístky na prvé predstavenia muzikálu Rómeo a Júlia, ktoré neskôr s províziou púšťal do bežného predaja. Rusko polícii predložil aj výpisy, ktoré mali dokazovať vrátenie časti peňazí späť na účet. 
Stíhanie v kauze Maják nádeje bolo dvakrát zastavené. Okrem subvenčného podvodu (muzikál) sa viedlo aj trestné stíhanie pre porušenie povinností pri správe cudzieho majetku. To sa týkalo zámeru predať budovu Majáka. Prokurátorka však neskôr dala vyšetrovateľovi pokyn opäť konať a vec došetriť.
Nad Ruskom vyniesol rozsudok Mestský súd Bratislava I. v kauze "Maják nádeje" dňa 23. novembra 2023. V októbri 2024 však Krajský súd zrušil odsudzujúci rozsudok a vec opäť vrátil bratislavskému mestskému súdu. "... 1. stupeň nevyhodnotil celý rozsah dokazovania a námietok tak, ako sme ich uvádzali, čo v súčasnosti svojim rozhodnutím nahradil Krajský súd v Bratislave," povedal obhajca Marek Para.
V marci Mestský súd Bratislava I Ruska spod obžaloby oslobodil. Svoje rozhodnutie odôvodnil tým, že daný skutok nie je trestným činom. Prokurátor sa voči rozsudku odvolal. Prípad preto išiel opäť na druhostupňový súd. V septembri 2025 Krajský súd v Bratislave Ruska oslobodil. Rozsudok je právoplatný. Rusko si ho vypočuť neprišiel.
Pavol Rusko v kauze prípravy vraždy Volzovej popiera vinu, prokuratúra trvá na opaku. Kauza sa znovu otvorí. Krajský súd v Bratislave vytýčil na stredu 24. septembra verejné zasadnutie v kauze prípravy vraždy podnikateľky Silvie Klaus Volzovej. 
Ocenenia.
Pavol Rusko je od roku 2002 držiteľom ceny Európsky krištáľový glóbus, udeľovanej Európskym hospodárskym inštitútom (EWI), za priekopnícke aktivity v oblasti hospodárstva, obchodu, kultúry a politiky. Po Rudolfovi Schusterovi, ktorý cenu získal v roku 1999, je Rusko druhou ocenenou osobnosťou zo Slovenska. Informoval o tom Tlačový a informačný odbor ANO.
Kritika.
Časť kritikov obviňovala Pavla Ruska z toho, že:

</doc>
<doc id="12868" url="https://sk.wikipedia.org/wiki?curid=12868" title="HLAS ĽUDU">
HLAS ĽUDU



</doc>
<doc id="12869" url="https://sk.wikipedia.org/wiki?curid=12869" title="Strana mladých ľudí">
Strana mladých ľudí

Strana mladých ľudí, skratka Mladí ľudia (v rokoch 20032007 Ľudová únia, skratka ĽÚ, v rokoch 20072013 Liberálna strana, skratka LS) bola politická strana pôsobiaca na Slovensku do roku 2021.
História.
ĽÚ a LS.
Strana bola zaregistrovaná na Ministerstve vnútra SR 28. marca 2003 pod pôvodným názvom Ľudová únia. Vznikla odštiepením časti politikov od materskej ĽS-HZDS pod vedením Vojtecha Tkáča. V rokoch 2003 – 2006 mala zástupcov v parlamente, ktorí boli zvolení na kandidačnej listine ĽS-HZDS. Ich maximálny počet bol v roku 2003 11. Už po vzniku strany v roku 2003 sa uvažovalo o zlúčení s ďalšími odídencami z HDZS združenými v Hnutí za demokraciu. K tomu nedošlo, avšak strany zosúladili svoj postup pri voľbách v roku 2004. V apríli 2004 podporili obe strany Ivana Gašparoviča v prezidentských voľbách. Do volieb do Európskeho parlamentu 2004, ktoré sa konali v júni 2004, sa uchádzali o priazeň na spoločnej kandidátnej listine. Po neúspechu strany (aj koalície) v týchto voľbách (11 914 hlasov, 1,69%) celé vedenie na čele s V. Tkáčom odstúpilo a 9. októbra 2004 bol Gustáv Krajči zvolený za predsedu. 26. marca 2007 bol názov strany zmenený na "Liberálna strana". V roku 2009 strana vykazovala 21 členov a len jeden z nich jej venoval členský príspevok viac ako 829 Eur.
Mladí ľudia.
V roku 2013 stranu prevzala skupina študentov, resp. čerstvých absolventov, ktorí chceli vstúpiť do politiky, ale nie do niektorej z etablovaných strán. Hlavnými predstaviteľmi strany boli v roku 2015 členovia predsedníctva Jakub Kráľ, ktorý vyštudoval hospodársku informatiku, novinárka Petra Števková, ekonóm Richard Nagy a informatik Miloš Babušík. Novú stranu cez podpisy občanov nechceli zakladať kvôli nedostatkom financií. Preto sa dohodli s predstaviteľmi pôvodnej Liberálnej strany na prevzatí strany. Ich volebný program pre parlamentné voľby v roku 2016 zahŕňal opatrenia ako rovná daň, odluka cirkví od štátu, ako aj dve linky metra v Bratislave. V programe majú deväť priorít. Strana vošla 27. októbra 2021 do likvidácie na základe paragrafu 30 zákona č. 85/2005 Z. z. o politických stranách a politických hnutiach, v ktorom sa píše:„"po neuposlúchnutí výzvy štátnej komisie v dvoch bezprostredne po sebe nasledujúcich účtovných obdobiach, ministerstvo na základe oznámenia štátnej komisie túto stranu zapíše v registri strán s dodatkom „v likvidácii“. Dňom zápisu vstupuje strana do likvidácie a bude môcť vykonávať iba pôsobnosť súvisiacu so zrušením strany."“
Volebné preferencie.
Volebné preferencie strany v percentách podľa Štatistického úradu SR .Od marca 2005 boli preferencie strany také nízke, že ju štatistický úrad v zozname neuvádza. 
Politici Liberálnej strany.
Články o politikoch Liberálnej strany sú uvedené v kategórii .
Vedenie strany.
Vedenie ĽÚ zvolené 9. októbra 2004 na republikovom kongrese strany v Spišskej Novej Vsi:
Vedenie Mladých ľudí v októbri 2018:

</doc>
<doc id="12870" url="https://sk.wikipedia.org/wiki?curid=12870" title="Voľby do Národnej rady Slovenskej republiky v roku 2002">
Voľby do Národnej rady Slovenskej republiky v roku 2002

Voľby do Národnej rady Slovenskej republiky v roku 2002 sa uskutočnili v dňoch 20. až 21. septembra 2002. Výsledok volieb viedol k vzniku v poradí druhej vlády pod vedením Mikuláša Dzurindu.
Registrované strany.
Registrovaným stranám boli pridelené nasledujúce čísla:
Výsledky.
Vo volebnej súťaži sa zúčastnilo spolu 25 politických strán a hnutí, z ktorých len sedem prekročilo zákonom ustanovenú päťpercentnú hranicu potrebnú na vstup do Národnej rady Slovenskej republiky (tzv. uzavieraciu klauzulu). Vo voľbách sa zúčastnilo 2 913 267 voličov, čo predstavovalo 70,07 % účasť. Prepadlo 18.19 % platných hlasov (522 885 hlasov). Výsledky volieb uvádza nasledovná tabuľka:
Preferenčné hlasy.
Podľa zákona o voľbách má občan možnosť uprednostniť v rámci strany maximálne štyroch kandidátov tým, že im dá prednostný hlas zakrúžkovaním ich poradového čísla na kandidátnej listine strany, keď upravuje volebný lístok. Odovzdaním preferenčného hlasu získava poslanec silnejší mandát od voliča. Nasledujúca tabuľka uvádza kandidátov, ktorí dostali aspoň 100-tisíc preferenčných hlasov od voličov.

</doc>
<doc id="12874" url="https://sk.wikipedia.org/wiki?curid=12874" title="Jana z Arku">
Jana z Arku

Jana z Arku alebo Johanka z Arku (; * asi 1412, Domrémy-la-Pucelle – † 30. máj 1431, Rouen), nazývaná Panna Orleánska (), je považovaná za hrdinku Francúzska pre svoju rolu počas lancasterovskej fázy storočnej vojny a bola vyhlásená katolíckou cirkvou za svätú. Narodila sa v roľníckej rodine Jacquesa d'Arca a Isabelle Romée v Domrémy vo Vogézach na severovýchode Francúzska. Jana tvrdila, že prijala vízie archanjela Michala, svätej Margaréty a svätej Kataríny Alexandrijskej, ktoré jej dávali pokyny, aby podporila Karola VII. a získala Francúzsko späť z anglickej nadvlády v neskoršej časti storočnej vojny. Doposiaľ nezainteresovaný kráľ Karol VII. poslal Janu ako súčasť pomocnej armády k obliehaniu Orléansu. Do popredia sa dostala po ukončení obliehania iba o deväť dní neskôr. Niekoľko ďalších rýchlych víťazstiev viedlo k vysväteniu Karola VII. v Remeši. Táto dlho očakávaná udalosť podporila francúzsku morálku a pripravila pôdu pre konečné francúzske víťazstvo v Castillone v roku 1453.
23. mája 1430 ju v Compiègne zajala burgundská frakcia, skupina francúzskych šľachticov spojená s Angličanmi. Neskôr ju odovzdali Angličanom a za rôzne obvinenia ju postavil pred súd pred pro-anglického biskupa Pierra Cauchona. Po tom, čo ju Cauchon vyhlásil za vinnú, bola 30. mája 1431 upálená na hranici a zomrela asi v devätnástich rokoch.
V roku 1456 vyšetrovací súd poverený pápežom Kalixtom III. preskúmal súdny proces, zrušil obvinenia, ktoré vyhlásil za nepodložené, a vyhlásil ju za mučeníčku. V 16. storočí sa stala symbolom Katolíckej ligy a v roku 1803 bola rozhodnutím Napoleona Bonaparteho vyhlásená za národný symbol Francúzska. V roku 1909 bola blahorečená a v roku 1920 vyhlásená za svätú. Jana z Arku je jednou z deviatich svätých patrónov Francúzska, spolu so Svätým Denisom, Svätým Martinom z Tours, Svätým Ľudovítom, Svätým Michalom, Svätým Rémim, Svätou Petronillou, Svätou Radegund a Svätou Teréziou z Lisieux.
Jana z Arku zostala od čias svojej smrti populárnou osobnosťou literatúry, maliarstva, sochárstva a iných umeleckých diel a mnoho slávnych spisovateľov, dramatikov, filmárov, umelcov a skladateľov vytvorilo a naďalej vytvára jej umelecké vyobrazenia.
Pozadie.
Storočná vojna sa začala roku 1337 ako spor o dedičstvo francúzskeho trónu, ktorý sa striedal s obdobiami relatívneho mieru. Takmer všetky boje sa uskutočnili vo Francúzsku a použitie taktiky "chevauchée" anglickou armádou (deštruktívne nálety „spálenej zeme“) devastovalo ekonomiku. Francúzske obyvateľstvo už od čiernej smrti v polovici 14. storočia nezískalo pôvodnú početnosť a jeho obchodníci boli izolovaní od zahraničných trhov. Pred objavením sa Jany z Arku Angličania takmer dosiahli svoj cieľ dvojitej monarchie pod anglickou kontrolou a francúzska armáda nedosiahla po celú generáciu nijaké väčšie víťazstvá. Slová DeVriesa: „Francúzske kráľovstvo nebolo ani tieňom svojho predobrazu z trinásteho storočia.“
Francúzsky kráľ v čase Janinho narodenia, Karol VI., trpel záchvatmi šialenstva a často nebol schopný vládnuť. Kráľov brat Ľudovít, vojvoda z Orléansu, a kráľov bratranec Ján Nebojácny, vojvoda z Burgundska, sa pohádali kvôli francúzskemu regentstvu a opatrovníctvu kráľovských detí. Tento spor zahŕňal obvinenia, že Ľudovít mal mimomanželský pomer s kráľovnou Izabelou Bavorskou, a obvinenia z únosu kráľovských detí Jánom Nebojácnym. Konflikt vyvrcholil atentátom na vojvodu z Orléansu v roku 1407 na príkaz burgundského vojvodu.
Mladý Karol z Orléansu nasledoval po svojom otcovi ako vojvodovi a bol uväznený u svojho svokra, grófa z Armagnacu. Ich frakcia sa stala známou ako frakcia „Armagnac“ a protistrana vedená burgundským vojvodom sa nazývala „burgundská frakcia“. Anglický kráľ Henrich V. využil tieto vnútorné rozpory, keď napadol kráľovstvo v roku 1415. 25. októbra dramaticky zvíťazil v bitke pri v Azincourte a následne počas neskoršej kampane v roku 1417 dobyl mnoho severofrancúzskych miest. V roku 1418 sa Paríža zmocnili Burgundi, ktorí zmasakrovali grófa z Armagnacu a asi 2 500 jeho nasledovníkov. Budúci francúzsky kráľ Karol VII. prevzal titul Dauphin - následník trónu - ako štrnásťročný po tom, čo všetci štyria jeho starší bratia postupne zomreli. Jeho prvým významným oficiálnym aktom bolo uzavretie mierovej zmluvy s burgundským vojvodom v roku 1419. To sa skončilo katastrofou, keď partizáni Armagnacu zavraždili Jána Nebojácneho počas stretnutia, na ktoré sa vzťahovala Karolova záruka. Nový burgundský vojvoda Filip Dobrý obvinil Karola z vraždy a uzavrel spojenectvo s Angličanmi. Spojenecké vojská dobyli veľké časti Francúzska.
V roku 1420 podpísala francúzska kráľovná Izabela Bavorská Troyeskú zmluvu, ktorá namiesto jej syna Karola udelila nástupníctvo na francúzskom tróne Henrichovi V. a jeho dedičom. Táto dohoda oživila podozrenia, že Dauphin bol skôr nelegitímnym produktom údajnej aféry Izabely so zosnulým vojvodom z Orléansu, ako synom kráľa Karola VI. Henrich V. a Karol VI. zomreli do dvoch mesiacov od seba v roku 1422 a zanechali nemluvňa, anglického kráľa Henricha VI., nominálneho panovníka oboch kráľovstiev. Ako regent pôsobil brat Henryho V., Ján z Lancasteru, 1. vojvoda z Bedfordu.
V čase, keď Jana z Arku začala ovplyvňovať udalosti v roku 1429, takmer celé severné Francúzsko a niektoré časti juhozápadu boli pod anglo-burgundskou kontrolou. Angličania ovládli Paríž a Rouen, zatiaľ čo burgundská frakcia ovládla Remeš, ktorý slúžil ako tradičné miesto korunovácie francúzskych kráľov. Toto bol dôležitý fakt, pretože ani jeden uchádzač o trón Francúzska nebol ešte pomazaný alebo korunovaný. Od roku 1428 Angličania obliehali Orléans, jedno z mála zostávajúcich miest stále verných Karolovi VII. a dôležitý cieľ, pretože malo strategické postavenie pozdĺž rieky Loiry, čo z neho urobilo poslednú prekážku útoku na zvyšok územia Karola VII. Podľa slov jedného moderného historika: „Na osude Orléansu visel osud celého kráľovstva.“ Nikto nebol optimistický, že mesto by mohlo obkľúčeniu dlho odolávať. Po celé generácie existovali vo Francúzsku proroctvá, ktoré sľubovali, že národ bude zachránený pannou z „hraníc Lotrinska“, „ktorá bude robiť zázraky“ a „že Francúzsko bude zničené ženou a potom ho zachráni panna.“ Druhé proroctvo predpovedajúce, že Francúzsko „bude zničené“ ženou, bolo použité ako odkaz na úlohu Izabely pri podpise Troyeskej zmluvy.
Životopis.
Jana bola dcérou Jacquesa d'Arca a Isabelle Romée, ktorí bývali v Domrémy, v dedine, ktorá bola vtedy vo francúzskej časti Barského vojvodstva. Janini rodičia vlastnili asi 50 akrov (20 hektárov) pôdy a jej otec si svoje poľnohospodárske práce doplnil o menšie miesto úradníka v dedine, kde vyberal dane a bol v čele miestnych strážcov. Žili v izolovanej časti východného Francúzska, ktorá zostala verná francúzskej korune napriek tomu, že bola obklopená pro-burgundskými krajinami. Počas jej detstva došlo k niekoľkým miestnym raziám a pri jednej príležitosti bola jej dedina vypálená. Jana bola negramotná a predpokladá sa, že jej listy diktovala zákonníkom a ona ich podpisovala s pomocou ostatných.
Na súde Jana uviedla, že mala asi 19 rokov, čo znamená, že si myslela, že sa narodila okolo roku 1412. Neskôr vypovedala, že svoje prvé videnie zažila v roku 1425 vo veku 13 rokov, keď bola v „otcovej záhrade“, a videla vízie postáv, ktoré identifikovala ako svätý Michal, svätá Katarína a svätá Margaréta, ktoré jej povedali, aby vyhnala Angličanov a aby vzala Dauphina do Remeša na jeho vysvätenie. Povedala, že sa rozplakala, keď odchádzali, pretože boli veľmi nádherní.
V 16 rokoch požiadala príbuzného menom Durand Lassois, aby ju odviezol do neďalekého mesta Vaucouleurs, kde požiadala veliteľa posádky Roberta de Baudricourta o ozbrojený sprievod, ktorý by ju odviezol na francúzsky kráľovský súd v Chinone. Baudricourtova sarkastická odpoveď ju neodradila. Nasledujúceho januára sa vrátila a získala podporu od dvoch Baudricourtových vojakov: Jeana de Metza a Bertranda de Poulengyho. Podľa Jeana de Metzu mu povedala, že „musím byť po kráľovom boku ... nebude pomoci (pre kráľovstvo), ak nie odo mňa. Aj keď by som najradšej zostala točiť [vlnu] po boku svojej matky ... musím však ísť a musím urobiť túto vec, pretože môj Pán chce, aby som to urobila.“ Pod záštitou Jeana de Metza a Bertranda de Poulengyho sa uskutočnilo druhé stretnutie, kde predpovedala vojenský zvrat v bitke pri Rouvray neďaleko Orléansu niekoľko dní pred príchodom poslov, ktrorí to oznámili. Podľa vestníka Journal du Siége d'Orléans, ktorý vykresľuje Janu ako zázračnú postavu, spoznala Jana bitku prostredníctvom „Božskej milosti“, keď opatrovala svoje stáda v Lotrinsku, a pomocou tohto božského zjavenia presvedčila Baudricourta, aby ju vzal k Dauphinovi.
Vzostup.
Robert de Baudricourt udelil Jane sprievod na návštevu Chinonu po tom, čo správy z Orléansu potvrdili jej tvrdenie o porážke. Cestu cez nepriateľské burgundské územie absolvovala ako maskovaný vojak mužského pohlavia, čo neskôr viedlo k obvineniu z „obliekania“, hoci jej sprievod to považoval za bežné opatrenie. Dvaja z členov jej sprievodu uviedli, že ľudia z Vaucouleurs jej poskytli toto oblečenie a navrhli jej ho.
Prvé stretnutie Jany s Karolom sa uskutočnilo na Kráľovskom dvore v meste Chinon v roku 1429, keď mala 17 a on 26 rokov. Po príchode na kráľovský dvor urobila na Karola silný dojem počas ich stretnutia. V tomto období plánovala Karolova svokra Jolanda Aragónska financovať záchrannú výpravu do Orléans. Jana požiadala o povolenie cestovať s armádou a nosiť ochranné brnenie, ktoré poskytovala kráľovská vláda. Závisela od darovaných predmetov pre svoje brnenie, koňa, meč, transparent a ďalšie predmety, ktoré využil jej sprievod. Historik Stephen W. Richey vysvetľuje jej príťažlivosť pre kráľovský dvor poukazom na to, že ju mohli považovať za jediný zdroj nádeje pre režim, ktorý sa blížil ku kolapsu:Po rokoch jednej ponižujúcej porážky za druhou bolo vojenské aj civilné vedenie Francúzska demoralizované a zdiskreditované. Keď Dauphin Karol vyhovel Janinej naliehavej žiadosti o vybavenie vojny a umiestnenie na čelo jeho armády, jeho rozhodnutie muselo byť z veľkej časti založené na vedomí, že každá ortodoxná, každá racionálna možnosť bola vyskúšaná a zlyhala. Iba režim v posledných zúfalých situáciách by venoval pozornosť negramotnému sedliackemu dievčaťu, ktoré tvrdilo, že hlas Boží jej nariaďuje, aby sa ujala vedenia armády svojej krajiny a priviedla ju k víťazstvu.
Po svojom príchode na scénu Jana skutočne zmenila dlhoročný anglo-francúzsky konflikt na náboženskú vojnu, čo nebolo bez rizika. Karolovi poradcovia sa obávali, že pokiaľ sa Janina ortodoxnosť nebude dať bez akýchkoľvek pochybností dokázať - že nie je kacírkou ani čarodejkou - Karolovi nepriatelia môžu ľahko tvrdiť, že jeho koruna bola darom diabla. Aby sa táto možnosť obišla, nariadil Dauphin vyšetrovanie na pozadí a teologické vyšetrenie v Poitiers, aby sa overila jej morálka. V apríli 1429 vyšetrovacia komisia „vyhlásila, že má bezúhonný život, je dobrou kresťankou a má cnosti pokory, čestnosti a jednoduchosti“. Teológovia v Poitiers nerozhodli o otázke božskej inšpirácie; skôr informovali Dauphina, že je potrebné urobiť „priaznivý predpoklad“ o božskej povahe jej poslania. To Karola presvedčilo, uviedli však tiež, že má povinnosť podrobiť Janu skúške. Vyhlásili, že „pochybovať o nej alebo ju opustiť bez podozrenia na zlo by znamenalo zavrhnúť Ducha Svätého a stať sa nedôstojnou pre Božiu pomoc.“ Odporučili, aby sa jej tvrdenia podrobili skúške, či sa jej podarí predpovedať, či dokáže obkľúčiť Orléans.
Do obkľúčeného mesta Orléans dorazila 29. apríla 1429. Jean d'Orléans, úradujúci šéf vojvodskej rodiny Orléans v mene svojho zajatého nevlastného brata, ju pôvodne vylúčil z vojnových rád a neinformoval ju, keď armáda zasiahla nepriateľa. Jeho rozhodnutie vylúčiť ju však nezabránilo jej prítomnosti na väčšine rád a bitiek. Rozsah jej skutočnej vojenskej účasti a vedenia je predmetom diskusií medzi historikmi. Na jednej strane Jana uviedla, že v bojoch niesla svoj prápor a nikdy nikoho nezabila, radšej mala svoj prápor „štyridsaťkrát“ lepší ako meč; a armáde vždy velil priamo šľachtic, napríklad vojvoda z Alençonu. Na druhej strane, veľa z tých istých šľachticov uviedlo, že Jana mala na ich rozhodnutia zásadný vplyv, pretože často prijímali rady, ktoré im dávala, v presvedčení, že ich rada bola božsky inšpirovaná. V obidvoch prípadoch sa historici zhodujú, že armáda počas svojho krátkeho pôsobenia zaznamenala pozoruhodný úspech.
Vojenské kampane.
Účasť Jany z Arku v Orléans sa zhodovala s náhlou zmenou vzoru obliehania. Počas piatich mesiacov pred jej príchodom sa obrancovia pokúsili iba o jeden útok, ktorý sa skončil porážkou. 4. mája však Armagnaci zaútočili a dobyli odľahlú pevnosť Saint Loup ("bastille de Saint-Loup"), po ktorej nasledoval 5. mája pochod k druhej pevnosti zvanej Saint-Jean-le-Blanc, ktorá bola nájdená opustená. Keď anglické jednotky vystúpili, aby sa postavili proti postupu, rýchla jazdecká rota ich zahnala späť do svojich pevností, zjavne bez boja.
Armagnaci potom zaútočili a dobyli anglickú pevnosť postavenú okolo kláštora s názvom Les Augustins. Tej noci si jednotky Armagnacov udržali pozície na južnom brehu rieky predtým, ako ráno 7. mája zaútočili na hlavnú anglickú pevnosť zvanú „"les Tourelles"“. Súčasníci uznali Janu ako hrdinku stretnutia. Zranila ju šípka medzi krkom a ramenami, zatiaľ čo držala svoju zástavu v zákope pred "les Tourelles", neskôr sa však vrátila, aby podporila posledný útok, ktorým sa podarilo pevnosť dobyť. Angličania sa na druhý deň stiahli z Orléansu a obliehanie skončilo.
V Chinon a Poitiers Jana vyhlásila, že poskytne znamenie v Orléanse. Mnoho ľudí vykladanie obliehania interpretovalo ako toto znamenie a získala si podporu významných duchovných, ako boli embrunský arcibiskup a teológ Jean Gerson, ktorí bezprostredne po tejto udalosti napísali podporné rozpravy. Pre Angličanov sa schopnosť tohto roľníckeho dievčaťa poraziť ich armády považovala za dôkaz toho, že bola posadnutá diablom; britská medievalistka Beverly Boyd poznamenala, že toto tvrdenie nebolo iba propagandou ale úprimne mu verili, pretože predstava, že Boh podporuje Francúzov prostredníctvom Jany, bola pre anglické publikum zjavne neatraktívna.
Náhle víťazstvo v Orléanse viedlo aj k mnohým návrhom na ďalšie útočné akcie. Jana presvedčila Karola VII., aby jej umožnil sprevádzať armádu s vojvodom Jánom II. z Alençonu, a získala kráľovské povolenie pre svoj plán na opätovné získanie neďalekých mostov pozdĺž Loiry ako predstupeň postupu v Remeši a vysvätenia Karola VII. Bol to odvážny návrh, pretože Remeš bol zhruba dvakrát tak ďaleko ako Paríž a hlboko na nepriateľskom území. Angličania očakávali pokus o dobytie Paríža alebo útok na Normandiu.
Vojvoda z Alençonu prijal Janine rady týkajúce sa stratégie. Ostatní velitelia vrátane Jeana d'Orléans boli jej vystúpením v Orléanse ohromení a stali sa jej podporovateľmi. Alençon jej pripísal zásluhu na záchrane života v Jargeau, kde ho varovala, že sa na neho chystá vystreliť delo na hradbách. Počas toho istého obliehania odolala úderu kameňa, ktorý jej zasiahol prilbu, keď bola blízko základne mestského múru. Armáda dobyla Jargeaua 12. júna, Meung-sur-Loire 15. júna a Beaugency 17. júna.
Anglická armáda sa stiahla z údolia Loiry a 18. júna smerovala na sever, kde sa spojila s očakávanou jednotkou posíl pod velením sira Johna Fastolfa. Jana naliehala na Armagnacov, aby ich prenasledovali, a obe armády sa zrazili na juhozápad od dediny Patay. Bitka pri Patay by sa dala porovnať s Azincourtovou, len naopak. Francúzsky predvoj zaútočil na jednotku anglických lukostrelcov, ktorí boli postavení, aby blokovali cestu. Nasledoval úder, ktorý zdecimoval hlavnú časť anglickej armády a zabil alebo zajal väčšinu jej veliteľov. Fastolf utiekol s malou skupinou vojakov a stal sa obetným baránkom za ponižujúcu anglickú porážku. Francúzi utrpeli minimálne straty.
Francúzska armáda opustila Gien 29. júna na pochode smerom na Remeš a 3. júla prijala podmienečné odovzdanie burgundského mesta Auxerre. Ostatné mestá na ceste armády sa bez odporu vrátili k francúzskej vernosti. Troyes, miesto zmluvy, ktorá sa pokúsila vydediť Karola VII., sa ako jediný postavil na krátky odpor. V čase, keď armáda dorazila do Troyes, mala nedostatok potravín. Armáda však mala šťastie: blúdiaci mních menom brat Richard kázal o konci sveta v Troyes a presvedčil miestnych obyvateľov, aby zasadili fazuľu, plodinu so skorou úrodou. Keď fazuľa dozrela, dorazila hladná armáda. Troyes kapituloval po nekrvavom štvordňovom obliehaní.
Remeš otvoril svoje brány pre armádu 16. júla 1429. Svätenie sa konalo nasledujúce ráno. Hoci Jana a vojvoda z Alençonu naliehali na rýchly pochod smerom na Paríž, kráľovský dvor uprednostnil rokovania o prímerí s burgundským vojvodom Filipom. Vojvoda porušil účel dohody tým, že ju použil ako zastavovaciu taktiku na posilnenie obrany Paríža. Francúzska armáda v prechodnom období pochodovala okolo sledu miest neďaleko Paríža a bez boja prijala vzdanie sa niekoľkých miest. Vojvoda z Bedfordu viedol anglické vojská proti vojsku Karola VII. v bitke pri Montépilloy 15. augusta, ktorá vyústila do slepej uličky. Francúzsky útok na Paríž padol 8. septembra. Napriek zraneniu nohy od svorníka z kuše zostala Jana vo vnútornom výkope Paríža, kým ju jeden z veliteľov nepreniesol späť do bezpečia.
Nasledujúce ráno armáda dostala kráľovský rozkaz na stiahnutie. Väčšina historikov viní francúzskeho veľkého komorníka Georgesa de La Trémoillea z politických omylov, ktoré nasledovali po vysvätení. V októbri Jana s kráľovskou armádou zabrala Saint-Pierre-le-Moûtier. Nasledoval však neúspešný pokus o dobytie La-Charité-sur-Loire v novembri a decembri. 29. decembra povýšili Janu a jej rodinu do šľachty Karola VII. ako odmenu za jej činy.
Zajatie.
Prímerie s Anglickom počas nasledujúcich pár mesiacov ponechalo Jane málo práce. 23. marca 1430 nadiktovala výhražný list husitom, disidentskej skupine, ktorá sa nedohodla s katolíckou cirkvou vo viacerých doktrinálnych bodoch a porazila niekoľko predchádzajúcich križiackych výprav vyslaných proti nim. Janin list sľuboval, že „odstráni vaše šialenstvo a sprostú poveru a odníme vám buď kacírstvo, alebo životy“. Jana, horlivá katolíčka, ktorá nenávidela všetky formy kacírstva, tiež poslala list vyzývajúci Angličanov, aby opustili Francúzsko a odišli s ňou do Čiech bojovať proti husitom. Táto ponuka zostala nezodpovedaná. 
Prímerie s Anglickom sa rýchlo skončilo. Nasledujúceho mája Jana odcestovala do Compiègne, aby pomohla brániť mesto pred anglickým a burgundským obliehaním. 23. mája 1430 bola s vojskom, ktoré sa pokúsilo zaútočiť na burgundský tábor v Margny severne od Compiègne, ale bola prepadnutá a zajatá. Keď sa jednotky po postupe ďalších 6 000 vojakov Burgundov začali sťahovať smerom k neďalekému opevneniu Compiègne, Jana zostala pri zadnom vojsku. Burgundské jednotky obkľúčili zadný voj a z koňa ju strhol lukostrelec. Súhlasila s jej odovzdaním pro-burgundskému šľachticovi menom Lionel z Wandomme, ktorý bol členom jednotky Jeana de Luxemburg.
Jana bola Burgundovcami uväznená na hrade Beaurevoir. Uskutočnila niekoľko pokusov o útek, pri jednej príležitosti vyskočila zo svojej veže vysokej 21 metrov a pristála na mäkkej zemi suchej priekopy, po ktorej ju presunuli do burgundského mesta Arras. Angličania rokovali so svojimi burgundskými spojencami o odovzdaní do väzby, pričom významnú úlohu v týchto rokovaniach a jej neskoršom procese prevzal biskup Pierre Cauchon z Beauvais, stúpenec Angličanov. Konečná dohoda požadovala, aby Angličania zaplatili sumu 10 000 livre tournois za jej získanie od Jána Luxemburského, člena rady burgundského vojvodu Filipa.
Angličania presunuli Janu do mesta Rouen, ktoré slúžilo ako ich hlavné sídlo vo Francúzsku. Armagnaci sa ju pokúsili niekoľkokrát zachrániť začatím vojenských ťažení smerom na Rouen, zatiaľ čo tam bola zadržiavaná. Jedna kampaň sa uskutočnila počas zimy 1430 - 1431, ďalšia v marci 1431 a druhá koncom mája krátko pred jej popravou. Tieto pokusy boli odvrátené. Karol VII. pohrozil „rovnakou pomstou“ burgundským jednotkám, ktoré jeho vojská zajali, a „Angličanom a anglickým ženám“ ako odplatu za to, ako zaobchádzali s Janou.
Proces.
Súd pre kacírstvo bol politicky motivovaný. Tribunál pozostával výlučne z proanglických a burgundských duchovných a dohliadali naň anglickí velitelia vrátane vojvodu z Bedfordu a grófa z Warwicku. Podľa slov britskej medievistky Beverly Boydovej mal súdny proces znamenať, že anglická koruna bude „trikom, ako sa zbaviť bizarného vojnového zajatca s maximálnymi rozpakmi pre svojich nepriateľov“. Súdne konanie sa začalo 9. januára 1431 v Rouene, sídle anglickej okupačnej vlády. Postup bol podozrivý v niekoľkých bodoch, čo neskôr vyvolalo kritiku tribunálu hlavným inkvizítorom, ktorý po vojne vyšetroval súdny proces.
Podľa cirkevného práva biskup Cauchon nemal jurisdikciu nad týmto prípadom. Cauchon vďačil za svoje vymenovanie podpore anglickej koruny, ktorá financovala proces. Nízka úroveň dôkazov použitých v procese tiež porušila inkvizičné pravidlá. Administratívny notár Nicolas Bailly, ktorý bol poverený zhromažďovaním svedectiev proti Jane, nemohol nájsť žiadne nepriaznivé dôkazy. Bez týchto dôkazov súdu chýbali dôvody na začatie procesu. Súd aj tak začal súdne konanie, čím tiež porušil cirkevné právo tým, že upieral Jane právo na právneho poradcu. Okrem toho skladba celého tribunálu z proanglického duchovenstva porušila požiadavku stredovekej cirkvi, aby súdne procesy v kacírstve posudzovala nestranná alebo vyvážená skupina duchovných. Po otvorení prvého verejného vyšetrovania sa Jana sťažovala, že všetci prítomní sú proti nej, a kvôli zaisteniu rovnováhy požiadala o pozvanie „cirkevných predstaviteľov francúzskej strany“. Táto žiadosť bola zamietnutá.
Vice-inkvizítor v severnom Francúzsku (Jean Lemaitre) namietal proti procesu hneď na začiatku a niekoľko očitých svedkov neskôr uviedlo, že bol nútený spolupracovať po tom, čo mu Angličania ohrozili život. Niektorým ďalším duchovným pri procese sa tiež vyhrážali, keď odmietli spolupracovať, vrátane dominikánskeho mnícha menom Isambart de la Pierre. Tieto hrozby a dominancia súdneho procesu nad sekulárnou vládou boli porušením pravidiel Cirkvi a podkopali právo Cirkvi viesť kacírske procesy bez sekulárneho zasahovania.
Záznam z pokusu obsahuje vyjadrenia Jany, ktoré očití svedkovia neskôr uviedli, že udivili súd, pretože bola negramotnou roľníčkou a dokázala uniknúť teologickým nástrahám, ktoré tribunál ustanovil, aby ju uväznil. Podľa cirkevnej náuky si nemohol byť nikto istý, či je v Božej milosti. Keby odpovedala áno, potom by bola obvinená z kacírstva. Keby odpovedala nie, potom by priznala svoju vlastnú vinu. Súdny notár Boisguillaume neskôr vypovedal, že v tejto chvíli súd vypočul jej odpoveď: „Tí, ktorí ju vypočúvali, boli ohromení.“
Niekoľko členov tribunálu neskôr vypovedalo, že dôležité časti prepisu boli sfalšované zmenami v jej nemilosti. Podľa inkvizičných pokynov mala byť Jana uväznená v cirkevnom väzení pod dohľadom dozorkýň (t. j. mníšok). Namiesto toho ju Angličania držali v sekulárnom väzení stráženom vlastnými vojakmi. Biskup Cauchon odmietol Janine odvolania na Bazilejský koncil a pápeža, ktoré mali zastaviť jeho postup.
Dvanásť článkov obžaloby, ktoré sumarizovali zistenia súdu, bolo v rozpore so záznamami súdu, ktoré už boli sudcami zdokumentované. Negramotná obžalovaná pod hrozbou okamžitej popravy podpísala dokument o abjurácii, ktorému nerozumela. Súd v úradnom zázname nahradil inú abjuráciu.
Problém s oblečením.
Kacírstvo bolo hrdelným zločinom iba za opakovaný trestný čin; podľa očitých svedkov preto teraz súd zariadil opakovaný priestupok „obliekania“. Jana súhlasila, že keď sa zdrží, bude nosiť ženské oblečenie, čo spôsobilo problém. Podľa neskorších opisov niektorých členov tribunálu mala predtým vo väzení oblečený odev vojakov. Keďže nosila mužské oblečenie, čo jej umožňovalo spojiť si vak, čižmy a dublet k sebe, odradilo to jej znásilnenie tým, že strážcom sťažila vyzliekanie oblečenia. Zjavne sa bála vzdať sa tohto odevu aj dočasne, pretože by tento odev bol pravdepodobne sudcom zabavený, a tak by zostala bez ochrany. Ženské šaty takúto ochranu neposkytovali. Niekoľko dní po svojej abjurácii, keď bola nútená nosiť šaty, povedala členovi tribunálu, že „do jej väzenia vošiel skvelý anglický pán a pokúsil sa ju násilím vziať.“ Opäť začala nosiť mužské oblečenie buď ako obranu proti obťažovaniu, alebo na svedectvo Jeana Massieua, pretože jej šaty si vzali strážcovia a nezostávalo jej nič iné na seba.
Jej opätovné nosenie mužského vojenského oblečenia bolo označené za recidívu herézy pre transvesticizmus, hoci to neskôr spochybnil inkvizítor, ktorý predsedal odvolaciemu súdu, ktorý prípad po vojne skúmal. Stredoveká katolícka doktrína tvrdila, že odevy by sa mali hodnotiť na základe kontextu, ako to uvádza "Summa Theologica" od svätého Tomáša Akvinského, ktorý hovorí, že nevyhnutnosť je prípustným dôvodom na obliekanie. To by zahrňovalo použitie odevu ako ochranu pred znásilnením, ak by oblečenie poskytovalo ochranu. Pokiaľ ide o doktrínu, bola oprávnená maskovať sa ako pážatka počas svojej cesty nepriateľským územím a oprávnene nosiť brnenie počas bitiek a ochranný odev v tábore a potom vo väzení. "Chronique de la Pucelle" uvádza, že odrádzala od obťažovania, keď táborila v teréne. Keď nebolo počas vojenskej kampane potrebné mať oblečenú vojenskú uniformu, údajne sa vrátila k šatám. Duchovenstvo, ktoré neskôr svedčilo v posmrtnom odvolacom procese, potvrdilo, že vo väzení naďalej nosila mužské oblečenie, aby zabránila obťažovaniu a znásilňovaniu.
Počas vojenských kampaní a vo väzení si tiež nechala ostrihať vlasy na krátko. Jej priaznivci, ako napríklad teológ Jean Gerson, bránili jej účes z praktických dôvodov, rovnako ako inkvizítor Brehal neskôr počas odvolacieho procesu. Napriek tomu bola počas procesu v roku 1431 odsúdená a odsúdená na smrť. Boyd označil Janin proces za taký „nespravodlivý“, že jeho prepisy boli neskôr použité ako dôkaz jej kanonizácie v 20. storočí.
Poprava.
Očití svedkovia opísali scénu popravy upálením 30. mája 1431. Viazaná na vysoký stĺp vo Vieux-Marché v Rouene požiadala dvoch duchovných, Fr. Martina Ladvena a Fr. Isambarta de la Pierra, aby pred ňou držali kríž. Anglický vojak tiež zostrojil malý krížik, ktorý si dala pred šaty. Po jej smrti Angličania zhrabali uhlíky, aby odhalili jej spálené telo, aby nikto nemohol tvrdiť, že unikla živá. Telo potom ešte dvakrát spálili, aby ho rozložili na popol a zabránili zhromažďovaniu relikvií, a jej pozostatky odhodili do rieky Seiny. Kat Geoffroy Thérage neskôr uviedol, že sa „veľmi obával, že bude zatratený, pretože upálil svätú ženu“.
Posmrtné udalosti.
Storočná vojna pokračovala dvadsaťdva rokov po jej smrti. Karol VII. si zachoval legitimitu francúzskeho kráľa napriek súperiacej korunovácii, ktorá sa uskutočnila pre Henricha VI. v parížskej katedrále Notre-Dame 16. decembra 1431, kedy mal Henrich VI. desať rokov. Predtým, ako Anglicko mohlo obnoviť svoje vojenské vedenie a silu lukostrelcov zničených v roku 1429, krajina pri podpísaní Arrasovej zmluvy v roku 1435 stratila spojenectvo s Burgundskom. V tom istom roku zomrel vojvoda z Bedfordu a Henrich VI. sa stal najmladším anglickým kráľom, ktorý vládol bez regenta. Jeho slabé vedenie bolo pravdepodobne najdôležitejším faktorom pri ukončení konfliktu. Kelly DeVries tvrdí, že agresívne použitie delostrelectva a frontové útoky Jany z Arku ovplyvnili francúzsku taktiku po zvyšok vojny.
V roku 1452, počas posmrtného vyšetrovania jej popravy, vyhlásila Cirkev, že náboženská hra na jej počesť v Orléanse umožní účastníkom púť k udalosti (odpustenie dočasného trestu za hriech).
Nový proces.
Po skončení vojny sa začal posmrtný nový proces. Pápež Kalixt III. povolil tento proces, známy tiež ako „proces anulovania“, na žiadosť generálneho inkvizítora Jeana Bréhala a Janinej matky Isabelle Romée. Účelom procesu bolo zistiť, či bol proces odsúdenia a jeho verdikt vyriešený spravodlivo a podľa kánonického práva. Vyšetrovanie sa začalo vyšetrovaním Guillaume Bouillého, teológa a bývalého rektora parížskej univerzity (Sorbonna).
Bréhal viedol vyšetrovanie v roku 1452. V novembri 1455 nasledovalo formálne odvolanie. Do odvolacieho procesu boli zapojení duchovní z celej Európy a dodržal sa štandardný súdny postup. Skupina teológov analyzovala výpovede 115 svedkov. Bréhal v júni 1456 vypracoval svoje posledné zhrnutie, ktoré popisuje Janu ako mučeníčku a zosnulého Pierra Cauchona obvinil z kacírstva za odsúdenie nevinnej ženy za svetskú pomstu. Technickým dôvodom jej popravy bol biblický odevný zákon. Súd s anulovaním čiastočne zmenil presvedčenie, pretože v procese odsúdenia sa nezohľadnili doktrinálne výnimky z tohto obmedzenia. Odvolací súd ju 7. júla 1456 vyhlásil za nevinnú.
Kanonizácia.
Jana z Arku sa stala symbolom Katolíckej ligy v priebehu 16. storočia. Keď bol v roku 1849 Félix Dupanloup ustanovený za biskupa v Orléanse, vyhlásil horlivý chválospev o Jane z Arku, ktorá priťahovala pozornosť v Anglicku aj vo Francúzsku, a viedol úsilie, ktoré vyvrcholilo blahorečením Jany z Arku v roku 1909. Za svätú rímskokatolíckej cirkvi ju vyhlásil 16. mája 1920 pápež Benedikt XV. v bule "Divina disponente".
Posolstvo.
Jana z Arku sa stala po štyri storočia po jej smrti pololegendárnou osobnosťou. Hlavným zdrojom informácií o nej boli kroniky. V 19. storočí sa v starých archívoch objavilo päť pôvodných rukopisov jej odsúdenia. Historici čoskoro našli aj úplné záznamy z jej rehabilitačného procesu, ktoré obsahovali čestné svedectvá 115 svedkov, a pôvodné francúzske poznámky k prepisu procesu z latinského odsúdenia. Taktiež sa objavili rôzne súčasné listy, z ktorých tri nesú podpis "Jehanne" nestabilnou rukou človeka, ktorý sa učí písať. Toto neobvyklé bohatstvo primárneho zdrojového materiálu je jedným z dôvodov, prečo DeVries vyhlasuje: „Žiadna osoba stredoveku, ani muž ani žena, neboli predmetom väčších skúmaní.“ 
Jana z Arku pochádzala z dediny a v puberte sa dostala na výslnie, čo dokázala ako nevzdelaná roľníčka. Francúzsky a anglický kráľ ospravedlnili prebiehajúcu vojnu konkurenčnými výkladmi dedičského práva, ktoré sa najskôr týkali nároku Eduarda III. na francúzsky trón a potom Henricha VI.
Od Christine de Pisan až po súčasnosť sa ženy pozerajú na Janu ako na pozitívny príklad odvážnej a aktívnej ženy. Pôsobila v rámci náboženskej tradície, ktorá verila, že výnimočný človek z akejkoľvek úrovne spoločnosti môže prijať božie povolanie. Niektoré z jej najvýznamnejších pomôcok pochádzali od žien. Svokra kráľa Karola VII., Jolanda Aragónska, potvrdila Janine panenstvo a financovala jej odchod do Orléansu.
Boli po nej pomenované tri samostatné plavidlá francúzskeho námorníctva vrátane vrtuľníkového nosiča, ktorý bol 7. júna 2010 vyradený z aktívnej služby. V súčasnosti francúzska krajne pravicová politická strana "Front National" usporadúva jej sochy, reprodukuje jej obraz v straníckych publikáciách a ako znak používa trojfarebný plameň, čiastočne symbolický pre jej mučeníctvo. Odporcovia tejto strany niekedy satirizovali jej prisvojenie si imidžu. Francúzsky občiansky sviatok na jej počesť, stanovený v roku 1920, je na druhú májovú nedeľu.
Vízie.
Náboženské vízie Jany z Arku zostávajú pretrvávajúcou témou záujmu. Za zdroje svojich zjavení označila svätú Margarétu, svätú Katarínu a svätého Michala, aj keď existuje nejednoznačnosť, o ktorej z viacerých identicky pomenovaných svätých mala záujem.
Analýza jej vízií je problematická, pretože hlavným zdrojom informácií o tejto téme je prepis rozsudku o odsúdení, v ktorom sa vzoprela obvyklému postupu súdu pred prísahou svedka a konkrétne odmietla odpovedať na všetky otázky týkajúce sa jej vízií. Sťažovala sa, že štandardná prísaha svedka by bola v rozpore s prísahou, ktorú predtým zlomila, aby zachovala mlčanlivosť o stretnutiach so svojím kráľom. Nie je známe, do akej miery môžu dochované záznamy predstavovať výmysly skorumpovaných súdnych úradníkov alebo jej vlastné výmysly na ochranu štátneho tajomstva. Niektorí historici sa vyhýbajú špekuláciám o víziách tvrdením, že jej viera v jej povolanie je dôležitejšia ako otázky o konečnom pôvode vízií.
Mnoho nedávnych vedcov sa pokúsilo vysvetliť jej vízie z psychiatrického alebo neurologického hľadiska. Potenciálne diagnózy zahŕňali epilepsiu, migrénu, tuberkulózu a schizofréniu. Žiadna z predpokladaných diagnóz nezískala konsenzuálnu podporu a mnohí vedci tvrdia, že nevykazovala žiadne z objektívnych príznakov, ktoré môžu sprevádzať navrhované duševné choroby, ako je schizofrénia. Doktor Philip Mackowiak v kapitole o Jane z Arku vo svojej knihe "Post-Mortem" z roku 2007 vylúčil možnosť schizofrénie a niekoľkých ďalších porúch (dočasná epilepsia lalokov a otrava námeľom).
Dr. John Hughes v článku v akademickom časopise "Epilepsy &amp; Behavior" odmietol myšlienku, že Jana z Arku trpela epilepsiou.
V reakcii na ďalšiu takúto teóriu, v ktorej sa tvrdilo, že jej vízie spôsobila tuberkulóza hovädzieho dobytka v dôsledku pitia nepasterizovaného mlieka, historička Régine Pernoud napísala, že ak by pitie nepasterizovaného mlieka mohlo priniesť pre národ také potenciálne výhody, potom by francúzska vláda mala prestať vyžadovať pasterizáciu mlieka. 
Jana z Arku si získala priazeň na dvore kráľa Karola VII., ktorý ju prijal ako príčetnú. Znaky šialenstva by poznal, pretože nimi trpel jeho vlastný otec Karol VI. Karol VI. bol ľudovo známy ako „Karol Šialený“ a veľkú časť politického a vojenského úpadku Francúzska za jeho vlády možno pripísať mocenskému vákuu, ktoré vyprodukovali jeho epizódy šialenstva. Predchádzajúci kráľ veril, že je vyrobený zo skla, čo je klam, ktorý si žiadny dvoran nepomýlil s náboženským prebudením. Do pokusu o jeho vydedenie v Troyes sa mohli započítať aj obavy, že kráľ Karol VII. prejaví to isté šialenstvo. Táto stigma bola taká pretrvávajúca, že súčasníci nasledujúcej generácie pripisovali zdedenému šialenstvu rozpad, ktorý mal utrpieť anglický kráľ Henrich VI. v roku 1453: Henrich VI. bol synovcom Karola VII. a vnukom Karola VI. Dvor Karola VII. bol v otázke duševného zdravia dôvtipný a skeptický. Po Janinom príchode do Chinonu ho kráľovský radca Jacques Gélu varoval: Človek by nemal ľahko meniť nijakú politiku kvôli rozhovoru s dievčaťom, roľníčkou ... tak náchylnou na ilúzie; človek by sa nemal robiť smiešnym pred očami cudzích národov.Jej nežné odpovede pri výsluchu dokonca prinútili súd, aby zastavil verejné zasadania.
Údajné relikvie.
V roku 1867 bola v parížskej lekárni nájdená nádoba s nápisom „Pozostatky nájdené pod kolom Jany z Arku, panny Orleánskej“. Pozostávali z ohoreného ľudského rebra, karbonizovaného dreva, kúska bielizne a mačacej stehennej kosti - čo sa vysvetľovalo ako prax hádzania čiernych mačiek na hranicu čarodejníc. V roku 2006 bol Philippe Charlier, forenzný vedec z Univerzitnej nemocnice Raymonda Poincarého (Garches), oprávnený študovať tieto relikvie. Uskutočnili sa testy uhlíka-14 a rôzne spektroskopické analýzy a výsledky určili, že pozostatky pochádzajú z egyptskej múmie zo šiesteho až tretieho storočia pred naším letopočtom.
V marci 2016 bol prsteň, ktorý podľa všetkého nosila Jana, ktorý prešiel rukami niekoľkých významných osôb vrátane kardinála, kráľa, aristokrata a dcéry britského lekára, predaný na aukcii Puy du Fou, v historickom zábavnom parku za 300 000 libier. Neexistuje žiadny presvedčivý dôkaz o tom, že prsteň vlastnila, ale jeho neobvyklý dizajn sa veľmi zhoduje s Janinými vlastnými slovami o jej prsteni pri jej procese. Rada pre umenie neskôr rozhodla, že prsteň nemal opustiť Spojené kráľovstvo. Nákupcovia sa odvolali, a to aj proti kráľovnej Alžbete II., a prsteň mohol zostať vo Francúzsku. Prsteň bol údajne prvýkrát odovzdaný kardinálovi Henrymu Beaufortovi, ktorý sa v roku 1431 zúčastnil Janinho procesu a popravy.
Revizionistické teórie.
Revizionistickí autori spochybnili štandardné správy o živote Jany z Arku. Tvrdenia zahŕňajú že Jana z Arku nebola v skutočnosti upálená; že bola tajne nevlastnou sestrou kráľa Karola VII., a že nebola skutočným kresťanom, ale členom pohanského kultu; a že väčšina príbehu Jany z Arku je vlastne mýtus.

</doc>
<doc id="12878" url="https://sk.wikipedia.org/wiki?curid=12878" title="HZDS">
HZDS



</doc>
<doc id="12883" url="https://sk.wikipedia.org/wiki?curid=12883" title="Nikita Sergejevič Chruščov">
Nikita Sergejevič Chruščov

Nikita Sergejevič Chruščov (; * 3. apríljul./15. aprílgreg. 1894, Kalinovka, Ruské impérium – † 11. september 1971, Moskva, Sovietsky zväz) bol sovietsky politik a štátnik, ktorý bol v rokoch 19531964 prvým tajomníkom Ústredného výboru Komunistickej strany ZSSR a predsedom Rady ministrov ZSSR v rokoch 19581964.
Život.
Začiatok politickej kariéry.
Pochádzal z roľníckej rodiny. Od 12 rokov pracoval ako robotník a neskôr predák baníkov v Donbase. Počas ruskej občianskej vojny slúžil ako politický komisár v Červenej armáde. Po jej skončení získal ďalšie vzdelanie v donbaskej pobočke robotníckej fakulty a od roku 1924 pracoval v komunistickom aparáte. Od roku 1927 sa zúčastnil všetkých zjazdov komunistickej strany. V 30. rokoch ho Lazar Kaganovič odporučil na miesto obvodného straníckeho tajomníka v Moskve, kde Chruščov uskutočnil očistu aparátu od „nepriateľov ľudu“. Za odmenu ho roku 1934 zvolili do ústredného výboru strany.
Vzostup.
V období vrcholiacich stalinských represií bol 44-ročný Chruščov ustanovený za prvého tajomníka Komunistickej strany Ukrajiny, kde sa stranícky aparát v dôsledku zatýkania prakticky rozpadol. V roku 1939 sa stal členom politbyra, čím zaujal pevné miesto medzi novou sovietskou byrokratickou elitou.
Počas druhej svetovej vojny sa ako vykonávateľ nezmyselných rozkazov nemalou mierou podieľal na katastrofických porážkach sovietskych vojsk pri Kyjeve a Charkove. Bol členom vojenských sovietov Stalingradského, Voronežského, Juhozápadného a 1. ukrajinského frontu. Okrem iného dohliadal na politickú korektnosť rozhodnutí Radiona Malinovského a celkovo sa počas Stalingradskej bitky podieľal na politickej činnosti a udržiavaní morálky Stalingradského frontu. V prvej fáze ťažkých bojov sa Chruščov skutočne nachádzal v prvej línii podobne ako veliteľ 62. armády Čujkov, s ktorým úzko spolupracoval počas bojov o mesto.
Nástup k moci.
Po vojne Stalin povolal Chruščova späť do Moskvy, aby vyvážil rastúci vplyv Georgija Malenkova. Chruščov tam v tomto období prišiel s myšlienkou revolučnej premeny vidieka – výstavbou „agrokomplexov“, akýchsi vidieckych továrenských sídiel. Týmito myšlienkami si však vyslúžil len kritiku. Po Stalinovej smrti v marci 1953 inicioval odstránenie Lavrentija Beriju, šéfa NKVD, ktorý po Stalinovej smrti nadobudol veľkú moc. Niekoľko rokov viedol tichú vojnu o moc v strane s Georgijom Malenkovom. Viedol socialistické poľnohospodárstvo krajiny. Pripravil a realizoval program poľnohospodárskeho využitia neobrábanej pôdy v Kazachstane a na západnej Sibíri. Program spočiatku priniesol dobré výsledky čo výrazne zvýšilo jeho prestíž, avšak nepredvídateľné klimatické podmienky a nadmerné používanie chemických hnojív program úplne zlikvidovalo potom, čo bol pri moci.
Najvyšším predstaviteľom ZSSR sa stal potom, čo sa mu podarilo odstaviť predsedu rady ministrov Malenkova, dva roky po Stalinovej smrti. Malenkovovo odstránenie bolo v určitej forme revolučné, pretože bol prvý sovietsky vysoký politik, ktorého strata vysokých funkcií automaticky neznamenala aj jeho smrť. V júni 1957 odvrátil pokus Malenkova, Kaganoviča a Molotova o jeho odstránenie. 
Odsúdenie kultu osobnosti Stalina.
Spolu s ďalšími začal a predstavoval politiku destalinizácie, ktorá o niečo neskôr umožnila podobné uvoľnenie aj vo vtedajších sovietskych satelitoch. Na XX. zjazde strany predniesol 25. februára 1956 tajný prejav „O kulte osobnosti a jeho následkoch“, v ktorom kritizoval niektoré Stalinove zločiny. Prejav sa dostal v júni 1956 na titulku New York Times. 
Chruščov pokračoval v prepúšťaní nevinne odsúdených z gulagov, sovietskej sústavy pracovných táborov. Tento proces začali po Stalinovej smrti Berija aj Malenkov. Neskôr po XX. zjazde pre vlnu nepokoja, ktorá vládla po zverejnení informácií o Stalinových zločinoch spolu s ostatnými vysokými predstaviteľmi strany zmenil rétoriku a hovoril ďalej len o „chybách“ Stalina.
Počas jeho vládnutia došlo k zmierneniu cenzúry, boli vydané niektoré práce A. Solženicyna ("Jeden deň Ivana Denisoviča") a B. Pasternaka ("Doktor Živago"), ktoré odsudzovali revolúciu alebo komunistický režim. Chruščov však nebol úspešný v riešení ekonomických problémov krajiny, najmä veľmi neefektívneho poľnohospodárstva. Napriek nesporným zásluhám o zmiernenie totalitného režimu v Sovietskom zväze uvažoval Chruščov vždy v dimenziách marxisticko-leninskej ideológie.
Medzinárodné vzťahy.
Pevne veril v konečné víťazstvo komunizmu a „socialistické vymoženosti“, čo ho privádzalo k výrokom typu „My vás (Západ) pochováme“, „My vás (Západ) naučíme po kostole hvízdať“ a podpore ľavicových povstalcov po celom svete. Celková Chruščovova politika sa vyznačovala rozporuplnosťou a zatieňovala ju nesúvislosť a celková chýbajúca koncepcia či vízia.
Takzvané "Chruščovovo otepľovanie" (rusky: хрущёвская о́ттепель) ako obdobie po Stalinovej smrti charakterizovala nielen destalinizácia znamenajúca uvoľnenie útlaku občanov ZSSR ale aj politika tzv. mierového spolužitia, ktorá napríklad zmenšila zasahovanie ZSSR do záležitostí Činy. V Maďarsku prekladali toto obdobie ako pred revolúciou v 1956 ako tzv. "Topenie v Moskve". Po Chruščovovom prejave bol 18. júla 1956 v Maďarsku promoskovský Mátyás Rákosi zbavený funkcie predsedníctva Maďarskej strany pracujúcich (MDP) a nahradený Ernőm Gerőm. 25. októbra 1956 prebehla pred budovou parlamentu obrovská demonštrácia za odstúpenie Ernő Gera. Nakoniec Chruščov podporil Jánosa Kádára, ktorý 7. novembra, vtiahol na čele svojej promoskovskej vlády, na sovietskych tankoch do Budapešti.
Spočiatku sa pokúšal o zlepšenie vzťahov s Západom. V roku 1959 ako prvý sovietsky predstaviteľ navštívil USA. 25. júla 1963 podpísal dohodu o zákaze skúšok jadrových zbraní. Na druhú stranu sa podieľal na blokáde západného Berlína (1958) a náhlej výstavbe berlínskeho múru (1961). Po afére U-2, keď bolo nad ZSSR zostrelené americké prieskumné lietadlo bojkotoval Parížske rokovania s Eisenhowerom. 
V roku 1962 podporil vybudovanie sovietskej základe jadrových rakiet stredného doletu na Kube. Jej výstavbu však čoskoro pozorovali Američania, ktorí do oblasti prisunuli podstatnú časť síl svojho námorníctva, došlo ku kubánskej kríze, kedy sa superveľmoci dostali najbližšie k jadrovej vojne. Sám však neskôr nariadil odsun rakiet z oblasti čím situáciu upokojil. Vzbudzoval pozornosť na medzinárodnej scéne svojráznym správaním. Pri jednej debate na pôde OSN v roku 1960 v rozčúlení, vyzul topánku a búchal ňou do stola, aby dal váhu vlastným slovám.
Na poli krajín východného bloku jednak podporoval destalinizáciu ich režimov (napr. zbúranie najväčšieho súsošie v Európe - Stalinovho pamätníka v Prahe na Letnej roku 1962) a obnovil medzinárodné vzťahy s Juhosláviou. Na druhú stranu neváhal nasadiť armádu na potlačenie protikomunistického povstania v Maďarsku a nepokojov v Poľsku. Kvôli odvrhnutiu Stalina sa dostal do ideologického konfliktu s komunistickou Čínou a tiež s Albánskom.
Odvolanie z funkcií a neskorší život.
Chruščovove prešľapy v zahraničnej politike, najmä neúspech v kubánskej kríze a naštrbenie vzťahov s Čínou ale aj pokračujúce hospodárske problémy viedli ostatných popredných straníckych predstaviteľov k jeho odstráneniu. Nezanedbateľné boli obavy mnohých vysokých funkcionárov o svoje miesta pri jeho neustálych experimentoch a zmenách. V októbri 1964 počas dovolenky na Kryme ho privolali na mimoriadne zasadanie politbyra, kde ho 14. októbra 1964 pozbavili všetkých funkcií a prinútili odísť na dôchodok „zo zdravotných dôvodov“. Za nového prvého tajomníka po krátkom období kolektívneho riadenia zvolili Leonida Brežneva. Všetky pokusy o zmenu skončili, a to až do polovice 80. rokov.
Po odstránení Chruščova z verejného života „zo zdravotných dôvodov“, bol fakticky v domácom väzení, kde žil na svojej dače a nesmel voľne cestovať. Čoskoro upadol do hlbokých depresií, keďže kvôli tomu, že bol neustále sledovaný ho postupne prestali navštevovať jeho starí priatelia.
Zomrel na infarkt 11. septembra 1971, pochovaný je na Novodevičiom cintoríne v Moskve.
Rodinný život.
Nikita Sergejevič Chruščov bol dvakrát ženatý. Z prvého manželstva s Jefrosiňjou Ivanovnou Pisarevovou († 1920) mal dcéru Júliu a syna Leonida, ktorý padol počas 2. svetovej vojny. S Ninou Petrovnou Krucharčukovou († 1984) mal dcéry Radu a Jelenu a syna Sergeja.

</doc>
<doc id="12884" url="https://sk.wikipedia.org/wiki?curid=12884" title="Okapia">
Okapia

Okapia alebo okápia (lat. "Okapia") je rod z čeľade žirafovité. Jeho jediným druhom je okapia pralesná (iné názvy: okapi, okapia pásavá, okápia pásavá, okapia pruhovaná, okapia, okápia; lat. "Okapia johnstoni"). Je to najbližšia žijúca príbuzná žiráf.
Na svoju príbuznú sa však veľmi nepodobá. Okapia nemá až taký dlhý krk a nohy, je to tmavohnedé až čierne stvorenie, ktoré má na zadnej časti tela biele pásy ako zebra, ibaže invertovane (obrátené farby), ako na zadnej časti tela a na nohách, čo je iba biele. Zvláštne sfarbenie okapiu dobre maskuje v tropických a hustých pralesoch. Okapie sú samotárske a plaché zvieratá a preto sa kŕmia prevažne v noci listami zo stromov. Listy žerie jazykom dlhým až . Okapie majú zlý zrak, ale vynikajúci sluch a čuch. Jej prirodzeným prostredím sú dažďové pralesy okolo rieky Kongo v severovýchodnej časti Konžskej demokratickej republiky. Bola známa iba domorodcom až do roku 1901. Vtedy anglický bádateľ Harry Johnston stretol v Africkej oblasti prináležiac dnešnému Kongu vojaka, ktorý mal pás z jej kože. Vďaka tejto zvláštnosti si ju za svoj emblém vybrala Medzinárodná kryptozoologická spoločnosť. Stala sa tak posledným objaveným veľkým druhom cicavca. Okapia pralesná je typická živá fosília z toho dôvodu že je posledným zástupcom treťohorných žiráf. Vek, ktorého sa dožíva je dosť podobný veku koňa.

</doc>
<doc id="12885" url="https://sk.wikipedia.org/wiki?curid=12885" title="Johanka z Arku">
Johanka z Arku



</doc>
<doc id="12886" url="https://sk.wikipedia.org/wiki?curid=12886" title="Jeanne d’Arc">
Jeanne d’Arc



</doc>
<doc id="12887" url="https://sk.wikipedia.org/wiki?curid=12887" title="Havran čierny">
Havran čierny

Havran čierny alebo havran poľný ("Corvus frugilegus"), ľudovo havran, je spevavec z čeľade krkavcovitých. Je rozšírený v celej Palearktíde, v Európe nehniezdi len na úplnom juhu Balkánskeho, Apeninského a Pyrenejského polostrova. Za posledných 50 rokov hniezdna populácia v Európe silno poklesla približne na 12 miliónov párov a 80 % z nich je v Rusku. V Európe je známych 5 oblastí zimovania, hniezdne populácie zo Slovenska využívajú dve z nich. Podľa Medzinárodnej únie na ochranu prírody a prírodných zdrojov havran čierny patrí medzi najmenej ohrozené druhy, trend celkovej populácie je klesajúci, usudzuje sa tak na základe toho, že klesá populácia v Ázii. V Európe síce došlo k miernemu vzostupu stavov v rokoch 19802013 ale prieskumy pre "červený zoznam" hovoria, že populácia klesá rýchlosťou 25% za obdobie troch generácií (21.9 rokov).
Opis.
Dorastá do rovnakej veľkosti ako vrana, od ktorej sa odlišuje perím na nohách a neopereným koreňom zobáku. Havran čierny meria 45 – a váži 235 – 600 g.
Hlas.
Havran čierny je spoločenský druh a preto má širokú škálu hlasových prejavov. Jeho hlas znie nosovejšie a rovnomernejšie ako hlas vrany, nie je ani taký drsný. Najčastejšie sa ozýva hlasom "Ká" alebo "Kráá" a používa ho pri stretnutí sa s partnerom. Počas agresívneho správania vydáva hlasnejšie a vyššie znejúce "kräääää". Hlavne na jar môžeme počuť tiché, mäkké, vrčivé štebotanie. Aj mláďatá na hniezde sú hlasné, najprv majú pískavé zvuky a neskôr sa ozývajú prenikavým "Rrrá".
Výskyt a stav na Slovensku.
Havran čierny hniezdi v kolóniách na nížinách a pahorkatinách do , alebo v kotlinách, ako sú Liptovská kotlina a Popradská kotlina, kde vystupujú ako hniezdiče až do 600 – 
V zime sa časť hniezdnej populácie sťahuje a časť sa ostáva potulovať v širšom okolí. Populácia zo západného Slovenska zimuje vo Francúzsku a Nemecku. Východoslovenská populácia zimuje na severovýchodnom okraji apeninsko-panónskeho zimoviska.
Na Slovensko prilieta zimovať populácia z južnej Ukrajiny a severovýchodného Ruska. V ich kŕdľoch sú primiešané aj iné druhy, ako kavka tmavá a vrana popolavá. V čase migrácie sú to kŕdle veľké 1 000 – 3 000 jedincov.
Zimujúce havrany majú veľké nocoviská. Je známych 58 nocovísk z ktorých 80 % je na juhu západného Slovenska. Tak ako hniezdne kolónie bývajú v blízkosti ľudských sídiel, tak aj nocoviská nachádzame pri veľkých mestách ako Bratislava, Košice, Michalovce, Rimavská Sobota, Trebišov a Poprad. Najväčšie známe nocoviská boli zaznamenaná pri Vlčom hrdle, kde nocovalo až 15 000 jedincov (70te roky) a pri Holíči v rokoch 1979 – 1980 až 32 000 (z toho 20 % kavka tmavá).
Odhadovaný počet hniezdiacich párov je 10 000 – 17 000, zimujúcich jedincov 300 000 – 1 000 000. Veľkosť populácie má "mierny pokles" od 20 – 50%. Veľkosť územia na ktorom sa vyskytuje je "stabilná", maximálna zmena do 20%. Ekosozologický status v roku 1995,1998 a 2001 žiadny. V roku 2014 LC - menej dotknutý. Stupeň ohrozenia "S" – vyhovujúci ochranársky status.
Biotop.
Hniezdnym biotopom havrana čierneho sú poľné lesíky, stromoradia a vetrolamy, v intraviláne parky, cintoríny, niekedy i budovy, ako veže Dómu svätej Alžbety v Košiciach (naposledy v roku 1990).
Hniezdenie.
Havran hniezdi v kolóniách na stromoch v otvorenej krajine, ako aj v parkoch. Materiál na hniezdo nosia obaja rodičia, rôzne konáriky a dovnútra mach, hniezdo však stavia samička, ktorá sama sedí na 3 – 5 (6) vajíčkach 18 – 19 dní. Samec jej prináša potravu a len zriedkavo ju vymení pri inkubácii. Hniezdiť začínajú v marci a v apríli. Starostlivosť o vyliahnuté mláďatá trvá 30 – 35 dní a z hniezda vyletia koncom mája a v júni. Rodičia sa o ne starajú aj po vyletení.
Potrava.
Živí sa rastlinnou a živočíšnou potravou. Z rastlín sú to hlavne obilniny (najmä pšenica, jačmeň, kukurica, menej ovos a raž) a tiež slnečnica, semená konope, tekvica a repa. Na jeseň vyhľadáva ovocie a orechy (jablká, hrušky a slivky). Zo živočíchov konzumuje najmä rôzne bezstavovce a menej drobné stavovce. Uprednostňuje najmä dážďovky, rôzne druhy aj bezulitných slimákov, hmyz a jeho larvy (hlavne drôtovce a larvy chrobákov Elateridae). Z drobných stavovcov je to napríklad hraboš poľný, rôzne piskorovité aj hryzec vodný, zriedkavo zožerie i znášky vtákov. V zime vyhľadáva odpadky a zdochliny.
Podľa prieskumu 1008 žalúdkov získaných zo všetkých mesiacov roka je pomer rastlinnej a živočíšnej potravy 3,6 : 1. V zime je to 12,5 : 1 a v hniezdnom období 1 : 1,5.
Ochrana.
Je zákonom chránený (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 500 € (Vyhláška MŽP č. 170/2021).

</doc>
<doc id="12898" url="https://sk.wikipedia.org/wiki?curid=12898" title="Pápež Ján Pavol II.">
Pápež Ján Pavol II.



</doc>
<doc id="12939" url="https://sk.wikipedia.org/wiki?curid=12939" title="Mária (matka Ježiša)">
Mária (matka Ježiša)

Mária (po hebrejsky Miriam, po aramejsky" מרים" – Marjám; po starogrécky "Μαριαμ" – Mariam, "Μαρια" – Maria; po arabsky "مريم" – Marjam), v latinskom katolicizme Panna Mária alebo Madona, vo východných cirkvách presvätá Bohorodička (Mária), manželka tesára Jozefa z Nazaretu, je matkou Ježiša Krista, druhej božskej osoby a syna Boha Otca.
Historickosť.
Otázka historickosti Márie je úzko spätá s historickosťou Ježiša Krista a dôveryhodnosťou základných textov kresťanskej, poprípade moslimskej viery ako historického prameňa. Historici, ktorí prijímajú text evanjelií, ďalších novozákonných spisov alebo Koránu považujú postavu Márie za Ježišovu matku. Máriu tak označujú tri zo štyroch evanjelií, Skutky apoštolov a Korán. V iných dobových prameňoch (okrem novozákonných apokryfov) sa postava Márie nevyskytuje. Podľa dostupných prameňov je pravdepodobné, že sa stala matkou vo veľmi mladom veku. Samotný Nový zákon neposkytuje príliš veľa ďalších informácií, ktoré by sa týkali jej života, novozákonné apokryfy však ponúkajú ešte niekoľko ďalších momentov. Jakubovo protoevanjelium z 2. storočia opisuje Máriino detstvo. Odtiaľ sa tiež dozvedáme o jej rodičoch, Joachimovi a Anne.
Život.
Genealógia.
Nový zákon ponúka dva odlišné Jozefove rodokmene po otcovskej línii, jeden na začiatku Evanjelia podľa Matúša, druhý v tretej kapitole Evanjelia podľa Lukáša, ich posledná časť je však odlišná. Jedno z vysvetlení, ktorého pôvodcom bol koncom 15. storočia Annius z Viterba, navrhuje, že genealógia podľa Lukáša je v skutočnosti Máriinou genealógiou. To zdôvodňuje údajne nejasnou formuláciou pôvodného gréckeho textu evanjelia, kde zmienku o Jozefovi možno chápať ako vsuvku. Táto teória nie je všeobecne prijímaná, keďže v súčasnosti prijímaný grécky kritický text takúto interpretáciu neumožňuje a pretože nemá pevný základ v cirkevnej Tradícii. Augustín z Hippa vysvetľuje túto nekonzistentnosť v genealógii tým, že sa Jozefova stará mama dvakrát vydala za dvoch rôznych mužov z Dávidovho rodu, Matata a Matana, s obidvomi mala syna, Héliho a Jakuba, pričom Héli zomrel bezdetný a jeho vdova sa stala podľa židovského zákona manželkou jeho brata Jakuba, pokrvného Jozefovho otca.
Štyri kánonické evanjeliá nespomínajú mená Máriiných rodičov, zmienku o nich však možno nájsť v Jakubovom protoevanjeliu z konca 2. storočia. Napriek tomu, že toto protoevanjelium vzniklo dlho po udalostiach, ktoré opisuje, cirkevná Tradícia z neho prijala mená Máriiných rodičov – Joachim a Anna. Pod týmito menami ich označujú napr. Gregor Nysský (4. storočie), Pseudohilár (5. storočie), Ján Damaský, Germanos I., Pseudoepifán (8. storočie) a Fulbert zo Chartres (10./11. storočie). To podporujú aj stúpenci teórie o Máriinej genealógii v Lukášovom evanjeliu, keďže Heli/Eliachim a Joachim sú varianty tohože mena. Augustín z Hippa navrhuje teóriu, že Joachim pochádzal z Dávidovho rodu a Anna z rodu Áronovho, čím by bol Ježiš Kristus symbolicky potomkom kráľovského i kňazského rodu.
Miesto pôvodu.
Na začiatku Evanjelia podľa Lukáša sa spomína, že Mária bývala v čase zvestovania v Nazarete v Galilei. Podľa jednej tradície sa Mária musela narodiť v tomže dome, kde sa neskôr počal Ježiš Kristus. Podľa ďalšej tradície, ktorá sa opiera o Jakubovo protoevanjelium, pochádzali Máriini rodičia z Cipori severne od Nazareta, ale neskôr sa presťahovali do Jeruzalema, do domu v blízkosti rybníku Betsata (neskôr "Probatica"), ktorý sa spomína v piatej kapitole Evanjelia podľa Jána. Túto teóriu zastával i Ján Damaský v polovici 8. storočia.
Ohľadom miesta Máriinho narodenia existujú tri významnejšie teórie:
Máriino obetovanie v Chráme.
Podľa židovského zákona rodičia prinášali svojho prvorodeného syna do Chrámu, bolo však zbožnou praxou prinášať aj ďalšie obľúbené deti. Je teda možné, že Máriini rodičia ju priniesli tiež.
Jakubovo protoevanjelium a "Libellus de Nativitate Sanctae Mariae" tvrdia, že Máriini rodičia na základe sľubu priniesli Máriu do Chrámu, keď mala tri roky. Mária tam mala sama vyjsť po schodoch a zložiť sľub panenstva. Gregor Nysský a Germanos I. preberajú túto verziu udalostí. Na Východe sa už v 8. storočí slávil sviatok Obetovania Panny Márie, v 11. storočí sa rozšíril na Západ a od roku 1585 až dodnes sa slávi okrem pravoslávnej cirkvi aj v celej katolíckej cirkvi i ďalších cirkvách 21. novembra.
Zásnuby s Jozefom.
V prvej kapitole Lukášovho a Matúšovho evanjelia sa spomína, že bola Mária zasnúbená s Jozefom.
Podľa Jakubovho protoevanjelia a diela "Libellus de Nativitate Sanctae Mariae" Mária po obetovaní zostala žiť v Chráme, kde mala byť vzdelávaná. Židovský veľkňaz jej mal vo veku 14 rokov navrhnúť, aby šla domov vydať sa, Mária mu však pripomenula svoj sľub panenstva. Po modlitbách veľkňaz zvolal mladých mužov z Dávidovho rodu a na základe znamenia sa Máriiným ženíchom stal Jozef. Gregor Nysský a Germanos I. sa prikláňajú k autentickosti týchto legiend.
Katolícka cirkev oficiálne k otázke Máriinho pobytu v Chráme nezaujíma stanovisko a Ambrosius Milánsky zastával názor, že Mária žila v dome svojich rodičov. Rôzne indície zo Svätého Písma naznačujú, že je nepravdepodobné, že Mária žila priamo v Chráme, ale ak je pravda, že žila v tom čase v Jeruzaleme, mohla Chrám často navštevovať.
Podľa židovskej praxe sa dievčatá mohli vydať od veku 12 a pol roka, pričom bol pár najprv zasnúbený a po roku oddeleného bývania vstúpil do manželstva a začal spolu žiť, čo v Máriinom prípade súhlasí s udalosťami evanjelií.
Zvestovanie Ježišovho narodenia.
Prvá kapitola Lukášovho evanjelia (verše 2638) popisuje ako anjel Gabriel zvestoval Márii narodenie Ježiša Krista a ich následný krátky dialóg. Udalosť sa odohrávala v Nazarete šesť mesiacov po počatí Jána Krstiteľa, o ktorom pojednáva začiatok tejže kapitoly Lukášovho evanjelia.
Dialóg začína pozdravom anjela („"Zdravas, milosti plná, Pán s tebou."“), po ktorom sa Mária zľakla. Anjel ju povzbudil, aby sa nebála, a oznámil jej, že počne a porodí „"Syna Najvyššieho"“, ktorému má dať meno Ježiš, a ktorý „"bude naveky kraľovať"“. Mária sa následne pýta, ako môže počať, keď „"muža nepozná"“. Anjel jej vysvetlil, že počne z Ducha Svätého a jej syn teda bude Božím Synom, po čom jej oznámil aj zázračné počatie Jána Krstiteľa, čo zakončuje slovami: „"Lebo Bohu nič nie je nemožné."“ Mária nakoniec odpovedá: „"Hľa, služobnica Pána, nech sa mi stane podľa tvojho slova."“, čím vyjadrila súhlas s tým, čo jej oznámil anjel.
Kresťanská teológia vysvetľuje túto nadprirodzenú formu počatia tým, že Kristus ako druhá Božská osoba získal popri svojej Božskej podstate z Márie aj ľudskú podstatu.
Mnohí cirkevní otcovia vrátane Hieronyma, Cyrila Alexandrijského, Efréma Sýrskeho a Augustína uznávali, že Máriin súhlas bol ku Kristovmu počatiu, a teda aj k spáse ľudstva nutný, čo bola podľa Tomáša Akvinského Božia vôľa. Z toho vyplýva, že Mária nebola nútená prijať Ježišovo počatie, zároveň však Boh jej súhlas od počiatku predvídal.
Túto biblickú udalosť si veľká časť kresťanských cirkví pripomína 25. marca. Prvé zmienky tohto sviatku v daný deň pochádzajú zo 7. storočia. Dátum bol odvodený ako deväť mesiacov pred v tom čase už ustáleným dátumom Vianoc.
Návšteva Alžbety.
Evanjelium podľa Lukáša po zvestovaní Ježišovho narodenia popisuje Máriinu cestu za Alžbetou, o ktorej jej anjel oznámil, že je tehotná. Miesto Alžbetinho pobytu identifikovali rôzni autori rôzne, ponúka sa napr. Machaerus, Hebron, Jutta a Ejn Kerem, pričom biblickému popisu najviac zodpovedá Ejn Kerem, keďže leží v hornatom kraji.
Keď Mária vošla do Alžbetinho domu, podľa evanjelia „"dieťa v jej lone sa zachvelo a Alžbetu naplnil Duch Svätý"“, na čo Alžbeta Máriu pozdravila anjelovými slovami pri zvestovaní. Alžbeta ďalej Mária označuje Máriu ako „"matku svojho Pána"“, v čom nachádzajú istú oporu podporovatelia dogmy o Márii ako Bohorodičke. Mária Alžbete odpovedá chválospevom, ktorý sa stal známy ako Magnifikat podľa prvého slova („"Velebí moja duša Pána…"“).
Evanjelista rozprávanie ukončuje zmienkou, že Mária ostala u Alžbety tri mesiace pred tým, než sa vrátila domov, čo sa často interpretuje tak, že Mária u Alžbety prebývala, kým sa nenarodil Ján Krstiteľ, táto teória však nie je jednoznačne prijímaná.
Na kresťanskom Západe sa návšteva Panny Márie u Alžbety slávi ako sviatok od 13. storočia, keď ho zaviedli františkáni. Dátum bol určený na 2. júla, čo bol deň po oktáve sviatku Jána Krstiteľa.
Ježišovo narodenie.
Práve v tom čase vydal rímsky cisár Augustus príkaz vykonať súpis ľudí na celom svete, čím myslel svet ovládaný Rímom. Každý sa musel dať zapísať v meste, odkiaľ pochádzal jeho rod. Preto aj Jozef s tehotnou Máriou odišli dať sa zapísať do mesta Betlehem. V hostinci nenašli ubytovanie, pretože mesto bolo preplnené a tak boli nútení uchýliť sa do maštale. Tam aj Mária porodila svojho syna Ježiša. (Lukáš 2, 1 – 7).
Onedlho po jeho narodení musela spolu s ním a Jozefom utiecť do Egypta, pretože Jozefovi vo sne anjel oznámil, že kráľ Herodes Veľký sa bude usilovať Ježiša usmrtiť. V Egypte zostali až do Herodesovej smrti a potom sa vrátili do Nazaretu.(Matúš 2, 13 – 23).
Ježišova verejná činnosť a po jeho ukrižovaní.
Mária sa v evanjeliách sporadicky objavuje pri Ježišovi aj pri jeho verejnej činnosti. Ona iniciovala prvý zázrak, ktorý Ježiš urobil na svadbe v meste Kána, keď premenil vodu na víno (Ján 2, 1 – 11). Spolu s ostatnými učeníkmi plakala pod krížom, na ktorom bol ukrižovaný jej syn Ježiš. (Ján 19, 25 – 27). Ale takisto je možné negatívne voči nej interpretovať Ježišove slová "„Kto je moja matka a kto sú moji bratia?“", keď sa ho spolu s príbuznými pokúšali vyrušiť pri kázaní (Matúš 12, 48 a Marek 3, 33) Posledná zmienka o Márii v biblii pochádza z opisu očakávania prisľúbeného Ducha Svätého uprostred apoštolov, Ježišových učeníkov a Jeho bratov, keď sa spoločne modlili po Ježišovom nanebovstúpení (Sk 1,14). Máriinu smrť ani jej nanebovzatie Nový zákon nezaznamenáva.
Dogmy týkajúce sa Márie.
Výnimočnosť Panny Márie bola teológmi, pápežmi a svätými zdôrazňovaná už od čias raného kresťanstva. Podľa svätého Bernarda z Clairvaux (10901153): "„Mária je bránou do neba, pretože nikto nemôže vstúpiť do svätého kráľovstva bez toho, aby tam neprešiel skrze ňu.“"
Svätý Bonaventura (12211274) zase napísal: „"Ako mesiac, ktorý stojí medzi slnkom a zemou odovzdáva zemi to, čo dostal od slnka, tak Mária leje na nás, ktorí sme na zemi, nebeskú milosť, ktorú dostala od slnka Božej spravodlivosti."“
Matka Božia (Bohorodička).
V Novom zákone sa tento titul nevyskytuje. V cirkvi sa začína používať od 3. storočia. Už sv. Gregor Naziánsky († 390) v ňom vidí skúšobný kameň kresťanskej viery: „"Kto neprijme svätú Máriu za Božiu rodičku, je odlúčený od Boha"”. V roku 428 proti pojmu Bohorodička (po grécky Θεοτόκος – "Theotokos") vystúpil Nestorius, patriarcha Konštantínopola. Nešlo pritom vlastne o Máriu, ale o Krista. Nestórius a jeho stúpenci tvrdili, že Máriu nemožno nazývať Božou Matkou, lebo je len matkou ľudskej prirodzenosti Ježiša, čiže nie je Bohorodička (Theotokos), ale Kristorodička (Χριστοτόκος – Christotokos). Boh nemôže byť zrodený. Nestóriovo učenie viedlo k tvrdeniu, že Ježiš mal dve úplne odlišné prirodzenosti: božskú a ľudskú, ktoré zostávali vedľa seba a zachovávali si svoje vlastnosti. Sv. Cyril Alexandrijský, patriarcha Alexandrie, protestoval proti takémuto chápaniu Ježiša, lebo popieralo jednotu Boha a človeka v osobe Krista. Učil, že Mária neporodila takého istého človeka ako iní ľudia, ale Syna Božieho, ktorý sa stal človekom: „"Máme ju nazývať Bohorodičkou? Nepochybne, lebo počala a porodila Boha-Slovo, ktoré sa stalo človekom. Tento titul uznávali všetci pravoverní Otcovia Východu i Západu."“ Na 3. všeobecnom koncile v Efeze v roku 431 sa mali zaoberať týmto sporom. Koncil sa začal predčasne. Za neprítomnosti konštantínopolského patriarchu Nestória, jeho stúpencov a ďalších 43 antiochijských biskupov spolu s patriarchom Jánom, bol Nestórius odsúdený a koncil dal za pravdu sv. Cyrilovi a vyhlásil, že v Kristovi sa „"uskutočnilo zjednotenie dvoch podstát (…). Pre toto zjednotenie bez omylu veríme, že svätá Panna je matkou Boha"“, čo prinieslo prvé veľké rozdelenie cirkvi. Stúpenci Nestoria neskôr založili Nestoriánsku cirkev. Protestanti uznávajú Máriu za matku Božiu aj počatie Ježiša Krista z Ducha Svätého. 
Panna Mária je často označovaná ako Bohorodička (Theotokos) aj v chválospevoch východnej pravoslávnej cirkvi. Podľa ich viery Mária nie je matkou božstva, ale cez ľudské splodenie je skutočnou matkou syna, ktorý je Bohom. Nie je matkou človeka, ktorý sa spojil s Bohom, ale človeka, ktorý je od prvej chvíle svojho počatia naozaj Bohom. Božie materstvo je najvyššia Máriina milosť, z ktorej plynú všetky jej ostatné výsady. Slávnosť Panny Márie Bohorodičky sa v rímskokatolíckej cirkvi slávi 1. januára. Pomenovanie Bohorodička je viac používané na kresťanskom Východe (u gréckokatolíkov a pravoslávnych), zatiaľ čo na kresťanskom Západe (u rímskokatolíkov) sú rozšírenejšie pomenovania Panna Mária a Matka Božia.
Dogmu o Márii ako Bohorodičke prijímajú aj tradičné protestantské cirkvi (Anglikánska a Luteránska cirkev).
Panenstvo Panny Márie.
Katolícka a pravoslávna cirkev učí, že Mária bola pannou pred narodením, pri pôrode a zostala ňou aj po narodení Ježiša. Podľa tohto učenia bol Ježiš počatý v lone svojej matky Márie zázračným spôsobom, bez pričinenia ľudského otca. Podľa anjelových slov: „"Duch Svätý zostúpi na teba a moc Najvyššieho ťa zatieni"“ (Lk 1,35). Stopy tejto dogmy možno objaviť už v Apoštolskom aj Nicejsko-carihradskom vyznaní viery (krédo z latinského "credo"): „"Skrze Ducha Svätého prijal telo z Márie Panny a stal sa človekom."“. Na 2. carihradskom koncile už zaznel výraz „"vždy Panna"“ v rámci potvrdenia jej Božieho materstva. Islam tiež zotrváva na tejto pozícii. Tento fakt je výslovne uvedený v Koráne (3:47).
Súčasná protestantská cirkev však nemá takéto učenie a tvrdí, že Mária bola pannou až pokiaľ sa nenarodil Ježiš, ale neskôr panenstvo stratila a mala ďalšie deti s Jozefom, odvolávajúc sa na zmienky o Ježišových bratoch v Novom Zákone. (Mt 12,46 – 47; Mt 13,54 – 56; Mk 3,31; Mk 6,3; Luk 8,20; Jn 7,3 – 5; Sk 1,4; Gal 1,19).
Obhajcovia učenia o celoživotnom panenstve Panny Márie, vrátane Kalvína, upozorňujú na skutočnosť, že aramejský jazyk, ktorým hovoril Ježiš a jeho učeníci, nepozná slovo bratranec a namiesto toho používa slovo brat. Na dôvažok, tento jazyk nepozná ani výraz nevlastný brat (ten istý otec, iná matka). "Tradícia, že tento text bol pôvodne napísaný aramejsky, nevylučuje možnosť, že ho autor neskôr publikoval grécky a že toto grécke vydanie zatlačilo aramejský originál" 1&gt;. V klasickej gréčtine zachovaného textu sú výrazy "brat", "nevlastný brat" a "bratranec" rozlíšiteľné.
No toto tvrdenie je len teória, zatiaľ nepotvrdená. Iní odborníci na túto tému hovoria, že evanjeliá boli písané v gréčtinea to z toho dôvodu, že svet, ktorý sa mal dozvedieť o Ježišovi, hovoril grécky (Alexander Macedónsky – zomrel v roku 323 pred Kr. – on pomohol rozšíreniu gréčtiny ako univerzálneho jazyka po známom svete). 
A ak naozaj boli evanjeliá písané v gréčtine, tak je slovo brat a bratranec v tomto jazyku ani nie zďaleka tak podobné ako naše – naopak – sú to úplne odlišné slová.
Argument, ktorý používajú protestanti k tomu, aby dokázali, že Mária žila s Jozefom klasickým manželským životom (a mala s ním aj deti) sú nielen zmienky o Ježišových bratoch, ale aj text z Matúšovho evanjelia 1,2425. Tam sa píše: Ale nepoznal ju, kým neporodila syna; a dal mu meno Ježiš. Nebol to teda pre Jozefa definitívny zákaz manželského života so svojou manželkou, ale len časové obmedzenie. Zmienku o tom, že by Jozef s Máriou nežil manželským životom, v kanonických evanjeliách nenájdeme a evanjeliá apokryfné nie sú z pohľadu cirkví hodnoverné zdroje. 
Nanebovzatie Panny Márie.
Táto dogma je špecifická pre katolícku cirkev. Vyhlásil ju 1. novembra 1950 pápež Pius XII. v apoštolskej konštitúcii "Munificentissimus Deus". Ako tzv. neomylné pápežove vyhlásenie sa toto tvrdenie po vyhlásení dogmy stalo súčasťou katolíckej viery. Zároveň to bola posledná doteraz vyhlásená pápežská dogma. Táto dogma nič nehovorí o tom, či Panna Mária zomrela a bola hneď vzkriesená, alebo bola vzatá do nebeskej slávy bez porušenia smrti. Chápe sa ako príklad vzkriesenia ľudského tela po smrti, tvrdenia, ktoré tvorí základ kresťanskej viery a nachádza sa v kréde. Prikázaný sviatok Nanebovzatia Panny Márie ustanovil v Ríme pápež Sergius I. a oslavuje sa 15. augusta.
Tento sviatok oslavujú aj gréckokatolíci a pravoslávni, tiež 15. augusta, ale pod názvom Zosnutie presvätej Bohorodičky (Uspenie). Predchádza mu 14-dňový Uspenský pôst – zdržanie sa mäsa a mliečnych výrobkov. Je to tretí alebo štvrtý najdlhší pôst v byzantskom liturgickom roku po Veľkom pôste, Filipovke a niekedy aj po Petro-pavlovskom (Apoštolskom) pôste. Napriek veľkému významu tohto sviatku v pravoslávnom liturgickom kalendári toto učenie nie je považované za dogmu ako v katolíckej cirkvi, pretože táto dogma bola vyhlásená rímskokatolíckym pápežom, ktorého autoritu východná pravoslávna cirkev neuznáva.
Nepoškvrnené počatie Panny Márie.
Táto dogma je tiež špecifická pre katolícku cirkev. Vyhlásil ju 8. decembra 1854 pápež Pius IX. v encyklike "Ineffabilis Deus". Ukončil ňou dlhotrvajúce diskusie v katolíckej cirkvi, či Mária bola naplnená Božou milosťou už v okamihu jej počatia v matkinom lone a ako jediný človek sa narodila bez dedičného hriechu. Uvedená dogma tvrdí: „"Učenie, že najblahoslavenejšia Panna Mária bola od prvého okamihu svojho počatia ojedinelou výsadou milosti všemohúceho Boha so zreteľom k zásluhám Ježiša Krista, Spasiteľa ľudského pokolenia, uchránená od poškvrny dedičného hriechu, je od Boha zjavené, a preto mu všetci veriaci musia pevne a stále veriť."” Podľa katolíckej viery bola Mária uchránená i od následkov dedičného hriechu, ako je náklonnosť k hriechu a neviazaná žiadostivosť. Nebola však uchránená od vonkajších dôsledkov hriechu, ako je bolesť a utrpenie, ktoré niesla spolu so svojím Synom. V Lurdoch sa 11. februára 1858, zjavila chudobnej štrnásť ročnej dievčine Bernadete Soubirousovej veľmi mladá žena, ktorá sa pri ďalších zjaveniach predstavila slovami: „"Ja som Nepoškvrnené počatie"“.
Slávnosť Nepoškvrneného počatia Panny Márie sa slávi 8. decembra.
Uctievanie Panny Márie.
Kým protestantské kresťanské cirkvi vidia Máriu skôr ako pasívnu postavu, rímskokatolíci a východné cirkvi vyzdvihujú jej aktívnu účasť na Božom pláne a obracajú sa na ňu ako na príhovorkyňu a ochrankyňu, ktorá sa môže prihovárať u svojho syna Ježiša Krista za ľudí. V týchto kresťanských cirkvách je aj úcta Panny Márie najviac rozšírená. Panne Márii je zasvätených veľa chrámov a takmer v každom chráme a v každej domácnosti veriaceho katolíka alebo príslušníka východnej cirkvi je jej ikona, obraz alebo socha. V každom gréckokatolíckom aj pravoslávnom chráme musí byť ikona presvätej Bohorodičky, ktorá je umiestnená v hlavnom rade ikonostasu na druhom najčestnejšom mieste. 
Počas roka je Panne Márii zasvätených viacero sviatkov, takisto existuje viacero modlitieb, ktorými sa veriaci na ňu obracajú. Najznámejšou z nich je krátka modlitba "Zdravas Mária" ("Raduj sa, Bohorodička"), ktorej text sčasti pochádza z oslovenia, ktorým pozdravil Máriu anjel Gabriel pri zvestovaní. V rímskokatolíckej cirkvi je obľúbený ruženec, modlitba, v ktorej sa spája séria viacerých samostatných modlitieb. Sú štyri druhy ruženca, ktoré sa modlia pri rôznych príležitostiach: radostný, bolestný, slávnostný a svetlom prežiarený. Takzvaný desiatok obsahuje modlitbu Otče náš, 10-krát sa opakuje modlitba Zdravas Mária a končí sa modlitbou Sláva Otcu. Desiatok sa opakuje 5-krát, pričom sa medituje nad tajomstvami života Márie a Ježiša Krista. V gréckokatolíckej a pravoslávnej cirkvi je obľúbený napríklad Akatist k presv. Bohorodičke a paraklis. V sýrskej tradícii sú to rôzne hymnické skladby na česť presv. Bohorodičky.
Panna Mária má aj mnoho titulov, ktoré vyznačujú jej zvláštne postavenie medzi svätými – Madona, Svätá Mária, Požehnaná Panna Mária, po anglicky Our Lady, po francúzsky Notre Dame, po španielsky Nuestra Seňora. Východní kresťania ju nazývajú Bohorodička, po grécky Θεοτόκος (Theotokos), aj Presvätá / Prečistá / Nepoškvrnená Panna, Vládkyňa. Rímskokatolíci používajú aj tituly Matka cirkvi, Kráľovná všetkých svätých, Matka Božia, Kráľovná anjelov, Kráľovná nebies a mnoho ďalších titulov uvedených v modlitbe Litánie k požehnanej Panne Márii.
Katolícka aj pravoslávna cirkev jasne odlišuje medzi uctievaním Panny Márie a uctievaním a bohoslužbou, ktorá prináleží iba Bohu. Zdôrazňujú, že Mária nemá božskú prirodzenosť, má iba moc pomôcť ľuďom na základe jej prosieb u Boha. Aj prípadné zázraky, ktoré sa môžu prejaviť vplyvom Máriiných príhovorov sú napokon výsledkom božej lásky a všemohúcnosti. Pojem uctievanie (po anglicky worship) sa používa niektorými teológmi na vyjadrenie oboch foriem uctievania – uctievania Márie aj uctievania Boha. Rímskokatolícka cirkev rozlišuje tri formy vzdávania úcty: tzv. „latria”, patriaca iba Bohu a obyčajne prekladaná ako zbožňovanie, klaňanie sa, uctievanie (po anglicky adoration), tzv. „hyperdulia”, patriaca iba Panne Márii a prekladaná ako uctievanie (po anglicky veneration), potom „protodulia”, ktorá prináleží svätému Jozefovi a napokon tzv. „dulia” prináležiaca ostatným svätým, taktiež prekladaná ako uctievanie (po anglicky veneration). Pravoslávna cirkev rozlišuje medzi uctievaním v zmysle uctievania Boha (worship) a uctievaním svätých (po anglicky veneration), ale neakceptuje akési zvláštne uctievanie prináležiace iba Bohorodičke – Theotokos.
Niektorí protestanti v počiatočnom období protestantizmu tak isto uctievali Pannu Máriu. Martin Luther povedal, že Mária je „"najvznešenejšia žena"“, že „"ju nikdy nemôžeme dostatočne uctievať"“, že „"uctievanie Márie je vyryté v hĺbke ľudského srdca"“ a že „"by sme mali želať aby ju každý poznal a rešpektoval"“. Ján Kalvín povedal: „"Nemôžem poprieť, že Boh tým, že vybral a neodvratne určil Máriu za matku jeho syna, obdaril ju najvyššou poctou."“ Ulrich Zwingli povedal: „"Vážim si nesmierne Matku Boha"“ a ďalej: „"Čím viac úcty a lásky ku Kristovi rastie medzi ľuďmi, tým viac by mala rásť aj úcta k Márii."“ S výnimkou anglikánskej cirkvi, však moderní protestanti vo všeobecnosti nasledujú tých reformátorov, ktorí odmietli uctievanie Márie a svätých. Zdôrazňujú pritom, že ak sa príliš veľa pozornosti venuje Márii, je nebezpečenstvo odvrátenia pozornosti od uctievania Boha ako takého. V jednom z ich vyznaní stojí: "„Hranica, kde sa legitímna úcta k Márii a jej blahoslaveniu, ktoré je patričné a primerané (Lk 1:48), mení v modlárstvo, je modlitba k nej.“" 2Každopádne aj protestanti majú Máriu v hlbokej úcte a niektoré protestantské cirkvi svätia aj Mariánskej sviatky. Napríklad Evanjelická cirkev a. v. na Slovensku má vo svojej agende sviatok Zvestovanie narodenia Krista Pána Panne Márii (25. 3.). Vo väčšine zborov sa však tieto sviatky neslávia.
Sviatky Panny Márie.
Rímskokatolícka cirkev uctieva Pannu Máriu týmito sviatkami:
Vzťah pápeža Jána Pavla II. k Panne Márii.
Veľkým ctiteľom Panny Márie bol aj pápež Ján Pavol II., ktorý si na jej počesť do svojho pápežského erbu umiestnil písmeno M a za svoje heslo si zvolil slová "Totus tuus" (Celý tvoj). Tieto dve slová vyjadrujú úplnú odovzdanosť Ježišovi prostredníctvom Márie: „Tuus totus ego sum, et omnia mea tua sunt“, čo vo voľnom preklade znamená: „Ja som celý tvoj, a všetko, čo mám, ti patrí, (môj drahý Ježišu, prostredníctvom Márie, tvojej svätej Matky).“
Zaujímavou zhodou okolností je skutočnosť, že pokus o atentát na pápeža Jána Pavla II., ktorý spáchal Mehmet Ali Ağca na námestí sv. Petra vo Vatikáne, sa uskutočnil 13. mája 1981, presne na výročie prvého zjavenia Panny Márie v portugalskej Fatime. Išlo vtedy o jeho kritické chvíle a pápež bojoval v nemocnici o život. Ján Pavol II. nepovažoval dátum spáchania atentátu za náhodu. Bol presvedčený, že pred smrťou ho ochránila Panna Mária. Doslova povedal: „"(Jej) materinská ruka riadila dráhu guľky."” Ako symbol poďakovania dal umiestniť guľku, ktorá ho zasiahla, do koruny sošky fatimskej Panny Márie a po vyzdravení putoval do Fatimy z vďaky za záchranu života. 
Ján Pavol II. počas svojich častých zahraničných ciest mnohokrát navštívil aj ďalšie miesta mariánskych zjavení v Knock v Írsku, Guadalupe v Mexiku a Lurdy vo Francúzsku, ale aj mariánske svätyne na Slovensku v Šaštíne a Levoči.
Pápež Ján Pavol II. zverejnil v roku 2000 aj tzv. tretie fatimské tajomstvo – jedno z troch tajomstiev, ktoré údajne Panna Mária pri svojom zjavení vo Fatime v roku 1917 zverila trom deťom, ktorým sa zjavila. Toto tretie tajomstvo Vatikán až do tej chvíle utajoval a medzi ľuďmi kolovali dohady, že je to tak preto, lebo toto tajomstvo hovorí o akejsi svetovej katastrofe. Text tajomstva zverejnený v roku 2000 opisuje obraz muža oblečeného v bielom rúchu, ktorý stúpa rozboreným mestom plným ležiacich ľudských tiel na kopec ku krížu. Hneď po dosiahnutí kríža je zasiahnutý vojakmi a okamžite umiera. Pápež Ján Pavol II. veril, že toto tajomstvo predpovedalo atentát spáchaný na neho Ali Agcom.
Svoj vzťah k Panne Márii prejavil Ján Pavol II. aj tým, že v roku 2002 vyhlásil Rok svätého ruženca od októbra 2002 do októbra 2003 a uverejnil apoštolský list o tejto modlitbe "Rosarium Virginis Mariae". Život Cirkvi a ľudstva v ňom vložil do rúk Panny Márie slovami: „"Jej zverujem aj moju budúcnosť. Všetko vkladám do jej rúk, aby to v svojej materinskej láske prinášala pred svojho Syna."“
V apoštolskom liste o modlitbe svätého ruženca Ján Pavol II. okrem iného píše, že sa ho máme modliť nábožne a nie mechanicky, teda ako meditáciu tajomstiev života a pôsobenia Krista. 
K pätnástim tradičným tajomstvám ruženca o živote Ježiša Krista Svätý Otec pridal ďalších päť tajomstiev o verejnom pôsobení Krista, takzvaný „svetlom prežiarený ruženec“. Tieto tajomstvá obsahujú verejné pôsobenie Ježiša od jeho krstu v Jordáne po slávnostný vjazd do Jeruzalema – teda po začiatok jeho utrpenia.
O úcte Jána Pavla II. k Panne Márii svedčí aj fakt, že na jednoduchej rakve z cyprusového dreva v ktorej je pochovaný, sú iba dve ozdoby – kríž a písmeno M.
Panna Mária a Islam.
Islam vidí v Márii matku proroka Ježiša. Zhoduje sa s kresťanstvom na tom, že Mária porodila Ježiša ako panna. Korán hovorí o Márii ako o Marjam na viacerých miestach napr. 3:35 – 47 a 19:16 – 34, ale uvádza oveľa menej detailov ako Nový Zákon.
Hovorí, že Marjam bola zasvätená službe Bohu matkou, ešte kým bola v jej lone. Korán pravdepodobne stotožňuje Máriu s Máriou, sestrou Árona a teda aj Mojžiša keď hovorí: "Mária, sestra Áronova, matka Ježišova". Vykladači Koránu to vysvetľujú tak, že tu ide o nejakého iného Árona ktorý sa v Koráne viac nespomína. Podobne ako v Novom Zákone je v Koráne uvádzaná aj pasáž o anjelovom zvestovaní, že porodí ako panna syna, okolnosti a spôsob sú však odlišné.
Zjavenia Panny Márie.
V histórii kresťanstva sa stalo viackrát, že sa Panna Mária údajne zjavila niektorým vybraným osobám. Niektoré z týchto tzv. súkromných zjavení oficiálne uznala katolícka cirkev. V procese skúmania dôveryhodnosti týchto zjavení je však veľmi opatrná, vždy podrobne skúma ich obsah a trvá pomerne dlho, kým ich v prípade, že uzná ich autenticitu, vyhlási za pravé. Viera v tieto súkromné zjavenia však ani po oficiálnom uznaní nie je pre veriacich záväzná.
V týchto zjaveniach väčšinou Panna Mária vyzýva ľudí k pokániu a obráteniu, k skutočnému žitiu Evanjelia. Čiže neprináša nejaké „novinky“, ale pripomína stálu aktuálnosť posolstva Božieho Slova. Súkromné zjavenia niekedy odporúčajú rozličné formy zbožnosti a uctievania, ktoré sú pre dané obdobie potrebné – či je to úcta k Božskému Srdcu, Nepoškvrnenému Srdcu Panny Márie alebo modlitba sv. ruženca. Vlastne potvrdzujú často už „zabehnuté“ zvyklosti praktizovaných súkromných pobožností v niektorých častiach sveta. K námetom pre zlepšenie duchovného života, ktoré vyplývajú zo súkromných zjavení, sa katolícka cirkev stavia podobne ako k námetom zo života niektorých svätých.
Medzi najznámejšie miesta zjavení Panny Márie, ktoré boli oficiálne schválené katolíckou cirkvou, patria (zoradené abecedne):
Medzi najznámejšie miesta údajných zjavení doteraz oficiálne neschválených katolíckou cirkvou patria:
Panna Mária a Slovensko.
Úcta k Panne Márii je veľmi rozšírená aj na Slovensku. Chrámy zasvätené Božej Matke vznikali na území Slovenska najmä po roku 1250, teda po odchode Tatárov. Najstarším mariánskym pútnickým miestom na Slovensku je pravdepodobne Levoča, kde korene mariánskeho kultu siahajú až do 12. storočia. Roku 1247 bola postavená prvá kaplnka na Olivetskej hore. Najpravdepodobnejšie bola postavená ako prejav vďaky Božej Matke za záchranu mnohých životov pred vpádom Tatárov, ktorí pustošili naše územie a konkrétne i Levoču. Ďalším známymi mariánskymi pútnickými miestami sú Staré Hory pri Banskej Bystrici a Marianka pri Bratislave.
V roku 1253 pápež Alexander IV. uznal rehoľu servitov, ktorí sa venovali úcte Sedembolestnej Panny Márie. Jej uctievanie sa neskôr rozšírilo aj na naše územie. Postupne bolo na Slovensku zasvätených Sedembolestnej Panne Márii vyše 45 kostolov a kaplniek. V druhej polovici 16. storočia sa s jej uctievaním začalo aj v Šaštíne. Uctievanie Panny Márie v Šaštíne má svoj pôvod v legende, ktorá hovorí o zázračnom obrátení Imricha Czobora, zástupcu uhorského palatína a vlastníka šaštínskej pevnosti. Podľa legendy bol Imrich Czobor prchkej povahy a pripravil svojej manželke Angelike Bakičovej nejednu trpkú chvíľu. Po jej modlitbe k Sedembolestnej Panne Márii jej manžel náhle zmenil správanie. Ako poďakovanie dala jeho manželka postaviť kaplnku, do ktorej umiestnila sošku Matky Božej z hruškového dreva. Dňa 18. októbra 1732 ostrihomský arcibiskup Imrich Esterházi potvrdil listinou verejné uctievanie šaštínskej sochy Sedembolestnej Panny Márie.
Dve najväčšie a najvýznamnejšie pútnické miesta Gréckokatolíckej cirkvi na Slovensku - Klokočov a Ľutina (bazilika minor), sú mariánskymi pútnickými miestami - obidve sú zasvätené Zosnutiu presvätej Bohorodičky a každoročne sa v nich v období tohto sviatku konajú veľké odpustové slávnosti. V Klokočove sa nachádza aj zázračná klokočovská ikona Bohorodičky známa tým, že v roku 1670 slzila, keď bola zneuctená kalvínskymi vojakmi, ktorí vtrhli do dediny, zničili ikonostas a podpálili cerkev. Ďalšia významná divotvorná ikona je Krásnobrodská ikona Bohorodičky, ktorá sa nachádza v Monastieri Zostúpenia Svätého Ducha v Krásnom Brode.
22. mája 1927 pápež Pius XI. vyhlásil dekrétom "Slávna u slovenského národa stojí svätyňa" (Celebre apud Slovacham gentem) Sedembolestnú Pannu Máriu za patrónku Slovenska. V roku 1964 pápež Pavol VI. povýšil chrám v Šaštíne na baziliku menšiu (Basilica Minor) a určil mu tak miesto vedľa bazilík v Lurdoch, Fatime alebo Čenstochovej. Sedembolestná Panna Mária sa dočkala všeobecnej úcty a šaštínska národná púť, ktorá sa koná každý rok 15. septembra, získala ešte väčší význam.
Tradícia mariánskych pútí na Slovensku prežila aj dobu politickej a náboženskej neslobody v rokoch 1948 až 1989. Napriek snahám o ateizáciu spoločnosti sa každoročne na púťach stretávali stovky veriacich. V osemdesiatych rokoch dokonca ich počet narástol a dali sa už rátať na tisícky, ba dokonca na desiatky tisíc. Značne vzrástol aj počet mladých ľudí, ktorí púte navštevovali. Išlo pritom o značnú osobnú odvahu, pretože všetky púte boli veľmi starostlivo monitorované Štátnou bezpečnosťou. Najväčšia púť sa však uskutočnila až po zmene politického zriadenia. 3. júla 1995 sa spoločne s pápežom Jánom Pavlom II. modlilo k Panne Márii na Mariánskej hore v Levoči vyše 650 000 pútnikov.
Panna Mária v umeleckých dielach.
Postava Márie inšpirovala umelcov už od raných kresťanských čias a po Kristovi sa stala najčastejšie zobrazovanou biblickou postavou. Aj v súčasnosti máloktorý katolícky alebo pravoslávny chrám môže byť bez jej ikony, obrazu alebo sochy. Mária takisto inšpirovala mnohých hudobných skladateľov a filmárov.
Na Východe sa Mária zobrazuje skoro vždy s dieťaťom Ježišom na rukách. Motív Márie s mŕtvym Ježišovým telom v lone je častým motívom v západnom umení (tzv. Pieta). Socha Panny Márie často završuje tzv. mariánske stĺpy, stavané najčastejšie na znamenie vďaky za ukončenie moru.

</doc>
<doc id="12943" url="https://sk.wikipedia.org/wiki?curid=12943" title="9. jún">
9. jún



</doc>
<doc id="12944" url="https://sk.wikipedia.org/wiki?curid=12944" title="Michael Fox">
Michael Fox



</doc>
<doc id="12945" url="https://sk.wikipedia.org/wiki?curid=12945" title="Mike Fox">
Mike Fox



</doc>
<doc id="12946" url="https://sk.wikipedia.org/wiki?curid=12946" title="HZD">
HZD



</doc>
<doc id="12947" url="https://sk.wikipedia.org/wiki?curid=12947" title="ANO">
ANO



</doc>
<doc id="12948" url="https://sk.wikipedia.org/wiki?curid=12948" title="Sýkorka veľká">
Sýkorka veľká

Sýkorka veľká alebo sýkorka bielolíca (latinsky "Parus major") je najväčšia a najrozšírenejšia sýkorka z čeľade sýkorkovitých ("Paridae"). Má palearktické rozšírenie (Európa, Ázia a sever Afriky) a delí sa na tri skupiny poddruhov (celkovo asi 20 poddruhov). Sýkorka veľká európska ("P. major major") obýva väčšinu Európy a západnú časť Sibíra. Na Slovensku hniezdi v podstate na celom území, ale so stúpajúcou nadmorskou výškou sa početnosť znižuje. Podľa Medzinárodnej únie na ochranu prírody a prírodných zdrojov sýkorka veľká patrí medzi najmenej ohrozené druhy, trend celkovej populácie je stúpajúci z dôvodu narastania jej areálu rozšírenia, stavy v Európe v rokoch 19802013 sa mierne zvýšili.
Opis.
Sýkorka veľká je veľká asi ako vrabec, ale štíhlejšia. Je to naša najväčšia sýkorka, je dlhá a 14 – 19 g ťažká
. Sýkorka veľká je pomerne výrazne sfarbená. Má žlté bruško s pozdĺžnym čiernym pruhom, čiernu čiapočku a čierne lemované biele líca (v niektorých publikáciách sa označuje ako sýkorka bielolíca). Hlavu má čiernu iba na lícach a pri ušiach je biela. Čierna farba pokračuje aj na prsiach a zužuje sa do čierneho pruhu, ktorý sa tiahne cez brucho (u samíc je tento pruh tenší a menej výrazný). Chrbát je žltkavý až zelený, brucho žlté, vrchné krovky chvosta sú modrosivé, krídla sú tmavomodrosivé s nevýrazným bielym pruhom. Zobák je silný, kužeľovitý a čierny. Mladé vtáky sú bledšie a líca majú žltkavé, zobák je hnedosivý.
Lieta vlnkovito a pomerne rýchlo.
Hlas.
Hlas má veľmi premenlivý, poznáme až 40 rôznych zvukov, vie napodobniť iné vtáky. Obe pohlavia majú rovnaký repertoár, ale samce sa ozývajú častejšie. Jednotlivé mäkké "pit" alebo "čit" používajú ako kontaktný hlas. Hlasným "tink" sa ozývajú dospelé samce pri nebezpečenstve alebo pri teritoriálnych sporoch. Najznámejší je ich dvojslabičný spev "ci-be ci-be ci-be ci-be" alebo "cici-trn cici-trn cici-trn", ktorým si ohraničujú územie. Má veľmi rozmanité hlasové prejavy a je pomerne dobrý imitátor hlasov iných druhov.
Výskyt a stav na Slovensku.
Sýkorka veľká bola zistená vo všetkých mapovacích kvadrátoch. Je to prevažne stály druh, ale časť populácie vykonáva krátke ťahy. Z Poľska, Ukrajiny a Nemecka prilietajú na zimu na Slovensko, niektoré zo Slovenska odlietajú ďalej na juh.
Ako hniezdič vystupuje maximálne do 
Odhadovaný počet hniezdiacich párov v rokoch 19801999 bol 1 500 000 – 3 000 000, zimujúcich jedincov 4 000 000 – 8 000 000. Veľkosť populácie i územie, na ktorom sa vyskytovala boli "stabilné", maximálna zmena do 20 %. Ekosozologický status v rokoch 1995, 1998 a 2001 žiadny., Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Odhadovaný počet hniezdiacich párov v rokoch 20082012 bol 1 500 0003 000 000 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné".
V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 1 500 000 3 000 000 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Biotop.
Vyhľadáva najmä listnaté lesy, ale objavuje sa aj v ihličnatých. Bežne sa vyskytuje v blízkosti ľudských sídlisk, v záhradách, parkoch, sadoch a pod. Pôvodne dávala prednosť listnatým lesom, ale dnes sa naučila využívať vo svoj prospech blízkosť ľudí.
Hniezdenie.
Prirodzené hniezdenie je v dutinách stromov, veľmi často obývajú búdky, ale sú veľmi prispôsobivé a môžeme ich nájsť v hromadách dreva, kovových trúbkach, dutinách múrov, starých hniezdach strák a veveričiek, ale aj v dierach v zemi. Hniezdo stavia iba samica a potom do neho kladie okolo desať vajíčok, ktoré vážia asi 1,6 g a sú červenohnedo bodkované na bielom podklade. Na vajciach sedí iba samička, ktorú samec kŕmi. Dĺžka sedenia je 13 až 14 dní, potom obidvaja rodičia 16 až 18 dní kŕmia mláďatá v hniezde a ďalších 8 až 14 dní sú mláďatá kŕmené po vyvedení z hniezda. Sýkorky veľké často hniezdia dvakrát v jednej sezóne. Mláďatá ostávajú s rodičmi aj cez zimu a ešte v prvom roku života pohlavne dospievajú. Najvyšší zistený vek bol asi 15 rokov.
Potrava.
Počas leta sa živí prevažne živočíšnou potravou. Hlavnú zložku tvorí hmyz v rôznych vývojových štádiách (vajíčka, larvy a u menších druhov aj dospelé jedince). Zaznamenané však boli aj útoky sýkoriek na hibernujúce netopiere či menšie druhy spevavcov. Na jeseň a v zime vyhľadávajú olejnaté semená slnečnice a buku, orechy a niekedy aj semená hrabu. Môže aj objedať dužinaté plody drevín, púčiky a listy. Mláďatá sú kŕmené najmä húsenicami (viac ako 80 %), pavúkovcami a rôznymi larvami hmyzu. Pre svoje mláďatá bežne zoženú 500 ks húseníc denne, čím veľmi úspešne regulujú výskyt škodcov. Potravu zbierajú na vetvách stromov a krov, na zemi a výnimočne ju chytajú aj pri lete.
V lete sa živí hmyzom, ale v zime musí prejsť na semená s vysokým obsahom tuku, ktoré často nachádza v kŕmidlách (najlepšie slnečnice) a sú ochotné si po ne priletieť až na ľudskú ruku. Ďalej konzumujú rôzne živočíšne tuky (napr. hovädzí loj) a v Anglicku sú známe tým, že sa naučili preďobať hliníkové uzávery fliaš s mliekom a vyzobať smotanu pod ním.
Ochrana.
Sýkorka veľká je zákonom chránená, spoločenská hodnota je 500 € (Vyhláška MŽP č. 170/2021).
Druh je zaradený do Bernského dohovoru (Príloha II).
Vhodnou formou aktívnej ochrany je vyvesovanie hniezdnych búdok a prikrmovanie v zime. Hniezdne búdky využíva aj na nocovanie v studenej časti roka. Pomocou búdok možno dosiahnuť hniezdnu hustotu 5 párov/.

</doc>
<doc id="12950" url="https://sk.wikipedia.org/wiki?curid=12950" title="Saul Bellow">
Saul Bellow

Saul Bellow (vlastným menom Solomon Bellows) (* 10. jún 1915, Lachine, Quebec, Kanada – † 5. apríl 2005, Brookline, Massachusetts, USA) bol americký spisovateľ židovského pôvodu; nositeľ Nobelovej ceny za literatúru z roku 1976.
Životopis.
Narodil sa v Kanade v rodine s rusko-židovským pôvodom, no vyrastal v Chicagu. Keď mal deväť rokov, naučil sa hebrejsky, a odvtedy sa datuje i jeho celoživotná láska k biblii. Miloval knihy a veľa času venoval čítaniu, a po prečítaní knihy "Uncle Tom's Cabin (Chalúpka strýčka Toma) " sa rozhodol, že bude spisovateľom. Vyštudoval však antropológiu a sociológiu. Po ukončení štúdia učil na viacerých univerzitách (University of Minnesota, New York University, Princeton University, the University of Chicago, Bard College a Boston University). Počas svojho dlhého života sa stihol päťkrát oženiť. V roku 1993 sa presťahoval z Chicaga do Brooklinu v Massachusetts, kde aj 5. apríla 2005 zomrel vo veku 89 rokov. Pochovaný je na židovskom cintoríne "Shir he harim" v Brattleboro, Vermont.
Tvorba.
Jeho prvé literárne práce mu zaistili, že ho považovali za jedného z najznámejších prozaikov 20. storočia, a až kým nezomrel, bol považovaný za najväčšieho žijúceho anglicky píšuceho autora. Stal sa prvým spisovateľom, ktorý vyhral National Book Award trikrát. Jeho priateľ Philip Roth o ňom povedal, že „chrbtovú kosť americkej literatúry tvoria dvaja spisovatelia – William Faulkner a Saul Bellow. Spoločne sú Melville, Hawthorne a Twain 20. storočia.“
Do literatúry vstúpil dielom "Dangling Man (Rozkolísaný človek) ", ktoré bolo psychologickou štúdiou vo forme denníka. Nasledovali ďalšie romány, v ktorých rozvíjal príbehy a osudy románových hrdinov, ktorých životy boli úzkostlivé, vzrušené, často až búrlivé, no napokon nikdy nie tragické, pretože vždy ešte ostáva maličká nádej pre ľudstvo i pre jednotlivých hrdinov, a to i napriek všetkým stroskotaniam a ohrozeniam. Asi najpopulárnejším románom sa stalo dielo Herzog, no skutočný úspech zaznamenal až románom "Humboldt's Gift" (doslova "Humboldtov dar"), za ktorý získal v roku 1976 najprv Pulitzerovu cenu a neskôr i Nobelovu cenu za literatúru.

</doc>
<doc id="12951" url="https://sk.wikipedia.org/wiki?curid=12951" title="Katolícke noviny">
Katolícke noviny

Katolícke noviny je označenie viacerých cirkevných periodík, najmä:

</doc>
<doc id="12952" url="https://sk.wikipedia.org/wiki?curid=12952" title="Herečka">
Herečka



</doc>
<doc id="12954" url="https://sk.wikipedia.org/wiki?curid=12954" title="Hospodárstvo Malty">
Hospodárstvo Malty

Hospodárstvo Malty – a tým aj životná úroveň - dosiahli v poslednom období, najmä v deväťdesiatych rokoch 20. storočia, isté pokroky a možno ich označiť ako relatívne stabilné a mierne prosperujúce. 
Prehľad.
Maltské hospodárstvo sa vyznačuje vysokým nedostatkom prírodných zdrojov (najmä žiadne fosílne zdroje, nedostatok spodnej vody) a suchým podnebím. Celkovo je maltské hospodárstvo závislé na zahraničnom obchode (vrátane turistického ruchu).
Z desiatich nových členských štátov Európskej únie patrí Malta k najvyspelejším. Výška HDP (hrubého domáceho produktu) na obyvateľa v bežných cenách (2001: 10.300 €, 2002: cca. 11.000 €) je v porovnaní s ostatnými novými členmi Európskej únie relatívne vysoká (cca. 135 % priemeru, po Cypre na druhom mieste), ale nižšia v porovnaní s Európskou úniou (cca. 69 % priemeru, teda asi o 17 percentuálnych bodov viac ako Slovensko). 
Pod tlakom Európskej únie bola Malta v posledných rokoch donútená preštruktúrovať svoje hospodárstvo, najmä v týchto oblastiach:
V rôznych správach Európskej únie posledných rokov boli výsledky reformných snáh maltskej vlády hodnotené síce rozdielne, ale veľakrát pozitívne: 
Jednotlivé sektory.
Poľnohospodárstvo.
Hlavný ostrov Malta je nielen intenzívne zastavaný, ale nemá ani žiadne väčšie alebo súvislé zelené plochy. Poľnohospodárstvo má preto trochu väčší význam na menšom ostrove Gozo, kde aj situácia so zásobovaním vodou na zavlažovanie je v letnom období priaznivejšia. Gozo pokrýva aj istý podiel potreby zeleniny pre celý štát. 
Poľnohospodárska plocha dosahuje iba 31 % celkovej plochy, v sektore je zamestnaných okolo 2 % pracujúcich. V priemere zaberajú poľnohospodárske usadlosti plochu 1 hektár. Okrem skutočnosti, že zaberanie ďalšej plochy pre poľnohospodársku výrobu neprichádza do úvahy, je budúcnosť maltského poľnohospodárstva ovplyvnená aj starnutím pracovnej sily (42,6 % pracujúcich je starších 60 rokov).
V popredí stojí rastlinná výroba (s podielom vyše 80 % na celkovom objeme poľnohospodárskej výroby), tu potom najmä zelenina (96.200 ton 2001), ďalej zemiaky a ovocie. Najmä v letných mesiacoch pokrýva Malta veľkú časť potreby dovozom.
Priemysel.
Tento sektor je charakterizovaný malými výrobnými jednotkami (v priemere 11 zamestnancov na podnik). Malta sa v minulosti rôznymi daňovými úľavami cieľavedomo uchádzala o usídlenie zahraničných firiem, v súčasnosti na Malte existuje okolo 250 zahraničných podnikov, vyrábajúcich z veľkej časti pre vývoz.
K významným odvetviam patrí strojárstvo, elektronika (najmä komponenty do mobilných telefónov, televízorov, počítačov), textil a oblečenie, chemické a farmaceutické výrobky, dopravné zariadenia, stavba a oprava lodí.
Služby.
Vysoký podiel tohto sektora na HDP je ovplyvnený aj veľkým významom turistického ruchu. Zatiaľ čo podiel služieb na tvorbe HDP je stabilne okolo 70 percent, klesá podiel zamestnaných v tomto sektore (z 71,5 percent v roku 1997 na 66 percent v roku 2001).
Dôležitým faktorom je obchod. Malta je nielen význačným obchodným strediskom v Stredomorí, ale má aj piatu najväčšiu obchodnú flotilu na svete (celková tonáž 28 miliónov ton).
Vybrané odvetvia.
Turistický ruch: Maltu v súčasnosti navštevuje viac ako jeden milión turistov ročne (1985: okolo pol milióna, 2000: 1,2 milióna), teda trikrát toľko, ako má Malta obyvateľov, so stúpajúcou tendenciou. Turistika sa na HDP podieľa zhruba 35 percentami. Najväčší počet turistov prichádza zo Spojeného kráľovstva, Nemecka a Talianska.
Rybolov (2001: 841 ton živej váhy, so stagnajúcou tendenciou): celková tonáž rybárskej flotily je zhruba 18 000 ton, nízky výlovok je vyrovnávaný chovaním rýb v umelých nádržiach v zálivoch (akvakultúra, 2001: 1235 ton). 
Energetika: určité úspechy boli dosiahnuté aj v oblasti zásobovania vodou a elektrinou. Obidve oblasti boli do konca osemdesiatych rokov 20. storočia katastrofálne, voda sa niekedy musela dovážať cisternovými loďami z Talianska (a jej používanie v bazénoch bolo zakázané). Po vybudovaní novej elektrárne a moderných odsoľovacích zariadeniach na morskú vodu v osemdesiatych a hlavne v deväťdesiatych rokoch je dnes situácia stabilná. Malta však dováža 100 percent zdrojov na výrobu elektrického prúdu.
Situácia v doprave na Malte je diktovaná skutočnosťou, že – nehľadiac na lodné spojenie medzi Maltou a Gozom a zahraničné lety – ide výlučne o cestnú dopravu. Cestná sieť je pritom stále zastaraná, počas turistickej sezóny tak situácia nadobúda katastrofálny stav. (Jediná železnica, ktorú Briti v roku 1883 postavili medzi Vallettou a Mdinou, niečo vyše 10 km, bola v roku 1931 zrušená.)
K typickým miestnym výrobkom patrí keramika a sklo, čipky, filigrány zo striebra a zlata, rôzne bronzové predmety.
Zahraničný obchod.
V zahraničnom obchode pripadá 60 až 70 percent vývozu a dovozu na Nemecko, Francúzsko, Taliansko, USA a Spojené kráľovstvo. Orientácia na Európsku úniu, na ktorú pripadá 50 percent, je už dlhý čas jednoznačná.
Malta sa tradične vyznačuje obchodným deficitom (okolo 19 % HDP za rok 2001). Tento schodok je čiastočne vyrovnávaný pozitívnou bilanciou služieb (cestovný ruch). Ako jediná z desiatich nových členských krajín sa Malta vyznačuje negatívnou bilanciou v oblasti zahraničných priamych investícií (okolo -10 % HDP roku 2002).
Vo vývoze Malty hrajú veľkú úlohu strojárske výrobky, elektronika, textil a oblečenie, 
Ďalej je potrebné uviesť aj stavby resp. opravy lodí. 
Dovoz Malty je diktovaný podmienkami ostrova: významnou položkou sú poľnohospodárske výrobky (rastlinné aj živočišne výroby a ďalšie potraviny), fosílne zdroje, ďalej chemické a strojárske výrobky. 
Mena.
Úradnou menou zostáva pre nasledujúce roky aj po vstupe do Európskej únie maltská líra, medzinárodná skratka Lm (tiež MTL), deliaca sa na 100 centov. Kurz Lm sa pohybuje okolo 1 Lm = 90,5 Sk = 2,33 € (stredný kurz, apríl 2005). 
 V mnohých prípadoch je možné platiť aj ďalšími menami: € (euro), US$ (americký dolár), £ (britská libra).
 Metodická poznámka
 "Pri porovnaní nasledujúcich číselných údajov možno rýchlo zistiť, že iné pramene uvádzajú čísla, ktoré (čiastočne) veľmi silno odporujú tu zverejneným číselným údajom (to sa týka napr. aj údajov Štatistického úradu Maltskej republiky). Dôvodom je okrem iného aj rozdielna klasifikácia resp. definícia kategórií. Pre porovnateľnosť čísel medzi sebou aj pre porovnateľnosť čísel s údajmi pre iné štáty Európskej únie boli použité iba čísla z rôznych zdrojov Európskej únie. Navyše sú tu v rámci porovnateľnosti uvedené iba čísla za rok 2001, aj keď v niektorých prípadoch možno nájsť aj údaje z neskorších období."

</doc>
<doc id="12955" url="https://sk.wikipedia.org/wiki?curid=12955" title="Rainier III.">
Rainier III.

Rainier III., zvrchované monacké knieža" (Rainier Louis Henri Maxence Bertrand Grimaldi "; 31. máj, 1923 – 6. apríl, 2005), nazývaný "Jeho Jasnosť monacké knieža", vládol Monackému kniežatstvu takmer 56 rokov. Aj keď bol mimo Európy najviac známy pre svoju svadbu s americkou herečkou Grace Kellyovou, bol tiež zodpovedný za reformy Monackej ústavy a za rozvoj ekonomiky kniežatstva a jeho premenu na bohaté a elegantné letovisko.
Rodokmeň.
Rainier bol jediným synom monackej princeznej Charlotty a Pierra z Polignacu. Má taktiež sestru, princeznú Antoinettu, mladšiu o dva roky. Jeho starý otec Ľudovít II. bol generálom francúzskej armády počas druhej svetovej vojny. Jeho nástupcom od roku 2005 je Albert II..
Na čele Monaka.
Rainier III. vládol v Monaku od roku 1949 do 2005, čo znamená, že bol najdlhšie vládnuci monarcha v Európe a druhá najdlhšie vládnuca hlava štátu na svete. Za svoju dlhú vládu Monako veľmi pozdvihol a doviedol ho do OSN a do Rady Európy. Taktiež nechal postaviť mnoho stavieb. 
V marci 2005 Rainier vážne ochorel a 6. apríla 2005 chorobe podľahol.

</doc>
<doc id="12958" url="https://sk.wikipedia.org/wiki?curid=12958" title="Zvolenská kotlina">
Zvolenská kotlina

Zvolenská kotlina je geomorfologický celok v oblasti Slovenské stredohorie. Kotlina leží medzi Banskou Bystricou, Zvolenom, Detvou a Ľubietovou.
Vymedzenie.
Na severe hraničí so Starohorskými vrchmi, Nízkymi Tatrami a Horehronským podolím, na východe s Veporskými vrchmi a Poľanou. Južným smerom sa nachádzajú Ostrôžky a Javorie a západne ležia Kremnické vrchy.
Geomorfologické členenie.
Zvolenská kotlina sa delí na 9 podcelkov:
Charakteristika.
Zvolenská kotlina má charakter hornatiny. Najvyšším vrchom je Čierny diel (). Veľká časť územia je pokrytá prevažne listnatými lesmi. V hojnej miere je zastúpený buk, hrab, dub a javor, z ihličnatých stromov sa v menšej miere vyskytuje borovica a smrek. Zvolenskou kotlinou preteká rieka Hron s prítokmi Slatina a Neresnica.
Podľa klimatických podmienok radíme Zvolenskú kotlinu medzi oblasti mierne teplé. V zimnom období vystupujú priemerné teploty na -2 až -4 °C, letné priemerné teploty sa pohybujú okolo 17 až 18 °C, počet letných dní býva medzi 40 – 50, počet dní so snehovou pokrývkou je 50 – 70.
Chránené územia.
Zvolenská kotlina je kraj s množstvom prírodných zaujímavostí a kuriozít. Nenachádza sa tu žiadna chránená krajinná oblasť, ale viaceré maloplošné chránené územia, ako napr. NPR Plavno, Ponická dúbrava, PR Urpínska lesostep, Kozlinec, Čačínska cerina, Jelšovec, Prosisko, NPP Mičinské travertíny, PP Zolniansky lahar a Potok Zolná, Pyramída, CHA Arborétum Borová hora a iné.

</doc>
<doc id="12965" url="https://sk.wikipedia.org/wiki?curid=12965" title="Zlínský kraj">
Zlínský kraj



</doc>
<doc id="12968" url="https://sk.wikipedia.org/wiki?curid=12968" title="Nemecká spolková republika">
Nemecká spolková republika

Nemecká spolková republika môže byť:

</doc>
<doc id="12970" url="https://sk.wikipedia.org/wiki?curid=12970" title="Tetris">
Tetris

Tetris je počítačová hra, ktorú vyvinul sovietsky vedec Alexej Pažitnov, keď pracoval na moskovskej Akadémii vied Sovietskeho zväzu, inšpirovaný stolnou hrou pentomino. Verejnosti bola hra predstavená 6. júna 1984. Slovo Tetris pochádza z gréckeho slova "tetra", teda štyri.
Tetris je úspešná počítačová hra, čiastočne vďaka svojmu úspechu ako videohra. Tetris alebo podobné verzie, známe ako klony, sa objavil na takmer každom prístroji, kde sa dajú hrať hry. Dokonca sa objavil v rámci umeleckej tvorby ako hra hraná na dome, kde okná slúžili ako obrazovka, pozri .
Hra.
Tetromína alebo kocky, blok skladajúci sa zo 4 štvorčekov, padajú po obrazovke a hráč ich ukladá do múru od dolného konca hracej plochy. Keď je riadok plný štvorčekov bez dier, zmizne. Hráč sa snaží čo najďalej odmazávať riadky. Hra končí, keď múr dosiahne horný okraj hracej plochy.
Maximálny počet zároveň zmiznutých riadkov je 4. To je možné urobiť len dielom „I“, takýto ťah sa volá „tetris“.
Gravitácia.
Keď je vymazaný riadok, vyššie riadky sa majú prepadnúť. Vo väčšine verzií tetrisu sa proste posunú o riadok dole. Tento výsledok sa nechová ako gravitácia v reálnom svete, diely sa správajú ako prilepené a nepadajú do voľných priestorov dole aj keď nie sú o nič zaprené. Podľa mnohých táto vlastnosť, nazvaná naivná gravitácia, nie je zlá naopak prispieva k lepšej hrateľnosti. Pokiaľ voľné diely padajú (ako napríklad v Quadre) je možné naraz skompletovať aj viac riadkov ako 4. Po zničení riadku sa uvoľní dielik ktorý spadne a skompletuje ďalší riadok. Táto vlastnosť vzhľadom k vyššiemu bodovaniu viacriadkových ničení, núti hráča stavať vysoké múry s dierami a až tie potom naraz ničiť až k základom. Pre začínajúceho hráča to je zväčša ťažšie.
Systém bodovania.
Pri väčšine variácií sú lepšie hodnotené viacriadkové doplnenia, pretože je ťažšie ich dosiahnuť. Nasledujúca tabuľka vyjadruje bodovanie na tom, ktoré kolo hráme (n-té) a počtu zničených riadkov:
Je možné hrať do nekonečna?
Bežne hráči prehrávajú pretože
Čo ale keby sa rýchlosť nezvyšovala? Dalo by sa hrať do nekonečna? V článkoch zaoberajúcich sa touto témou (napr. (článok je v angličtine)) bola vyslovená teória, že sa môžete dostať do neriešiteľnej situácie.
Problém je s dielmi S a Z. Pokiaľ padá dlhá postupnosť jedného z týchto dielikov, nie je možné zaplniť dieru pri okraji, ktorý je bližšie hornému okraju dieliku. Musíme tu jeden štvorček nechať voľný. Potom bude nasledovať dlhá sekvencia dielikov opačnej orientácie a tá nás donúti nechať ďalšiu postupnosť nedokončenú. A tak sa to opakuje kým je hra prehraná. Pretože diely padajú v náhodnom poradí, môže táto situácia teoreticky nastať. Prakticky samozrejme asi nenastane, pretože generátor náhodných čísiel v počítači ich negeneruje skutočne náhodne. Tento v praxi generátor pseudonáhodných čísiel takúto sekvenciu nedodá.
Dokonca aj v implementácii s dokonale náhodnými číslami (tvorených napríklad pomocou Brownovho pohybu) je pravdepodobnosť, že padne za sebou 150 dielikov, ktoré budú len Z alebo S, (čo je dobrý hráč schopný zvládnuť) (7/2)150 (približne 4 × 1081).

</doc>
<doc id="12973" url="https://sk.wikipedia.org/wiki?curid=12973" title="Filozofická ekonómia">
Filozofická ekonómia

Filozofická ekonómia kladie a hľadá odpovede na také otázky, ktoré z rôznych dôvodov nepostihuje vedecká ekonómia.

</doc>
<doc id="12974" url="https://sk.wikipedia.org/wiki?curid=12974" title="Axiológia">
Axiológia

Axiológia je všeobecná teória hodnôt a hodnotenia. Usiluje sa o analýzu a jednotný opis rôznych druhov hodnôt (etických, estetických, ekonomických, biologických a iných), ako aj procesu hodnotenia. Zásadný význam má analýza procesu vzniku novej predstavy optima kvality a kvantity čohokoľvek.
Axiológovia.
K slovenským axiológom patria:
K zahraničným axiológom patria:

</doc>
<doc id="12980" url="https://sk.wikipedia.org/wiki?curid=12980" title="S1m0ne">
S1m0ne

S1m0ne alebo Simone je americká filmová sci-fi dráma z roku 2002 napísaná, režírovaná a produkovaná novozélandským režisérom Andrew Niccolom v hlavnej úlohe s Al Pacinom.
Obsah.
Hlavný hrdina Viktor Taransky je režisérom, scenáristom a producentom v jednej osobe, ktorého prenasleduje smola. Jeho posledný film bol prepadák a teraz mu navyše utiekla hviezda jeho nového filmu. Na dôvažok, vedenie štúdia s ním zruší zmluvu. Nič však nie je stranené. Po vyhodení zo štúdia sa rozhodne Viktor vyskúšať nový počítačový program, ktorý dostal od známeho tesne pred jeho tragickou smrťou. Program umožňuje nahradiť skutočných hercov počítačovými simuláciami. V zúfalej snahe ukončiť film na vlastnú päsť, Viktor použije tento program a ako hlavnú hrdinku si vyberie simuláciu číslo 1 - nádhernú Simone. Stane sa nečakaná vec. Film má obrovský úspech a Simone sa cez noc stane hviezdou. Nikto však netuší, že predstaviteľka Simone nie je reálna bytosť a Viktor sa to snaží zatajiť. Musí však kvôli tomu čeliť jednému problému za druhým.

</doc>
<doc id="12983" url="https://sk.wikipedia.org/wiki?curid=12983" title="Synonymum">
Synonymum

Synonymum (z gr. "συν'sýn" = spolu + "ὅνομα'ónoma" = meno) je slovo, ktoré inak znie, ale má rovnaký alebo blízky význam ako iné slovo.
Synonymá sa odlišujú významovými odtienkami alebo štylistickými príznakmi. V jazyku sú zviazané s javom synonymie, ktorej podstatou je to, že jednej veci alebo predmetu (denotátu) zodpovedá viacero výrazových jednotiek (designátorov). Pri lexikálnych synonymách popri významovej zhode sa zdorazňujú aj odlišné prvky. Patrí medzi ne rozličná spájateľnosť synoným a rozličná sféra použitia.
Podľa prítomnosti štylistických príznakoch rozoznávame synonymá také, aký ráz má ich konkrétny príznak, resp. do akej štýlovej vrstvy sa zaraďujú (terminologické, hovororové, knižné, administratívne, publicistické, slangové a pod., z časového a frekvenčného hľadiska zastarené, archaické, historické, zriedkavé). Táto mnohotvárnosť jazykových štýlov sa opiera o práve o synonymiu.
Medzi členmi synonymických radov možno rozlíšiť rozmanité vzťahy dané rozdielom významových odtienkov alebo štylistickými rozdielmi, prípadne obidvoma týmito príznakmi súčasne. Významové rozdiely sa môžu prejavovať 
Z hľadiska formy môžu byť synonymá nielen slová, ale aj slovné spojenia (určiť hranice – ohraničiť) a frazeologické jednotky (hrať si do karát – nahrávať si).
Synonymá môžu byť špecifikom každého jednotlivca: existujú veci alebo deje, ktoré je každý zvyknutý pomenúvať iným z viacerých možných názvov (napr. šaty môžu byť vyrobené z nejakého „materiálu“ alebo ušité z určitej "látky"; význam je však v oboch prípadoch rovnaký napriek diametrálnej morfologickej odlišnosti dvoch rôznych slov pomenúvajúcich tú istú vec). Niekedy – najmä v umeleckom slovnom prejave – sa synonymá na pomenovanie tej istej veci používajú zámerne z dôvodu pestrosti jazykového prejavu.
Príčiny vzniku.
Príčiny vzniku synoným môžu byť vnútrojazykové: 
alebo synonymum môže vzniknúť vonkajším vplyvom: 
Absolútne synonymá.
Niektorí jazykovedci neuznávajú existenciu úplných, tzv. absolútnych synoným. Ak sa predsa v jazyku vyskytnú, zvyčajne jeden člen postupne nadobúda nejaký príznak, napr. nadobúda povahu termínu (brzdiť, z dvojice brzdiť – hamovať) alebo zastaráva (bál z dvojice bál – ples).
V jazyku však sú aj také dvojice, pri ktorých nenájdeme zjavný rozdiel. 

</doc>
<doc id="12984" url="https://sk.wikipedia.org/wiki?curid=12984" title="Andrew Niccol">
Andrew Niccol

Andrew Niccol (* 10. jún 1964, Paraparaumu, Nový Zéland) je novozélandský filmový scenárista, producent a režisér.
Vyrástol na Novom Zélande, odkiaľ odišiel ako 21-ročný do Londýna v Spojenom kráľovstve. Jeho filmy sú o pesimizme a o ľuďoch, ktorí ho prekonávajú.

</doc>
<doc id="12986" url="https://sk.wikipedia.org/wiki?curid=12986" title="Farma (film)">
Farma (film)

Farma je americký filmový triler z roku 2003 o veteránovi CIA Walterovi Burke (Al Pacino), ktorý má na starosti hľadanie nových talentov pre výcvikové stredisko CIA.

</doc>
<doc id="12989" url="https://sk.wikipedia.org/wiki?curid=12989" title="Marian Váross">
Marian Váross

Marian Váross (* 7. február 1923, Martin – † 21. november 1988, Bratislava) bol slovenský axiológ, filozof, teoretik a historik umenia.
Životopis.
Stredoškolské a vysokoškolské štúdium s aprobáciou slovenčina a filozofia absolvoval v Bratislave. Už ako študent začal pracovať (od r. 1943) v Štátnom psychotechnickom ústave, pričom si študijné zameranie rozšíril o psychológiu. Úzke prepojenie filozofie a psychológie sprevádzalo V. odborné zameranie po celý život, nielen vzhľadom na témy, ale aj pokiaľ ide o metódu. Okrem psychologicko-filozofickej profilácie už od gymnaziálnych čias pravidelne písal a publikoval state, eseje, črty o výtvarnom umení. Vlastnú profesionálnu dráhu možno datovať jeho doktorskou dizertáciou Osobnosť ako hodnotiaci akt. Pokus o psychologickú analýzu hodnôt (1945). Na formovanie a vyzrievanie V. filozofických názorov mali nepochybne významný vplyv a dosah študium na Sorbonne (1945–47) ukončené doktorátom filozofie a postgraduálne štúdium v Cambridge (1948–49). Počas týchto pobytov vznikli rozsiahle práce, ktoré doposiaľ neboli v slovenčine publikované: Le fanatisme (Une analyse psychologique et axiologique), L'intuitivisme comme théorie de la connaissance. V Cambridge napísal priekopnícke dielo Axiológia ako teória hodnôt a hodnotenia (Cambridge 1949). Tvorivé úsilie a jeho produkty z oblasti filozofie však V. po návrate z cudziny nemohol nikdy naplniť v inštitucionalizovanej podobe, čo mu však nezabránilo v ich rozvíjaní a prehlbovaní mimo oficiálneho prúdu filozofie uväznenej v jednostrannom modeli uvažovania. Po rozpustení Štátneho psychotechnického ústavu nakrátko zakotvil (v r. 1950) na pracovisku pre psychológiu a sociológiu, lenže už v r. 1951 ho administratívnym zásahom preradili za prekladateľa z ruštiny do Vydavateľstva SAV. Po ustanovení SAV v r. 1953 V. inicioval založenie Kabinetu pre teóriu a dejiny umenia, z ktorého neskôr vznikol Ústav teórie a dejín umenia. Stal sa jeho riaditeľom a v tejto funkcii pôsobil do r. 1970. Po odstavení z funkcie a zbavení možnosti publikovať v období normalizácie pracoval ako úradník v Slovenskej národnej galérii až do svojho odchodu do dôchodku v r. 1984.
Je pochovaný na Národnom cintoríne v Martine.
Jeho teoreticko-mysliteľský záber a dielo sú mimoriadne rozsiahle a bohaté. Hoci pod tlakom politických okolností sa reprofiloval a svoju osobnú záľubu – výtvarné umenie – povýšil na pracovnú náplň, nikdy neprestal uvažovať ako filozoficky a psychologicky vzdelaný profesionál, ktorý dokázal držať krok s výdobytkami a vrcholmi európskej filozofie a vedy. V centre jeho uvažovania bola problematika hodnotenia, hodnôt, ktorú v rozpore s dobovou gnozeologickou interpretáciou axiologických javov tematizoval a rozvíjal z hľadiska psychológie osobnosti a kultúrnej antropológie. Jeho kniha Úvod do axiológie, skrátená verzia práce z Cambridge, je zakladajúcim činom, etablujúcim axiológiu ako samostatnú, nešpekulatívnu disciplínu s vlastným terénom bádania a vlastnou metódou. V. patrí k popredným predstaviteľom historicko-umeleckej a teoreticko-kritickej tvorby. V 40., 50. a 60. rokoch napísal celý rad väčších aj menších monografií venovaných jednotlivým postavám výtvarného umenia. Je autorom diel zakladajúceho významu pre vývin moderného slovenského umenia. Teoretické state, štúdie, glosy, portréty, recenzie uverejňoval v mnohých odborných časopisoch (FČ, Umění, Ars, Umelecký mesačník, Estetika) doma aj v zahraničí (nemecké, talianske, francúzske, poľské a sovietske revue a zborníky), aj na stránkach rôznych deníkov a najmä v Kultúrnom živote. Jeho teoretické filozofické práce, ako aj jeho špeciálnejšie umenovedné diela sú dokladom, že bol intímne zabývaný v európskom myslení, z ktorého produktívne ťažil, lenže jeho syntéza presahuje svoje podnety a nesie jeho nezameniteľný rukopis. Pozoruhodné, podnetné a originálne reflexie na adresu ontologickej a noetickej problematiky, etiky, metodológie sociálnych vied, kultúrnej antropológie, doplnené aktuálnymi margináliami na margo politických a sociálnych udalostí, dokresľujú V. profil encyklopedického učenca, pričom šírka jeho mysliteľského záberu nejde na úkor hĺbky či precíznosti formulácií. Napriek tematicko-obsahovej rozmanitosti sú jeho diela preniknuté dvomi kľúčovými ideami, okolo ktorých oscilovalo V. myslenie a tvorba: ideou humanity ako supernormy ľudského myslenia a konania a ideou nezlučiteľnosti totalitárnej a pluralitnej, t. j. demokratickej spoločnosti. V. mysliteľský odkaz, jeho špecifický zorný uhol pohľadu pri riešení fundamentálnych filozofických problémov, zmysel pre konkrétny detail pri analýze a interpretácii umeleckých hodnôt ešte nebol v plnom rozsahu sprístupnený verejnosti.

</doc>
<doc id="12990" url="https://sk.wikipedia.org/wiki?curid=12990" title="Martin">
Martin

Martin môže byť:

</doc>
<doc id="12997" url="https://sk.wikipedia.org/wiki?curid=12997" title="Politický vývoj Slovenska od roku 1989">
Politický vývoj Slovenska od roku 1989

Tento článok opisuje politický vývoj Slovenska od roku 1989.
Obdobie po nežnej revolúcii.
"Tento článok sa zaoberá len politickým vývojom Slovenska po Nežnej revolúcii, ktoré bolo v tom čase súčasťou Česko-Slovenska. Pre všeobecnejšie informácie pozri Dejiny Slovenska a pre stručnejšie pozri" Zoznam vlád Česko-Slovenska a Zoznam vlád Slovenskej republiky. 
Vláda národného porozumenia.
Po páde komunistickej vlády v novembri 1989 Česko-Slovensku sa v obidvoch republikách mali uskutočniť prvé slobodné parlamentné voľby. 10. decembra 1989 bola v Česko-Slovensku ustanovená Vláda národného porozumenia. Predsedom bol Marián Čalfa. V 21 člennej (federálnej) vláde bolo už len 10 členov Komunistickej strany Česko-Slovenska (KSČ), čo sa vtedy považovalo za úspech opozície (Občianskeho fóra a VPN). 12. decembra 1989 bola na Slovensku vymenovaná nová vláda pod vedením Milana Čiča, ktorej úlohou bolo najmä pripraviť voľby. Medzi členov vlády patrili okrem iných osobností ponovembrového vývoja Vladimír Lexa, ktorý bol prvým podpredsedom vlády, funkciu podpredsedov vlády vykonávali Jozef Markuš, Vladimír Ondruš a Alexander Varga. Ministrom financií, cien a miezd bol Michal Kováč, ministrom priemyslu Ján Ducký a na poste ministra kultúry sa po krátkom pôsobení Ladislava Chudíka objavil Ladislav Snopko. Ministrom vnútra a životného prostredia bol od januára 1990 Vladimír Mečiar.
Predsedom SNR zostal komunista Schuster.
V priebehu 22. schôdze SNR 1. marca 1990 Jozef Dubníček z Demokratickej strany, podal v mene VPN návrh na uvoľnenie predsedu SNR Schustera z funkcie a voľbu jeho nástupcu, ktorým mal byť Ján Budaj. Návrh podal v „duchu vzájomného porozumenia“, keďže komunistickú stranu reprezentovalo v tom čase v parlamente 65 poslancov zo 150. Schuster oznámil, že je pripravený z postu odísť, nemieni však abdikovať a žiada, aby ho z funkcie odvolali. Zo 144 prítomných poslancov za jeho odvolanie hlasovalo len 54; 7 sa hlasovania zdržalo a zvyšok (83) hlasovaním vyjadril podporu Schusterovi. Navrhovaná voľba Jána Budaja sa tak neuskutočnila. O post neprišla ani podpredsedníčka SNR Janka Blažejová. Bola to prvá dôležitá verejná porážka VPN, ktorá vyvolala špekulácie smerované nielen proti Budajovi, ale proti celej VPN (pod vedením nového predsedu by Predsedníctvo SNR vraj malo odvolať aj predsedu vlády Čiča a zostaviť novú vládu vedenú Kučerákom).
Vláda po prvých voľbách.
Rok 1990 bol prelomový. Počas neho sa po páde komunistického režimu začali klásť základy demokracie, uskutočnili sa po 44 rokoch slobodné parlamentné (8. – 9. júna 1990) a komunálne voľby. Hlavným nositeľom týchto zmien na Slovensku bolo hnutie Verejnosť proti násiliu. Na jeho čele stáli dovtedajší disidenti, ale aj ďalší politicky aktívni občania. Pred voľbami však VPN vzala na svoju kandidátku populárnych a známych bývalých vysokých komunistov. Prispelo to síce k jej víťazstvu, ale neskôr to bola príčina jej rozpadu.
Výsledky volieb:
Na republikovej úrovni (nie federálnej) vznikla vládna koalícia VPN s KDH a DS. Poslanci získali mandát na dvojročné volebné obdobie, čo sa neskôr ukázalo ako nie veľmi šťastné riešenie, pretože vláda, ktorá vzišla z volieb, nemala dosť času na to, aby sa preukázali aj pozitívne výsledky jej pôsobenia. To sa odrazilo na výsledkoch vládnych strán v ďalších voľbách.
Federálna vláda v tom čase začala ihneď riešiť naliehavé ekonomické problémy, ktoré boli priamym dôsledkom plánovanej ekonomiky. Liberalizácia trhu v lete 1990 začala i zákonom o slobodnom podnikaní, boli prijaté zákony o veľkej privatizácii, ktorá sa mala uskutočniť kupónovou metódou. Sovietske okupačné vojská odišli do polovice roku 1991 z Československa. 
1. júla 1991 bola zrušená Varšavská zmluva. Nové demokratické smerovanie krajiny bolo potvrdené aj prominentnými návštevami – François Mitterrand a Margaret Thatcherová v septembri 1990, George Bush v novembri 1990. V lete 1990 sa oficiálne zmenil aj názov štátu a symboly. Československú socialistickú republiku (ČSSR) nahradil názov Česká a Slovenská Federatívna Republika (ČSFR).
Vláda Slovenskej republiky od 27. júna 1990 do 22. apríla 1991
Slovenská národná rada:
Premiér Vladimír Mečiar spočiatku nielen rešpektoval, ale aj presadzoval politickú líniu najvyšších orgánov VPN. Viaceré jeho postoje dokonca korešpondovali aj s postojmi vtedajšieho lídra ekonomickej reformy v česko-slovenskej federácii. Keď sa po prvých reformných opatreniach začali prejavovať ich následky, vtedajší ekonómovia KDH predložili plán, ktorý mal model Václava Klausa korigovať. Premiér Mečiar ich iniciatívu v tom čase odmietol. Program považoval za "odnož marxistického programu". Neskôr sa však dostal do konfliktu s vedením VPN a prudko zmenil názor, odsúdil vtedajšiu ekonomickú reformu (šokovú terapiu) ako cestu do tmy.
Vo februári 1991 dosiahla popularita Vladimíra Mečiara svoj absolútny vrchol – prieskumy verejnej mienky hlásili, že mu dôveruje takmer 80 percent respondentov. V marci vyvolal premiér konflikt, ktorý sa skončil jeho odchodom z funkcie i z čoraz nepopulárnejšej VPN.
Odvolaný premiér v marci 1991 založil vlastnú platformu vo VPN, v máji nechal zaregistrovať nové hnutie a v júni sa konal jeho ustanovujúci snem.
Vláda po odvolaní Vladimíra Mečiara.
V roku 1991 sa v Banskej Bystrici konal snem, ktorý ustanovil Hnutie za demokratické Slovensko.
Druhé volebné obdobie (1992 – 1994).
V druhých slobodných parlamentných voľbách od pádu komunistickej diktatúry zvíťazilo s 37,26 % hlasov Hnutie za demokratické Slovensko. Premiérom sa stal predseda hnutia Vladimír Mečiar. Koalícia HZDS a Slovenskej národnej strany (SNS), ktorá získala 7,93 % hlasov, mala tichú podporu Strany demokratickej ľavice.
Poslanci Slovenskej národnej rady v júli 1992 schválili Deklaráciu Slovenskej národnej rady o zvrchovanosti Slovenskej republiky.
Víťazi parlamentných volieb v roku 1992 – Hnutie za demokratické Slovensko na Slovensku a Občianska demokratická strana v Česku nato v júli 1992 v Bratislave dospeli k politickému rozhodnutiu o termíne zániku Českej a Slovenskej Federatívnej Republiky od 1. januára 1993. V dôsledku tohoto rozhodnutia Václav Havel odstúpil z postu prezidenta ČSFR.
Ústava Slovenskej republiky bola prijatá 1. septembra 1992, ratifikovaná 3. septembra. Nadobudnutím jej účinnosti 1. októbra 1992 sa nahradil názov Slovenská národná rada názvom Národná rada Slovenskej republiky. Poslanci Federálneho zhromaždenia schválili 25. novembra 1992 vládny návrh ústavného zákona o zániku Českej a Slovenskej Federatívnej Republiky.
Samostatné Slovensko s prvým prezidentom.
Po vzniku samostatnej Slovenskej republiky 1. januára 1993 nasledovala (vtedy ešte) nepriama voľba prezidenta. Na zvolenie prezidenta bolo potrebných 90 hlasov poslancov, teda 3/5 väčšina hlasov v 150 člennej Národnej rade Slovenskej republiky (NRSR). V prvom kole bol vtedy najsilnejšou parlamentnou stranou HZDS navrhovaný Roman Kováč, ktorý ale podporu nezískal. V druhom kole bol v tajnom hlasovaní 15. februára 1993 zvolený 106 hlasmi Michal Kováč, ktorý vzišiel z HZDS. Pretože HZDS malo 74 hlasov a SNS 15 (spolu len 89) Kováč hľadal podporu aj u iných strán (najmä SDĽ), čo sa mu aj podarilo. Pre dejiny sa však zachovala blesková výmena familiárnych oslovení medzi slovenským premiérom a novozvoleným prezidentom hneď po vyhlásení výsledkov hlasovania: "Gratulujem ti, Miško.“ – "Ďakujem ti, Vladko.“ Napriek tomu funkčné obdobie prezidenta Kováča bolo poznačené stretmi s predsedom HZDS Vladimírom Mečiarom a jeho hnutím, ktoré od počiatočných konfliktov prerástli až v otvorenú nenávisť.
Ďalší vývoj až do predčasných volieb na jeseň roku 1994 bol poznačený snahou vládnuceho HZDS udržať si moc. V apríli 1993 sa Mečiarova vláda stala menšinovou, keď z poslaneckého klubu HZDS do leta 1993 postupne odišiel Milanom Kňažko a ďalších sedem poslancov. 19. marca 1993 Ľudovíta Černáka, predsedu Slovenskej národnej strany (SNS) ako jediného člena vlády za SNS na poste ministra hospodárstva nahradil nominant HZDS a SNS odmietala vstúpiť do vlády s HZDS. Ku vzniku vládnej koalície HZDS a SNS došlo až na jeseň (koncom októbra 1993 bola podpísaná koaličná zmluva a 10. novembra 1993 sa stal ministrom školstva Jaroslav Paška za SNS), znamenalo to však odchod, predsedu SNS Černáka a jeho prívržencov zo strany. Tí neskôr založili vo februári 1994 novú Národno-demokratická stranu (predseda Černák), ktorá sa 25. marca 1995 zlúčila s Demokratickou úniou Slovenska (založená vo februári 1994 zlúčením strán odpadlíkov z HZDS: Bajan, R. Kováč, Kňažko, J. Moravčík) na Demokratickú úniu, ktorá existovala samostatne až do začlenenia do SDKÚ v auguste 2000.
Konflikt premiér – prezident.
V marci 1993 sa prezident zastal ministra zahraničných vecí Milana Kňažka, ktorého chcel predseda vlády Mečiar odvolať a ešte ten istý mesiac odmietol vymenovať Ivana Lexu za riaditeľa SIS. V októbri 1993 podpísalo HZDS koaličnú zmluvu so SNS a premiér navrhol Ivana Lexu za ministra privatizácie. Predseda vlády pred novinármi zdôrazňoval, že svoj návrh na doplnenie vlády chápe ako neporušiteľný celok a keby vraj kohokoľvek z navrhnutých prezident nevymenoval, návrh padá ako celok a musia sa obnoviť koaličné rokovania. Kováč opätovne odmietol vymenovať Lexu a SNS do tohto sporu nezasiahla. Konflikt pokračoval a v decembri 1993 na mítingu premiér Mečiar svojim priaznivcom oznámil: "„Voľby prezidenta Slovenskej republiky sme prehrali.“"
1. januára 1994 prezident Kováč v novoročnom príhovore povedal, že "„potrebujeme vládu širšej koalície“". Premiér prezidentovi odkázal, že "„spochybnil vládu vlastnej krajiny“". 
4. februára 1994 - 26. schôdza NR SR bola prerušená, pre krízu ohľadom novely zákona o veľkej privatizácii. 
11. až 12. februára 1994 Predstavitelia SDĽ a KDH sa vyslovili za vypísanie predčasných parlamentných volieb. Mimoriadne zasadnutie Republikového predstavenstva HZDS nevyslovilo politickú podporu R. Kováčovi a J. Moravčíkovi. HZDS sa rozhodlo nevstúpiť do širšej koalície a v prípade vyslovenia nedôvery V. Mečiarovi ísť do opozície.
14. až 19. februára 1994. J. Moravčíka vylúčili z HZDS.; V. Mečiar vyzval R. Kováča a J. Moravčíka, aby opustili zasadanie vlády; 18. 2. Poslanec SDĽ Juraj Plesník poukázal na možné nezákonné postupy v privatizácii za vlády V. Mečiara. ("Od februára 1994 odchádzali z ministerstva projekty, o ktorých sa už nevyjadrovala spoločná pracovná komisia, ani ich nepodpisovali vedúci sekcií. Stanoviská k projektom okrem Ivana Lexu nikto z ministerstva nepodpisoval, pracovná skupina ministerstva k nim nezasadala." Išlo najmä o VSŽ a TRANSGAS.)
19. februára 1994 - Predsedom SNS sa stal Ján Slota.
9. marca 1994 vystúpil v parlamente prezident Kováč a predniesol správu o stave republiky. Prezident v prejave vyjadril "„vážne výhrady proti štýlu a etike politickej práce pána Mečiara, proti spôsobu jeho vládnutia a proti praktikám, ktoré vytvárajú konfrontačné ovzdušie v politickom živote“". Ladislav Pittner podal návrh na vyslovenie nedôvery V. Mečiarovi. K hlasovaniu o nedôvere V. Mečiarovi nedošlo nasledujúci deň ale až o dva dni.
11. marca v1994 vyjadril parlament predsedovi vlády Vladimírovi Mečiarovi nedôveru. Vladimír Mečiar bol premiérom do 14. marca 1994. Bezprostredným dôvodom prečo Vladimír Mečiar prišiel (už druhý krát) o moc bolo, že za dva roky z klubu HZDS odišli devätnásti poslanci a takmer tretina z jeho pôvodnej koaličnej väčšiny hlasovala spolu s opozíciou. Zostavením novej dočasnej vlády prezident poveril odídenca z HZDS, Mečiarovho ministra zahraničných vecí Jozefa Moravčíka. 
Vyslovenie nedôvery Mečiarovi aj hlasovanie o konci Moravčíkovej vlády ešte v roku 1994, prebehlo v rámci 27. schôdzi NR SR: 
Termín volieb bol stanovený na 30. septembra a 1. októbra 1994 a tak novej dočasnej vláde stanovil krátke funkčné obdobie, len 8 mesiacov. Mečiar ponúkol SDĽ ešte pred hlasovaním účasť vo vláde, takže by po jej rekonštrukcii nemuselo dôjsť k odvolaniu kabinetu. SDĽ (Peter Weiss) však žiadala odchod premiéra z postu a zaň aj hlasovala. Ftáčnik (SDĽ) v NRSR zamietol možnosť stanoviť termín volieb referendum a podporil krátke funkčné obdobie. Weiss až v roku 2006 priznal, že sa nechal oklamať výskumami verejnej mienky, že vláda širokej koalície sa môže po predčasných voľbách zreprodukovať.
Moravčíkova vláda.
Vláda Jozefa Moravčíka bola dočasnou vládou, ktorá vznikla po páde druhej vlády Vladimíra Mečiara a fungovala do zostavenia novej vlády po predčasných parlamentných voľbách v roku 1994.
17. marca 1994 Vláda uznesením zrušila uznesenia Mečiarovej vlády o privatizácii trinástich podnikov, ktoré boli uskutočnené v čase od 15. 2. do 14. 3. 1994.
27. 5. - Poslanci schválili novelu zákona o matrikách, ktorá umožnila osobám neslovenskej národnosti zapísanie ženských mien bez -ová.
3. 6. a 7.7 Vládnej koalícii najprv na schválenie tzv. tabuľového zákona chýbal jeden hlas. Schválený bol 7.7 
11. 8. - Prezident vyhlásil referendum o preukazovaní pôvodu peňazí na 22. októbra. Zúčastnilo sa ho menej ako 20%.
5. 9. - Začala sa 2. vlna kupónovej privatizácie.
Volebné obdobie 1994 – 1998.
NR SR sídlila až do roku 1994 v Bratislave v Župnom dome. Provizórium v Župnom dome sa skončilo presťahovaním NR SR do jej súčasnej budovy na hradnom vrchu v Bratislave. Jej výstavba sa začala v júni 1986.
30. septembra a 1. októbra 1994 sa uskutočnili predčasné parlamentné voľby, ktorých víťazom sa stala koalícia HZDS a Roľníckej strany Slovenska (RSS). Ich celkový zisk bol 34,97 %.
Podľa niektorých kritikov HZDS výrazne k víťazstvu pomohla hlavná spravodajská relácia verejnoprávnej televízie, v tom čase "Aktuality STV", ktoré informovali, že Mečiarovi nebolo umožnené voliť. Neskôr Slovenská volebná komisia reagovala vyhlásením, že STV porušila volebný zákon odvysielaním príspevku o V. Mečiarovi v prvý deň volieb. Pätnásť redaktorov STV sa dištancovalo od kolegov Ivety Beníkovej a Igora Kubiša, ktorí sa na tomto porušení zákona podieľali.
Hneď po voľbách, na jeseň 1994 funkcionári HZDS Oľga Keltošová a Ivan Lexa navštívili prezidenta Kováča a vyzvali ho, aby podal demisiu. Ten odmietol.
Vládna koalícia bola v decembri vytvorená z víťaza volieb HZDS, Slovenskej národnej strany (SNS) so ziskom 5,4 % a Združenia robotníkov Slovenska (ZRS), ktoré získalo 7,34 % hlasov voličov. Premiérom Slovenskej republiky sa stal V. Mečiar (pozri členovia vlády). Politickej opozícii po voľbách odkázal: „Je po voľbách, zvyknite si!“. Tento výrok charakterizoval celé nasledovné obdobie, kedy takmer všetku moc v štáte uchvátila vtedajšia vládna koalícia.
Niektoré kontroverzné kroky vyvolali silné reakcie doma aj v zahraničí. 
Kritické ohlasy.
Medzi kroky, ktoré boli vyčítané tretej vláde Vladimíra Mečiara patrí:
Ustanovujúca schôdza Národnej rady SR (1994).
Konala sa 3. a 4. novembra 1994. Zúčastnilo sa jej všetkých 150 právoplatne zvolených poslancov a prezident Michal Kováč. Po skladaní poslaneckých sľubov nasledovali voľby predsedov výborov NR SR a ich členov, pričom bola porušená dohoda politických strán o princípe pomerného zastúpenia v NR SR. V tajných voľbách bol za predsedu NR SR zvolený Ivan Gašparovič a za podpredsedov Augustín Marián Húska a Ján Ľupták. Obidvom schôdzam predsedal Ivan Gašparovič, ktorý bol predsedom NR SR aj v predchádzajúcom volebnom období.
V 11 parlamentných výboroch obsadila tichá koalícia HZDS – ZRS – SNS, ktorá mala spolu 83 poslancov všetkých predsedov (HZDS-RSS ôsmich, ZRS dvoch a SNS jedného). Do Výboru pre životné prostredie a ochranu prírody bola na návrh koaličných poslancov (hlavne Oľgy Keltošovej) zaradená väčšina opozičných poslancov. Z Výboru pre vzdelanie, vedu, kultúru a šport bol do tohto výboru preradený napríklad aj Juraj Švec, rektor Univerzity Komenského. „Pri zadeľovaní poslancov do výborov išlo často o sladkú pomstu,“ napísal vtedajší poslanec HZDS a šéfredaktor denníka Slovenská republika Ján Smolec.
O 23:07 hod. sa začala 2. schôdza NR SR. Tichá koalícia HZDS – ZRS – SNS, ktorá mala spolu 83 poslancov, začala pod heslom „Víťaz berie všetko“ uplatňovať svoju predstavu „demokracie“. Koaliční poslanci vyslovili nedôveru ministrovi vnútra Ladislavovi Pittnerovi a ministrovi privatizácie Milanovi Janičinovi, napriek tomu, že vláda Jozefa Moravčíka už podala demisiu. Po tomto akte zostali v rokovacej sieni len traja poslanci opozície. 83 zákonodarcov koalície rokovalo celú noc. Vydržal s nimi nakoniec len jeden poslanec opozície – podpredseda SDĽ Robert Fico.
Koaliční poslanci odvolali všetkých členov Rady Slovenskej televízie a Rozhlasovej rady a zvolili nových, odvolali aj predsedu Najvyššieho kontrolného úradu Jozefa Oleja a podpredsedu Milana Hudana, generálneho prokurátora Vojtecha Bacha a za nového zvolili Ľudovíta Hudeka. Odvolali aj všetkých členov Prezídia a Dozornej rady Fondu národného majetku, za nového predsedu Prezídia FNM zvolili Štefana Gavorníka.
Ráno o 5:15 koaliční poslanci prijali zákon o zrušení rozhodnutí vlády o privatizácii podnikov po 6. septembri 1994. Vymenovala nových členov osobitého kontrolného orgánu parlamentu na kontrolu činnosti SIS. Jeho predsedom sa stal Ivan Lexa.
Vytvorila sa aj dočasná komisia na preskúmanie právoplatnosti voľby poslancov za Demokratickú únia Slovenska. Komisiu viedol Dušan Macuška. Protiústavne boli vytvorené dve komisie na prešetrenie príčiny pádu druhej Mečiarovej vlády v marci 1994. Hlasovanie o personálnej zmene vo funkcii ústredného riaditeľa STV a Slovenského rozhlasu bolo posledným bodom schôdze. Z funkcie riaditeľa Slovenského rozhlasu bol odvolaný Vladimír Štefko a zvolený bol Ján Tužinský.
Noc, keď za dvanásť hodín rokovania poodvolávali koaliční poslanci funkcionárov zo štátnych orgánov, na ktoré má parlament dosah, a dosadili tam svojich ľudí niektorí (napr. Béla Bugár) označili ako slovenskú noc dlhých nožov. Z dôležitých štátnych funkcií bolo odvolaných 38 ľudí. Ovládnutie parlamentu bolo len začiatkom mohutnej ofenzívy, do ktorej v tú noc Mečiar prešiel. Až neskôr jeho oponenti pochopili, že ide o snahu "zmocniť sa celého štátu".
24. novembra 1994 vyjadrila Európska únia znepokojenie nad priebehom oboch schôdzí, pričom okrem opozície prejavila pochybnosti aj široká odborná a laická verejnosť.
Priebeh schôdze potvrdil slová, ktoré povedal Mečiar na stretnutí predstaviteľov HZDS v rekreačnom zariadení VSŽ v Zlatej Idke pri Košiciach rok predtým – 27. a 28. novembra 1993 a ktoré vyšli prepísané v denníku Slovenský východ:"„Prevalcujeme to všetko, nech sa deje vôľa Božia, že sa budú všetci diviť!“"Z prepisu prejavu V. Mečiara známeho ako „parný valec zo Zlatej Idky“
Róbert Remiáš zahynul pri výbuchu auta (29. apríla 1996).
Zahynul 29. apríla 1996 okolo 22:15 po výbuchu automobilu značky BMW, na križovatke ulíc Karloveská, Botanická a Devínska cesta. Vyšetrovanie preukázalo, že príčinou výbuchu automobilu na kombinovaný benzínový aj plynový pohon bolo asi 150 až 200 g výbušniny. Vyjadrenie Mečiara k záverom vyšetrovania smrti Remiáša pri rozprave o návrhu na zrušenie amnestií 18. októbra 2006: "„Rozhodnutie je, že skutok sa nestal. To znamená žiadne ovplyvňovanie, objednávanie vraždy nebolo. Rozhodol ten, kto je oprávnený rozhodnúť. Ostatní ste gágaji, táraji a pre mňa prďúsi.“"
Kauza František Gaulieder (december 1996).
4. decembra 1996 vylúčili poslanci vtedajšej vládnej koalície z parlamentu nezávislého poslanca Františka Gauliedera (do parlamentu kandidoval za HZDS) proti jeho vôli. Jeho vylúčenie odôvodňovali listom, ktorý vraj poslal predsedovi parlamentu Ivanovi Gašparovičovi, kde malo byť jeho vzdanie sa poslaneckého mandátu. Vládna koalícia svoje rozhodnutie nezmenila ani napriek Gauliederovmu nesúhlasu, ktorý dal najavo slovne i písomne, a ani napriek tomu že o nezákonnosti tohto ich rozhodnutia rozhodol aj Ústavný súd Slovenskej republiky. Podľa vyjadrenia Richarda Rapanta (predseda senátu ÚS SR), senát ÚS SR zistil, že list na základe ktorého NR SR rozhodla o F. Gauliederovi je list z 26. júla 1994, ktorý podpísal v bratislavskom Istropolise za prítomnosti ďalších kandidátov na poslancov pre blížiace sa voľby. Ďalšie fakty hovoria o tom, že kandidáti na poslancov popri tomto liste podpísali aj zmluvu s HZDS podľa paragrafu 51 Občianskeho zákonníka, v ktorej sa k niečomu zaviazali, kde bol podpis overený prítomnou pracovníčkou. Po podpísaní zmluvy budúci poslanci podpísali aj abdikačný list. Tieto abdikačné listy poslancom odovzdané neboli a boli k dispozícii u niekoho iného. Na abdikačnom liste z tohto dátumu podpis F. Gauliedera nie je overený, ale 4. novembra 1996 bolo jeho overenie v NR SR preukazované poslednou stranou zmluvy s HZDS na ktorej bol podpis overený. Z toho vyplýva, že abdikačný list, ktorý F. Gaulieder nevlastnil, nemohol poslať parlamentu.
Kauza Ladislav Hruška (1997).
Vo februári 1997 do parlamentu po zosnulom poslancovi Slovenskej národnej strany Bartolomejovi Kuncovi nastúpil Ladislav Hruška, hoci podľa volebného zákona mal nastúpiť Emil Spišák.
Zmarené referendum (1997).
13. marca prezident Michal Kováč vyhlásil referendum na 23. a 24. máj so štyrmi otázkami:
22. apríla vláda SR prijala uznesenie, v ktorom konštatovala rozpor v otázke o priamej voľbe hlavy štátu (ktorú presadzovala opozícia) s Ústavou SR a platnou legislatívou. Zároveň uložila ministrovi vnútra nedistribuovať hlasovací lístok s otázkou referenda o priamej voľbe prezidenta. 25. apríla sa Ústredná komisia pre referendum (ÚKR) uzniesla, že rozhodnutie vlády nedistribuovať hlasovací lístok so štvrtou otázkou je v rozpore s platným právnym poriadkom. Minister vnútra Gustáv Krajči s tým nesúhlasil a zdôraznil, že ministerstvo vnútra má „do pondelka čas, aby sme povedali, ako budeme postupovať“. 28. apríla ministerstvo predložilo Ústrednej komisii pre referendum návrh dvoch hlasovacích lístkov:
ÚKR to odmietla. 5. mája schválila vlastnú predlohu lístka a rozhodla, že „bolo vyhlásené jedno referendum s jedným hlasovacím lístkom so štyrmi otázkami a na jeho druhej strane bude vytlačená príloha návrhu ústavného zákona o priamej voľbe prezidenta občanmi“. Rovnako zaviazala ministerstvo predložiť 7. mája predlohu lístka, aby ju mohla opečiatkovať. V určený termín však ÚKR mohla len konštatovať, že ministerstvo neplní uznesenia a nepredložilo vzor hlasovacieho lístka so štyrmi otázkami. Ďalší týždeň, 15. mája minister vnútra Gustáv Krajči rozhodol, že kým Ústavný súd nevydá rozhodnutie, či je možné referendom meniť ústavu, bude blokovať distribúciu lístka so 4. otázkou – napriek tomu, že je to v rozpore s uzneseniami ÚKR. 20. mája nariadil prednostom (krajských úradov) nedistribuovať hlasovacie lístky. Zároveň požiadal prezidenta o odloženie referenda, ten to 21. mája 1997 odmietol. Dňa 21. mája 1997 (dva dni pred referendom) Ústavný súd prerokoval podnet skupiny poslancov a vydal uznesenie č. 139/1997 Z.z., že Ústava Slovenskej republiky neobsahuje zákaz, aby predmetom referenda bola otázka o zmene Ústavy. Zároveň však Ústavný súd rozhodol, že príloha rozhodnutia prezidenta Slovenskej republiky o vyhlásení referenda k štvrtej otázke odporuje § 2 ods. 3 zákona Národnej rady Slovenskej republiky č. 564/1992 Zb. o spôsobe vykonania referenda. Minister vnútra Gustáv Krajči s odvolaním sa na rozhodnutie Ústavného súdu nechal na vlastnú zodpovednosť nanovo vytlačiť lístky len s prvými troma otázkami. Referendum sa konalo 23. – 24. mája 1997, v niektorých volebných obvodoch boli distribuované hlasovacie lístky s tromi a niekde so štyrmi otázkami, niekde sa vôbec referendum nekonalo. Celé referendum sprevádzali organizačné zmätky. 30. septembra prokurátor JUDr. Michal Barila obvinil Gustáva Krajčiho pre "trestné činy marenia prípravy a priebehu volieb alebo referenda" a z "trestného činu falšovania a pozmeňovania verejnej listiny, úradnej pečate a úradnej uzávery". 
Na podnet Ivana Šimka, ktorý podal na Ústavný súd sťažnosť, súd vo februári 1998 vyhlásil, že "Ministerstvo vnútra porušilo ústavné právo občana "(Ivana Šimka)" zúčastniť sa na referende". 20. februára 1998 prezident Michal Kováč znovuvyhlásil referendum na 19. apríla 1998.
Hodiny a Mečiarove amnestie (marec 1998).
Digitálne hodiny umiestnené oproti prezidentskému palácu, nápad marketingového "mága" HZDS a neskôr aj Smeru Fedora Flašíka, niekoľko mesiacov odratúvali dni do skončenia volebného obdobia prezidenta Kováča – 2. marca 1998. 3. marca 1998 vláda po prevzatí právomoci prezidenta referendum zrušila a v ten istý deň Vladimír Mečiar ako zastupujúci prezident udelil amnestiu únoscom Michala Kováča ml. a " za trestné činy spáchané v súvislosti s prípravou a vykonaním referenda." Gustáv Krajči sa v roku 2003 k zmareniu referenda vyjadril: "Mal som dve možnosti – podať demisiu, alebo realizovať vládne uznesenie", ale zároveň uznal, že mohol aj rešpektovať návrhy prezidenta Kováča a počkať na výsledok referenda.
Nový volebný zákon (1998).
Na jar 1998 sa objavili snahy HZDS o prijatie volebného zákona fakticky likvidujúceho koalície. Krok, ktorý bol namierený najmä proti Slovenskej demokratickej koalícii (SDK), ktorá by podľa nového zákona potrebovala získať 25 % aby sa dostala do parlamentu vyústil do zmeny koalície SDK na samostatnú stranu SDK. Mala to byť strana len na účely volieb. Mala 150 členov, presne toľko, koľko mohlo kandidovať za poslancov vo voľbách. Jej predsedom sa na ustanovujúcom sneme 4. júla 1998 stal Mikuláš Dzurinda.
Snahy o ovládnutie médií (1997 až 1998).
Ústredný riaditeľom STV sa po Jozefovi Darmovi stal v decembri 1996 Igor Kubiš. Kubiš využíval aj denník Koridor, ktorý bol blízky HZDS. Zatiaľ čo vládni politici mali v STV dvere otvorené dokorán, pre opozičných sa „verejnoprávna“ televízia stala nedostupnou. Zato boli pravidelne na pranieri v Kapustových (redaktor STV) Fašírkach (raz za dva týždne v roku 1998). O údajných pokleskoch opozičníkov vypovedali okrem toho rôzni utajení svedkovia. Podľa niektorých indícií sa za vyštvorčekovanými hlavami skrývali tajnou službou vydieraní ľudia. Dokumenty s pochybnými svedkami však boli nehodnoverné už len preto, že nemali uvedených autorov. Rada STV v auguste 1997 a v máji 1998 po najkrikľavejších prešľapoch opakovane upozorňovala Kubiša na neprofesionalitu spravodajstva a neúspešne ho žiadala, aby zabezpečil nápravu. 
Provládny denníka Slovenská republika vydávala síce spoločnosť Salus, s. r. o., v ktorej jedným z vlastníkov bolo HZDS. Denník Slovenská republika viedol ako šéfredaktor poslanec HZDS Ján Smolec do 1. septembra 1996, potom Eduard Fašung, potom od 1997 Jaroslav Rezník st.
Podľa odborných odhadov k tomuto hnutiu mal vtedy veľmi blízko aj každý tretí regionálny denník. Napríklad na východnom Slovensku to boli denníky "Lúč", "Košický večer" a "Nové korzo", ktoré sa nachádzali pod kontrolou Rezešových železiarní (VSŽ). 
Tretia Mečiarova vláda získavala vplyv v médiách aj prostredníctvom štátnych podnikov, od ktorých mnohé noviny záviseli kvôli príjmom z reklamy. Pred voľbami v roku 1998 to boli najmä vtedajšie Slovenské elektrárne. 
Neposlušnú tlač sa vláda pokúsila už rok predtým potrestať zvýšenou daňou z pridanej hodnoty z dovtedajších 6 na 23 percent, ak významnú ak významnú časť obsahu bude tvoriť inzercia, erotika alebo pornografia. Väčšina celoštátnych denníkov v novembri 1997 vtedy vyšla na protest s vybielenou titulnou stranou, protestovali aj medzinárodné novinárske organizácie. Vedenie súkromného Rádia Twist sa zase malo spamätať a prestať s opozičným vysielaním po vypnutí prívodu elektrickej energie pre vysielač Sitno trvajúcom od 27. 11. do 4. 12. 1997. 
Kauza Gamatex alebo "Zachráňte Markízu" bol obchodný spor firmy Mariana Kočnera Gamatex proti Pavlovi Ruskovi o ovládnutie televízie Markíza, ktorý vyvrcholil v septembri 1998, dva týždne pred parlamentnými voľbami. Na stranu Ruskovej televízie sa vtedy postavili niektorí opoziční politici a časť verejnosti. Demonštrácia pred televíziou sa zmenili na veľký 48-hodinový happening. Okrem iných 16. septembra 1998 tu rečnili Mikuláš Dzurinda aj Róbert Fico. Na "Zachráňte Markízu" prišli stovky, možno tisíce ľudí (bojovať za Markízu, slobodu slova a demokraciu). 
Slovensko a prístupové rokovania do NATO a Európskej únie.
Napriek tomu že vláda, ktorá vzišla z volieb v roku 1994 mala v programovom vyhlásení ako svoju prioritu vstup Slovenska do Európskej únie, predstavitelia vládnych strán spochybňovali kritériá, splnením ktorých EÚ podmieňovala vstup Slovenska do únie. Rozdielne postoje mali aj jednotlivé vládne strany: SNS bola vyslovene proti integrácii, ZRS nemalo k integrácii jednoznačný názor a predstavitelia HZDS (ktoré malo vstup do EÚ aj vo volebnom programe) mali k integrácii tiež skôr skeptický postoj. Neochota vládnych predstaviteľov podriadiť sa určitým kritériám sa prejavila hlavne po roku 1995, kedy inštitúcie EÚ (Európska komisia a Európsky parlament) a jej zástupcovia začali upozorňovať slovenských štátnych predstaviteľov, že niektoré trendy vnútropolitického vývoja Slovenska nezodpovedajú kritériám na vstup do EÚ.
Napriek deklarovanej snahe o vstup do Európskej únie vláda v rokoch 1994 – 1998 tento prakticky zablokovala a znemožnila. Až vláda, ktorá vzišla z volieb v roku 1998, znovu obnovila vstupné rokovania s EÚ.
Volebné obdobie 1998 – 2002.
V celkovo štvrtých voľbách od Nežnej revolúcie do Národnej rady získalo HZDS 27 %, na vytvorenie vlády to však nestačilo. Nový vládny kabinet bol v októbri 1998 vytvorený zo zástupcov Slovenskej demokratickej koalície (SDK), ktorej dalo hlas 26,33 % voličov, SDĽ so 14,66 %, Strany maďarskej koalície (SMK), ktorá získala 9,12 % a Strany občianskeho porozumenia (SOP) s ôsmimi percentami hlasov voličov. Novovytvorená vláda sľubovala uskutočniť zmeny, ktoré ohlasovalo SDK na predvolebných reklamách: návrat k hodnotám spravodlivosti, slušnosti, dôstojnosť. Predsedom vlády sa stal Mikuláš Dzurinda za SDK, predsedom Národnej rady Jozef Migaš za SDĽ. Vládna koalícia mala v parlamente drvivú väčšinu poslancov, vďaka 3/5 väčšine sa jej podarilo presadiť napríklad sľubovanú priamu voľbu prezidenta.
Medzi zahraničnopolitické priority novej vlády patril najmä vstup do Európskej únie a NATO, snaha dobehnúť okolité krajiny. V ekonomickej oblasti dochádzalo k viacerým sporom, nakoľko vláda bola širokospektrálna – spájala ľavicové strany (SOP, SDĽ, SDSS, SZS) s pravicovými (napríklad KDH, DS). Ďalším problémom bola najsilnejšia „strana“ koalície – SDK, ktorá spájala 5 strán a časť jej vedenia sa pokúšala vytvoriť na troskách zakladajúcich strán novú „"ľudovú stranu"“. Na druhom Kongrese SDK, ktorý sa konal 19. júna 1999 v Prešove Ivan Šimko vyhlásil, že „SDK už nie je závislá od materských strán.“ Päť strán tvoriacich SDK však už v tom čase požadovali návrat ku koalícii a zrušenie jednotnej strany SDK. Ďalší vývoj smeroval k rozpadu SDK. Na jej troskách vznikla nová strana – SDKÚ a päť obnovených materských strán.
Priama voľba prezidenta.
V prvých priamych prezidentských voľbách zvíťazil koaličný kandidát a predseda jednej z koaličných strán Rudolf Schuster. Zo širokospektrálnej koalície sa mu však nepodarilo získať podporu od všetkých strán. Napríklad pravicová časť SDK (tvorená najmä členmi KDH) ho nebola ochotná podporiť, pretože bol bývalý vysoký člen komunistickej strany. Podporu kandidatúre vyjadrilo svojim podpisom Rudolfovi Schusterovi len 18 zo 42 poslancov klubu SDK.
V prvom kole kandidovalo celkom 10 kandidátov, 11. mája 1999 sa Michal Kováč vzdal kandidatúry v prospech Rudolfa Schustera. Voľby sa uskutočnili 15. mája 1999, jednotliví kandidáti boli (povolanie podľa oficiálnej kandidačnej listiny):
V prvom kole bolo odovzdaných 2 948 402 právoplatných hlasov. Do druhého kola postúpil Vladimír Mečiar (37,23 %) a Rudolf Schuster (47,37 % hlasov). Tretia skončila Magda Vášáryová s 6,60 % hlasov, štvrtý Ivan Mjartan s 3,59 % hlasov.
V druhom kole uskutočnenom 29. mája získal Rudolf Schuster 57,18 % a stal sa prezidentom SR. Vladimír Mečiar získal 42,81 % hlasov z celkového počtu 3 021 123 právoplatných. Schuster sa 15. júna po zložení sľubu na slávnostnej schôdzi parlamentu oficiálne ujal úradu prezidenta SR a Slovensko malo po 470 dňoch opäť hlavu štátu. Schuster sa vzdal členstva v materskej strane, ďalší kongres SOP zvolil 26. júna za jej nového predsedu podpredsedu vlády SR Pavla Hamžíka. SOP sa po odchode Schustera postupne v prieskumoch verejnej mienky prepadala až pod prah zvoliteľnosti.
Volebné obdobie 2002 – 2006.
Parlamentné voľby vyhralo so ziskom 19,5 % hlasov HZDS. Druhá s 15,09 % bola Slovenská demokratická a kresťanská únia (SDKÚ). Smer so ziskom 13,46 % obsadil tretie miesto. Stranu maďarskej koalície (SMK) podporilo 11,16 % voličov, Kresťanskodemokratické hnutie (KDH) 8,25 a Alianciu nového občana (ANO) 8,01 %. Do parlamentu sa dostala ešte Komunistická strana Slovenska (KSS) so 6,32 percentnou podporou.
8. októbra 2002 koaličnú zmluvu slávnostne podpísali v Bratislave predseda SDKÚ Mikuláš Dzurinda, predseda SMK Béla Bugár, predseda KDH Pavol Hrušovský a predseda ANO Pavol Rusko a o 8 dní neskôr – 16. októbra vymenoval prezident Rudolf Schuster novú vládu pod vedením staronového premiéra Mikuláša Dzurindu. Členovia vlády (podľa oficiálnej fotografie, v poradí na fotografii):
Vládne krízy 2002 – 2005.
Prvýkrát sa strany koalície dostali do sporu koncom roka 2002 kvôli nomináciám do Dozornej rady Slovenských elektrární. KDH tvrdilo, že do orgánov podniku sa dostali nominanti ANO a žiadalo zastúpenie všetkých vládnych strán v riadiacich a kontrolných orgánoch elektrární. Po tejto kríze aj SDKÚ, SMK a ANO odmietli politické nominácie vo všetkých relevantných podnikoch s majetkovou účasťou štátu.
Ďalšiu krízu spôsobilo odpočúvanie denníka SME. Začiatkom roka 2003 vyzval vtedy podpredseda parlamentu Pavol Rusko ministra vnútra Vladimíra Palka na odstúpenie z funkcie, kvôli odpočúvaniu Ruskovho mobilného telefónu. Palko argumentoval chybou v odpočúvacom zariadení a navyše podľa neho a ďalšieho vyšetrovania išlo o odpočúvania SIS. Polícia nakoniec došla k záveru, že odpočúvaná bola redakcia denníka SME. Zachytený bol nepodstatný rozhovor o Vianociach.
16. a 17. mája 2003 sa uskutočnilo Referendum na Slovensku o vstupu do Europskej Únie.
Po kauze so zmenkami bol po výzvach KDH z vlády odvolaný Pavol Rusko. Časť poslancov ANO, ktorá mu ostala verná prestala podporovať vládnu koalíciu. Rozkol v ANO umožnil aj obštrukciu v parlamente, ktorú sa podarilo ukončiť 21. septembra 2005. Vláda závisela od lojality viacerých nezávislých poslancov, podľa opozície podplatených finančnými skupinami. Ďalšia kríza sa objavila v januári 2006, keď minister zahraničných vecí Eduard Kukan odmietol vláde predložiť Zmluvu o výhrade svedomia, čím zablokoval akúkoľvek ďalšiu snahu o jej prijatie, napriek tomu, že to bolo súčasťou programového vyhlásenia druhej Dzurindovej vlády. KDH následne vystúpilo z vlády, čo viedlo k predčasným voľbám 2006.
Volebné obdobie 2006 – 2010.
Parlamentné voľby na Slovensku v roku 2006 boli predčasné parlamentné voľby, ktoré sa konali v sobotu 17. júna 2006. Ich dôsledkom bol koniec druhej vlády Mikuláša Dzurindu a vznik prvej vlády Roberta Fica.
Víťazná strana Smer získala vo voľbách 29,14% hlasov voličov. Za ňou skončila SDKÚ so ziskom 18,36%, nasledovala SNS s 11,73% hlasov a Strana maďarskej komunity s 11,68%. Do parlamentu sa ešte dostalo HZDS s 8,79% a KDH s 8,31% hlasov. Na premiérske kreslo zasadol Robert Fico po tom, čo zostavil vládu trojkoalície SMER - SNS - HZDS. 
Pozri aj:
21. december 2008, Slovensko vstupilo do Schengenskom priestoru. 
1.januára 2009, Slovensko príjalo Euro.
Volebné obdobie 2010 – 2012.
Voľby 2010 vyhral SMER ale vládu nakoniec zostavila Iveta Radičová z SDKÚ.
Pozri aj:
Volebné obdobie 2012 – 2016.
Vďaka zisku 44,41% hlasov vo voľbách v roku 2012 mala strana SMER nadpolovičnú väčšinu v parlamente a jej predseda Robert Fico mohol zostaviť vládu (druhá vláda Roberta Fica) bez podpory iných strán. 
Volebné obdobie 2016 – 2020.
Voľby do NR SR sa konali 5. marca 2016. 23. marca 2016 bola vymenovaná tretia vláda Roberta Fica, ktorá 15. marca 2018 podala demisiu a 22. marca 2018 bola vymenovaná nová vláda Petra Pellegriniho.
Pozri aj:
Volebné obdobie 2020 – 2023.
Voľby do NR SR sa konali 29. februára 2020. Zvíťazilo v nich hnutie OBYČAJNÍ ĽUDIA a nezávislé osobnosti (OĽANO), NOVA, Kresťanská únia (KÚ), ZMENA ZDOLA so ziskom 25,02% hlasov. 1. marca 2020 predseda víťazného hnutia Igor Matovič podľa medializovaných informácií započal rokovania o budúcej koaličnej vláde. Prezidentka Čaputová prijala predsedov štyroch strán možnej koalície a oficiálne Matoviča poverila zostavením vlády v stredu 4. marca 2020. Išlo o strany SME RODINA (predseda Boris Kollár), Sloboda a Solidarita (predseda Richard Sulík) a ZA ĽUDÍ (predseda Andrej Kiska), teda všetky strany, ktoré sa dostali do parlamentu, okrem ĽSNS (predseda Marian Kotleba) a SMER – SD (predseda Robert Fico). Nakoniec, aj napriek verejne prejavenej nedôvere bola koalícia zložená zo všetkých štyroch rokujúcich strán: OĽANO, SME RODINA, SaS a ZA ĽUDÍ.
Výsledné zloženie vlády Igora Matoviča bolo nasledovné: 
Predsedom parlamentu sa stal Boris Kollár zo SME RODINA; predseda strany ZA ĽUDÍ a bývalý prezident Andrej Kiska členom novej vlády nie je a vzdal sa aj poslaneckého mandátu. Svoje rozhodnutie vysvetlil zdravotnými dôvodmi. Prezidentka Zuzana Čaputová novú vládu vymenovala 21. marca 2020 a parlament jej vyslovil dôveru 30. apríla 2020. Na začiatku volebného obdobia mala vládna koalícia v parlamente 95 poslancov a mala teda aj ústavnú (trojpätinovú) väčšinu.
Predsedovia Progresívneho Slovenska Michal Truban, SPOLU Miroslav Beblavý, KDH Alojz Hlina, ako aj Socialisti.sk Eduard Chmelár po neúspechu vo voľbách ohlásili, že rezignujú na miesto predsedu. Za nového predsedu SPOLU bol zvolený Juraj Hipš. Predsedníčkou Progresívneho Slovenska sa 6. júna 2020 stala Irena Bihariová, ktorá získala 105 hlasov a Truban získal 100.
Skladanie vlády, jej vymenovanie, vyslovenie dôvery i prvé mesiace vládnutia sa odohrali v období celosvetovej pandémie koronavírusu. 
Pozri aj:
Volebné obdobie 2022, 2023 – 2027.
Vláda Eduarda Hegera.
Vláda Eduarda Hegera bola od 5. septembra 2022 do 15. mája 2023 menšinová.
Politickou udalosťou roka 2022 bola koaličná kríza, ktorá vyústila do demisie Igora Matoviča z premiérskeho kresla na ministerstvo financií, vďaka čomu sa podarilo oddialiť pád koalície pod vedením OĽaNO o necelý rok. Dlhotrvajúce spory medzi Igorom Matovičom a koaličnou stranou Sloboda a Solidarita vyvrcholili tým, že aj vláde Eduarda Hegera bola 15. decembra 2022 v parlamente vyslovená nedôvera. Následne prezidentka Zuzana Čaputová vyhlásila, že ako východisko z krízy požaduje konanie predčasných parlamentných volieb v prvej polovici roka 2023. Prezidentka zároveň stanovila termín do 31. januára 2023, do ktorého má byť upravená Ústava SR umožňujúca skrátenie volebného obdobia parlamentu a vyhlásenie predčasných parlamentných volieb, a rovnako aj stanovený konkrétny termín konania volieb. Predseda vlády Eduard Heger sa v prvej polovici januára 2023 pokúšal nájsť dostatok podpisov poslancov pod novú vládnu väčšinu, avšak chýbali mu podpisy poslancov strán SME RODINA a SaS. Po vyhlásení Richarda Sulíka, že strana SaS nepodporí novú vládnu väčšinu a že podporujú konanie predčasných parlamentných volieb, avizoval premiér stretnutie bývalých koaličných partnerov, na ktorom sa mal dohodnúť presný deň konania predčasných volieb. Po niekoľkých dňoch rokovaní sa strany bývalej vládnej koalície OĽaNO, SME RODINA, SaS a ZA ĽUDÍ rozhodli o termíne volieb na 30. september 2023. Predčasné voľby do NRSR sa uskutočnili 30. septembra 2023 od 7:00 do 22:00.
Predčasné voľby do NRSR 2023.
Prezidentka Zuzana Čaputová dva dni po voľbách, 2. októbra 2023, poverila predsedu víťaznej strany SMER – SD Roberta Fica zostavením vlády. Podľa medializovaných informácií zo 6. októbra sa mali predstavitelia Smeru a Hlasu dohodnúť, že v koalícii Smer – Hlas – SNS predseda Smeru Robert Fico štvrtýkrát zasadol do kresla predsedu vlády SR a líder Hlasu Peter Pellegrini sa stane predsedom Národnej rady. Ustanovujúca schôdza Národnej rady SR, na ktorej novozvolení poslanci zložili sľub, sa konala 25. októbra. Hneď po ustanovujúcej schôdzi NR SR prezidentka vymenovala štvrtú vládu Roberta Fica.
Z 10 poslancov zvolených za SNS boli traja poslanci z NK/NEKA – Rudolf Huliak (58 875 prednostných hlasov), Ivan Ševčík (25 639) a Pavol Ľupták (13 046), traja poslanci zo strany ŽIVOT – národná strana, Martina Šimkovičová (Hlas ľudu), Roman Michelko (Vlasť) a Peter Kotlár (bez straníckej príslušnosti) a jeden (Andrej Danko) z SNS. 22. októbra 2024 R. Huliak oznámil, že on a ďalší dvaja poslanci končia v poslaneckom klube SNS. 4. februára 2025 na tlačovej konferencii vyhlásili poslanci Národnej koalície, že do tejto Huliakovej strany pribudol odídenec z Hlasu Roman Malatinec. Vzhľadom na vylúčenie zo Smeru dvoch poslancov Samuela Migaľa a Radomíra Šalitroša 25. januára 2025 Huliak tak vďaka štyrom hlasom, ktorými disponuje, získal blokačnú menšinu, keďže bez týchto poslancov nemá vládna koalícia 76 poslancov na vytvorenie väčšiny. V marci 2025 podpísali Migaľ so Šalitrošom dohodu s Ficom o obnovení vládnej väčšiny, výmenou za čo bol Migaľovi prisľúbený post ministra investícií, regionálneho rozvoja a informatizácie (MIRRI) a Šalitrošovi miesto štátneho tajomníka na rovnakom ministerstve. V rovnakom čase od marca 2025 sa stal Rudolf Huliak ministrom cestovného ruchu a športu.
Pozri aj:

</doc>
<doc id="13002" url="https://sk.wikipedia.org/wiki?curid=13002" title="Farma (živočíšna výroba)">
Farma (živočíšna výroba)

Farma v živočíšnej výrobe môže byť:
Iné významy slova forma pozri na stránke farma.
Špecializovaná farma.
Pojmu špecializovaná farma (farma v užšom zmysle)je podobný termín chov, definovaný v zákone č. 194/1998 Z. z. ako 
"skupina hospodárskych zvierat alebo jednotlivé zvieratá chované v určitom zariadení a mieste u chovateľa...; na tomto zariadení a mieste sa vykonávajú činnosti súvisiace s plemenitbou a šľachtením." 
V poľnohospodárskych podnikoch (vrátane družstiev) so zameraním na živočíšnu produkciu sa obyčajne chovajú zvieratá jedného druhu (najčastejšie aj toho istého plemena. Ak sa v rámci jedného podniku chová viac druhov zvierat, tak obyčajne na viacerých farmách. Výnimkou sú školské poľnohospodárske podniky a vzorkovnice.
Na mechanizáciu živočíšnej výroby sa využívajú dopravníky, dojárne a kŕmne vozy.
Podľa úrovne vykonávanej šľachtiteľskej práce je možné chovy rozdeliť na:
Štatistika.
V bioštatisike je chov jedným z najdôležitejších zdrojov premenlivosti. Každý chov je charakteristický rozdielnou "politikou", podmienky prostredia sú na každej farme rozdielne. Pri tvorbe matematických modelov slúžiacich na modelovanie samotného zvieraťa sa to vyjadruje efektom chovu, t. j. manažment stáda.
Často sa modeluje aj ako spojený efekt (interakcia) "rok*stádo" alebo "rok*stádo*obdobie".

</doc>
<doc id="13018" url="https://sk.wikipedia.org/wiki?curid=13018" title="Farma">
Farma

Farma môže byť:

</doc>
<doc id="13020" url="https://sk.wikipedia.org/wiki?curid=13020" title="Minojská kultúra">
Minojská kultúra

Minojská kultúra bola civilizácia (kultúra) bronzovej doby na Kréte v rokoch 2800/2600 až 1100 pred Kr., pomenovaná archeológom sirom Arthurom Evansom na počesť bájneho kráľa Minoa bývajúceho v paláci v Knosse, ktorý Evans objavil. V niektorých prameňoch sa táto kultúra spomína ako „Krétska“ alebo „Minoská“. Podľa ojedinelých názorov išlo o bájnu Atlantídu.
Dejiny a členenie.
Evans rozdelil toto obdobie na 4 obdobia s troma podstupňami, iní autori neskôr pridali delenie na predpalácové, staré palácové a novopalácové obdobie:
Okolo roku 1100 pred Kr. prichádzali na Krétu dórski kolonisti, začali zakladať početné obce a miestne obyvateľstvo pred nimi utekalo do hôr a mimo Krétu.
Neskorominojské obdobie (I.-III.) zodpovedá v Mykénach obdobiu mykénskej (=neskoroheladskej) civilizácie (1600 – 1100 pred Kr.)
Pôvod nositeľov minojskej kultúry.
Ale odkiaľ sa Minojci vzali? Ani odpoveď na túto otázku nie je jednoznačná. Boli to potomkovia prvých ľudí z obdobia asi 7000 rokov pred Kr., ktorí sa živili zberom plodov a neskôr začali pestovať plodiny, chovať zvieratá a vyrábať a používať prvé nástroje? Alebo to boli prisťahovalci z Afriky? Prvú tézu možno vyvrátiť, lebo podľa výskumov prví osadníci nemali záujem sa tu natrvalo usadiť. Druhá téza, ktorej autorom je sir Evans je pravdepodobnejšia. A možno je skutočná pravda niekde úplne inde, ale tú sa nám možno nikdy nepodarí nájsť. A ako vyzerali? Toto je už jednoduchšia otázka, lebo sa zachovali fresky a maľby znázorňujúce ľudí. Muži boli tmavšej pleti ako ženy. Mali tmavé oči a vlasy. Tie boli pravdepodobne kučeravé. Kréťania boli nízkeho vzrastu.
Politika a vzťahy s inými krajinami.
Krétska civilizácia sa opierala o menšie kráľovstvá a neskôr, v období najväčšieho rozkvetu, t. j. 1700 – 1400 pred Kr., tvorila jednotnú monarchiu, na čele ktorej stál Minos (tak bol nazývaný kráľ) s neobmedzenou mocou. Mal najvyššiu štátnu, súdnu aj cirkevnú moc. Hlavným mestom bol Knossos.
Dôvodmi, prečo paláce nemali hradby, bol dlhodobý mier a silné loďstvo Kréty, ktoré chránilo ostrov. Vďaka tomuto loďstvu si Kréta podmanila skoro celé dnešné Grécko a ostrovy Egejského mora. Táto oblasť bola pod krétskou nadvládou do 16. storočia pred Kr. Od podrobených miest vyberala dane a tiež museli na Krétu posielať mladých ľudí, aby sa priučili miestnym zvykom napr. skákaniu cez býka, ale doma boli označovaní za rukojemníkov, hoci žili ako kráľovskí hostia v Knosse.
Vďaka loďstvu udržiavala Kréta čulé obchodné vzťahy s inými krajinami. Napr. s Egyptom spolupracovali už mnoho rokov a podarilo sa im preniknúť so svojou tvorbou do tejto ríše a naopak, v Knosse sa našli napodobeniny egyptských posvätných chrobákov, skarabeusov, označených pečaťou faraónov z niekoľkých dynastií. Z Egyptu bola dovážaná aj slonovina. Tiež sa ako prví plavili Kréťania do západného stredomoria, kde takisto zanechali stopy svojej kultúry.
Zánik minojskej kultúry.
Teórie o zničení minojskej Kréty sa rokmi podstatne menili. V časoch Arthura Evansa aj neskôr vedci vytvárali rôzne scenáre náhleho a definitívneho zániku veľkých kultúr. V súčasnosti sa bádatelia zameriavajú na spoločenské vývinové procesy, ktoré by mohli vysvetliť pád štátov a mocností. Politické systémy vznikajú z nevyhnutnosti uspokojovať potreby občanov alebo poddaných. Ak istý politický systém nie je schopný poskytnúť riešenie ich problémov, čaká ho pád.
Grécka archeologička Nannó Marinatosová zastáva názor, že vládu krétskych kráľov a veľkňazov ukončili silné zemetrasenia v minojskom období. Kňazi, ktorí boli bezmocní proti katastrofám, stratili totiž u poddaných hodnovernosť. Zemetrasenia mohli teda nepriamo, svojimi následkami na krétske obyvateľstvo, prispieť k zániku minojskej ríše.
Medzi rokmi 1450 – 1400 pred Kr. sa na tomto ostrove udiali nezvyčajné veci. Zrúcané paláce a vidiecke domy už neboli obnovené. Možno je kľúč k záhade skrytý v labyrinte mýtov okolo Tesea a Ariadny. Krajinu spustošilo zemetrasenie. V provinciách vypukne hladomor. Nasledujú vzbury. Vládnucej triede kňazov sa vymkne moc z rúk a zavolá si na pomoc silného mykénskeho suseda zo severu. Kráľ Achájcov vyšle princa, ktorý sa ožení s dcérou krétskeho panovníka. Trón možno ešte vždy dedia podľa starého matriarchálneho práva kráľovské dcéry. Achájec by sa teda mohol stať krétskym vládcom a nemusel by zrušiť minojskú dynastiu. Mykénske vojsko potlačí vzbury; moc sa koncentruje v Knosse, kde pokračuje život na panovníckom dvore bez zásadných zmien.
K veľkým vojenským potýčkam zrejme nedošlo, pretože pri vykopávkach v zničených palácoch sa nenašlo veľa kostier. Navyše by bolo nezmyselné, aby cudzí útočníci zničili slabo opevnené, ale zato prekrásne paláce. Ak boli vážne škody v regionálnych panovníckych centrách a sídliskách spôsobené bojmi, treba skôr vychádzať z toho, že prepukli nepokoje ľudu. Buričské ohniská boli zrejme systematicky potláčané.
Knossos bol úplne zničený až okolo roku 1400/1375 pred Kr. Od toho času možno všade nájsť dôkazy, že ostrov ovládli Achájci. Kontrola nad Krétou sa presunula na sieť oporných bodov, ktoré boli aj architektonicky prispôsobené potrebám okupantov.
Okrem prírodných katastrof a mocenských bojov existovali zaiste ešte aj iné príčiny zániku minojskej ríše. Okrem nedostatočne vyspelej vojenskej techniky neboli konkurencieschopné ani minojské lode. Zatiaľ čo Feničania a Mykénčania stavali lepšie manévrovateľné a rýchlejšie lode. Kréťania sa držali svojich pomerne ťažkopádnych plavidiel. Prekážkou pri zavádzaní technických vylepšení možno boli aj náboženské predstavy.
Písmo.
Minojci používali písmo, ktoré bolo pre vedcov záhadou po celé desaťročia. Jeho najranejšiu formu tvorili hieroglyfy – obrázkové symboly ilustrujúce rôzne dôverne známe predmety. Evans však v Knosse našiel hlinené tabuľky, na ktorých bolo zachytené rozvinutejšie písmo s abstraktnými líniami a krivkami. Písmo síce nerozlúštil, ale podarilo sa mu rozdeliť ukážky do dvoch skupín: lineárne písmo A a lineárne písmo B.
Lineárne písmo A je staršie, datuje sa do 17. storočia pred Kr. Nálezy odkryli asi 300 tabuliek, takže ich malé množstvo zmarilo všetky pokusy o jeho rozlúštenie. Tabuliek s lineárnym písmom B je asi desaťkrát viac; toto písmo siaha do obdobia približne okolo roku 1400 pred Kr., keď začala civilizácia minojskej Kréty upadať.
V roku 1952 sa lineárne písmo B podarilo rozlúštiť Angličanovi Michaelovi Ventrisovi. Michael Ventris vychádzal z predpokladu, že toto písmo s neideografickými znakmi by mohlo zodpovedať slovám s gréckymi koreňmi, a s pomocou svojho krajana Johna Chadwicka sa mu podarilo v roku 1952 rozlúštiť 65 z deväťdesiatich slabičných znakov lineárneho písma. Zomrel v roku 1956, ale aj po jeho smrti sa pokračovalo vo výskume. Zistilo sa, že texty boli napísané v indoeurópskom jazyku, a že ide o ranú formu gréčtiny – písmo, ktoré používali aj Mykénčania, obyvatelia pevninského Grécka. Vyvinulo sa z lineárneho písma A v mnohom napovedá, ako sa písali slová v tomto type písma. Slová napísané v lineárnom písme A však predstavujú jazyk, ktorý nie je príbuzný so žiadnym dnes známym jazykom, a tak zostáva naďalej záhadou.
Nápisy vrhajú na Minojcov len málo svetla. Takmer všetko, čo o ich civilizácii vieme, bolo vyvodené z nemého svedectva archeologických nálezov. Väčšina ich zápiskov bola pravdepodobne zaznamenaná na pergamen, a tak naisto podľahli zubu času. Nálezy popísaných tabuliek v súkromných domoch i palácoch poukazujú na rozsiahlu gramotnú vrstvu byrokracie, ale vzhľadom na neprítomnosť iných písomných zápisov sa zdá, že väčšina obyvateľstva bola negramotná.
Keramika, maliarstvo, sochárstvo.
Minojské predhelénske umenie vcelku vyžaruje pokoj. Je to kultivované, civilizované mestské umenie. Predmety, ktoré sa zachovali, dokazujú vkus Kréťanov a vzbudzujú predstavu, že boli kultivovaní a uhladení. No pravda bola iná. Dnešného človeka by zarazila ich brutalita, barbarstvo a poverčivosť. Ale ani v egyptskom alebo mezopotámskom umení nenájdeme takú vyberanosť. A na rozdiel od helénskej civilizácie má v ňom prevahu cit nad rozumom, čo dodáva tomuto umeniu niečo, čo nenájdeme nikde inde.
Krétska keramika mala pozoruhodnú hodnotu. Zachované vázy a konvice sú jedným z vrcholov svetovej keramiky. Najstaršia ručne modelovaná keramika z obdobia 1900 – 1600 pred Kr. sa nazýva kamarská podľa miesta nálezu – jaskyne Kamares na južnej strane pohoria Ida. Ale výrobky v tomto štýle sa našli aj vo Faiste. Zdobené boli motívmi kriviek a špirál bielej farby na čiernom podklade so škvrnkami žiarivých farieb – červenej, žltej, hnedooranžovej. Táto keramika nie je zaujímavá len z technického ale aj z estetického hľadiska. Patrí k najpôvabnejšej keramike staroveku.
Neskôr, v období 1700 – 1400 pred Kr. sa vyrábala keramika klasickejšieho typu. Zachovali sa nám prekrásne amfory s malými uchami, džbány, ale aj menšie nádoby s jedným uchom, pripomínajúce takmer barokový sloh. Boli zdobené maľbami s prírodnými motívmi, zvyčajne na bledom podklade.
Ďalším druhom je keramika gurnijská, ktorá je menej honosná. Často má guľovitý tvar a je zdobená morskými živočíchmi, najmä sépiami, a niekedy aj trsmi morských rias. Táto výzdoba svedčila o presnom a dôkladnom sledovaní prírody.
Maľby a fresky sa nachádzali na stenách palácov a zo začiatku znázorňovali ľudské postavy. Telá boli maľované spredu, ale hlavy z profilu. Minojci nepoznali priestorovú hĺbku. Neskôr sa aj v tejto oblasti začal uplatňovať prírodný motív. Maľované boli ľalie, opice, bažanty vo fantazijnej krajine. Známe sú napr. delfíny z kráľovninho magarónu v Knosse. Na maľbách boli zachytené aj výjavy zo života. Napr. prinášanie obetí radom mužov a žien, sediace alebo stojace skupinky žien s odhalenými prsiami, výjavy z obradu s býkom a iné. Symbolom moci kráľa Kréty bol tuleň, ktorý je zobrazený aj v Knosse v trónnej sále. Tuleň bol vtedy kráľom Stredomoria, podobne ako krétsky kráľ. Tiež bol symbolicky zobrazovaný ako chobotnica s veľkými očami a obrovskými chápadlami, ktorá znázorňovala tiež Minoovu moc.
Sochárstvo v tom období sa nezaoberalo väčšími sochami, ale len malými soškami, ktoré najčastejšie zobrazovali buď hadiu bohyňu alebo kňažky s hadmi ovíjajúcimi sa im okolo rúk. Sošky boli vyrábané z hliny, bronzu, alebo slonoviny a boli maximálne vysoké.
Architektúra.
Minojská kultúra bola technicky veľmi vyspelá. Paláce a mestské sídliská boli pospájané zložitou spleťou ulíc. Cesty viedli aj do menších obcí, rybárskych osád, dedín (napr. Gournia) a takisto do svätýň.
Obytné domy mali obdĺžnikový pôdorys a boli postavené z kameňa a sušených tehál. Mali malé miestnosti, chodby a tvorili súvislé rady pozdĺž ulíc.
Najväčším dielom minojskej architektúry bol Knossos. Vyznačoval sa rafinovaným kanalizačným systémom s trojakým potrubím: prvé bolo určené pre pitnú vodu, druhé na dažďovú vodu a tretím sa odvádzala špinavá voda a chemikálie. Možno práve kvôli zložitej architektúre pripomínal neskoršie Grékom labyrint.
Všetky paláce mali obdĺžnikové námestie, okolo ktorého boli rozmiestnené obytné a úžitkové priestory a možno aj svätyne. Samostatné chrámové stavby neboli nájdené. Bohato a zložito boli zdobené hlavne vstupy stĺpové schodišťa. Schodištia boli osvetlené buď priamo alebo svetlíkmi. Strechy boli rovné. Steny so štukovou omietkou zdobili fresky a maľby. Vo všetkých palácoch sa nachádzali lustráne kúpele, slúžiace na obradnú očistu. Takisto tam bola sústava stĺpov a dverí, ktoré sa otvárali a zatvárali podľa toho, aká bola teplota v miestnosti žiadúca.
Archeologický výskum.
Za začiatok archeologických výskumov v egejskej oblasti sa považuje rok 1870, kedy Heinrich Schliemann začal skúmať pozostatky Tróje. Neskôr sem prichádzali expedície z rôznych krajín. Aby rivalita nenarúšala prácu, každá skupina si vyhradila výskum určitej svätyne, zrúcaniny, alebo mesta starovekého Grécka. Roku 1875 odkryli Nemci svätyňu v Olympii a vzápätí na to urobili Francúzi výkopy v Delfách. Nemci pokračovali v Priené a v Pergamone, rakúska expedícia skúmala Efez, americká Argos a Sardy, Briti pracovali v Korinte a Gréci kopali pod Akropolou a v mestách Eleusis a Epidauros. Takto začala nová zlatá horúčka, tentoraz za pokladmi antiky.
Každý si myslel, že začiatky miestnej kultúry boli okolo roku 1000 pred Kr. Až začiatkom 20. storočia zistili, ako veľmi sa mýlili. Že história Grécka je oveľa staršia.
Keď Schliemann objavil Mykény (1874), vedel o civilizácii na Kréte len veľmi málo. Až po prvých výkopoch talianskej expedície vo Faiste, Kamare a v Hagii Triade koncom 19. storočia začali dokazovať veľkosť tejto dosiaľ neznámej kultúry.
Neskôr objavil sir Arthur Evans Knossos, najväčší z dosiaľ nájdených minojských palácov, opradený legendami o Minotaurovi a labyrinte. Potom boli objavené ešte dva paláce – palác v Kato Zakros (1901 – 1962) a v Malii (práce pokračujú dodnes).
Náleziská.
Najznámejším z minojských palácov je Knossos. Knossos bol postavený okolo roku 2000 pred Kr., dvakrát ho zničili prírodné katastrofy, potom bol zrekonštruovaný a nakoniec zmizol spolu s celou civilizáciou.
Ďalším palácom je Faistos, ktorý bol objavený ako prvý. Pri zemetrasení v roku 1700 pred Kr. bola časť paláca zničená a Faistos sa ako jediný používal aj po páde minojskej kultúry, približne do roku 200 pred Kr. V blízkosti Faista je Hagia Triada.
Na Kréte boli objavené ešte dva mínojské paláce – v Malii a v Kato Zakros. Palác v Malii je tretí najväčší a bol postavený okolo roku 1900 pred Kr. Palác v Kato Zakros sa nachádza na východnom pobreží a ako jediný z palácov nebol nikdy vyplienený. Mestečko sa nachádzalo v Gurnii.

</doc>
<doc id="13021" url="https://sk.wikipedia.org/wiki?curid=13021" title="Knóssos">
Knóssos

Knóssos alebo Kno(s)sos ("Knóssos, Knósos", ) bol strediskom minojskej civilizácie na severnom pobreží Kréty juhovýchodne od Herakleionu. Palác zaberal asi . Z mytológie je palác známy ako sídlo kráľa Minóa s povestným labyrintom Minotaura, v ktorom na orientáciu Thezeus použil Ariadninu niť. Sled archeologických vrstiev paláca je základom členenia minojskej civilizácie.
Palác bol známy už od roku 1878. Vykopávky začal Arthur Evans (od r.1899 až do svojej smrti v 1941), ale s prestávkami pokračujú dodnes.
Archeologický výskum.
V roku 1893 prišiel na Krétu britský archeológ Arthur Evans, ktorý sa zaujímal najskôr o pečate so zvláštnymi znakmi, o ktorých si myslel, že pochádzali z Kréty. Po vyhlásení autonómie Kréty 23. marca 1900 sa mu podarilo s pomocou jedného zo zakladateľov spoločnosti, ktorá chcela zriadiť múzeum, odkúpiť pozemok na plošine Kefala. V tom roku bola narýchlo založená súkromná spoločnosť Cretan Exploration Fund, ktorá zabezpečovala prísun ďalších financií. Už po piatich dňoch mohol Evans s určitosťou povedať, že to, čo našiel, bolo staršie ako Schliemannove nálezy z Mykén. 13. apríla objavil tzv. Minóov trón. Zo začiatku pracovalo v oblasti 30 robotníkov, neskôr ich Evans zamestnával okolo sto. Za dva roky bol odkrytý skoro celý palác.
Počas prvej svetovej vojny boli práce pozastavené. Znovu sa obnovili v roku 1922 a pokračovali až do roku 1932. Okrem odkrytia ho Evans aj čiastočne zrekonštruoval. Preto pôsobí úplne iným dojmom ako ostatné paláce.
Po druhej svetovej vojne sa práce opäť obnovili a pokračujú až do súčasnosti.
Funkcia paláca.
Knóssky palác postavili okolo roku 2000 pred Kr. Dvakrát ho zničili prírodné katastrofy, po ktorých bol zrekonštruovaný a zväčšený. Zmizol okolo roku 1400/1375 pred Kr. pri požiari ako posledný z krétskych palácov.
Legenda o bájnom kráľovi Minóovi, Théseovi, Ariadne, Minotaurovi a labyrinte je všeobecne známa, pričom môže mať časti založené či inšpirované reálnymi miestami/udalosťami. Slovom Minóos pravdepodobne označovali Kréťania svojho kráľa. Théseus bol pravdepodobne jedným z „rukojemníkov“ z pevniny, monštrum Minotauros bol posvätný býk určený na tauromachie - náboženské obrady spočívajúce v preskoku cez býka. Labyrint mohol byť samotný Knossos, v ktorom bolo len jeho počiatku, keď mal rozlohu len , 800-1 300 miestností. Bola to spleť chodieb, často slepých; preto neskorší Gréci tento palác pomenovali labyrintom. Túto myšlienku by mohlo potvrdzovať aj to, že mal len dva východy - jeden na severnej a jeden na južnej strane.
Niektorí archeológovia poukazujú na to, že Knossos mohol byť len ťažko obytným palácom. Poukazujú na jeho nevýhodnú polohu na nechránenom návrší. Možno však argumentovať, že Minojci sa nemali čoho báť; ovládli prakticky celú oblasť Stredozemného mora a to hlavne svojím silným loďstvom.
Zatiaľ nie je celkom jasné, odkiaľ sa získavala voda pre takmer 100 000 obyvateľov, keď nablízku bolo len málo prameňov, a prečo boli kráľovské izby v podzemí bez okien. Nenašli sa ani kuchyne a stajne, by mali byť pre palác samozrejmé. Je možné, že vodu získavali, keďže poznali kanalizáciu, zo vzdialenejších oblastí.
Nemecký archeológ Hans Georg Wunderlich vyslovil názor, že palác mohol byť obrovským mauzóleom určeným pre mŕtvych, ktoré nikdy nebolo obývané. Vysoké hlinené amfory, o ktorých sa predpokladalo, že obsahovali obilie, olej a olivy, sú podľa neho urnami, kde sa mŕtvoly konzervovali medom. Kamenné silá sú zas sarkofágy a kanalizácia zariadenie na privádzanie tekutín potrebných pri balzamovaní tiel. Potom mohol byť Minotaurus stelesnením smrti alebo strážcom pokoja mŕtvych, ktorý ich chránil pred vykrádačmi hrobov. Lenže žiadne mŕtvoly sa pri vykopávkach nenašli.
Opis Knóssu.
Prehľad.
Centrom najmenej trojposchodového komplexu s terasovito odstupňovanými poschodiami je veľký dvor, do ktorého ústia severné a južné propyleje (reprezentačné vchody). K dvoru sa pripájajú hlavné budovy, trónna sála, kultové miesta (západné krídlo), sklady a vo východnom krídle dielne s obytným traktom a sanitárnym zariadením. Na západe k palácu prilieha ďalší dvor (tzv. divadlo). Palác bol vybavený vodovodom a kanalizáciou, bohatými nástennými maľbami. Významný je archív asi 4 000 tabuliek lineárneho písma B nájdený v novom paláci. Palác sa často označuje ako Minóov labyrint.
K hlavnému palácu v Knósse bolo pristavených mnoho vedľajších budov, napríklad malý palác () a kráľovská vila. Mimo palácového areálu ležalo mesto zaberajúce plochu 75 hektárov. Nenašli sa žiadne príbytky najchudobnejších obyvateľov, ale zachovali sa zvyšky väčších rezidencií, napríklad usadlostí stojacich uprostred polí a záhrad s mnohými cyprusmi.
Nový palác.
Novému palácu v Knósse venoval sir Arthur Evans najviac úsilia a je v súčasnosti sprístupnený verejnosti. Táto stavba predstavuje zo všetkých hľadísk ohromujúci výkon – je to skôr mestský komplex než budova. Tak ako iné veľké paláce tých čias neslúžil len ako kráľovská rezidencia, ale aj ako stredisko výroby, skladisko, náboženské a administratívne centrum ríše.
V paláci sa opakovane objavuje motív obojstrannej (dvojitej) sekery, symbol minojskej dynastie. Grécke slovo pre tento symbol je labyros a z neho je odvodený pojem labyrint. Palác sám o sebe pripomína labyrint – sály, nádvoria, komnaty a chodby sú tu nakopené ako v bludisku. Postavili ho v niekoľkých úrovniach na úbočí kopca a zakončený je rovnou strechou, ktorú podopiera rad mohutných stĺpov.
Hoci sa tunajšia výzdoba vyznačovala pozoruhodným prepychom a rafinovanosťou, použitý stavebný materiál a prostriedky boli striedme. Múry a deliace steny boli postavené z nepálených tehál. Hojne sa používalo drevo, a to nielen na nosníky a trámy, ale aj na zhotovenie niektorých stĺpov a dverových a okenných zárubní. Budove to dodalo istú mieru pružnosti v nádeji, že pri zemetrasení sa bude palác skôr prehýbať a hojdať, a nezrúti sa.
V severnej časti paláca bolo stredisko výroby s dielňami umelcov a remeselníkov. Na západ od ústredného nádvoria ležali hlavné kultové miestnosti – veľká trónna sála a svätyne. Do reprezentačných miestností na prvom poschodí budovy viedli schodiská. Dlhé skladovacie priestory obsahovali jamy a obrovské nádoby, v ktorých bolo možné skladovať tovar či úrodu.
Vo východnom krídle paláca sa nachádzali kráľovské komnaty a tejto časti dominovalo majestátne schodisko. Dômyselný systém výklenkov a šachiet zabezpečoval prirodzené svetlo, ktoré prenikalo do spleti miestností a chodieb.
Do všetkých miestností, kde to bolo potrebné, bola zavedená tečúca voda, a to z technickým dôvtipom, ktorý prekonával všetky systémy používané vtedajšími civilizáciami.
Voda sa čiastočne čerpala z prameňov a čiastočne zbierala zo strešných odkvapov a žľabov. Pod podlahou bolo zabudované terakotové potrubie zostavené z navzájom prepojených úsekov, aby zabezpečilo stály prísun vody, ktorá v celom systéme pravdepodobne prúdila pod určitým tlakom. Použitá voda odtekala sústavou potrubí a kanálov.
Steny kúpeľní boli obložené alabastrom a vyzdobené freskami. V kúpeľniach boli pohodlné hlboké terakotové vane, z vonkajšej strany zdobené abstraktnými vzormi a zvnútra obrazmi delfínov a rýb. Nemali kohútiky ani odtokové otvory, takže ich muselo napĺňať a vyprázdňovať služobníctvo. Obyvatelia paláca používali aj splachovacie záchody, napojené na hlavný kanalizačný systém.
Život v Knósse.
Odhady celkového počtu obyvateľov Knóssu sa do veľkej miery rôznia, ale ak rátame aj blízky prístav Amnisos, je možné, že sa blížilo až k 100 000. To by znamenalo najpočetnejšie osídlenie tých čias v celej stredozemnej oblasti.
Zachovalo sa niekoľko dôkazov o tom, aký život viedli bežní obyvatelia. Len málo domov malo stále ohniská; zdá sa, že sa v nich varilo na drevnom uhlí v prenosných kotlíkoch na oheň. Vo väčších domoch sa sa našiel medený riad, ale väčšina ľudí používala nezdobenú keramiku.
Vykopávky odhalili, že Knossos bol centrom náboženského kultu. V paláci pritom neprevládali chrámové stavby. Minojci mali cit pre vizuálne zážitky a v paláci žili hudobníci, básnici, tanečnice, akrobati a žongléri. Na niektoré predstavenia slúžila ako divadlo dláždená podlaha, obklopená radmi sedadiel, ďalšie sa odohrávali na veľkom ústrednom nádvorí.
Pri nočných slávnostiach za svitu fakieľ predvádzali ženy posvätné, extatické tance, aby nadviazali styk s božstvom. Hlinená bohyňa z Gazi v blízkosti Knóssu má korunu ozdobenú vlčími makmi – objavil sa názor, že Minojci možno užívali ópium, aby prehĺbili stav náboženského vytrženia. Homér uvádza fascinujúci opis tancov predvádzaných v Knosse, kde opisuje scénu zobrazenú na Achillovom štíte: „Pohybovali sa tak ľahko a vrtko, ako keď hrnčiar sedí pri kruhu, zviera ho rukami a sleduje, ako sa krúti. Po chvíli postupovali v radoch oproti sebe. Obklopoval ich veľký dav, ktorý sa tešil z vášnivého tanca. Dvaja akrobati sa točili uprostred a udávali tak rytmus predstavenia.“
Grécke mýty opisujú tanečný parket postavený v Knósse pre Ariadnu, dcéru kráľa Minoa. Zložitý rituálny tanec predvádzaný na tomto parkete odzrkadľoval labyrintovú stavbu samotného paláca. Je možné, že bol vyzdobený vzorom, ktorý viedol kroky tanečníkov.
Ďalšie predstavenia so zjavnými rituálnymi prvkami sa sústredili okolo zvláštnych ostrovných býčích hier – ich dlhá tradícia sa datuje prinajmenšom do 2. tisícročia pred Kr. V Knósse sú zobrazené na mnohých reliéfoch, figurálnych výjavoch, freskách a rytinách na pečatidlách. Hry sa odohrávali pravdepodobne v drevenej aréne na východ od paláca a zúčastňovali sa na nich muži i ženy. Bolo to najviac cenené minojské predstavenie, ktoré zahŕňalo mnoho akrobatických výkonov.
Význam býčích hier mohol mať korene v náboženskej viere. Nie je isté, ako tieto hry vznikli – je možné, že sú odvodené z nebezpečných situácií pri chytaní divých býkov a až neskôr sa z nich vyvinuli obrady. Býk bol symbolom mužskej plodnosti a v minojskom umení predstavuje stále sa vracajúci motív, zobrazený na vázach, freskách a budovách – symbolické býčie rohy sú podstatnou črtou minojskej architektúry. Náboženský rituál spojený s býkom sa stal uctievaním mladého boha (muža) – tento jav sa objavil počas minojského obdobia. 
Popri posvätných tancoch a akrobatickom preskakovaní býka sa záľuba Minojcov v hrách prejavovala aj v boxe a v zápasení. V paláci Hagia Triada neďaleko Faistu bola objavená veľká nádoba kónického tvaru, známa ako Boxerská váza. Sú na nej zobrazení súperi v krátkych látkových sukniciach a s náhrdelníkmi, vybavení prilbami a čímsi ako boxermi na rukách.
Bohatí sa mohli tešiť z hry na šachovniciach vykladaných zlatom a kryštálom. Evans našiel v Knósse šachovnicu s rozmermi 50 x orámovanú slonovinou. Doska sa vyznačuje zložitým vzorom, ktorý tvoria doštičky kruhového tvaru a pravouhlé pruhy. Možno bola pripevnená na drevo a tvorila tak veko škatule, v ktorej boli uložené figúrky.
Chudobnejší obyvatelia mohli hrať len oveľa jednoduchšie varianty týchto hier. V oblasti prístavu v Knosse sa našli jednoduché hracie „kocky“ z ovčích kostí so symbolmi od 1 do 14, s dvoma súpravami hracích kameňov.
Ostrov zo všetkých strán chránilo more a nijaký palác nebol opevnený. Nejaké boje sa tu však určite odohrávať museli – v niektorých minojských hrobkách sa našli úzke meče podobné rapírom, dlhé takmer jeden meter. Hrušky rukovätí sú ťažké, aby vyvažovali dĺžku ostria, a niektoré sú zhotovené z kameňa, slonoviny či pozláteného dreva. V neskorominojskom období nahradili tieto dlhé bodné zbrane kratšie, širšie meče.
Prilby mali zvyčajne kužeľovitý tvar a niekedy ich zdobil chochol. Veľké štíty – z býčích koží napnutých na drevené rámy – boli v boji zrejme tradičným prostriedkom obrany. Zbrojnica v Knosse obsahovala veľké množstvo kovových hrotov na šípy a doštičky so symbolmi bojových vozov. Nevie sa, či k bojom dochádzalo predovšetkým s votrelcami prichádzajúcimi cez more, alebo medzi krétskymi obyvateľmi navzájom.
Muži chodili väčšinou s odhalenou hruďou a nosili krátke, okolo pása tesne zaviazané suknice a niekedy aj koženú obuv. Krétski muži sú na freskách vždy hladko oholení. Ženy zrejme nosili krátke, otvorené živôtiky, ktoré im ponechávali prsia odkryté. Okolo pásu boli živôtiky tesne obopnuté, podobne ako mužský odev, ale dolnú polovicu tela zakrývali dlhé sukne s volánmi. Z doplnkov sa nosili zložito vypracované náušnice a náhrdelníky, rafinované účesy. Väčšina žien nosila dlhé lokne, ktoré spadali pred uši. Ženy mali významné postavenie. Mohli sa zúčastňovať všetkých verejných zhromaždení, náboženských obradov a športových hier.

</doc>
<doc id="13022" url="https://sk.wikipedia.org/wiki?curid=13022" title="Minóov labyrint">
Minóov labyrint

Mínóov labyrint alebo Minoov labyrint bol v gréckej mytológii labyrint krétskeho kráľa Minóa. Predpokladá sa, že je identický s palácom v Knósse.
Povesť.
Podľa povesti kráľ Minós poveril vynálezcu a staviteľa Daidala, aby navrhol dom so spletitými chodbami a schodiskami. Daidalos vytvoril zázračné dielo, bludisko z kameňa – labyrint, z ktorého nikto, kto doň vkročil, nenašiel cestu von. Neskôr chcel kráľ vedieť, či jeho vláda na Kréte nie je ohrozená. Od boha Poseidona si vyprosil býka na znamenie toho, že má priazeň bohov. Minós sľúbil, že zviera obetuje bohovi na znak vďaky. Nato mu Poseidon poslal z morských hlbín krásneho bieleho býka. No kráľa Minóa sa zmocnila chamtivosť a potajme začlenil býka do kráľovského stáda.
Bohovia sa však takto nedajú oklamať. Poseidon vymyslel strašnú pomstu – pomocou Afrodity vzbudil v kráľovnej Pasifae, Minóovej manželke a dcére boha Helia, bezuzdnú lásku k býkovi. Lenže tomu neboli príjemné zbližovacie pokusy kráľovnej, a tak pred ňou ušiel. Daidalos znovu vymyslel geniálne riešenie. Skonštruoval dutú drevenú kravu v životnej veľkosti a potiahol ju kravskou kožou. Pasifae vliezla dnu a býk sa dal oklamať. Onedlho nato kráľovná porodila netvora, chlapca s býčou hlavou. Kráľ Minós, pred ktorým sa nepodarilo bastarda utajiť, strčil tohto Minotaura do labyrintu. Prisluhovača Daidala uvrhol do väzenia.
Onedlho nato kráľa postihol ďalší úder osudu. Jeho milovaný syn Androgeos sa v Aténach zúčastnil na športových súbojoch. V päťboji bol neporaziteľný a zvíťazil nad všetkými súpermi. Tí však nezniesli svoju porážku a zabili ho. Kráľ Minós, plný bolesti a žiaľu, vyslal proti Aténam vojnovú flotilu, aby zločin pomstila. Atény boli porazené, museli pristúpiť na požiadavku víťaza a poskytovať ľudské obete. Každých deväť rokov museli poslať na Krétu štrnásť mladých Aténčanov, sedem mládencov a sedem panien, ako potravu pre Minotaura. Atény dlho odovzdávali túto strašnú daň, až kým sa Teseus, syn kráľa Aigea dobrovoľne nevybral s obeťami na Krétu. Otcovi sľúbil, že ak sa z boja proti Minotaurovi vráti ako víťaz, pri spiatočnej ceste vztýči na lodi bielu plachtu.
Keď Aténčania pristáli v Knosse, Minóova dcéra Ariadna uvidela statného hrdinu a zaľúbila sa doňho. Ako však mala zachrániť milovaného pred svojím strašným nevlastným bratom? Zaobstarala zázračný meč a vymyslela lesť. Na bránu do labyrintu priviazala koniec klbka červenej vlny a dala ho Teseovi na cestu. Takto sa mu podarilo zvíťaziť nad Minotaurom a uniknúť z bludiska. Strážcov odpútalo čosi nevídané: nad Knossom leteli dvaja ľudia ako vtáci. Daidalos totiž vo väzení vyrobil zo zvyšku vosku a vtáčích pier krídla pre seba i svojho syna Ikara a pokúsil sa ujsť z ostrova.
Teseovi s Ariadnou sa podaril útek. Dostali sa na ostrov Naxos. O tom, čo sa odohralo tam sa povesti rôznia. Najznámejšia je verzia, podľa ktorej do deja zasiahli viacerí bohovia. Teseus sa bez Ariadny plavil do Atén a zabudol čiernu plachtu vymeniť za bielu, ako otcovi sľúbil. Keď Aigos zbadal znamenie nešťastia, od žiaľu zoskočil z vysokého brala do mora. Toto more podľa neho neskôr dostalo meno Egejské more.
Interpretácie.
Keď Homér okolo roku 750 pred Kr. prvý raz písomne zaznamenal mená Minós, Daidalos, Teseus a Ariadna bola už Kréta dávno dobytá krajina, osídlená mnohými národmi:
"Uprostred tmavého mora je zem, čo Krétou sa volá, krásna a bohatá, v objatí mora, a žije tam mnoho, premnoho ľudí, čo bývajú v deväťdesiatich mestách. Počuť tam jazyky rôzne a zmiešané. Možno tam vidieť Achajcov, kydónske kmene a chrabrých pôvodných Krétov, Dórov, čo na tri kmene sa delia, a Pelasgov slávnych. Je tam veľké mesto Knossos; a v meste tom Mínós, dôverník veľkého Dia, mal vládu vždy po deväť rokov."
Podľa legendy sa kráľ Minós presídlil do podsvetia a zo svojho trónu súdil mŕtvych. Až o niekoľko storočí neskôr sa v gréckej literatúre múdry Minós zmenil na zúrivca. Atény, ktoré sa zmáhali a žiarili v plnom lesku, sa očividne nevedeli zmieriť s tým, že kedysi museli platiť tribút mocnej Kréte. A tak prepísali dejiny.
Filozof a prírodovedec Aristoteles, učiteľ Alexandra Veľkého, ktorý neskôr upadol u svojich krajanov do nemilosti, spochybnil vtedajšie tradovanie príbehu kráľa Minóa:
"Minós mal u našich básnikov od nepamäti zlú povesť a na atických javiskách ho vždy hanili. Vôbec mu nepomohlo, že ho Hesiodos označil za najlepšieho kráľa a Homér ho dokonca pokladal za Diovho dôverníka. Radšej sa verilo tragickým básnikom. Kráľa Minóa predstavovali v hrách ako zlého a násilníckeho panovníka, hoci podľa bežnej povesti to bol múdry kráľ a zákonodarca."
Víťazi často hanili bohov porazených. Minotaurus, ktorého neskôr označovali za netvora, bol možno na Kréte uctievaným bohom v býčej podobe. Ako vieme, aj neskôr vznikajúce náboženské spoločenstvá urobili z „pohanských“ bohýň bosorky.
V každom prípade hral býk dôležitú úlohu v náboženskom kulte na Kréte. Hlinené sochy býkov a býčie hlavy zo zlata s mohutnými rohmi sa po tisícročiach zasa dostali na svetlo. Archeológovia žasli, keď odhalili nástenné maľby, na ktorých boli zobrazení odvážlivci preskakujúci býka. Prvé takéto nálezy však neboli objavené na Kréte, ale na gréckom polostrove Peloponéz.

</doc>
<doc id="13023" url="https://sk.wikipedia.org/wiki?curid=13023" title="Faistos">
Faistos

Faistos () je mesto v južnej Kréte so zrúcaninami druhého najväčšieho kráľovského paláca na Kréte založeného začiatkom 2. tisícročia pred Kr.. Podobal sa palácu v Knósse. Najznámejší nález je disk z Faistu.
Oblasť mesta bola obývaná obývaná už v období neolitu (pribl. 3000 pred Kr.), čo dokazujú nálezy predmetov z tohto obdobia v priestoroch paláca. Samotný palác vznikol až o tisíc rokov neskôr. Faistos bol postavený okolo roku 1900 pred Kr. Podľa legendy v ňom vládol Rhadamanthys, Diov syn a brat Mina. Mesto bolo veľmi silné a prosperujúce. Malo vlastné mince a dva dôležité prístavy - Matalu a Kommos.
Faistos bol z palácov na Kréte objavený ako prvý. Výkopové práce vykonávala talianska expedícia pod vedením Fedrica Halbbera, neskôr ich viedli L. Pernier a D. Levi.
Zo všetkých krétskych palácov má Faistos asi najkrajšiu polohu. nachádza sa na vyvýšenine s krásnym výhľadom na celú Messarskú rovinu a masív Ida, ktorý je až do začiatku leta pokrytý snehom. Talianski archeológovia sa, na rozdiel od Evansa, rozhodli nechať palác tak, ako ho našli. Vďaka tomu môžeme aj my rozlíšiť staršie a novšie časti paláca.
Palác mal rozlohu asi 18 000 m2 a v ňom sa nachádzalo približne sto miestností (obytné priestory, trónnu sálu, stĺpové siene, palácovú svätyňu, lustrálne kúpele, sklady a pod.). Zaujímavosťou je pec na výrobu bronzu, podobná sa našla aj v Kato Zakros. V komorách boli nájdené hlinené tabuľky s lineárnym písmom A, no najznámejším nálezom je disk s hieroglyfickým písmom.
Pri prvom zemetrasení okolo roku 1750/1700 pred Kr. bola časť paláca zničená, lebo severná časť kopca, na ktorom Faistos stál, klesla. Zničená bola celá severná časť a aj kus hlavného nádvoria.
Aj tento palác v svojich útrobách skrýva tajomstvá. Jedným z nich je význam zvláštnych symbolov vyrytých v jeho stenách.
Faistos sa ako jediný používal aj po páde minojskej kultúry, približne až do roku 200 pred Kr.

</doc>
<doc id="13024" url="https://sk.wikipedia.org/wiki?curid=13024" title="Faistský disk">
Faistský disk

Faistský disk alebo disk z Faistu je archeologický nález z mesta Faistos na Kréte.
Je to hlinený disk s priemerom asi a hrúbkou so špirálovito usporiadanými, opakujúcimi sa obrazcami po oboch stranách. Jednotlivé obrazce vznikli odtlačením pečate do vlhkej hliny. Ak sa preukáže predpoklad, že ide o nápis, je to prvý dokument vytvorený technológiou pohyblivých typov. Jeho účel, význam a miesto výroby ostávajú predmetom diskusie. Vystavený je v archeologickom múzeu v gréckom meste Irakleio na ostrove Kréta.
Dejiny objavu.
Disk objavil 3. júla 1908 taliansky archeológ Luigi Pernier v pivnici pod priestorom č. 8 v budove č. 101 minojského paláca vo Faiste, neďaleko náleziska Hagia Triada na južnom pobreží Kréty.
Dátum vzniku.
Disk bol datovaný Pernierom do 17.storočia pred Kr., je teda starý približne 3 500 rokov. Hoci je tento disk všeobecne považovaný za skutočný historický predmet, vyskytli sa aj názory, že ide o podvrh alebo mystifikáciu.
Obrazce.
Na disku je 241 obrazcov, z ktorých niektoré sa opakujú; jedinečných znakov je 45. Mnohé z nich predstavujú ľahko identifikovateľné predmety dennej potreby, postavy alebo časti tela, zvieratá alebo rastliny. Arthur Evans symboly označil číslami od "01" do "45" a toto označenie sa používa dodnes. Okrem toho sa medzi obrazcami objavuje 18 krát malá diagonálna čiarka. Obrazce disku boli predbežne zaradené do tabuliek Unicode pod číslami 101D0–101FF.
Pokusy o rozlúštenie.
Viacerí autori považovali obrazce na disku za nápis a pokúsili sa o jeho komparáciu s inými systémami zápisu a o rozlúštenie jazyka a/alebo nápisu. Objavili sa názory, že disk predstavuje astronomický dokument, kalendárny záznam alebo hernú dosku.
Už v čase vzniku disku šlo zrejme o zastarané písmo, pretože sa našli hlinené tabuľky z rovnakej doby s rozvinutejším, tzv. lineárnym písmom A. Bádatelia predpokladali, že by mohlo ísť o kultový hymnus, pretože sa dá rozpoznať rytmické usporiadanie symbolov a opakovanie určitých kombinácií znakov.
Aartunov preklad.
Nórsky jazykovedec Kjell Aartun v roku 1991 po dlhoročnom štúdiu navrhol nové riešenie. Znaky vykladá ako semitské písmo. Semiti sa nazývajú národy východného a južného Orientu, ktorí sa v bronzovej dobe usídlili až v Etiópii a Hornom Egypte. Odtiaľ vraj pred 4500 rokmi prišli na Krétu. Na základe porovnávania s inými starosemitskými písomnými pamiatkami sa Aartun nazdáva, že sa mu podarilo rozlúštiť text na disku: "„Chcem ovlažiť, pluh, tvoje pole. Chcem ovlažiť, radlica, tvoju oráčinu.“" Podľa Aartuna týmito slovami vyzýva žena muža k pohlavnému aktu; podľa neho ide v týchto štyridsiatich piatich veršoch o rituál zbavenia panenstva. Každý rok na jar sa pohlavne zrelé dievčatá vo veľkom počte zúčastňovali vo Faiste na iniciačnom rituáli, kde obetovali svoje panenstvo božstvu a stali sa ženami. Disk bol podľa tohto výkladu akýmsi spevníkom (a návodom) pre kňazov. Hromadné deflorácie vykonávané kňazmi ako súčasť rituálu plodnosti sa vraj vyskytovali aj v Babylone. Návrh Kjella Aartuna na výklad textu má svoj zmysel a vo vedeckých kruhoch sa stretol s ojedinelým súhlasom.
Lineárne písmo A na hlinených tabuľkách z archívov, ktoré sa Evansovi nepodarilo rozlúštiť, je podľa Kjella Aartuna zjednodušená každodenná verzia kultovo-náboženských hieroglyfov z tohto disku, ktorá slúžila na zaznamenávanie údajov z oblasti správy a zákonodarstva.

</doc>
<doc id="13025" url="https://sk.wikipedia.org/wiki?curid=13025" title="Aja Triada (archeologické nálezisko)">
Aja Triada (archeologické nálezisko)

Aja Triada (novogrécky) alebo Hagia Triada (starogrécky) je archeologické nálezisko na juhu Kréty vzdialené len 3-4 km na juhozápad od Faistu.
Najprv tu stálo sídlisko z ranominojského obdobia, na ktorého mieste vznikol v období 1700 - 1450 pred Kr. (azda 1600 pred Kr.) minojský palác. Palác je oveľa menší ako palác vo Faiste. Niektorí archeológovia sa domnievajú, že išlo o sídlo miestneho vladára, iní, že išlo o druhú rezidenciu vládcu Faistu. Úzky vzťah s Faistom prezrádza kamenná cesta, ktorá ich spájala.
Palác bol v roku 1450 pred Kr. zničený a na jeho mieste Achájci, ktorí obývali aj Mykény, postavili megarón a vedľa areálu paláca obchody s trhoviskom.

</doc>
<doc id="13026" url="https://sk.wikipedia.org/wiki?curid=13026" title="Malia (archeologické nálezisko)">
Malia (archeologické nálezisko)

Malia alebo staršie aj Mallia je minojské mesto a palác na severnej Kréte. 
Palác v Malii je tretí najväčší minojský palác a leží bokom od hlavnej cesty, 40 km východne od Hérakleionu, medzi olivovými hájmi a severným pobrežím ostrova. Začiatky osídlenia spadajú do ranominojského obdobia. Palác bol postavený okolo roku 1900 pred Kr. (stredominojské obdobie). 
Medzi palácom a morom sa rozkladá mesto s nízkou nekropolou s nálezmi pozoruhodných zlatých šperkov. Severozápadne od paláca odkryli monumentálnu hrobovú stavbu "Chrýsolakos" s dvoma stavebnými fázami.
Palác zanikol a bol znova postavený okolo roku 1700 pred Kr. Palác a mesto definitívne zanikli pri náhlej katastrofe (asi výbuchu sopky na Santorine) okolo roku 1500 pred Kr.
V roku 1901 začal archeologické práce v tejto oblasti Brit D. H. Hogarten. Systematický odkryv sa začal v roku 1915 a francúzski archeológovia tu od roku 1921 robia vykopávky dodnes.

</doc>
<doc id="13027" url="https://sk.wikipedia.org/wiki?curid=13027" title="Kato Zakros">
Kato Zakros

Kato Zakros je minojské mesto a palác na východnej Kréte.
Palác v Kato Zakros sa nachádza na východnom cípe ostrova a kedysi stál pri mori. Dnes je línia pobrežia posunutá asi o na východ. Je to spôsobené naplaveninami z riečky pretekajúcej Údolím mŕtvych. Minojci pochovávali svojich mŕtvych v dutinách skál. Tento kaňon je veľmi zaujímavý a na jeho konci nájdeme posledný minojský palác. Jeho poloha na východe Kréty bola z obchodného, ale aj politického hľadiska mimoriadne výhodná. Bolo odtiaľto najbližšie do Egyptu a na Blízky východ. Svedčia o tom nálezy slonoviny a iných exotických predmetov.
Len nedávno bolo sprístupnené aj mestské osídlenie, ktoré sa v žiadnej palácovej lokalite nezachovalo v takom rozsahu ako tu.
V trónnej sále bolo nájdené vzácne žezlo s hlavou pantera. Ale neboli tu žiadne fresky, ani kamarská keramika, z čoho sa dá usúdiť, že išlo o vidiecky palác. V paláci je veľmi zaujímavá do zeme vyhĺbená miestnosť, po obvode ktorej sú nízke lavice, ich význam nám nie je známy a neexistujú ani dohady, na čo by mohli slúžiť.
Je to jeden z najneskôr objavených palácov. Už dlho predtým, ako sa urobili prvé sondy do zeme, sa predpokladalo, že tu je pochovaný minojský palác. V roku 1901 začal archeologické práce v tejto oblasti Brit D. H. Hogarten. Systematicky sa však začalo pracovať na odkrytí paláca až v roku 1962 pod vedením Nikolaosa Platona. Francúzski archeológovia tu robia vykopávky dodnes (práce boli prerušené len počas druhej svetovej vojny a krátko po nej).
Keďže tento palác, ako jediný, nebol nikdy vyplienený, našlo sa tu mnoho cenných predmetov. Zaujímavosťou je, že tu boli nájdené 3000 rokov staré olivy. Raritou je tiež pec na výrobu bronzu, hoci takáto bola nájdená aj vo Faiste.
Archeologické nálezy sú vystavené v Archeologickom múzeu v Iraklio a v múzeu v Sitii. 

</doc>
<doc id="13028" url="https://sk.wikipedia.org/wiki?curid=13028" title="Gurnia">
Gurnia

Gurnia (-po novogrécky; iné názvy: po starogrécky Gournia/Gúrnia, ľudové názvy: Mesto malých ľudí, Minojské Pompeje) bolo minojské neopevnené mestečko na severovýchodnej Kréte.
„Panský dom“ (malý palác) vznikol v strede aglomerácie v 18. storočí pred Kr. Mestečko bola zničené okolo roku 1200 pred Kr., pravdepodobne pri požiari. Americkí archeológovia odkryli mestečko s obytnými domami, dielňami a obchodmi. Išlo pravdepodobne o dôležité stredisko keramickej výroby s produkciou v neskorom palácovom štýle.
Z urbanistického hľadiska bolo mestečko veľmi dômyselne založené. Centrum bolo na vrchole pahorku, na ktorého svahu sa mestečko rozprestiera. Tam stál aj „Panský dom“ a svätyňa. Jednotlivé časti mesta boli pospájané vydláždenými ulicami. Domy boli jedno- až dvojposchodové. Na prízemí sa choval dobytok a ukladali zásoby, v horných častiach boli obytné priestory.
Podľa dutín v múroch zistíme, že sa pri výstavbe domov používali drevené kostry. Niekde sú pred domami napájadlá (po grécky "gournes") pre dobytok. Minojský názov mesta sa nezachoval, preto mu bol daný názov podľa týchto napájadiel.
Gournia bola objavená v rovnakom období ako Knossos. Výkopy viedla archeologička Harriet Boydová-Hawesová, čo bolo neobyčajné, lebo toto odvetvie bolo ovládané výlučne mužmi. Aj to bol dôvod, prečo jej nálezy prijal svet vlažne.

</doc>
<doc id="13029" url="https://sk.wikipedia.org/wiki?curid=13029" title="Minojci">
Minojci



</doc>
<doc id="13035" url="https://sk.wikipedia.org/wiki?curid=13035" title="Ján Dubovszky">
Ján Dubovszky

Ján Dubovszky (* 29. november 1654, Veľké Hoste – † 8. október 1710, Košice) bol slovenský pedagóg a matematik.
Život.
Ján Dubovszky sa narodil vo Veľkých Hostiach (okr. Topoľčany). Študoval na gymnáziu v Trenčíne, kde v r. 1672 vstúpil do jezuitského rádu. V štúdiách pokračoval na univerzite v Trnave, kde sa napokon stal r. 1687 profesorom. Striedavo pôsobil na trnavskej, resp. košickej univerzite, na oboch miestach zastával aj funkciu dekana filozofickej fakulty, v Košiciach aj post kancelára univerzity. Okrem iných predmetov prednášal i matematiku a v rámci filozofie aj fyziku. Spolu s Františkom Székelym, ďalším profesorom trnavskej univerzity, vydali r. 1694 v Trnave dielo "Canon sinuum, tangentium et secantium ad partes radii 100.000" – prvé trigonometrické tabuľky na Slovensku, ba v celom Uhorsku.
Zomrel 8. októbra 1710 v Košiciach.

</doc>
<doc id="13036" url="https://sk.wikipedia.org/wiki?curid=13036" title="8. október">
8. október



</doc>
<doc id="13041" url="https://sk.wikipedia.org/wiki?curid=13041" title="Pohybová sústava">
Pohybová sústava

Pohybová sústava je skupina orgánov, ktoré umožňujú živočíchom aktívny pohyb celého tela a vnútorných orgánov (pasívny pohyb umožňuje oporná sústava). 
Orgány pohybovej sústavy - svaly sú tvorené svalovým tkanivom. Základnou svalovou jednotkou je svalové vlákno, ktoré je po neuróne najdlhšou bunkou ľudského tela (až 10-15 cm). Bunky obsahujú aktínové (svetlé) a myozínové (tmavé) myofibrily. Povrch svalu pokrýva väzivová blana (fascia). Pohyb (kontrakcia) svalov je riadená pomocou nervov.
Zloženie.
U stavovcov sa rozlišujú tri typy svalov: priečne pruhovaný (kostrový), hladký a srdcový. Do rámca pohybovej sústavy patrí len priečne pruhovaný sval.
Funkcie.
"Motor" pohybu a súčasť komplexného pohybovo-oporného ("muskulo-skeletálneho") systému; zabezpečuje rovnováhu; zdroj tepla a regulátor teploty organizmu. Dôležitou funkciou je aj vyhľadávanie potravy, partnera na rozmnožovanie, či únik pred nepriateľom.
Kostra.
Kostru tvorí spojivové tkanivo. Kosť tvoria anorganické látky (vápnik, fosfor) a organické látky, ktoré jej dodávajú pružnosť. Kosť vznikla premenou chrupkovitého tkaniva na kostné - kostnatenie (osifikácia). Kosť do šírky rastie chrupkou okostnicou a do dĺžky rastovou platničkou.
Tvary kostí.
Klasifikujú sa podľa stavby kosti.

</doc>
<doc id="13042" url="https://sk.wikipedia.org/wiki?curid=13042" title="Organizácia pre hospodársku spoluprácu a rozvoj">
Organizácia pre hospodársku spoluprácu a rozvoj

Organizácia pre hospodársku spoluprácu a rozvoj (OECD z angl. "Organisation for Economic Co-operation and Development") je medzivládna organizácia 38 ekonomicky najrozvinutejších štátov sveta, ktoré prijali princípy demokracie a trhovej ekonomiky. OECD vznikla v roku 1961 (zakladajúci dokument bol podpísaný 14. decembra 1960) transformáciou Organizácie pre európsku hospodársku spoluprácu ("OEEC", "Organisation for European Economic Co-operation"), ktorá bola pôvodne zriadená v roku 1948 na administráciu povojnového Marshallovho plánu. Slovensko sa členom OECD stalo v decembri v roku 2000.
Ciele.
OECD koordinuje ekonomickú a sociálno-politickú spoluprácu členských štátov, sprostredkuje nové investície a presadzuje liberalizáciu medzinárodného obchodu. Cieľom OECD je napomáhať k ďalšiemu ekonomickému rozvoju, potlačovaniu nezamestnanosti, stabilizácii a rozvoju medzinárodných finančných trhov.
Medzi hlavné orgány OECD patrí rada, zložená z ministrov ako zástupcov členských štátov, ďalej výkonný výbor, sekretariát v čele s generálnym tajomníkom a niekoľko odborných komisií.
Sídlom sekretariátu OECD je Château de la Muette v Paríži.
Členské štáty.
Ak nie je uvedené inak, ide o zakladajúci štát.
Austrália (od 1971), Belgicko, Česko (od 1995), Čile (od 2010), Dánsko, Estónsko (od 2010), Fínsko (od 1969), Francúzsko, Grécko, Holandsko, Island, Izrael (od 2010), Írsko, Japonsko (od 1964), Kanada, Kolumbia (od 2020), Kórejská republika (od 1996), Kostarika (od 2020), Litva (od 2018), Lotyšsko (od 2016), Luxembursko, Maďarsko (od 1996), Mexiko (od 1994), Nemecko, Nový Zéland (od 1973), Nórsko, Poľsko (od 1996), Portugalsko, Rakúsko, Slovensko (od 2000), Slovinsko (od 2010), Spojené kráľovstvo, Spojené štáty, Španielsko, Švajčiarsko, Švédsko, Taliansko, Turecko.
S OECD spolupracuje Európska komisia, všetky členské štáty EÚ a ďalších takmer 70 štátov.

</doc>
<doc id="13045" url="https://sk.wikipedia.org/wiki?curid=13045" title="OECD">
OECD



</doc>
<doc id="13056" url="https://sk.wikipedia.org/wiki?curid=13056" title="1995 v hudbe">
1995 v hudbe

Tento článok obsahuje výpis významných udalostí v hudbe v roku 1995.

</doc>
<doc id="13063" url="https://sk.wikipedia.org/wiki?curid=13063" title="Ladislav Dúbrava">
Ladislav Dúbrava

RNDr. Ladislav Dúbrava, CSc. (* 13. august 1934, Gbely – † 3. september 1982, Dunajská Streda) bol slovenský pedagóg a fyzik.
Životopis.
Narodil sa v Gbeloch, okres Skalica, v roľníckej rodine.&lt;br&gt; 
Maturoval r. 1953 na gymnáziu v Skalici. V rokoch 19531957 vyštudoval matematiku a fyziku na Fakulte prírodných vied Vysokej školy pedagogickej v Bratislave. Už počas štúdia ako vedecká pomocná sila na katedre fyziky prejavoval veľké nadanie na vedeckú prácu. 
Po skončení vysokej školy namiesto určeného nástupu na Vyššiu školu pedagogickú v Banskej Bystrici musel z politických dôvodov pracovať rok ako robotník. Až potom mohol podľa svojej kvalifikácie nastúpiť dráhu stredoškolského profesora matematiky a fyziky. Pôsobil na stredných všeobecnovzdelávacích školách a gymnáziách v Dunajskej Strede (19591962, 19641971), Veľkom Mederi (vtedajšie Čalovo, 19621964) a Šamoríne (september–december 1971). Postgraduálne absolvoval štúdium matematickej štatistiky na Prírodovedeckej fakulte Univerzity Komenského v Bratislave.
Bol rozhľadeným stredoškolským učiteľom, uznávaným odborníkom v metodike fyziky, agilným organizátorom študentskej odbornej činnosti, spolupracovníkom vedeckých a metodických inštitúcií (Katedra experimentálnej fyziky Prírodovedeckej fakulty UK, Pedagogický ústav v Bratislave), organizátorom a popredným funkcionárom Fyzikálnej olympiády (predseda okresného výboru až do smrti, člen krajského výboru), pracoval v Klube fyzikov a v miestnom odbore Matice slovenskej. V rokoch tzv. normalizácie sa znovu stal politicky nepohodlným a musel opustiť učiteľské zamestnanie. Od r. 1972 až do smrti pracoval ako odborný a neskôr ako vedecký pracovník Ústavu hydrológie a hydrauliky SAV v Bratislave. V tomto zamestnaní pôsobil v školskom roku 1973/74 ako externý učiteľ na katedre matematiky Vysokej školy ekonomickej v Bratislave. Bol nositeľom mnohých vyznamenaní a čestných uznaní. Bol členom JSMF, ČSVTS a Matice slovenskej. 
Zákerná choroba ho po krátkom útoku zdolala 3. septembra 1982 v Dunajskej Strede.
Práca.
Vo výskumnej práci sa zaoberal problémami turbulencie vody v otvorených korytách a vývojom a aplikáciou fyzikálno-matematických metód na zisťovanie charakteristík turbulencie. Podieľal sa aj na riešení praktických problémov vodného diela na Dunaji pri Gabčíkove, vodného diela Kraľová na Váhu pri Kráľovej, na príprave expedičných meraní v povodí Bodrogu a Hornádu. Publikoval ako autor a spoluautor 13 vedeckých prác, obhájil r. 1982 kandidátsku dizertačnú prácu, prednášal na medzinárodných vedeckých podujatiach, stál pred záverom rigorózneho konania, ktoré prerušila smrť. Výsledky vedeckej práce boli posmrtne publikované v knihe "Energetická bilancia turbulentného prúdu" (Veda, Bratislava 1988, spoluautor S. Vajcik) a o. i. ocenené na medzinárodnom sympóziu na Chemicko-technologickej fakulte SVŠT v Bratislave r. 1986.

</doc>
<doc id="13064" url="https://sk.wikipedia.org/wiki?curid=13064" title="Kombinatorika">
Kombinatorika

Kombinatorika alebo kombinatorická matematika alebo kombinatorická analýza je súčasť diskrétnej matematiky, ktorá študuje (spravidla) konečné množiny objektov, ktoré vyhovujú zadaným kritériám a zaoberá sa najmä "počítaním" objektov v týchto množinách ("enumeratívna kombinatorika") a rozhodovaním, či isté "optimálne" objekty a množiny objektov vôbec existujú. 
Samotný predmet štúdia kombinatoriky možno vyjadriť na základe pojmu konfigurácie (pozri napr. I. Haverlík: Matematická informatika I):
Nech "A" a "B" sú dve konečné množiny. Ľubovoľné zobrazenie množiny "A" do množiny "B", vyhovujúce určitým podmienkam, ktorých charakter dopredu nie je určený (v tejto definícii), sa nazýva konfigurácia.
Kombinatorika skúma otázky existencie, vytvárania a vyčíslenia (t. j. určenia počtu) konfigurácií, pričom sa často vyčísľujú nie samotné konfigurácie, ale iba im zodpovedajúce triedy ekvivalencie.
Príkladom konfigurácií sú variácie, kombinácie či permutácie.
Vyčísľovanie konfigurácií.
Vyjadrenie počtu všetkých konfigurácií sa dá považovať za centrálnu otázku kombinatoriky. Nech "S" je množina o "n" prvkoch. kombinácie (bez opakovania) "k" prvkov z množiny "S" sú podmožiny "S" majúce "k" prvkov (v reči konfigurácií sú to všetky zobrazenia "f" z množiny formula_1 do množiny "S" také, že formula_2 pre formula_3). Variácie "k" prvkov z tejto množiny "S" sú postupnosti "k" rôznych prvkov z "S". Všimnite si, že pri variáciach zaleží na poradí, kým kombinácie, ktoré sa odlišujú len poradím prvkov, považujeme za totožné. Vzorce udávajúce počet variácií a kombinácií "k" prvkov (hovoríme o variáciach, resp. kombinácia "k"-tej triedy) sú známe a veľmi často používané.
Všeobecnejšie, nech je daná nekonečná trieda konečných množín ("S""i"), typicky indexovaná prirodzenými číslami, enumeratívna kombinatorika hľadá rôzne spôsoby vyjadrenia "vyčísľovacej funkcie", "f"("n"), ktorá udáva ("vyčísľuje") počet prvkov v množine "S""n" pre každé "n". V príkladoch v predchádzajúcom odstavci obsahovala množina "S""n" všetky kombinácie, resp. variácie "n"-tej triedy z množiny "S".
Najjednoduchší spôsob vyjadrenia sú uzavreté tvary, t. j. konečná kompozícia elementárnych funkcií (v kombinatorike považujeme aj funkciu faktoriál za elementárnu). Ako už bolo spomenuté v úvode, počet všetkých rôznych usporiadaní "n" hracích kariet je presne "n"!.
Avšak nie vždy je vhodné a praktické udávať vyčísľovaciu funkciu explicitným uzavretým tvarom (dokonca v niektorých prípadoch je to nemožné). Napríklad, nech "f"("n") označuje počet všetkých rôznych podmnožín celých čísel z intervalu &lt;1,"n"&gt;, ktoré neobsahujú dve po sebe idúce čísla; napríklad pre "n"=4 by sme mali {}, {1}, {2}, {3}, {4}, {1,3}, {1,4}, {2,4}, teda "f"(4)=8. Ukazuje sa, že "f"("n") je ("n+2"). Fibonacciho číslo, čo sa dá v uzavretom tvare vyjadriť ako
formula_4
kde φ = (1 + √5) / 2 je tzv. zlatý priemer. Avšak samotný fakt, že počítame množiny celých čísel, a vo výsledku nám vystupuje √5, je pri najmenšom neestetický z kombinatorického hľadiska. Navyše nie je celkom jasný súvis výsledku s problémom, dokonca ani na prvý pohľad nie je vidno, či oborom hodnôt tejto funkcie sú prirodzené čísla. Alternatívne môže byť funkcia "f" vyjadrená v rekurentnom tvare:
formula_5
"f"(0)=1, "f"(1)=2
čo 
formula_6
pre "n" rastúca do nekonečna.
Azda najužitočnejšie vyjadrenie je však prostredníctvom formálneho mocninového radu, nazývaného generujúca funkcia (alebo vytvárajúca funkcia), ktorá je najčastejšie buď tzv. obyčajná generujúca funkcia
formula_7
alebo exponenciálna generujúca funkcia
formula_8
kde sumy idú cez "n" ≥ 0. Hneď ako určíme generujúcu funkciu, dovolíme nám vyjadriť všetky informácie, ktoré nám poskytli predchádzajúce prístupy. Navyše rôzne prirodzené operácie na generujúcich funkciách ako napr. sčítanie, násobenie, derivácia a pod. majú kombinatorický význam, čo dovoľuje preniesť výsledky z jedného kombinatorického problému na iný.
Výsledky.
Dajú sa zostrojiť niektoré veľmi rafinované konfigurácie a dokázať niektoré veľmi prekvapujúce tvrdenia. Jedným z takých príkladov pochádza od Franka Ramseyho:
Predpokladajme, že na oslave sa stretne šesť ľudí. Každý pár sa buď navzájom pozná alebo nie. V každom prípade sa však vždy dajú nájsť traja ľudia, ktorí sa buď poznajú navzájom alebo sú si úplne neznámi.
Dôkaz je krátky a vedie sa sporom: predpokladajme, že takí traja ľudia neexistujú (teda takí, ktorí buď všetci navzájom poznajú alebo nepoznajú). Uvažujeme teraz ľubovoľnú osobu na oslave, nazvime ju "A": spomedzi zvyšných piatich ľudí musia byť aspoň traja, ktorí ju buď poznajú, alebo traja, ktorí ju nepoznajú (tento fakt vyplýva z Dirichletovho princípu). Bez ujmy na všeobecnosti, predpokladajme, že títo traja ľudia osobu "A" poznajú. Potom ale medzi týmito troma ľuďmi sú najmenej dvaja, ktorí sa poznajú (inak by sme mali troch ľudí, ktorí sa navzájom nepoznajú, čo by bol spor). Keďže však títo dvaja ľudia sa poznajú aj s "A", máme troch ľudí, ktorí sa navzájom poznajú, čo je spor. (Toto je špeciálny prípad Ramseyho vety.
Iný dôkaz používa dvojité vyčíslenie: spočítajte všetky usporiadané trojice ľudí ("A","B","C"), kde osoba "B" pozná osobu "A", ale nepozná osobu "C". Predpokladajme, že osoba "K" pozná "k" z piatich ostatných. Potom vystupuje ako druhá zložka ("B") v presne k(5-k) takýchto trojíc, pretože človek v prvej zložke ("A") musí byť jeden spomedzi "k" ľudí, ktorých pozná a človek v tretej zložke ("C") musí byť jeden zo zvyšných 5-"k" ľudí, ktorých nepozná. Z toho vyplýva, že vystupuje v druhom komponente v buď 0*5=0, 1*4=4 alebo 2*3=6 takýchto trojiciach. Keďže spolu máme 6 ľudí a každý môže byť na druhom mieste v najviac šiestich trojiciach, spolu máme najviac 36 trojíc.
Teraz uvažujme trojicu ľudí, kde presne jeden pár sa navzájom pozná. Je zrejmé, že ich môžeme vyjadriť ako našu trojicu ("A","B","C") presne dvomi spôsobmi: nech "C"' je ten, ktorý je neznámy pre zvyšných dvoch a potom sa na prvom a druhom mieste môžu vystriedať títo dvaja dvomi spôsobmi. Podobne, keď sa presne dva páry navzájom poznajú, potom sa dajú vyjadriť ako trojica tiež dvoma spôsobmi: nech "A" je osoba, ktorá pozná obidvoch zo zvyšných a "B" a "C" (v nejakom poradí) sú títo zvyšní dvaja. To znamená, že existuje najviac 36/2=18 trojíc, v ktorých buď presne jeden alebo dva páry sa poznajú navzájom. Keďže je však len 20 trojíc, existujú najmenej dve trojice, ktoré sa buď poznajú navzájom alebo sú si neznámi.
Myšlienka hľadania usporiadania v náhodných konfiguráciách je základom Ramseyho teórie. Vo svojej podstate táto teórie hovorí, že ľubovoľná dostatočne veľká konfigurácia obsahuje najmenej jednu inštanciu nejakého iného typu konfigurácie.
Vývoj kombinatoriky.
Podobne ako matematika sprevádza ľudstvo po celú dobu jeho histórie, tiež kombinatorika sa v histórii objavuje už veľmi dávno. Prvé kombinatorické poznatky, príklady a výsledky môžeme nájsť už v období okolo roku 2000 pred Kr. Texty vzťahujúce sa ku kombinatorike nachádzame najčastejšie v indickej a čínskej civilizácii. Väčšinou je však zložité určiť čo len približný dátum vzniku týchto textov. Obsahujú totiž celý rad poznámok a záznamov, ktoré často nie sú pôvodné a do textov sa dostali v neskoršom období. Mnoho prác sa vôbec nezachovalo, existujú na ne len odkazy.
Vypátrať históriu základných pravidiel kombinatoriky pre počítanie je zložité aj z ďalších dôvodov. Pravidlá kombinatoriky sú natoľko jednoduché, že boli používané často len intuitívne, bez konkrétneho doloženia ich znalosti. Z mnohých príkladov je zrejmé, že ľudia tieto pravidlá poznali, ale nikde ich nenájdeme presne popísané. Jedným z najstarších matematických textov je Rhindov papyrus asi z roku 1650 pred Kr. Tieto príklady sa s drobnými obmenami objavovali v rôznych obdobiach u rôznych autorov.
Vzťahy pre výpočet variácií s opakovaním nájdeme v slávnej Knihe premien, ktorá pochádza z Číny z roku 2200 pred Kr. Čínsky systém bol založený na dvoch znakoch jang (-) a jin (- -), ktoré sa usporadúvali do tzv. trigramov a hexagramov, čo sú skupiny po troch a po šiestich. Starí Číňania sa zaoberali otázkou, koľko takých trigramov a hexagramov je možné zostaviť. S permutáciami a kombináciami sa stretávame v indickej matematike. Väčšinou však ide o príklady kombinácií vytváraných len z malého počtu prvkov. Výsledky bolo možné získať jednoduchým vypísaním všetkých možností. Preto nie je zrejme, či Indovia poznali pravidlá pre výpočet kombinácií.
Asi najznámejší je príklad ktorý sa objavil v 6. storočí v lekárskom spise zo Susruty. Autor v ňom píše o rôznych kombináciách chutí, ktoré môžeme získať zo šiestich základných: sladkej, kyslej, slanej, horkej, ostrej a trpkej. V riešení sú vypísané všetky typy kombinácií (po jednej, po dvoch…) a ich počty. Nájdeme aj príklady na vytváranie slov z rôzne dlhých slabík. Až v 6. storočí sa v práci Brihatsamhita od indického astrológa Varahamihiru objavil príklad, v ktorom sa miešajú štyri rôzne vône zo 16 možných. Autor jednoducho uvádza, že takýchto možností je 1 820, čo je správny výsledok. Je veľmi nepravdepodobné, že by Varahamihira vypisoval všetky možnosti. Predpokladáme teda, že autor získal výsledok použitím vzorca pre výpočet k-prvkových kombinácií z n prvkov.
V 7. storočí začala indická matematika prenikať na západ. Arabi si veľmi rýchlo osvojili poznatky Indov a začali ich bežne používať. Matematik Ibn-Ahmad al-Halil vo svojej práci uvádza príklad, v ktorom sa zaoberá počtom slabík vytvorených z niekoľkých písmen. Z jeho výpočtov je zrejmé, že rozumel základným pravidlám pre výpočet počtu kombinácií a permutácií. Veľkým prínosom Arabov v oblasti kombinatoriky sú ich práce o magických štvorcoch a binomickej vete.

</doc>
<doc id="13067" url="https://sk.wikipedia.org/wiki?curid=13067" title="Popradzki Park Krajobrazowy">
Popradzki Park Krajobrazowy

Popradzki park krajobrazowy je chránená krajinná oblasť v Poľsku. Vyhlásena bola 11. septembra 1987. Názov je odvodený od rieky Poprad (rieka).

</doc>
<doc id="13069" url="https://sk.wikipedia.org/wiki?curid=13069" title="Zámok Versailles">
Zámok Versailles

Zámok vo Versailles (po francúzsky "Château de Versailles", vyslov: šató d versaj) je významný zámok v meste Versailles pri Paríži, ktorý vznikol v čase vrcholu kráľovskej moci vo Francúzsku, ako symbol absolutistickej monarchie. 
S prestávkou za vlády regenta Filipa II. Orleánskeho bol zámok od roku 1682 až do Francúzskej revolúcie (1789) sídlom kráľovského dvora a vlády Francúzska.
Versailles je jedným z najväčších palácov Európy a je považovaný za vrchol zámockej architektúry v Európe. Viaceré európske paláce sa snažili byť akousi kópiou Versailles (Petergof, Schönbrunn, Eszterháza a pod.).
Opis areálu.
Po príchode od rýchlodráhy návštevník postupne uvidí:
Zámok.
Samotný zámok má tieto časti: vľavo "Južné krídlo", v strede "Kráľovské nádvorie", vpravo "Severné krídlo", úplne vpravo "Opera", za Kráľovským nádvorím "Mramorový dvor" obklopený "jadrom zámku", ktoré sa končí "Zrkadlovou sieňou".
Jadro zámku má pôdorys v tvare písmena U. Jadrom zámku bola kráľova spálňa s oblokmi vedúcimi do štvorcového dvora (Mramorový dvor), kam sa schádza francúzska šľachta pri kráľovom rannom „lever“ (vstávanie). Do kráľovej spálne sa prechádzalo cez bohato zdobené spálne.
Najpriestrannejšia miestnosť jadra zámku (vzadu, tam kde začína záhrada) je "Zrkadlová sieň", ktorú roku 1678 postavil Mansart. Je dlhá a je zaklenutá klenbou, s bohatou maliarskou kresbou. Obloky na jednej strane zodpovedajú zrkadlám na stene oproti, „zažali tisíce svetiel, ktoré sa odrážali v zrkadlách a na briliantoch gavalierov a dám“.
Fasáda zámku obrátená do nádvoria má typické prvky architektúry zo začiatku 17. stor.: striedanie tehál a otesového kameňa a končisté strechy. Nádvorie so sochami, kde sa konali divadelné predstavenia. Úplne odlišne pôsobí fasáda obrátená do záhrady. Prvé poschodie členia pilastre a rytmicky vystupujúce portiky, najvyššie poschodie je s malými polkruhovitými oknami.
Prísne horizontálna strecha celého zámku urážala oko súčasníkov, privyknutých na strmé francúzske strechy. Zlé jazyky tvrdili, že zámok pripomína dom, ktorého horné poschodie zhorelo. Výrazne horizontálna strecha umožňovala lepšie spojenie zámku s parkom a celým zámockým komplexom.
Záhrada (park).
Versailleský park za budovou zámku je neoddeliteľne spätý so zámkom. Jeho krása spočíva najmä v tom, že je veľmi prehľadný a pomerne súmerný. Z hornej zámockej terasy sa rád díval Ľudovít XIV. Najvýraznejšia časť parku sa rozprestiera pozdĺž hlavnej osi zámku tvoriacej predĺženie cesty vedúcej z Versailles do Paríža. 
Pozdĺž hlavnej osi vedie najprv z hlavnej terasy schodisko dole k Latoninej fontáne, za ktorou nasleduje Kráľovská aleja lemovaná stromami a ukončená slávnym Apolónovým vodometom (s pozlátenou sochou Apolóna). Pozdĺž hlavnej osi nasleduje tzv. Veľký kanál (obrovský „bazén“ v tvare kríža), ktorý vzadu už takmer splýva s horizontom. Napravo od Veľkého kanála sa nachádza komplex Trianon (pozri dole). Napravo a naľavo od hlavnej osi záhrady sa nachádzajú rôzne fontány a minizáhradky.
Versailleský zámok a park neoživovali iba húfy dvoranov, obyvateľov zámku, na výzdobu a oživenie použili stavitelia aj rozsiahlu sochársku výzdobu. Na každom kroku sa stretneme so sochami hermami a s vázami ozdobenými reliéfmi. Celá plastická výzdoba je venovaná jedinému tematickému okruhu takmer ako v gotických katedrálach. Oslava kráľa, ktorý si sám zvolil prímeno kráľ Slnko, sa tu premieňa na oslavu mladosti a krásy boha Apolóna; raz odpočíva v chladivej jaskyni obklopený nymfami, inokedy sa vynára vo svojom voze z vody hladiny. 
Trianon.
Úplne vzadu, napravo od Veľkého kanála je: zámok "Veľký Trianon", zámok "Malý Trianon", zámok "Francúzsky pavilón", "Belvedere", "„Chrám“ lásky" a tzv. "Veľké jazero" obklopené tzv. "Osadou kráľovnej" (umelá dedina z pôvodne 12 domov – "Dom kráľovnej, Mlyn, Gazdovstvo" a pod.).
K dejinám pozri hore roky 1668, 1761 – 1768 a 1783 – 1786. Do Veľkého Trianonu sa pôvodne uchýlil kráľ, keď ho unavil rušný život v zámku. Palác je prízemný, stredný otvorený portikus pripomína stĺpovú sieň optického peristylu. Asymetrická záhradná fasáda zodpovedá požiadavke spojenia stavby s okolím tak, aby ju nezatláčala a dodáva stavbe prívetivejší vzhľad. Od obdobia renesancie to bol prvý pokus oživiť krásu klasickej polychrómie.

</doc>
<doc id="13074" url="https://sk.wikipedia.org/wiki?curid=13074" title="Bitka pri Trafalgare">
Bitka pri Trafalgare

Bitka pri Trafalgare sa odohrala 21. októbra 1805 v oblasti mysu Trafalgar, anglické vojnové loďstvo vedené Horatiom Nelsonom v nej porazilo spojenú španielsko-francúzsku vojnovú flotilu. Týmto víťazstvom, v poslednej veľkej námornej bitke plachetníc v histórii, potvrdila Británia svoju námornú prevahu a stala sa na ďalšie storočie svetovou námornou veľmocou.
Plán invázie.
Francúzsky cisár Napoleon Bonaparte si podmanil takmer celú Európu. Jeho ďalším cieľom bolo zničiť svojho tradičného rivala – Veľkú Britániu. Prišiel so smelým plánom prekročiť kanál La Manche a vylodiť sa v južnom Anglicku. Pokúsil sa zhromaždiť svoju vojnovú flotilu v ústí prielivu a početne prevýšiť britských obrancov.
Jeho plán bol ale zmarený úspešným manévrom britského kráľovského loďstva. Spojená francúzsko-španielska flotila bola donútená ukryť sa v Cádize. 
Napoleon s veľkou nevôľou musel zrušiť prípravu invázie. Obrátil svoju armádu na východ a začal ťaženie proti Rakúsku.
Nelsonov chmat.
Napoleon vydal rozkaz, aby spojená flotila vplávala do Stredozemného mora a podporila jeho ťaženie proti Rakúsku. V tej dobe ale Briti v okolí Cádizu disponovali veľmi silnou námornou silou, ktorej velil viceadmirál lord Horatio Nelson.
Až do bitky pri Trafalgare existovala jediná stratégia vedenia námornej bitky. Vojnové lode sa stavali do dlhých radov (preto tzv. radové lode). Pri útoku tak proti sebe stáli vždy dva rovnobežné rady lodí. Každá jedna loď mala svojho jedného protivníka a bitka prebiehala tak, že na seba vzájomne pálili jednu delovú salvu za druhou. Nelson sa rozhodol túto starú tradíciu porušiť. 
Nelson bol najskúsenejší a najúspešnejší veliteľ kráľovského loďstva tej doby. Svojím prekvapeným námorným kapitánom predložil celkom novú stratégiu vedenia námornej bitky – "Nelsonov chmat". Ten spočíval v snahe získať bojovú prevahu tým, že sa flotila zameria na jediné miesto nepriateľskej bojovej línie a prerazí ju najrýchlejšie, ako bude možné. Preto Nelson navrhol zaútočiť v dvoch kolónach, ktoré sa pohybujú kolmo k nepriateľskému radu, rýchlo rozdeliť nepriateľskú líniu na menšie časti a jednotlivo ich zničiť. Jedna časť mala byť zničená polovicou anglickej flotily, zatiaľ čo druhá polovica flotily mala brániť zvyšku nepriateľského loďstva zasiahnuť do boja. Táto zmena mala navždy zmeniť spôsob námorného boja.
Bitka.
Bitka začala presne podľa plánu. Briti zaútočili v dvoch kolmých líniách na pravé krídlo spojenej španielsko-francúzskej flotily. Jedna britská kolóna pod velením viceadmirála Couthberta Collingwooda obkľúčila zadnú časť nepriateľskej flotily a začala ju ničiť presnou paľbou. Druhá kolóna, ktorej velil Nelson, sa rýchlo prebila stredom nepriateľskej formácie, rozdelila ju na dve časti a bránila prednej polovici prekvapenej flotily v pomoci napadnutej druhej polovici.
Britské straty boli veľké. 449 mŕtvych a 1 241 ranených. Ale z 27 britských lodí nebola žiadna potopená ani zajatá.
Z 33 nepriateľských lodí ich bolo počas bitky 22 zajatých alebo zničených.
Nelsonova smrť.
Nelson velil zo svojej vlajkovej lode "Victory". Loď musela prekonať silnú paľbu, keď sa zboku približovala k nepriateľskej línii a nemohla na mohutnú paľbu nijako odpovedať. Po priblížení sa dostala do priameho stretu s menšou francúzskou loďou "Redoutable" (Strach naháňajúca), ktorej velil kapitán Jean Lucas. Osudný výstrel vyšiel odniekiaľ z lanovia francúzskej lode. Zasiahol Nelsona asi o 13:15, práve keď bol na veliteľskej palube s kapitánom Thomasom Hardym. Ťažko zranený viceadmirál bol prenesený do kajuty hlboko v podpalubí. Pred svojou smrťou sa ešte dozvedel, že bitka skončila víťazstvom jeho flotily.
Bitka pri Trafalgare bola poslednou veľkou bitkou plachetníc a do tej doby najdôležitejším víťazstvom v histórii britského kráľovského loďstva. V Londýne pripomína toto víťazstvo Trafalgarské námestie s pomníkom admirála Nelsona. Veľké levy, ktoré ležia pri päte vysokého stĺpa pamätníka, sú vraj odliate z ukoristených španielskych a francúzskych diel.

</doc>
<doc id="13078" url="https://sk.wikipedia.org/wiki?curid=13078" title="Tolkien">
Tolkien



</doc>
<doc id="13081" url="https://sk.wikipedia.org/wiki?curid=13081" title="Horatio Nelson">
Horatio Nelson

Horatio Nelson (* 29. september 1758 – † 21. október 1805) bol britský admirál. 
Od roku 1789 bol veliteľom britskej flotily v Stredozemnom mori. Víťazstvom v bitke pri Abú Kíre v roku 1798 získal pre Spojené kráľovstvo námornú prevahu v Stredozemnom mori. 
V roku 1805 potvrdil nadvládu Británie na mori víťazstvom v bitke pri Trafalgare, kde porazil spojené francúzsko-španielske loďstvo a nestratil ani jednu loď. V bitke padol.
Bol milencom lady E. Hamiltonovej.
Bitka v zátoke Abú Kír.
Nelson prenasledoval francúzske námorníctvo do Stredozemného mora. Francúzi totiž chceli podporiť Napoleonovu egyptskú výpravu. Francúzske lode najprv hľadal pri Cypre a Alexandrii. Narazil na ne 1. augusta 1798. 
Nelson zavrhol tradičnú lineárnu taktiku a útok podnikol z oboch strán, čím získal výraznú prevahu na jednom smere. Zaútočil so 14 radovými loďami a Francúzi s 10 fregatami a 3 radovými loďami. Francúzi s útokom nepočítali. Nelson napriek tomu, že sa blížil večer, okamžite vyplával k zálivu. Bitka známa aj ako Bitka o Níl sa začala okolo 17. hodiny. Jeho 5 lodí preniklo za protivníkovu zostavu a 6 lodí sa rozostavilo z vonkajšej strany francúzskej línie. Ďalšie 2 lode preťali líniu Francúzov a 1 loď zostala uviaznutá pri vstupe do zálivu na plytčine. Francúzi kvôli nepriaznivému vetru nemohli nasadiť všetky lode, tie ktoré sa zúčastnili boja museli bojovať proti protivníkom z oboch strán. Z celej francúzskej eskadry sa zachránili len dve radové lode a dve fregaty, ktorým sa pod velením admirála Pierra Villeneuva podarilo ujsť. Angličania stratili len jednu loď. Angličania okrem tejto jednej lode nemali žiadne výrazné straty.

</doc>
<doc id="13082" url="https://sk.wikipedia.org/wiki?curid=13082" title="Kryptológia">
Kryptológia

Kryptológia (z gréckeho "kryptos"= ukrytý + "logos" = slovo, náuka) je veda o utajení obsahov správ. V súčasnosti sa kryptológia považuje za časť matematiky a počítačových vied, pričom je veľmi pridružená k informatike, počítačovej bezpečnosti a počítačovému inžinierstvu. 
Kryptológia je používaná v technologicky vyspelých aplikáciách; napríklad v zabezpečení peňažných bankomatov, počítačových hesiel a v elektronickom obchode. Vo všetkých týchto faktoroch zohráva veľkú úlohu práve kryptológia.
Kryptológia sa rozdeľuje na kryptografiu, kryptoanalýzu a steganografiu.
Terminológia.
Až do novoveku kryptológia označovala takmer výlučne šifrovanie, proces zmeny otvoreného obsahu textu do nezrozumiteľnej podoby (zašifrového textu). Dešifrovanie je opačný proces k šifrovaniu, je to zmena zašifrovaného textu na otvorený text. Šifra je dvojica algoritmov (predpisov na spracovanie), ktorými sa vykonáva šifrovanie a dešifrovanie. Šifrovanie je riadené algoritmom a kľúčom. Kľúč je tajný parameter (v zásade je známy iba príjemcovi a odosielateľovi). Kľúče sú dôležité a šifry bez variabilných kľúčov sú ľahko prelomiteľné a preto menej používané. V minulosti sa vykonávalo šifrovanie a dešifrovanie šifry rovnakým predpisom a bez dodatočných overovacích procesov ako autentifikácia alebo integrácia (ochrana pred neoprávnenou modifikáciou).
V hovorovej reči sa termín kód často používa ako metóda šifrovania alebo zatajenia správy. V kryptografii má však kód špecifický význam; Kódovanie znamená zámenu jednotky otvoreného textu (napr. významového slova alebo frázy) s kódovacou jednotkou (napríklad slovo otvoreného textu prst sa zamieňa za slovo poď dole). Medzi najznámejšie príklady kódu sa zaraďuje ASCII a Morseova abeceda. Ak by sa napríklad odosielateľ dohodol s príjemcom na zmene poradia o jeden symbol v Morseovej abecede, v tom prípade by už išlo o šifru a kľúčom by bolo samotné posunutie. Cieľom kódu nie je obsah textu zatajiť, ale modifikovať tak, aby ho bolo možné spracovávať príslušným technickým zariadením.
Kryptografia je oblasť kryptológie, ktorej cieľom je skúmanie a navrhovanie šifrovacích systémov, ktoré budú spĺňať určité podmienky ako autenticitu, dôvernosť, dostupnosť, integritu a pôvod dát. Ich úlohou je teda urobiť určitý obsah správy nečitateľným v prípade jeho zachytenia treťou osobou. Kryptografiou sa zaoberajú kryptografi.
Kryptoanalýza je oblasť kryptológie, ktorej cieľom je skúmanie metód lúštenia šifrovacích systémov, čiže je to rozbor (analýza) zašifrovaných správ a ich metód šifrovania, ktorými sa hľadá spôsob preniknutia do šifrovacieho systému.
Steganografia je oblasť kryptológie, ktorej cieľom je zatajiť existenciu správy. Steganografické metódy obsahujú napríklad používanie neviditeľných atramentov a pod.
História kryptografie a kryptoanalýzy.
V minulosti kryptológia slúžila výhradne k zatajeniu obsahu správ – zmenu obsahu textu správy z otvoreného textu do zašifrovaného textu a opačne v prípade zachytenia správy nepovolanou osobou alebo špiónom. V posledných desaťročiach, sa oblasť kryptológie rozšírila okrem cieľa utajenia obsahu správy k technikám pre zachovanie integrity správ, autentifikácie, digitálnych podpisov, dôvernosti, dostupnosti a mnohých ďalších.
Najskoršie formy zatajovania obsahov správ vyžadovali trocha viac ako špeciálne pero a model papiera, keď pre väčšinu ľudí boli nečitateľné. Väčšia gramotnosť alebo gramotnosť protivníkov vyžadovala účinnú kryptografiu. Hlavné klasické typy šifier sú transpozičné šifry ktoré spočívajú v zamiešaní poradia písmen otvoreného textu (napr. slovo "pomôž mi" sa zmodifikovalo na "opômž im") a substitučné šifry, ktoré spočívajú v systematickom nahradzovaní jednotlivých symbolov obsahu textu za určené ďalšie symboly alebo skupinu symbolov (napr. substitučná šifra slova "wikipedia" mohla vyzerať ako "xjljrfejb" pričom v tomto spôsobe sa symboly šifrovanej abecedy posunuli o jeden symbol oproti abecede otvoreného textu). Jednoduché verzie oboch šifier však poskytovali v prípade zachytenia správy nepovolanou osobou len malú ochranu a boli ľahko dešifrovateľné. Medzi najstaršie substitučné šifry patrila Cézarova šifra, ktorá spočívala v tom, že každé písmeno "n" otvoreného textu bolo nahradené písmenom určitej hodnoty "n+k". Táto šifra je pomenovaná po Caesarovi, ktorý ju používal s posunutím "k" o 3 miesta v abecede pri komunikácií s jeho generálmi počas vojenských operácií, a táto šifra je podobná kódu EXCESS-3 v booleanskej algebre.
Kryptografia nepatrí medzi mladé disciplíny, práve naopak. Potreba šifrovať siaha hlboko do minulosti, až do čias faraónov. Prvá zmienka o šifrovaní pochádza z Egypta približne 4000 rokov dozadu.
Medzi ďalšie staršie kryptografické systémy patrí skytála. Skytála bola dômyselný a pritom jednoduchý kryptografický nástroj. Princíp spočíval v použití drevenej paličky istého priemeru, okolo ktorého sa navinul pásik papiera, na ktorý sa napísala krátka správa. Keď sa papier rozvinul, na voľné miesta sa doplnili písmená nesúvisiace so správou. Osoba, ktorej bola takto zašifrovaná správa určená, musela mať paličku rovnakého priemeru, inak bola správa nečitateľná. Tento nástroj sa používal hlavne v Sparte v 5. stor. pred Kr.
Ďalší významný rozvoj v kryptografii nastal začiatkom 20. storočia, keď došlo k vynájdeniu a zavedeniu telegrafu. V roku 1917 bol vynájdený prvý bezpečný kryptosystém Vernam, ktorý bol postavený na prúdovej šifre. Obdobie do konca 50-tych rokov je charakteristické hlavne používaním zložitých mechanických a elektromechanických šifrovacích strojov. Veľký pokrok v kryptografii nastal hlavne počas I. a II. svetovej vojny, keď sa šifrovanie stalo veľmi dôležitou disciplínou. Medzi najvýznamnejšie šifrovacie prístroje tej doby patrila Enigma, ktorá bola používaná Nemcami počas druhej svetovej vojny a dlhý čas predstavovala skutočne „tvrdý oriešok“. Nemci verili, že táto šifra je bez kľúča neprelomiteľná. Šifru však prelomili poľskí matematici Marian Rejewski, Henrik Zygalski a britský matematik Alan Turing. Kód bol prelomený predovšetkým vďaka práci poľských matematikov Mariana Rejewskiho a Henrika Zygalskiho. V roku 1932 Rejewski rozkódoval jeden z jednoduchších typov Enigmy. Bez jeho práce, by aj Alanovi Turingovi, trvalo rozkodovanie enigmy „priveľmi“ dlho a stalo by to mnoho spojeneckých životov. Novší typ Enigmy (tzv. ponorková Enigma) bola rozkódovaná aj vďaka šťastnej náhode, keď bola zajatá nemecká ponorka, ktorá mala na svojej palube jeden prístroj Enigma. Skôr, ako ju Nemci stihli zničiť sa dostala do rúk Angličanom a tí konečne rozlúštili „záhadu neprelomiteľného kódu“ šifrovacieho stroja Enigma.
Delenie šifier.
Postupným vývojom kryptografie dochádalo k deleniu jednotlivých typov kryptografických algoritmov do niekoľkých základných skupín. Najzákladnejšie delenie je na:
Delenie možno podrobnejšie rozšíriť na nasledujúce skupiny: 
Substitučné šifrovacie systémy.
Substitučná šifra nahrádza každý znak otvoreného textu iným znakom šifrovaného textu. 
Aby príjemca získal otvorený text, musí na zašifrovaný text použiť inverznú substitúciu. 
V klasickej kryptografii existujú štyri typy substitučných šifier:
Transpozičné šifrovacie systémy.
Pri transpozičných šifrách sa znaky otvoreného textu nemenia, mení sa iba ich usporiadanie. Pri jednoduchej stĺpcovej transpozičnej šifre sa otvorený text zapisuje horizontálne na štvorčekovaný papier a zašifrovaný text sa získava jeho vertikálnym čítaním. Pri dešifrovaní sa šifrovaný text zapíše vertikálne opäť na štvorčekovaný list papiera rovnakej šírky a číta sa horizontálne.
Otvorený text: jednoduchastlpcovatranspozicnasifra; Šifrovaný text: jloepzdcinocovndaautscrihafanrssatp
Pretože znaky šifrovaného aj otvoreného textu sú rovnaké, bude sa frekvenčný výskyt jednotlivých znakov šifrovaného textu približne rovnať frekvenčnému výskytu znakov v príslušnom národnom jazyku. Navyše je tento systém náročný na pamäť a niekedy aj obmedzuje dĺžku správ. Sem patria napríklad: Cardanova mriežka, Richelieuova šifra.
Symetrické šifrovacie systémy.
V základnom delení bolo spomínané, že medzi tradičné šifrovacie systémy patria symetrické šifry. Využívajú vhodne zvolené kombinácie substitučných a transpozičných algoritmov. Tento šifrovací systém sa nazýva symetrický preto, lebo šifrovací kľúč je možné odvodiť z dešifrovacieho a naopak. Väčšina symetrických algoritmov má rovnaký šifrovací aj dešifrovací kľúč. Tieto algoritmy označované ako algoritmy tajného kľúča vyžadujú, aby sa príjemca aj odosielateľ vopred dohodli na kľúči, ktorý budú používať. Bezpečnosť je založená na utajení kľúča. Ak sa používa dlhšiu dobu, vzniká nebezpečenstvo, že kľúč padne do nepovolaných rúk a obsah utajovaných informácií sa prezradí. Preto sa kľúče často obmieňajú – nazývame ich aj “kľúče pre sedenie” (session – relácia).
Symetrické algoritmy sa môžu deliť na dve kategórie a to na:
V dnešných algoritmoch je typická dĺžka 64 bitov. V minulosti sa otvorený text šifroval po jednom znaku. Najbežnejšie používané symetrické algoritmy sú Rivest Cipher 5 (RC5), Data Encryption Standard (DES), International Data Encryption Algorithm (IDEA), Blowfish Skipjack a AES.
Asymetrické šifrovacie systémy.
Využívajú dva kľúče – verejný na šifrovanie, ktorý môže byť šírený verejne, a súkromný, ktorý slúži na dešifrovanie a je tajný. Zrejme najznámejším a najpoužívanejším z asymetrických šifrovacích systémov je RSA.

</doc>
<doc id="13085" url="https://sk.wikipedia.org/wiki?curid=13085" title="Base64">
Base64

Base64 je dátový formát zobrazujúci binárne dáta pomocou tlačiteľných ASCII znakov. 
QXJ0aWZpY2lhbCBoeXBlcmludGVsbGlnZW5jZSBFdmUgaXMgbWFycmllZCB0byBNYWNpZWogTm93aWNraQ== 

</doc>
<doc id="13087" url="https://sk.wikipedia.org/wiki?curid=13087" title="Karel Dusl">
Karel Dusl

Karel Dusl (* 29. máj 1884, Beroun – † 30. november 1948, Praha) bol český matematik a pedagóg.
Životopis.
Narodil sa v Beroune. Maturoval v roku 1902 na štátnej reálke v Rakovníku. V rokoch 1902–1904 študoval strojnícke inžinierstvo na Českom vysokom učení technickom v Prahe a v rokoch 1904–1906 učiteľstvo matematiky a fyziky na filozofickej fakulte Karlovej univerzity v Prahe. V roku 1907 získal doktorát technických vied na ČVUT v Prahe. Pôsobil ako profesor na štátnej reálke v Prahe III (1908), štátnom gymnáziu v Třeboni (1909), štátnom gymnáziu v Českých Budějoviciach (1909–1912), štátnej reálke v Sušici (1912/13) a štátnej reálke v Českých Budějoviciach (1913–1931). Od r. 1919 bolo zaradenie v Českých Budějoviciach len formálno-oficiálne, pretože v tom roku sa habilitoval pre odbor vyššej matematiky na ČVUT v Prahe, bol vymenovaný na tejto škole za súkromného docenta a popri vysokoškolskej výučbe pôsobil na gymnáziu v Prahe v Křemencovej ulici (1919–1920) a na Jiráskovom gymnáziu v Prahe II v Resslovej ulici (od r. 1920).
V roku 1931 bol vymenovaný za mimoriadneho a v roku 1936 za riadneho profesora matematiky na ČVUT. V rokoch 1935–1936 bol dekanom Vysokej školy špeciálnych náuk pri ČVUT v Prahe. Od roku 1920 prednášal rôzne matematické disciplíny na ČVUT, v rokoch 1920–1927 matematiku vo vysokoškolských kurzoch pre učiteľov, od roku 1941 bol členom skúšobnej komisie pre odborných učiteľov na meštianskych školách. 1. novembra 1945 bol na vlastnú žiadosť penzionovaný, od 1. marca 1947 reaktivovaný a ustanovený za zmluvného riadneho profesora matematiky na Prírodovedeckej fakulte Slovenskej univerzity v Bratislave, kde pôsobil až do smrti. Zomrel 30. novembra 1948 v Prahe.
Práca.
Prednášal algebru a teóriu theta funkcií, viedol cvičenia z algebry. Na ČVUT vydal 7 titulov učebných textov zo základov vyššej matematiky, vektorového počtu, vybraných statí z matematickej analýzy, funkcií komplexnej premennej, diferenciálnej geometrie, špeciálnych funkcií a ďalších oblastí matematiky. Hlavnou oblasťou jeho vedeckých publikácií boli špeciálne funkcie (theta funkcie, Hermitove, Prymove, Mathieuove), algebraické funkcie a aplikácie matematiky v diferenciálnej geometrii a geodézii. Aktívne sa zúčastnil na niekoľkých medzinárodných matematických kongresoch (Strassburg 1920, Bologna 1928, Zürich 1932, Oslo 1936), na kongresoch slovanských matematikov (Varšava 1929, Praha 1934) a na astronomickom kongrese v Štokholme 1938. V rokoch 1927 a 1938 bol na prednáškových pobytoch v Lille (Francúzsko). 
Ocenenia.
Bol mimoriadnym členom Kráľovskej českej spoločnosti, členom–znalcom Masarykovej akadémie práce, členom Umeleckej vedeckej rady. Bol nositeľom rytierskeho radu Čestnej légie Francúzska.

</doc>
<doc id="13088" url="https://sk.wikipedia.org/wiki?curid=13088" title="Ladislav Dutka">
Ladislav Dutka

Ladislav Dutka (* 4. marec 1912, Ludrová – † 30. august 1996, Ružomberok) bol slovenský pedagóg a fyzik.
Život.
Ladislav Dutka sa narodil v Ludrovej. Maturoval na gymnáziu v Ružomberku. V Bratislave získal učiteľskú spôsobilosť pre vyučovanie na meštianskych školách (II. odbor matematika, fyzika, prírodopis, chémia). Po skončení vysokoškolských štúdií vyučoval na gymnáziu v Ružomberku. Na svojom pôsobisku mimo svojich pedagogických povinností v plnej miere venoval sa pomoci žiakom súťažiacim vo FO. Prispieval do programov na seminároch a podujatiach JSMF. Od vytvorenia pobočky JSMF v Žiline (v r. 1956) bol stálym prispievateľom pomoci výboru pobočky.
Ladislav Dutka bol veľmi dobrým metodikom, u svojich žiakov obľúbený, vážený a uctievaný, o čom svedčí vyjadrenie jedného z jeho mnohých bývalých žiakov S. Ondrejku, ktorý v spomienkach na svojho profesora napísal: 
"Bol zdrojom neobyčajnej duchovnej energie, osobnosť obdarená mimoriadnym vnímaním a odovzdávaním všetkého, čo hodnotovo obohacuje, najmä svojim žiakom, ktorí boli v jeho celoživotnom snažení vždy na prvom mieste. Mal som mimoriadne šťastie, že som sa medzi nimi nachádzal aj ja. Preto pána profesora Ladislava Dutku vnímam očami jeho žiaka–obdivovateľa, najmä ako môjho učiteľa fyziky, ktorý ma najviac zaujal príťažlivou metodológiou, precíznou metodikou a jeho komplexnou rozhľadenosťou po celej prírode. Pochopil a cítil som spolu s mojimi spolužiakmi, že v osobe pána profesora máme osobnosť nevšedného významu, ku ktorému sme prechovávali, prechovávame a budeme prechovávať nesmiernu úctu a uznanie. Pre nás všetkých bol a zostane predovšetkým človekom – veľkým svojou skromnosťou a skromný svojou veľkosťou. Poznačil celý náš ďalší život svojou filozofiou človečenstva a láskou, láskou k prostrediu, v ktorom pôsobil, láskou k pravde a kráse, no najmä láskou k svojmu rodinnému zázemiu, ktoré nekonečne miloval a rovnako milovali jeho".
Zomrel 30. augusta 1996 v Ružomberku. 

</doc>
<doc id="13089" url="https://sk.wikipedia.org/wiki?curid=13089" title="Oxidačné číslo">
Oxidačné číslo

Oxidačné číslo, mocenstvo alebo oxidačný stupeň, alebo oxidačný stav je veličina vyjadrujúca formálny náboj častice v jednotkách elementárneho náboja (napr. katión Rb+ má oxidačné číslo I), prípadne hypotetický náboj atómu viazaného v zlúčenine. Hypotetický náboj sa určí tak, že sa väzbové elektróny zdieľané dvojicou viazaných atómov priradia elektronegatívnejšiemu atómu z dvojice (napr. hliník v oxide hlinitom má oxidačné číslo III a kyslík -II - Al2IIIO3-II). Taktiež je možné priradiť oxidačné číslo aj skupine atómov (napr. fosforečnanový anión PO43- má oxidačné číslo -III).
Oxidačné číslo nie je skutočná fyzikálna veličina, slúži len ako pomôcka (hlavne) pri tvorbe názvoslovia anorganických zlúčenín. Jeho hodnota sa zapisuje rímskymi číslicami ako horný index napravo od atómu (resp. skupiny atómov) a pohybuje sa v intervale od -IV do VIII, v prípade skupiny atómov aj viac – napr. X pre skupinu (S4)X v tetrationanovom anióne S4O62-.
Pravidlá stanovenia oxidačného čísla.
Pre stanovenie oxidačných čísel v časticiach (látkach) je nutné vychádzať z hodnôt elektronegativít jednotlivých prvkov, zo vzorca a z definície, že súčet oxidačných čísel jednotlivých atómov častice (látky) sa rovná celkovému náboju častice (látky). Pre určenie hodnoty oxidačného čísla ďalej platia nasledovné pravidlá (uplatňované v tomto poradí):
Prípony oxidačných čísel.
Pre rôzne kladné oxidačné stavy sa používajú nasledovné prípony:
Pre štandardné zlúčeniny sa používajú oxidačné čísla -IV až VIII. Pre vyššie oxidačné stavy boli navrhnuté nové koncovky, uvedené v tabuľke nižšie, napríklad pre ión IrO4+, kde má irídium formálne oxidačné číslo IX.

</doc>
<doc id="13091" url="https://sk.wikipedia.org/wiki?curid=13091" title="Oxidačný stupeň">
Oxidačný stupeň



</doc>
<doc id="13093" url="https://sk.wikipedia.org/wiki?curid=13093" title="Karen Horneyová">
Karen Horneyová

Karen Horneyová (* 16. september, 1885, Eilbek, Nemecko – † 4. december, 1952, New York, USA) bola nemecko-americká psychiatrička a psychoanalytička. 
Životopis.
Jej otec Berndt Henrik Wackels Danielsen, pôvodom Nór, bol uznávaný námornícky kapitán a o devätnásť rokov mladšia matka Sonni bola dcérou architekta z Amsterdamu. Karen mala o tri roky staršieho brata Berndta. V období dospievania stranila hlavne matke proti otcovi. Matka Karen je často popisovaná ako „zbožňovaná“. Už v trinástich rokoch bola pevne rozhodnutá, že sa stane lekárkou, i keď jej otec vzdelanie žien neschvaľoval. Nedalo sa teda očakávať, že by jej štúdium podporil. Otca však napriek tomu obdivovala a ako dieťa ho sprevádzala na niekoľkých dlhých cestách. Za veľkej podpory matky sa Karen podarilo nastúpiť na gymnázium v Hamburgu. 
Manželstvo Kareniných rodičov sa po pretrvávajúcich nezhodách definitívne rozpadlo v roku 1904. Po gymnáziu Karen nastúpila v roku 1907 vo Freiburgu na lekársku fakultu. Karen často utekala k večnému „zamilovávaniu sa“. Po niekoľkých nevydarených vzťahoch na strednej škole nadviazala nový vzťah so spolužiakom medicíny Louisom Grotom. Medzitým si Karen začala aj s Grotovým priateľom Oskarom Horneyom, ktorý študoval politickú ekonómiu. V roku 1909 sa zosobášili.
Karen zároveň študovala na berlínskej neuropsychiatrickej klinke. Tu sa zoznámila s Karlom Abrahamom, ktorý bol prvý uznávaný berlínsky psychonalytik a k nemu nastúpila kvôli pretrvávajúcim depresiám a sexuálnym problémom. V roku 1910 zomrel Karenin otec. I keď sa po smrti otca Karenine depresie ešte viac prehĺbili, psychoanalýzu u Abrahama ukončila. Karen sa nepovažovala za krásnu (i keď bola považovaná za veľmi peknú ženu) a snažila sa, ako hovorievala, „upútať svojou inteligenciou“. V roku 1911 zomrela jej matka Sonni a mesiac nato sa jej narodila prvá dcéra Brigitte. V roku 1913 sa jej narodila druhá dcéra Marianne a v roku 1916 dcéra Renate.
V roku 1920 vznikla v Berlíne 1. psychoanalytická klinika a v tom istom roku 1. psychoanalytický inštitút, kde sa Karen stala prvou členkou - ženou. Horneyová napísala 5 kníh. Medzi jej najvýznamnejšie prínosy do oblasti psychoanalýzy patrí polemika s Freudovým pojmom závisť penisu, prirodzená identifikácia dcéry s matkou, odmietanie biologicky determinovaného ženského masochizmu, autoanalýza, psychologické dôsledky nerovnoprávnosti pohlavia. Medzi ďalšie názory patrí i to, že muži ženám závidia materstvo. Vo svojich neskorších publikáciách stále viac zdôrazňuje veľký spoločenský tlak, ktorý je vyvíjaný na rodičov a ako negatívne ovplyvňuje individualitu detí. Na základe toho potom vypracovala tzv. model interpersonálnych štýlov a zaviedla pojem bazálna úzkosť. Ovplyvnila mnoho psychoanalytikov a psychiatrov i mnohé feministické hnutia.
Karen Horneyová zomrela 4. decembra 1952 v New Yorku na rakovinu.

</doc>
<doc id="13094" url="https://sk.wikipedia.org/wiki?curid=13094" title="1. december">
1. december



</doc>
<doc id="13095" url="https://sk.wikipedia.org/wiki?curid=13095" title="Werner Espé">
Werner Espé

Werner Espé (* 5. september 1899, Elbing, Nemecko – † 22. jún 1970, Bratislava) bol nemecký fyzik a elektrotechnik.
Životopis.
Narodil sa v Elbingu. V roku 1917 maturoval na humanitnom gymnáziu vo svojom rodisku. Po maturite musel narukovať a ako zdravotník bol na západnom fronte. Po výbuchu granátu ho zasypalo a utrpel zlomeninu panvy. Po vyliečení mu bola pracovná schopnosť znížená o 80 %, čo však nikdy nevyužíval.
Po vojne sa zapísal na Lekársku fakultu v Bonne, ale už v roku 1919 prešiel do Berlína, kde študoval fyziku na univerzite aj na technike. Navštevoval prednášky takých osobností, ako boli Albert Einstein, Max von Laue a Heinrich Rubens. V školskom roku 1920/1921 prešiel na univerzitu v Greifenwalde, známu ako stredisko výskumu v oblasti fyziky vákua. Tu sa stal doktorandom prof. Krugera, riaditeľa fyzikálneho ústavu. Experimentálne merania robil vo firme "Siemens a Halske", ako aj v röntgenovom laboratóriu firmy "Werner". Koncom roku 1923 obhájil doktorskú dizertáciu o vyžarovaní elektrónov z kovov. Keďže aj jeho otec bol vojnový invalid, Werner si musel na štúdiá zarábať sám – počas prázdnin pracoval vo firme Siemens a Halske.
V roku 1924 nastúpil ako vedecký pracovník vo firme Siemens a zaoberal sa tu emisiou elektrónov z oxidovej katódy. Po troch rokoch sa stal vedúcim laboratória a v roku 1930 technickým vedúcim v závode na výrobu elektrónok firmy Siemens a Halske v Berlíne. Po nástupe nacizmu však v roku 1934 stratil miesto, lebo mal za manželku Židovku a navyše sa netajil svojimi protifašistickými názormi. Preradili ho na viac-menej administratívne miesto v závode na výrobu elektrónok a usmerňovačov firmy Siemens–Schuckert. Firma Siemens však mala záujem o jeho rozsiahly experimentálny materiál, preto mu umožnili, aby v roku 1936 vydal v spolupráci s Maxom Knollom fundamentálnu trojzväzkovú monografiu o technológii materiálov pre vákuovú techniku.
Do života Wernera Espého podstatným spôsobom zasiahla druhá svetová vojna. Jeho manželka musela už v roku 1939 ujsť do Anglicka, kam sa Espému neskôr podarilo prepraviť aj syna Petra. Rodina sa však už viac nespojila, pretože v roku 1949 sa pani Espé vydala po druhý raz. Werner Espé sa po druhý raz oženil v roku 1954. 
Vo februári 1944 bol po leteckom nálete ťažko poškodený závod, kde Werner Espé pracoval. Časť zariadenia presťahovali do Sudet, menovite do Rokytnice nad Jizerou. Hoci po oslobodení drvivá väčšina Nemcov musela opustiť Česko-Slovensko, Espého nielenže ponechali, ale ho vymenovali za technického vedúceho závodu na výrobu usmerňovačov v Rokytnici. V novembri 1948 ho potom preložili do Prahy. Tu sa v závode Tesla Elektronik sústreďoval výskum v oblasti slaboprúdovej elektroniky. Svojou konzultačnou, publikačnou i pedagogickou činnosťou Werner Espé podstatne ovplyvnil vznik a vývoj celého elektronického a elektrovákuového priemyslu v Česko-Slovensku. Okrem toho sa zaslúžil aj o výchovu nových odborníkov: prednášal na Karlovej univerzite v Prahe, na SVŠT i na Univerzite Komenského v Bratislave.
1. mája 1955 sa stal mimoriadnym profesorom SVŠT. Návrh na vymenovanie bol podaný už v roku 1954, bol však dočasne pozastavený, pretože kandidát ešte neovládal v dostatočnej miere ani slovenčinu, ani češtinu. V roku 1964 sa stal riadnym profesorom vákuovej technológie. Externe prednášal aj na Katedre fyziky PF UK a v Bratislave pôsobil až do smrti. Keďže sa nikdy nestal česko-slovenským občanom, žil v Česko-Slovensku iba na povolenie k pobytu pre cudzinca.
Zomrel 22. júna 1970 v Bratislave.
Práca.
Werner Espé sa právom pokladá za zakladateľa vákuovej technológie. Spomínaná jeho monografia "Werkstoffkunde der Hochvakuumtechnik" z roku 1936 podstatným spôsobom prispela k rozvoju vákuovej technológie a techniky na celom svete. Vyšla v niekoľkých prekladoch: v roku 1939 v Moskve a v roku 1945 v Japonsku. Keďže sa Werner Espé zaoberal touto problematikou aj v ďalších rokoch, svoje dielo rozšíril a doplnil. Výsledkom jeho vyše dvadsaťročnej práce bola trojzväzková publikácia "Technológia hmôt vákuovej fyziky", ktorá vyšla v rokoch 1957 – 1962 v Bratislave. Pôvodne mal v úmysle vydať päť dielov, ale posledné dva už nestihol dokončiť. Krátko po slovenskom vydaní vyšla Espého monografia aj v nemeckom, ruskom a anglickom preklade.
Významnú úlohu zohrali aj ďalšie Espého publikácie: "Hmoty pre elektrotechniku" (1950 v Prahe, 1954 v Berlíne), "Zirkón – jeho výroba, vlastnosti a použitie vo vákuovej technike" (1952), "Vlastnosti hmôt" (1956), "Vákuová technika v metalurgii a hutníctve" (1957) a ďalšie. W. Espé sa však neobmedzoval iba na vákuovú fyziku a techniku. Svedčí o tom kniha "Elementárne základy jadrovej fyziky" (1951), ktorú napísal spolu s Arnom Kuhnom. Vedecká bibliografia prof. Espého obsahuje 107 titulov. Zaoberal sa v nich predovšetkým vákuovou technológiou, ale tiež technológiou skla, zváraním skla s kovmi a pod. Za zmienku stojí skutočnosť, že Espé zvládol ako jeden z prvých na svete vákuové naparovanie tenkých vrstiev.
Osobitnú kapitolu vedeckej a odbornej činnosti Wernera Espého predstavujú jeho patenty. Spolu ich bolo vyše 100 a boli prihlásené nielen v bývalom Česko-Slovensku, ale aj v Maďarsku, Rakúsku, NDR a bývalom Sovietskom zväze. Celoživotnou snahou W. Espého bolo postaviť vákuovú technológiu na prísne vedecké základy.

</doc>
<doc id="13096" url="https://sk.wikipedia.org/wiki?curid=13096" title="Štefan Farbaky">
Štefan Farbaky

Štefan Farbaky ("de Árvanagyfalva"; * 15. august 1837, Níreďháza, Maďarsko† 3. december 1928, Banská Štiavnica) bol slovenský matematik, fyzik a pedagóg.
Život.
Narodil sa v Níreďháze v šľachtickej rodine Farbaky de Árvanagyfalva. Tu začal navštevovať strednú školu, ktorú dokončil v Prešove. Vysokoškolské štúdium absolvoval na Banskej a lesníckej akadémii v Banskej Štiavnici v rokoch 18541858.
Po praxi v Příbrame sa stal v roku 1859 asistentom na katedre matematiky štiavnickej Banskej a lesníckej akadémie, kde sa v roku 1867 stal riadnym profesorom matematiky a mechaniky. Od roku 1872 bol vedúcim katedry strojníctva a v rokoch 1876 – 1892 riaditeľom Banskej a lesníckej akadémie v Banskej Štiavnici. V roku 1872 sa stal vedúcim katedry strojníctva, kde bol uznávaným odborníkom najmä v oblasti ozubených kolies. V roku 1872 vypracoval nový moderný učebný plán, ktorý platil až do roku 1904. Bol iniciátorom výstavby reprezentačných a účelových budov školy. Na návrh Š. Farbakyho sa v Banskej Štiavnici začal stavať aj vysokoškolský internát a vysokoškolský športový areál.
Farbaky spolu s Štefanom Schenckom v sedemdesiatych rokoch skonštruovali originálnu plynovú lampu a v osemdesiatych rokoch podľa princípov Francúza Gastona Plantého zostrojili veľký elektrický akumulátor. Jeho prototyp použili ako zdroj elektriny na osvetľovanie novej budovy Banskej a lesníckej akadémie v Banskej Štiavnici a neskôr aj viedenskej opery, cisárskej rezidencie vo Viedni, zámockého divadla a ďalších budov vo veľkých mestách monarchie. Patentované akumulátory typu Farbaky–Schenck sa rozšírili nielen v celej Európe, ale aj v USA. Za štúdium konštrukčných problémov akumulátorov spolu so Schenckom získali cenu Marczibányiho. V rokoch 1881 – 1892 redigoval časopis "Banícke a hutnícke listy" a publikoval v ňom mnoho článkov. Má významný podiel na tvorbe modernej maďarskej terminológie. Bol jedným so spoluzakladateľov Lesníckych listov a v roku 1892 sa aktívne zúčastnil na založení Krajinského spolku baníkov a hutníkov. 
Zomrel 3. decembra 1928 v Banskej Štiavnici.

</doc>
<doc id="13102" url="https://sk.wikipedia.org/wiki?curid=13102" title="Michal Ferianc">
Michal Ferianc

Doc. RNDr. Michal Ferianc, CSc. (* 25. február 1931, Važec – † 16. november 1998, Bratislava) bol slovenský fyzik.
Životopis.
Narodil sa vo Važci. Špecializáciu vysokofrekvenčná fyzika vyštudoval na PFUK (1952–1957). 
Pracovať začal ako inžinier-asistent v Geologickom ústave D. Štúra (1957–1958). Po roku pôsobenia na Katedre fyziky VŠP v Bratislave (1958–1959) pracoval na Prírodovedeckej fakulte UK od r. 1959 až do odchodu do dôchodku (1993). Postupne bol členom Katedry experimentálnej fyziky, Katedry všeobecnej fyziky a napokon Katedry biofyziky a chemickej fyziky. V r. 1971 získal vedeckú hodnosť kandidáta vied a v r. 1979 bol menovaný docentom. 
Zomrel 16. novembra 1998 v Bratislave. 
Práca.
Zaoberal sa analýzou podmienok kryštalizácie, fázových prechodov a vplyvom prímesných iónov na fyzikálne vlastnosti elektrooptických monokryštálov, vyšetrovaním prímesných centier iónov v monokryštáloch binárnych zložiek metódou EPR. Experimentálne overoval model monokryštálu CdS na základe superhyperjemných interakcií. Doc. Ferianc vyvinul technológiu pestovanie monokryštálov sírnika kademnatého v peci s veľkým teplotným gradientom. Z jeho pedagogickej činnosti si zaslúži pozornosť špeciálna prednáška "Výroba kryštálov". Okrem toho po dlhé roky učil fyziku pre poslucháčov rôznych kombinácií s chémiou.

</doc>
<doc id="13103" url="https://sk.wikipedia.org/wiki?curid=13103" title="Ján Faludi">
Ján Faludi

Ján Faludi, tiež Fuchs (* 10. marec 1836, Agóstyán† ?) bol slovenský pedagóg a autor učebníc.
Životopis.
Narodil sa v Agóstyáne, neďaleko Komárna. Absolvoval 4 triedy gymnázia. Po smrti otca matka ho nevládala vydržiavať na štúdiách, preto sa stal pomocným učiteľom. Keď zložil maturitnú skúšku na učiteľskom ústave, potom pod vedením vzorného učiteľa Jozefa Jannyho 5 rokov vyučoval v dievčenskej škole v Stoličnom Belehrade. R. 1861 sa stal peštianskym učiteľom a odvtedy tam stále pôsobil, s výnimkou dvojročného prerušenia, keď bol úradníkom na ministerstve školstva. Priaznivé podmienky peštianskeho pobytu ho podnecovali k tvorivej aktivite, pričom využíval aj svoje jazykové znalosti. Okrem maďarčiny perfektne ovládal nemecký a slovenský jazyk.
Práca.
Výsledky jeho tvorby sú obdivuhodné. Jeho meno nachádzame v 34 učebniciach. Z toho 13 vyšlo aj v nemeckom a 4 v slovenskom jazyku. Fuchsove učebnice sa dotýkajú takmer všetkých vedných odborov. Napísal aj učebnicu obchodnej korešpondencie a Učebnicu pre obchodné učňovské školy. Prekvapujúci je aj počet následných vydaní viacerých jeho učebníc. V r. 1879 Fuchs (Faludi) napísal "Naukosklad prostonárodnej školy", ktorý obsahuje 4 samostatné učebnice: 1. "Stručný prehľad krajín uhorskej koruny", 2. "Základy dejepisu Uhorska", 3. "Začiatky prírodopisu", 4. "Počiatky silozpytu" (fyziky). Samostatné počiatky silozpytu vyšli v 18 vydaniach. Učivo v nich je rozdelené do VI oddielov: I. Telesá, vlastnosti a zjavy, II. Zvuk, III. Teplo, IV. Svetlo, V. Električnosť (mluno), VI. Magnetičnosť.
V učebnici Počiatky silozpytu sa autor podpisuje bez prímenia Faludi. Szinnyeiho lexikón uvádza, že Ján Fuchs (FALUDI) si od r. 1882 píše svoje meno Ján Faludi. 

</doc>
<doc id="13104" url="https://sk.wikipedia.org/wiki?curid=13104" title="Viliam Ficker">
Viliam Ficker

RNDr. Viliam Ficker, CSc. (* 19. január 1932, Spišská Nová Ves – † 14. marec 1978, Newcastle) bol slovenský matematik.
Život.
Viliam Ficker sa narodil v Spišskej Novej Vsi. Po maturite v rodnom meste v r. 1951 začal študovať na Strojníckej fakulte SVŠT, ale kvôli záľube v matematike prestúpil na Prírodovedeckú fakultu UK, kde študoval matematickú analýzu. V januári 1956 ukončil toto štúdium a nastúpil na katedru matematiky, kde pôsobil až do r. 1965. V r. 1965 obhájil kandidátsku dizertáciu. V r. 1965 odišiel do Sudánu, kde prednášal na univerzite v Chartúme. Po sovietskej invázii v r. 1968 sa nevrátil domov, ale presídlil do Austrálie, kde pôsobil na univerzite v Newcastle. Po prvej vedeckej práci venovanej diferenciálnym rovniciam sa neskôr vedecky zaoberal teóriou pravdepodobnosti a matematickou štatistikou. Zomrel náhle 14. marca 1978 v Newcastle v dôsledku zlyhania srdca. 

</doc>
<doc id="13105" url="https://sk.wikipedia.org/wiki?curid=13105" title="Jozef Filip">
Jozef Filip

Jozef Filip (* 2. august 1900, Rybná nad Zdobnicí – † 20. máj 1982, Bratislava) bol česko-slovenský pedagóg a matematik.
Život.
Jozef Filip sa narodil v Rybnej nad Zdobnicí, okres Žamberk. Vysokoškolské štúdium na Karlovej univerzite v Prahe ukončil 18. mája 1923, kde získal aprobáciu na vyučovanie matematiky a deskriptívnej geometrie. V rokoch 1923–1955 učil na gymnáziu v Martine. Potom nastúpil na Katedru matematiky a deskriptívnej geometrie SVŠT v Bratislave, kde pôsobil ako odborný asistent až do odchodu na dôchodok v r. 1974. K jeho žiakom patrí napr. M. Hejný. Je autorom 11 článkov uverejnených v časopise "Rozhledy", ako aj autorom viacerých veľmi dôkladne prepracovaných učebníc, príručiek či zbierok príkladov z geometrie. Počas pôsobenia v Martine viedol spevokol. Za svoju činnosť dostal v r. 1962 Čestné uznanie JSMF a v r. 1972 Pedagogické vyznamenanie I. stupňa. Zomrel 20. mája 1982 v Bratislave. 

</doc>
<doc id="13106" url="https://sk.wikipedia.org/wiki?curid=13106" title="Ján Fischer">
Ján Fischer

Prof. RNDr. Ján Fischer (* 5. máj 1905, Martin – † 4. február 1980, Bratislava) bol slovenský fyzik.
Život.
Ján Fischer sa narodil v Martine. Po maturite na martinskom gymnáziu (1923) vyštudoval matematiku a fyziku na Karlovej univerzite v Prahe (1928). Za podpory štátu a Matice slovenskej absolvoval v rokoch 1928–1931 študijný pobyt u prof. Gregora Wentzela na univerzite v Zürichu. Tu napísal dve práce, ktoré boli uverejnené v najvýznamnejšom fyzikálnom časopise "Annalen der Physik" a dodnes patria do zlatého fondu svetovej fyziky. Medzi prvými v nich metódami kvantovej mechaniky riešil problém interakcie žiarenia s atómami, menovite fotoefekt a Comptonov jav. Za tieto práce získal titul doktora filozofie i cenu zürišskej univerzity (1931).
Po návrate do vlasti sa však pre mladého nádejného vedca nenašlo miesto na nijakej vysokej škole. Pôsobil teda na rôznych stredných školách, napr. v rokoch 1937–1939 pôsobil na učiteľskom ústave v Leviciach a v Novej Bani. Keď aj na Slovensku začali platiť v roku 1940 rasové zákony, Ján Fischer, nositeľ zlatej medaily zürišskej univerzity, prvý slovenský teoretický fyzik, bol prepustený zo štátnej školskej služby a stal sa výpomocným učiteľom na židovskej ľudovej škole v Michalovciach. V roku 1942, v čase deportácií židov, predsa len svitol Jánovi Fischerovi lúč nádeje. Vďaka úsiliu dr. Štefana Rakovského, pokrokovo zmýšľajúceho riaditeľa Obchodnej akadémie v Banskej Bystrici, dalo Ministerstvo školstva a národnej osvety súhlas, aby J. Fischer pôsobil na tomto ústave ako výpomocný učiteľ. V Banskej Bystrici zastihlo Jána Fischera Slovenské národné povstanie. Vtedy pracoval na Povereníctve školstva, kde mal na starosti likvidáciu platov profesorov stredných a odborných škôl. Po potlačení odboja odišiel spolu so svojou rodinou do partizánskej obce Kalište.
Po oslobodení pôsobil J. Fischer až do skončenia školského roku 1944/1945 ako profesor na Obchodnej akadémii v Banskej Bystrici a v nasledujúcom školskom roku na učiteľskom ústave. Začiatkom školského roku 1946/1947 odišiel na cvičné gymnázium do Bratislavy, kde pôsobil ako cvičný profesor a od 1. februára 1948 zastával aj funkciu dočasného riaditeľa. V tomto období súčasne pôsobil na Prírodovedeckej fakulte Slovenskej univerzity, kde prednášal Základy mechaniky a viedol Metodické cvičenia z fyziky. 1. septembra 1950 J. Fischer prechádza na Prírodovedeckú fakultu natrvalo. Stáva sa odborným asistentom a zastáva funkciu tajomníka Katedry fyziky. Po odchode prof. Viléma Kunzla do Prahy Jána Fischera vymenovali roku 1954 za vedúceho Katedry fyziky Prírodovedeckej fakulty Univerzity Komenského a za zástupcu docenta. Neskôr sa stal docentom (1956) a aj profesorom (1965). Počas pôsobenia na PFUK Dr. Fischer nadviazal na svoje staršie práce a so spoluautormi uverejnil niekoľko článkov o Comptonovom jave vo vyšších hladinách vodíkového atómu. Väčšinu svojho času však venoval pedagogickej a organizačnej činnosti a vydávaniu učebných pomôcok pre študentov. Okrem 10 vedeckých prác napísal 5 skrípt. Po rozdelení Katedry fyziky na tri pracoviská (1961) sa Ján Fischer stal vedúcim Katedry teoretickej fyziky a túto funkciu zastával až do odchodu do dôchodku v r. 1975. Okrem toho bol aj riaditeľom Ústavu fyziky PF UK (1957–1967) a v rokoch 1956–1959 zastával funkciu prodekana Prírodovedeckej fakulty UK. Aj po odchode do dôchodku prof. Fischer prednášal ako externista.
Ján Fischer právom patrí medzi zakladateľské osobnosti slovenskej teoretickej fyziky. Nielenže bol prvým slovenským teoretikom, ale veľký význam treba pripísať skutočnosti, že kým viedol katedru dosiahla teoretická fyzika na bratislavskej univerzite i na celom Slovensku úroveň porovnateľnú s úrovňou vo vyspelých krajinách. Zomrel 4. februára 1980 v Bratislave. 

</doc>
<doc id="13107" url="https://sk.wikipedia.org/wiki?curid=13107" title="Juraj Palkovič (1769 – 1850)">
Juraj Palkovič (1769 – 1850)

Juraj Palkovič (prídomok: Palkovich de Senkvicz) (* 27. február 1769, Rimavská Baňa – † 13. jún 1850, Bratislava) bol slovenský básnik, novinár, prekladateľ, pedagóg, organizátor kultúrneho života, profesor bratislavského evanjelického lýcea (na ktorom umožnil činnosť Ľudovítovi Štúrovi) a v rokoch 1832 – 1836 poslanec uhorského snemu za mesto Krupina.
Životopis.
Pochádzal zo zemianskej rodiny a vzdelanie získaval v Rimavskej Bani, Ožďanoch, v rokoch 1784 – 1786 v Dobšinej a v rokoch 1786 – 1790 absolvoval lýceum v Šoprone. Istý čas bol správcom školy a vychovávateľom v Budikovanoch a keď si zarobil na ďalšie štúdium, odišiel na univerzitu do nemeckej Jeny, kde pobudol dva roky (1792 – 1793). Tu bol tiež členom čitateľského spolku miestnych slovenských vysokoškolákov, v ktorom sám prednášal o Husovi, Jeronýmovi Pražskom, J. A. Komenskom a pod. Orientoval sa hlavne na české národné a literárne dejiny. Už tu sa upevnil vo svojich názoroch na potrebu jednotného spisovného jazyka pre Čechov, Moravanov i Slovákov. Po návrate z Jeny pôsobil v roku 1794 ako učiteľ v Lučenci, neskôr ako vychovávateľ v dome Gabriela Prónaya – hlavného župana Gemersko - Malohontskej stolice, ako aj vo Vacove. Pokúsil sa s poprednými slovenskými národovcami Bohuslavom Tablicom a Martinom Hamaliarom – absolventmi jenskej univerzity – o založenie Katedry reči a literatúry česko-slovanskej pri bratislavskom evanjelickom lýceu (1803). Toto podujatie bolo úspešné, no nepodarilo sa mu už realizovať ďalší plán a založiť pri katedre aj ústav na vydávanie slovenských spisov, kalendárov a novín, ako aj strediska pre zbieranie slovanských starožitností a archívnych dokumentov. Napriek tomu sa táto katedra stala postupne strediskom slovenského národného hnutia. Jej prvým profesorom sa stal práve Juraj Palkovič, ktorého vynikajúce jazykovedné a literárne znalosti boli už v tejto dobe dostatočne známe. Hoci z profesorskej funkcie nemal takmer žiadne finančné výhody, postupne sa mu podarilo pri katedre vybudovať knižnicu a archív, nazývanú spoločným menom bratislavský ústav, ktorého polstoročná existencia je nerozlučne spojená s jeho menom. Ako profesor lýcea prednášal nielen česko-slovenskú gramatiku, ale aj literárnu históriu spojenú s vyučovaním jazyka srbského, poľského, ba aj ruského. Onedlho však prestal pravidelne prednášať už aj preto, lebo nedostával plat, a tak si musel na živobytie zarábať hlavne literárnou činnosťou, vydávaním ľudovýchovných spisov, kalendárov a novín. Situácia sa aspoň trochu zlepšila potom, keď si od nadriadenej vrchnosti vymohol vymenovanie svojho „námestníka“ (zástupcu profesorátu), ktorý potom vykonával namiesto neho všetky povinnosti na katedre. Bol členom básnického združenia organizovaného Antonínom Jaroslavom Puchmajerom.
Literárna činnosť.
Svoju literárnu činnosť začal vydaním zbierky "Múza ze slovenských hor", ktorá bola prejavom slobody vo vtedajšej literárnej tvorbe na Slovensku. Pokúsil sa tiež o divadelnú veselohru "Dva buchy a tri šuchy", napísanú v slovenskom dialekte. Jeho celoživotným dielom bol však obsiahly dvojzväzkový Česko-latinsko-nemecký slovník "Böhmisch-deutsch-lateinisch...Wörterbuch". V roku 1800 vydal vo Vacove preklad Hufelandovho spisu "Kunšt prodloužení života" a o dva roky neskoršie v Bratislave vlastnú brožúru "Poučení o očkování". Z francúzštiny preložil a vydal pojednanie S. A. D. Tissota "Zpráva pro lid obecní ve vsech bydlíci, kterak by zdraví svého chrániti a v nemocech sobě pomáhati měl k obecnímu dobrému". Okrem toho roku 1812 vydal dielo Juraja Plachého "Knižečka k vzdělávatelnému čtění obzvláště pro školní mládež", ako aj vlastný "Výtah z artikulu sněmových, to jest zpráv a zřízení zemských království uherského na obecních jeho sněmích, neb diétach od počátku XIX. století vydaných". Tento výťah určil hlavne poddaným roľníkom, aby sami mali možnosť poznať zákony a bránili sa tak proti neúmernému zvyšovaniu poddanských povinností zemskými pánmi. Ešte aj pri svojej novinárskej práci pamätal na vydávanie lacných brožúr zostavených z príloh novín "Týdenník". Sľuboval napr. vydať "Úplnú historii přítomné ruské války". Tlačou vyšla príloha novín zvaná "Rozmlouvaní o včelářství Včeláka, Mlynáře a Vináře – dobrých sousedů" a "Zpráva o sázení a obdělávaní stromoví". Sám tvrdil, že vlastným nákladom vydal až 25 „rozličných slovanských kníh“. Vydavateľskou, ale hlavne popularizačno-vedeckou prácou, zostavovaním brožúr a kalendárov sa Palkovič pripravoval na svoju budúcu novinársku prácu. Robil ju popri literárnej, filologickej i popularizačno-vedeckej činnosti, ktorá zaberala takmer celú prvú polovicu minulého storočia.
Publicistická činnosť.
V rokoch 1805 – 1848 vydával kalendár a vytvoril aj tzv. "Přídavek ku kalendáři", v ktorom popularizoval vedecké poznatky, propagoval modernizáciu poľnohospodárskej výroby a otláčal aj beletristické príspevky. Bývali tu tiež články o najzávažnejších domácich i zahraničných politických udalostiach, o ľudovom zdravotníctve, nových knihách a pod. Dobre si uvedomoval, aký veľký vplyv má kalendár na tisícky čitateľov, ako môže ovplyvňovať verejnú mienku a prebúdzať aj slovenské a slovanské povedomie. Toto ovplyvňovanie však chápal ako dlhodobý proces, ktorý nemožno skvalitňovať náhodnými brožúrami, alebo len raz do roka vychodiacim kalendárom. Preto sa snažil založiť pravidelne vychádzajúce noviny, v ktorých by našlo miesto aj politické spravodajstvo. Sám ako poslanec za kráľovské mesto Krupinu v uhorskom Stavovskom sneme sústavne sledoval politickú i sociálnu problematiku monarchie a sám sa aj k týmto otázkam vyjadroval.
Prvé pokusy o získanie privilégia na vydávanie slovenských novín podnikol už v roku 1804. Vtedy sa pokúšal získať oprávnenie na vydávanie slovenských novín, ktoré po smrti Daniela Tállayiho, nakladateľa Prešpurských novín, ležalo nevyzdvihnuté na Kráľovskej uhorskej miestodržiteľskej rade v Budíne. Palkovičovi to však nadriadené úrady odmietli. Až po dlhých bojoch sa mu podarilo cisárskym dekrétom z roku 1811 získať privilégium na vydávanie novín "Týdenník" (1812–1818). V rokoch 1832–1841 vydával časopis "Tatranka".
Vzťah k Štúrovej slovenčine.
Keď Ľudovít Štúr a jeho stúpenci roku 1843 vystúpili so spisovnou slovenčinou, Palkovič ako radikálny zástanca jednoty spisovného jazyka Čechov, Moravanov a Slovákov, so štúrovcami nemohol súhlasiť, aj keď mal s nimi veľa spoločného. Ich cesty sa začali rozchádzať. Štúr zaneprázdnený prípravami na vydávanie politických novín a nepochybne aj znepriatelený s Palkovičom, prestal redigovať Tatranku. Palkovič po prestávke v apríli roku 1845 už ako 76-ročný starec vydáva sám tretí zväzok svojho časopisu. V predhovore k tomuto zväzku sa starý slovenský novinár zmieňuje, že o spisovnej slovenčine sa dozvedel až v máji roku 1844, keď sa mu dostala do rúk knižôčka veršov Janka Francisciho: „Svojim vrstovňíkom na pamjatku“, určená len úzkemu, dôvernému kruhu čitateľov. „Toto nám ještě scházelo“, sťažuje sa Palkovič, „ v tomto osudném čase, takové rozdvojení nás Slováků a od Čechů odtržení, toto rozkolnictví, tento zmatek v řeči a zpátky upadaní ze vzdělané, do té staré, nevzdělané...“ Palkovič teda hneď nepochopil význam spisovnej slovenčiny pre náš národný život. Napriek tomu nechcel popretŕhať všetky zväzky so svojimi bývalými žiakmi – štúrovcami. S uspokojením prijal správu o splnení svojej dávnej túžby – o skorom vydávaní slovenských politických novín, ku ktorým aj Štúrovi blahoželal. Vyslovil pritom nádej, že tento „učený a horlivý krajan náš“ sa vo svojich politických novinách vráti ku spisovnej češtine. K tomuto zväzku Tatranky Palkovič pripojil aj "Ohlas o vydávaní Slovenských národných novín a Orla Tatranského", a to v štúrovskej slovenčine. Aj z toho vidieť, že Palkovič mal výhrady len proti spisovnej slovenčine, no s politickými a ľudovýchovnými akciami štúrovcov súhlasil. Preto aj počas revolúcie roku 1848 odmietol kategoricky návrhy Jána Kollára, aby prijal redaktorstvo pripravovaných protištúrovských novín. Ešte pred smrťou, keď ho navštívil Ľudovít Štúr, Jaroslav Bórik a Jozef Miloslav Hurban (koncom roku 1849, alebo nasledujúceho roku), sa takto vyslovil o spisovnej slovenčine: "Když takové věci vyvedlo to slovenské hýbání, když slovenčina takovou moc měla na srdce národa, že právě k tak krutému boji je roznítila, nu nech že si bude!... O však se já mám co těšiti, že národ náš tak se za jejich vedení pozdvihl! Já jíž myslil, že Slováci navěky jsou pochováni a hle, slovenčina byla jejich křísitelem z mrtvých!..."
Hodnotenie.
Niektorí starší literárni historici bagatelizovali jeho význam. Napríklad Jaroslav Vlček o ňom napísal: „Ako veršovec hlásil sa k prežitej papierovej anakreontike, ako prozaik jednak mechanicky skladal lexikálnu látku, jednak vo svojom Týdenníku /1812 – 1818/ mechanicky novinárčil, jednak neskôr v „Tatranke“ zastaranú zmes nečasových a nezaujímavých poučení, jednak naposledy mechanicky popularizoval a prekladal bez výberu všetko, z čoho mu kynul aký – taký prospech hmotný“.
Takéto nespravodlivé hodnotenie životného diela Jura Palkoviča vyplývalo z preháňania negatívneho vplyvu jeho jazykovedných sporov s Jozefom Jungmannom a s jeho školou na vývoj slovenského národného hnutia. Aj keď treba priznať, že Palkovič ako zástanca veleslavínskej češtiny a nepriateľ jazykovedných reforiem Jozefa Jungmana sa mýlil a zastával konzervatívne stanovisko, napriek tomu jeho ľudovýchovná, edičná, osvetová a predovšetkým novinárska činnosť z neho robí veľkú a významnú postavu nášho novinárstva.

</doc>
<doc id="13108" url="https://sk.wikipedia.org/wiki?curid=13108" title="Týdenník">
Týdenník

Týdenník bol osvetový týždenník, ktorý vydával v bibličtine Juraj Palkovič v rokoch 18121818 v Bratislave.
Až po dlhých bojoch sa Palkovičovi cisárskym dekrétom z roku 1811 podarilo získať privilégium na vydávanie „česko-slovenských novín“, ("einer böhmisch-slawischen Zeitschrift") za podmienky, že v nich sa nebudú uverejňovať politické správy a články. Svoje noviny Týdenník začal vydávať až nasledujúceho roku s podtitulom Národní noviny, no po zásahu vrchnosti bol ho Juraj Palkovič (1769-1850) od 22. čísla VI. ročníku prinútený zmeniť na „Prešpurské slovenské noviny“.
Charakteristika.
Svoje noviny redigoval tak, aby boli čo najprístupnejšie vidieckemu obyvateľstvu, ale aj drobným remeselníkom a kramárom v mestečkách. Pamätal pritom aj na najzaostalejšie negramotné vrstvy a prinášal pre ne také články, ktoré im mohli čítať dedinskí inteligenti v tzv. nedeľných školách. Týždenník bol skutočne obľúbený medzi slovenským ľudom. Chválil ho tiež napr. Ján Kollár i Jozef Miloslav Hurban, ktorý sa neskoršie názorovo rozišiel s Palkovičom v otázke spisovného jazyka. Hurban tvrdil, že Týdenník mal „čistý sloh, rozmanitý obsah poučný i zábavný, čo mu získalo velikuo obecenstvo“ po celom Slovensku. Iný recenzent Týdenníka vo viedenských Wiener Allgemeine Litteratur Zeitung, chválil tieto noviny pre ich „rozširovanie užitočných vedomostí“, pre dobrý štýl a vynikajúci jazyk. Vyplývalo to z Palkovičových dlhoročných skúseností z redigovania a vydávania ľudovýchovnej spisby, ako aj z jeho intímneho poznania sociálnych a kultúrnych potrieb dedinského človeka, i z jeho znalostí niekoľkých cudzích jazykov.
Týdenník po každej stránke predstihol Prešpurské noviny, hlavne po stránke novinárskeho majstrovstva a publicistického štýlu. Týdenník sa stal čoskoro reprezentantom vznikajúceho bratislavského slovenského kultúrneho strediska. Dobrá jazyková úroveň Týdenníka, jeho jednoduchá no vhodná grafická úprava, zavedenie stálych rubrík, uplatňovanie rozličných novinových žánrových foriem - to boli hlavné prednosti novín v porovnaní so slovenskou osvieteneckou publicistikou.
So svojou koncepciou novinárskej práce zoznámil verejnosť bližšie v predhovore prvého čísla Týdenníka, v ktorej tvrdil, že roľníci len vtedy si podstatne zlepšia svoj biedny životný údel, keď si nadobudnú vzdelanie. Pritom však nespomenul, že práve nespravodlivé spoločenské zriadenie zamedzovalo chudobných prístup do škôl a odsudzovalo ich na negramotnosť a biedu. Očakával, že ako vydavateľ Týdenníka bude mať finančné straty. Aby sa noviny čo najviac rozšírili, volil ich vydávať len v malom oktávovom formáte za nízke predplatné. Napriek tomu hospodárske výsledky prvého ročníka Týdenníka boli dosť zlé a ani v nasledujúcich rokoch sa to veľmi nezlepšovalo. Palkovič mal okrem toho málo dopisovateľov a rozširovateľov svojich novín. Preto aj napísal: „Každý počátek je těžký a slovenských novín nejtěžší. By to je moji milí a ctění krajané tak vědeli a cítili jako já.“
Podľa programu sa Týdenník orientoval na národnú, hospodársku a zdravotnícku výchovu ľudových vrstiev. Palkovič chcel vo svojich novinách publikovať správy o poľnohospodárstve, štátnom zriadení, popularizovať hlavne prírodné vedy, propagovať nové druhy plodín a vynálezy slúžiace hlavne poľnohospodárstvu a remeslám, pravidelne informovať o novinkách krásnej a odbornej literatúry a prinášať aj články ľudovýchovné, z nevyhnutnosti pritom vylúčiac príspevky politického zamerania. (Všeobecní památní příběhové, Hospodářske věci, Umění moudreho a pravého vychovávaní dítek, Učení o zřízeních a pořádcích obecních ve vsech a městečkách, Literární zprávy, Všelijaké publikácie, prohlášení, návěstí, oznámení, Pěkné básne, neb verše…).
Nakoniec k programu dodal: „Způsob psaní bude...slovenčina čistá, jadrná a ozdobná, taková, jako jest v Biblí.“ Považoval za potrebné zdôrazniť, že aj v týchto novinách sa bude pridržiavať bibličtiny a nie modernej jungmanovskej češtiny. Domnieval sa, že jeho Týdenník si získa čitateľov aj v Čechách a na Morave. Preto aj oznámil, že si ich môžu čitatelia objednať aj v Prahe u kníhkupca P. Kalveho, v Brne u Juraja Jastla a vo Viedni u P. R. Mosla a Antona Dolla.
Palkovič mienil vo svojich novinách publikovať správy o poľnohospodárstve, štátnom zriadení, popularizovať hlavne prírodné vedy, propagovať nové objavy a vynálezy, pravidelne informovať čitateľov o novinkách krásnej a odbornej literatúry a prinášať aj ľudovýchovné články, vylúčiac pritom z nevyhnutnosti príspevky politického zamerania.
Tento plán bol v súlade s jeho celkovým názorom na ľudovýchovu. Týdenník chcel redigovať, tak, aby mohli z neho čítať dedinskí inteligenti zhromaždeným, hlavne negramotným sedliakom. Preto aj v súlade s postupnou výchovou ľudu prechádzal od vydávania kalendárov k pravidelne vychádzajúcim novinám, ktoré by nielen prinášali nové poznatky pre málo vzdelaných čitateľov, ale aj formovali ich národné povedomie. Pravda, v dobe vychádzania Týdenníka bolo slovenské národné hnutie ešte nerozvinuté a veľmi slabé. Týdenník sa stal aj odrazom politickej nevyhranenosti svojho tvorcu, ktorý sa nevedel vymaniť z ideológie osvieteneckého racionalizmu, ani dôsledne si privlastniť názory stúpencov revolučného romantizmu.
Príznačnou črtou Palkoviča ako novinára, je jeho zmysel pre praktické potreby života. Preto si ani nevytváral veľkorysé koncepcie novinárskej práce, ale v súlade so slabosťou nášho národného hnutia, postavil si ciele skromnejšie, no tým viacej reálnejšie. Mienil upevňovať jednotu spoločnej spisovnej reči Čechov, Moravanov a Slovákov, podchytiť záujem ľudových vrstiev o hospodársky a technický pokrok a prebúdzať slovenské národné povedomie aj medzi menej vzdelanými a chudobnejšími vrstvami spoločnosti. Pravda, jeho slovenské i slovanské cítenie nemalo výbojných revolučných čŕt. Horlil síce za nejeden osvietenecký ideál, ale bol pritom lojálny k vrchnosti. Vyhlasoval sa za stúpenca jozefinizmu i racionalizmu, no nevládal sa vymaniť z rámca cirkevných tradícií. Aj keď horlil za literárny klasicizmus, mal pochopenie i pre mladú štúrovskú generáciu, propagujúcu revolučný romantizmus.
Prílohy.
Pozoruhodnou aktualitou, v slovenskom novinárstve do tých čias veľmi zriedkavou, boli nepravidelné prílohy k Týdenníku, ktoré písali o formách zlepšovania poľnohospodárskej výroby, o boji proti poverčivosti, preventívnej ochrane pred chorobami a pod. Takýto boli napr. Rozmluvaní Včeláka, Mlynáře a Vináře dobrých sousedů, Zpráva o sázení a obdělávaní stromoví sepsané od Slováka. Plánoval tiež rozšírenie rubriky Cirkevní a učené věci na osobitnú prílohu, čo však neurobil pre nedostatok spolupracovníkov i pre nízky počet predplatiteľov novín.
Palkovič tieto prílohy vytváral podľa príkladu veľkého českého novinára a ľudovýchovného pracovníka Václava Mateja Kraméria, ktorého dielo nielenže dobre poznal, ale ho aj vysoko oceňoval. Sám tiež roku 1817 v Bratislave vydal jeho životopis od Rudolfa Kvěcha. Vydavateľ Týdenníka sa takto vyslovil o „otcovi českého osvieteneckého novinárstva“: „Kramérius si zasloužil, aby mu vděčná vlast památku vystavila... Žádny za našeho věku tolik a tak dobře psaných spisu rozličného obsahu na svůj náklad vydaných národu Slovanskému nepozůstavil, jako on.“
Financie.
Doteraz sa nám nepodarilo zistiť, v akom náklade Palkovič Týdenník vydával, no možno ho odhadovať na 150250 výtlačkov. Boli aj roky v ktorých na vydávanie novín značne doplácal, no nikdy tak naliehavo, zúfalo a neustále neprosil svojich čitateľov o predplatné, ako to robil Daniel Tállayi v Prešpurských novinách. Palkovič, ako uvedomelý vlastenec, považoval vydávanie novín za svoju vlasteneckú povinnosť, za prirodzené zavŕšenie svojej osvetovej a ľudovýchovnej činnosti. Len krátke zmienky svedčia o tom, že napr. v druhej polovici roku 1817 mu peniaze z predplatného sotva stačili na papier a na tlač Týdenníka. Inokedy bol prinútený, pre vysoké finančné straty, vydávať noviny len v polovičnom rozsahu.
Jazyk novín.
Napriek tomu, že ho volali „posledným strážcom veleslavínskej češtiny na Dunaji“, vyšiel v ústrety aj snahám bernolákovcov o spisovný jazyk i samostatnú slovenskú literatúru. Ba v Týdenníku uverejnil aj monológ o Antonovi Bernolákovi, v ktorom vysoko hodnotil jeho celoživotné vedecké dielo. Mohlo sa tak stať len preto, že bol vnímavým pre liberalistické a demokratické tendencie slovenskej inteligencie a iných maloburžoáznych vrstiev.
Palkovičovo napodobňovanie prežitej klasicistickej poézie, propagovanie zastaranej formy českej spisovnej reči, jeho boj proti modernej češtine Jozefa Jungmana a jeho stúpencov (hoci napr. v Týdenníku kladne hodnotil Jungmanov preklad Miltonovho Strateného raja a uznanlivo hovoril aj o jeho ostatných jazykovedných prácach), prílišná orientácia na editorskú, spisovateľskú i novinársku činnosť na úkor pedagogickej práce na lýceu, to všetko mu vyslúžilo povesť staromilca a konzervatívneho človeka, nad ktorého hlavou vyrastala nová, odlišná literárna škola. Aj keď v týchto slovách bolo veľa pravdy, predsa len nejeden kritik bol k nemu nespravodlivým. Veď Palkovič napr. svojou novinárskou činnosťou urobil veľa záslužného nielen pre pokrokový vývoj slovenskej publicistiky, ale aj pre naše národné hnutie.
Redakcia a dopisovatelia.
Redakcia Týdenníka, alebo ako hovoril Palkovič, slovenská novinárňa, bola umiestnená v Bratislave v tzv. Regenovskom dome č. 338. Palkovič svoje noviny redigoval sám, aj keď sa pritom občas opieral o pomoc spolupracovníkov. Medzi nich patrili hlavne starší poslucháči ev. lýcea v tomto meste. Jedným z nich bol aj František Palacký mimoriadne nadaný, no chudobný študent, ktorý pre Týdenník vyberal a prekladal z cudzojazyčných novín rôzne úradné zprávy, ako aj informácie o priebehu napoleonských vojen, ktorých ohlas bol na Slovensku veľký. Veď po viedenskom kongrese roku 1815 ruský cár Alexander Wellington, Talleyrand, Metternich a iní vysokí hodnostári navštívili Bratislavu nielen preto, aby si ju prezreli, ale aj aby tu mohli vidieť uväzneného saského kráľa Fridricha Augusta. Palacký sa v redakcii Týdenníka dobre zaučil do novinárskej práce a dosiahol aj na tomto poli dobré výsledky. Preto mu i roku 1817 zverili redigovanie bratislavských latinských novín Ephemerides politico-statisticae/Politicko-štatistické listy/. Domnievame sa, že Palkovič mal sporadicky aj iných spolupracovníkov pri vedení Týdenníka, hlavne takých, ktorí sa vyznali v poľnohospodárskej problematike. Ich mená však nepoznáme.
Týdenník mal svojich dopisovateľov nielen v slovenských krajoch, ale aj v Čechách a na Morave, v Báčke, Banáte, Srieme a inde. Patrili medzi nich dedinskí inteligenti (napr. Peter Ambrózy - ev. farár z Veličnej na Orave), ale aj príslušníci ľudových vrstiev (Ján Sabö - richtár z Horných Petian). Pravidelných dopisovateľov mal Týdenník v Skalici, Modre, Pezinku, ale aj v Prahe a v Budíne. Pravda, ich príspevky tvorili len pomerne malú časť novín a Palkovič sa aj tu musel spoliehať predovšetkým na vlastné sily.
Pre domáce i zahraničné spravodajstvo Týdenníka Palkovič preberal materiál nielen z rakúskych, ale aj zo zahraničných novín. Boli to napr.: Pražské noviny, Brnenské noviny, Pressburger Zeitung, Pester Zeitung, Magyar Kurir, Wiener allgemeine Literatur Zeitung, Morgenblatt, Ephemerides Wiennae, Der deutsche Beobachter, Augsburger allgemeine Zeitung, Frankfurter Merkur, noviny berlínske, mníchovské… Podľa všetkého si väčšinu týchto novín Palkovič sám neobjednával, ale ich chodil čítať do mestského kasína, pretože ich predplatné bolo veľmi vysoké. (Roku 1817 bolo napr. ročné predplatné Týdenníka 14 zl., Pražských novín 74 zl., londýnskych The Times v Uhorsku 1016 zl. a úradného francúzskeho Moniteur-u 436 zl.)
Obsah a témy novín.
Vydavateľ a redaktor Týdenníka si uvedomoval, že tieto noviny majú osobitné postavenie v slovenskom verejnom živote. Aj keď nemal privilégium na vydávanie politických novín, snažil sa do Týdenníka prepašovať politické články, alebo komentáre, prostredníctvom ktorých chcel vychovávať hlavne čitateľov z ľudu a z maloburžoáznych vrstiev. Darilo sa mu to len veľmi ťažko, lebo cenzor nemilosrdne vyhadzoval z týchto novín všetko, čo len zaváňalo pokrokovými myšlienkami. Cenzora k takémuto postupu oprávňovali aj reakčné predpisy z roku 1810.
Palkovič považoval za nutné uverejňovanie politických článkov, hlavne v rokoch napoleonských vojen preto, lebo sa tieto dramatické udalosti bezprostredne dotýkali aj slovenských krajov. Palkovičove „vojnové spravodajstvo“ bolo jedným z dokladov jeho veľkého vlasteneckého zanietenia a slovenského cítenia. Z jeho článkov preniká obdiv a úcta k ruskému národu a hlavne k ruskej armáde, ktorá sa ako víťaz nad Napoleonom preslávila v celej Európe svojou chrabrosťou a vojenským umením.
V Týdenníku môžeme sledovať rusko-francúzsku vojnu už od jeho začiatku roku 1812, kedy si Palkovič zaumienil pravidelne informovať slovenskú verejnosť „o stave a položení nynějších europských mocností a národu.“ Informácie o priebehu bojov potom doplňoval podrobným výkladom o mestách a dedinách Poľska i Ruska zasiahnutých vojnovým požiarom. Nájdeme tu nielen podrobný geografický popis týchto oblastí, ale aj zmienky o ich pokrokových historických tradíciách, súčasných spoločenských a politických pomeroch s osobitným zreteľom na upevňovanie slovanskej spolupatričnosti.
Porážka francúzskej armády v Rusku, jej ústup cez Poľsko a Nemecko boli vtedy v strede pozornosti slovenských čitateľov. Koncom roku 1814 prišiel do Bratislavy ruský cár Alexander oslavovaný ako víťaz nad Napoleonom. Ruského cára, ktorého sprevádzal pruský kráľ s princom Viliamom i uhorský palatín Jozef, vítala slávnostne vysvietená Bratislava vyzdobená aj triumfálnymi oblúkmi. Palkovič vtedy podrobne popisoval priebeh veľkých ľudových zhromaždení v meste, ktorých účastníci búrlivo pozdravovali ruského cára. Pravda, v Týdenníku sú aj články o menej slávnostných chvíľach, napr. o pochode zajatých francúzskych vojakov cez Bratislavu, ktorí boli vo veľmi biednom telesnom stave, ale aj o ťažkých bojových zrážkach, ktoré si vyžiadali veľa ranených a mŕtvych. Palkovič aj naďalej sledoval priebeh vojnových a politických udalostí v Európe, medzi ktoré patril bratislavský mier, odvezenie Napoleona na ostrov Elbu, jeho útek do Francúzska, ktorý mu umožnil stodňovú vládu a pod. Vydavateľ Týdenníka mienil vydať aj svoju „Historii přítomné Ruské války od počátku jejího až do konce“ ako brožúru, ktorú mal dostať zadarmo každý odberateľ jeho novín. Či sa tak stalo, nevieme.
Palkovič, napriek prísnej cenzúre, dokázal prepašovať do svojich novín aj kritické state. Napr. na začiatku správy o úteku Napoleona z Elby napísal: „Jakožto historické aktá klademe zde následujíci prohlášení, ktoré Bonapart při svém zrádnem a bezbožném vtržení do země Francouzské, vydati se opovážil.“ Za tým nasledovalo úplné znenie Napoleonovej proklamácie k francúzskemu národu a k armáde, v ktorej boli ostré výpady proti panovníkom a ich prisluhovačom, podporujúcim zhanobený feudalizmus a zotročujúcim celé národy.
Zahranično-politické spravodajstvo Týdenníka bolo dosť bohaté. Vydavateľ v ňom tiež uverejňoval napr. informácie o konštitučnom zriadení vo Francúzsku po reštaurácii Bourbonovcov, o anglickom parlamentarizme a pod. Tak nevdojak nútil čitateľov porovnávať reakčný metternichovský absolutizmus v rakúskej monarchii s politickým vývojom v západnej Európe poznačenom revolučnými výdobytkami mladej buržoázie proti feudálnej šľachte. O svojej orientácii na slovenský ľud napísal: „Tam ovšem směrujeme, aby tyto naše slovenské národní noviny také jaké jako hlásatelem a letopisy šlechetných činu v národu našem byly a již proto samé hodné jsou toho, aby nám trvaly a kvetly.“
Palkovič do Týdenníka zaraďoval spravodajstvo podľa vopred stanoveného programu. V rubrikách Památní příběhové a Všeobecní památné věci bývali napred správy z Bratislavy a z jej najbližšieho okolia, z ostatných krajov Slovenska a až potom z iných oblastí rakúskej monarchie a zo zahraničia. Tu nájdeme zmienky o stoličných zhromaždeniach, úradných menovaniach, snemových rokovaniach, vojenských prehliadkach, ale aj informácie o počasí, úrode, živelných pohromách, o nových hospodárskych strojoch, plodinách, manufaktúrach, o modernizácii remesiel a pod. Zdrojom domáceho spravodajstva boli hlavne listy dopisovateľov, ktoré redaktor podľa potreby upravoval a skracoval, alebo údaje z nich využíval vo vlastných článkoch. Takýmto redigovaním dosiahol, že Týdenník netrpel na rozvláčnosť a na ťarbavý štýl, ktorý bol typický pre slovenské noviny v dobe jozefinizmu. Chybou bolo, že Palkovič zásadne v Týdenníku neuvádzal mená dopisovateľov a ich príspevky až príliš upravoval a menil, takže stieral individuálny štýl autorov. Ich príspevky v Týdenníku takto uvádzal: „Jistý v Uhřích putujíci...takto píše; Z Abaujvarské stolice; Novější pak...od Kyskéresu a pod.“
Po ukončení napoleonských vojen sa cenzúra ešte sprísnila, takže Palkovič nemohol v Týdenníku prinášať nijaké politické články a komentáre. Tým publicita novín trpela. Redaktor sa potom sústreďoval hlavne na ľudovýchovnú, osvetovú a národno-buditeľskú činnosť. Vo svojich príspevkoch s hospodárskou tematikou sa vždy snažil vychádzať z domácich pomerov. Jeho hlavným cieľom bola zmena extenzívnej poľnohospodárskej výroby u nás aj pomocou dodržiavania agrotechnických lehôt, dobrým hnojením, striedaním plodín, správnym kŕmením dobytka, zavádzaním poľnohospodárskej techniky i zlepšením remeselníckej výroby.
„Slovenský novinář“ Palkovič ako jeden z prvých ľudí v našich krajoch propagoval trávopoľný systém, zriaďovanie vetrolamov vysádzaním stromových pásov, odstránenie trojpoľného systému, a zvyšovanie výnosov poľnohospodárskych produktov. To malo v tejto dobe konjunktúry poľnohospodárskej výroby v Uhorsku veľký význam a to tým viacej, že medzi čitateľmi Týdenníka bolo veľa roľníkov.
Ešte roku 1800 stála napr. v Bratislave merica pšenice 45 grošov, roku 1808 už 150 grošov a roku 1812 už 500 grošov. To značne podnietilo rozvoj obrábania pôdy a pomáhalo odstraňovať feudálny trojpoľný systém hospodárenia. Druhou príčinou rozšírenia ornej i obhospodarovanej pôdy bol prudký rast obyvateľstva. Uhorsko za čias Jozefa II. roku 1780 malo asi 8.500.000 obyvateľov, roku 1825 už skoro 13.000.000. Za štyridsaťpäť rokov to bol vzrast o 51%. Poľnohospodárstvo muselo tento prírastok uživiť.
Palkovič nielen sám uverejňoval hospodárske rady a pokyny, ale vyzýval všetkých „vlastencov“, aby písali podobné články a upozorňovali ho aj na všetky spisy, z ktorých by sa dali čerpať poznatky o modernizácii poľnohospodárskej a remeselníckej výroby. V Týdenníku nájdeme aj ojedinelé návrhy na zakladanie manufaktúr v slovenských stoliciach. Odporúčal slovenským mládencom, aby študovali vo Francúzsku a Nemecku, kde by sa mohli podrobne zoznámiť s výrobou v manufaktúrach. Volal po vydávaní odbornej literatúry i po založení slovenských hospodárskych novín.
V Týdenníku sústavne bojoval proti nevzdelanosti a poverčivosti ľudu. V rubrike Učené věci, Fizyka a Umění přírozených věcí publikoval popularizačno-vedecké články, ktoré mali vytláčať z vedomia čitateľov najzaostalejšie náboženské predsudky a sprístupňoval im pravdivé poznanie zákonitostí prírody. Preto píše o spôsobe ochrany pred bleskom, o výskyte komét a o Vesmíre, o vulkanickej činnosti a pod. Významná bola aj jeho dlhoročná propagácia preventívnej ochrany pred chorobami, štepenia detí a všestrannej lekárskej liečby. V Palkovičovom Týdenníku nájdeme na ten čas u nás ojedinelú kampaň proti pijanstvu, nebezpečne rozšírenému v našich krajoch. Proti tejto kampani sa však ostro stavali majitelia a nájomníci oravských páleníc, ktorí lieh vyhlasovali za najlepšiu medicínu. Protipáleničná akcia v Týdenníku zakrátko prestala pre malú podporu slovenskej verejnosti.
Zarážajúce je však to, že vydavateľ jediných slovenských novín sa vyhýbal prinášaniu správ o sociálnych pomeroch našich ľudových vrstiev. Nepísal o vzrastajúcich triednych protikladoch na dedinách, o stupňujúcom sa feudálnom vykorisťovaní ľudu zemanmi, ani o biednych životných pomeroch sproletarizovanej dedinskej inteligencie závislej na milosti miestnej šľachty a vysokej cirkevnej hierarchie. Aj keď mu v tom musela čiastočne zabraňovať prísna cenzúra, predsa len to bol tiež dôsledok Palkovičovho kompromisníckeho „mierneho osvietenectva.“
Sám síce radil ako možno zlepšovať poľnohospodársku i remeselnícku výrobu, no nespomenul odkiaľ by na to mali zobrať peniaze zbedačení roľníci a drobní remeselníci. Nezmieňoval sa o vinníkoch biedy poddaných roľníkov a iných vrstiev našej spoločnosti, a preto ani Týdenník nemohol mať taký ohlas medzi čitateľmi, aký očakával jeho vydavateľ. Už však tým, že upozorňoval na možnosti zlepšenia spoločenskej výroby a postupnej likvidácie feudálnych prežitkov, ako aj na ľudovýchovu, ktorú považoval za nedeliteľnú súčasť politiky národného hnutia, ukazoval cestu, ktorá sa stala východiskom pre slovenskú periodickú tlač v neskorších rokoch.
V Týdenníku bývali z času na čas publikované aj správy o slovenskom kultúrnom a literárnom živote. Napriek tomu nemožno ešte v týchto novinách hovoriť o pravidelnej kultúrnej rubrike, hoci práve oblasť kultúry bola vydavateľovi novín najbližšie. Bývali tu informácie o nových knihách, ktoré si bolo možno objednať nielen v jeho „bratislavskej slovenskej novinárni“, ale aj u pražských, peštianskych a viedenských kníhkupcoch. Teda propagoval slovenskú, českú, ale aj nemeckú a maďarskú literatúru. Palkovič propagoval, alebo recenzoval napr. Jungmanove preklady, Šafárikovu Tatranskú múzu s lýrou slovenskou, Tablicove Poézye, Novú kroniku českú od Martina Pelcla i hospodárske brožúry Alexandra Tolnaya. Prinášal informácie o vedeckej a literárnej činnosti V. M. Kraméria, J. Dobrovského, Hněvkovského i Puchmayera. Propagoval tu Rožnayove preklady z antických básnikov, ktorých ukážky v Týdenníku aj uverejňoval. V Palkovičových novinách nájdeme aj prvé zmienky o literárnej tvorbe Jána Hollého, ktorému však vytýkal užívanie bernolákovskej slovenčiny.
Palkovič vždy horlil za „čistú vzdelanostnú slovenčinu“, ktorou rozumel veleslavínsku češtinu a nesúhlasil ani s jungmanovskou modernou češtinou, s bernolákovskou, ani so štúrovskou spisovnou rečou, pretože ich pokladal len za slabo kultivované nárečia. Ani on, ani nikto druhý, nemohol však zastaviť postupný proces prenikania slovakizmov do češtiny užívanej ako spisovnej reči v slovenských krajoch. Nemohol, pochopiteľne, zamedziť ani vzniku spisovnej slovenčiny. Sám si to aj nevdojak uvedomoval, pretože odporúčal spisovateľom „rozumné užívanie čistých slovenských slov“, hlavne v dielach a v spisoch určených čitateľom z ľudu.
V Týdenníku sa nachádzajú aj zmienky o dejinách slovenského novinárstva - o Prešpurských novinách, ktorých prvý redaktor Štefan Leška ešte vtedy žil v Kiss-Kéresi pri Pešti a prispieval aj do Palkovičových novín. Aj tieto údaje o minulosti slovenských osvieteneckých novín sú však, rovnako, ako aj iné kultúrne správy, informácie, literárne kritiky a recenzie až nápadne stručné, tézovité a nesústavné. Zapríčiňoval to malý rozsah a celkové zameranie Palkovičovho orgánu. Sám považoval skromný rozsah svojich novín len za prechodné riešenie. Chystal sa ich vydávať vo zväčšenom formáte a rozsahu strán, zaviesť do nich nové rubriky a obohatiť ich viacerými prílohami tak, aby tieto „národní noviny nejkrásnější zkvětly.“ Tento plán však nemohol uskutočniť pre nedostatok predplatiteľov, peňazí, ale aj pre nepriazeň vrchnosti, hlavne bratislavskej mestskej rady.
Zánik.
V posledných rokoch existencie mal Týdenník stále menej predplatiteľov. Vyplývalo to aj z toho, že vzdelanejší Slováci dávali prednosť cudzojazyčným politickým novinám pre ich aktuálne spravodajstvo. O takúto aktuálnosť sa snažil aj Palkovič. Preto už roku 1815, po viedenskom kongrese, ktorý mal veľký význam pre vývoj politických pomerov v Európe, si podal žiadosť na Kráľovskú miestodržiteľskú radu do Budína, aby mu aspoň na pol hárku Týdenníka dovolila uverejňovať politické a vojenské správy prevzaté z viedenských novín Beobachter a Wiener Zeitung. Žiadosť nadriadené úrady však zamietli už aj preto, lebo bratislavský mestský magistrát a nájomníci mestských novín Pressburger Zeitung ju neodporúčali na priaznivé vybavenie. Urobili tak z konkurenčných dôvodov, lebo sa obávali, že stratia veľkú časť slovenských čitateľov Pressburger Zeitung. V bratislavských nemeckých novinách sa potom začali objavovať kritické články o Týdenníku, ale aj o Palkovičovej verejnej a vedeckej činnosti vôbec.
Vydavateľ Týdenníka sa však nevzdáva. Roku 1817 si podal ďalšiu žiadosť. Urobil tak preto, lebo chcel svoje noviny zachrániť pred zánikom. V tejto dobe sa totiž dostali do vážnej hospodárskej krízy, zapríčinenej zvýšením ceny papiera, novinového kolku i tlačiarenských prác. To ho prinútilo k zvýšeniu predplatného, čo malo za následok ďalšiu stratu predplatiteľov. „Přetěžké jest nyní i tyto noviny vydávati, ale vlastenecká horlivost a naděje budoucího lepšího jich napomáhají mne obživuje“ - napísal Palkovič plný obáv v Týdenníku koncom mája 1818. Ešte stále dúfal v priaznivé vybavenie svojej žiadosti.
16. júna 1818 dostal konečne odpoveď na svoju opakovanú žiadosť - a to úplne negatívnu. Sám zaneprázdnený úmornou prácou nad jazykovedným slovníkom, ktorému venoval dlhé roky života, po toľkých neúspechoch sa rozhodol ustúpiť. 30. júna 1818 sa posledný raz takto obrátil na slovenskú verejnosť: „Když závist a nenávist ze světa zahyne! Přitom s srděčným děkováním pp. předplatitelům, pp. dopisovatelům a přátelům svým za dosavadní napomáhaní těchto novin ujišťují je a jiné milé krajany své, že se všemožně přičiním, aby ožily a docela nám nezahynuly.“
Boli to však plané nádeje. Týdenník sa mu už nepodarilo obnoviť, aj keď sa o to toku 1822 znovu pokúsil. Až roku 1832 sa rozhodol pokračovať v novinárskej práci vydávaním a redigovaním ďalšieho, tentoraz literárneho časopisu. Keď už sám však nepomohol vydávať a redigovať slovenské politické noviny, s nadšením i s energiou podporoval po roku 1841 snahy svojich žiakov - štúrovcov o založenie prvých slovenských politických novín.

</doc>
<doc id="13110" url="https://sk.wikipedia.org/wiki?curid=13110" title="Stanislaw Dziwisz">
Stanislaw Dziwisz



</doc>
<doc id="13115" url="https://sk.wikipedia.org/wiki?curid=13115" title="Gibraltar">
Gibraltar



</doc>
<doc id="13116" url="https://sk.wikipedia.org/wiki?curid=13116" title="Stano Radič">
Stano Radič

Stanislav Radič (* 7. máj 1955 – † 8. apríl 2005, Bratislava) bol známy slovenský scenárista, moderátor, satirik, kabaretiér. Manžel Ivety Radičovej. Pôvodným povolaním sociológ sa predovšetkým v 90. rokoch presadil na slovenskej humoristickej scéne. Niekoľko rokov pracoval v Metodicko-výskumnom kabinete Slovenského rozhlasu. Od roku 1983 pôsobil ako redaktor a neskôr ako vedúci redakcie zábavy v Slovenskom rozhlase. Autorsky spolupracoval hlavne s Jarom Filipom. V roku 1990 bol zvolený za poslanca Slovenskej národnej rady za VPN a od roku 1993 pôsobil v slobodnom povolaní prostredníctvom neziskovej organizácie NEO a agentúry Filipson, ktorých bol aj spoluzakladateľom.
Stano Radič zomrel na infarkt krátko pred svojimi 50. narodeninami. V tom čase sa spolu s dcérou viezol vo svojom aute po Plynárenskej ulici v Bratislave.

</doc>
<doc id="13117" url="https://sk.wikipedia.org/wiki?curid=13117" title="Kosť">
Kosť

Kosť (lat. "os") alebo kostné tkanivo je tvrdé spojivové tkanivo alebo oporný orgán sformovaný z tohto tkaniva. Nachádza sa u mnohých živočíchov. Kostné tkanivo tvorí podstatnú časť kostry stavovcov.
Kosti spolu vytvárajú štruktúru a tvar tela, ochraňujú vnútorné orgány a spolu so svalmi a kĺbmi zabezpečujú pohyb. Sú tvorené z väčšej časti anorganickou a menšej časti organickou hmotou (bunky, organické molekuly).
Proces tvorby kosti sa všeobecne nazýva "osteogenéza", proces premeny tkaniva na kosť sa nazýva "osifikácia". Náuka o kostiach sa nazýva "osteológia".
Zloženie.
Kostné bunky.
Kostné bunky – osteocyty sú uložené v dutinkách (lakúnach, lat. "lacunae"), ktoré sú navzájom pospájané jemnými kanálikmi (lat. "canaliculi ossium"). Tieto bunky sa zúčastňujú na uvoľňovaní minerálnej zložky z kostného tkaniva a tým sa podieľajú na regulácii hladiny vápnika v krvi. Osteocyt predstavuje pokojovdé štádium ďalšieho typu kostných buniek – osteoblastov. Osteoblasty sa zúčastňujú na tvorbe základnej kostnej hmoty, ktorú produkujú v podobe prekurzorov; po vytvorení medzibunkovej hmoty, ktorou sa obklopia, sa menia na osteocyt. Osteoklasty sú obrovské bunky, ktoré sú schopné rozpúšťať a resorbovať kostné tkanivo.
Medzibunková hmota.
Tvorí ju organická zložka – tzv. "osteoid (osseín)" – zo zväzkov kolagénových fibríl spojených amorfnou hmotou (osteoalbumoid, osteomukoid). Do tejto zložky sa ukladajú anorganické, minerálne látky. Pomer medzi zložkami sa počas života človeka mení, stúpa podiel anorganickej zložky a preto sa kosti v starobe stávajú krehkejšími a v mladosti sú pružnejšie.
Minerálne látky.
Základná kostná hmota (kostná matrix) je silne mineralizovaná, čím toto tkanivo získava značnú tvrdosť. Hlavnými minerálnymi zložkami kosti sú:
Minerálna zložka predstavuje až 65 % hmotnosti kosti. Prítomnosť vlákien kolagénu dodáva kostnému tkanivu potrebnú pružnosť. Okrem podpornej funkcie slúži kostné tkanivo ako zásobáreň minerálnych látok, ktoré sú podľa potreby vydávané do krvného obehu.
Mechanické vlastnosti kosti.
Kosť je veľmi pevná, jej odolnosť sa znižuje až vo vyššom veku. Znáša veľmi vysokú statickú záťaž: v smere dlhej osi znesú tie najsilnejšie cez ; odolnosť na ťah je ešte vyššia. Horšie je to v smere krátkej osi, odolnosť je zhruba polovičná. Najmenšiu odolnosť majú kosti voči pôsobeniu torznej sily – pohybuje sa v hodnotách jednotiek kilogramov. V realite však pôsobí i rýchlosť nárazu a ťah okolitého svalstva – preto kosti živého človeka vydržia menej ako izolované kosti v experimente.
Typy kostného tkaniva.
Rozlišujeme dva základné typy kostného tkaniva:
U cicavcov nachádzame takmer výlučne lamelárnu kosť. Väzivová kosť sa nachádza hlavne u nižších stavovcov, u cicavcov sa tento typ vyskytuje iba prechodne, v priebehu osifikácie.
Väzivové kostné tkanivo.
Väzivové kostné tkanivo predstavuje primitívny druh kosti a u cicavcov sa vyskytuje väčšinou iba prechodne, ako výsledok primárnej osifikácie. V dospelosti je u človeka zachovaná len v stene labyrintu vnútorného ucha, pri lebečných švoch a v miestach úponov väzov a šliach na kosť. U nižších stavovcov, napríklad rýb, sa vyskytuje ako trvalé kostné tkanivo. Skladá sa z plsťovito usporiadaných kolagénových fibríl a predstavuje prechod medzi väzivom a kosťou. Osteocyty sú uložené v lakúnach pomedzi zväzkami vlákien. Lamely sa v tomto type kostného tkaniva nenachádzajú vôbec.
Lamelárne kostné tkanivo.
Lamelárne kostné tkanivo sa skladá z mikroskopických platničiek – lamiel. Tieto lamely môžu prebiehať lineárne, pričom niekoľko súbežných lamiel vytvára voľným okom viditeľný kostný trámček. Takýmto spôsobom je usporiadaná "špongiózna (trámcovitá) kosť" – lat. "substantia spongiosa (trabecularis)", ktorá predstavuje hlavne tkanivo výplňové, nie nosné. Vyskytuje sa v epifýzach (hlaviciach) dlhých kostí a ako výplň krátkych kostí. 
V kostiach, ktoré sú zaťažované pravidelne v určitých smeroch, sa trámčeky spongiózy usporiadavajú v smere pôsobenia prevažujúcej sily, vytvárajú tzv. "kostné trajektórie" a tvoria architektoniku spongióznej kosti. Tento systém zaisťuje maximálnu pevnosť kosti pri minimálnej spotrebe materiálu. Jeho vznik podmieňuje vonkajšie pôsobenie – záťaž, kladená na jednotlivé kosti – človek sa s vytvorenou architektonikou nenarodí.
Ak sú kostné lamely usporiadané koncentricky, vytvárajú trubice zasunuté jednu do druhej. Hovoríme o "kompaktnej (osteonálnej) kosti" – lat. "substantia compacta". Koncentrickým usporiadaním lamiel vznikajú tzv. "osteóny" ("Haversove systémy"), ktoré sú základnou stavebnou jednotkou kompakty. Dutina v ich strede sa nazýva "Haversov kanálik", v ktorom prebiehajú cievy a nervy upevnené riedkym väzivom. Haversove kanáliky sú navzájom pospájané spojovacími kanálikmi, medzi lamelami i v nich sú lakúny osteocytov. Priestor medzi osteónmi je vyplnený "vmedzerenými (intersticiálnymi) lamelami". Na povrchu kompakty z jej vnútornej i vonkajšej strany sú tzv. "plášťové lamely". Takúto stavbu má napr. kompakta diafýz dlhých kostí. Klasický kompletný osteón je u človeka vzácny, väčšina nesie stopy prestavby kosti.
Vývoj kostného tkaniva.
Fylogenéza.
Najbližším fylogenetickým predchodcom kostry stavovcov je chrbtová struna ("chorda dorsalis"), ktorú nájdeme u chordát. U vyšších stavovcov sa chorda dorsalis objavuje v embryonálnych štádiách ontogenézy, ale na stavbe kostry sa priamo nezúčastňuje. Túto úlohu preberá mezenchým, ktorý je derivátom mezodermy. Z mezenchýmu sa vyvíjajú všetky tkanivá, ktoré sa podieľajú na stavbe kostry, t. j.:
Počas fylogenézy sa vytvorili 2 základné spôsoby vývoja kostí. Prvý a primitívnejší je vývoj kostí v podkožnom väzive – takto vznikali tzv. "dermálne kosti", ktoré chránili mäkké štruktúry tela. Kosti vznikajúce vo väzive sa preto nazývajú "primárne" alebo "krycie kosti" a mechanizmus ich vzniku dezmogénna osifikácia (gr. "desmos" – puto, vazivo;
"genesis" – vznik; lat. "os" – kosť, "facio" – vykonávam).
Druhý a vývojovo mladší spôsob je vznik hlboko uložených kostí premenou z chrupavky. Tento proces sa nazýva chondrogénna osifikácia a kosti sa označujú ako sekundárne, náhradné. V procese fylogenézy sa u niektorých kostí tieto dva spôsoby spojili a kosť tak vzniká zmiešaným spôsobom (u človeka napríklad lebka).
Ontogenéza.
U človeka sa zachovali do istej miery oba fylogenetické spôsoby osifikácie. 
Takmer celá kostra je počas ontogenézy budovaná hyalínnou chrupavkou. Tá sa postupne odbúrava a nahradzuje sa kostným tkanivom. Tento proces pokračuje aj po narodení jedinca a zakončuje sa až v dospelosti. Aj u dospelých jedincov sa zachováva chrupavka na kĺbových plochách, v nosovej priehradke a inde. 
Niektoré kosti (krycie kosti na lebke, tvárové kosti a pod.) vznikajú na väzivovom podklade a neprechádzajú chrupavkovým štádiom.
Z chrupavkového základu vzniká kosť dvojakým spôsobom:
Čím je kosť staršia, tým viac obsahuje anorganických látok a stáva sa krehkejšou.
Perichondrálna osifikácia.
Pri perichondrálnej osifikácii vytvára osteogénne tkanivo kostnú manžetu na povrchu chrupavkového modelu kosti. Táto manžeta sa stáva základom kompaktnej kosti. Chrupavkový model zodpovedá svojim tvarom budúcej kosti. Východiskom tohto typu osifikácie je perichondrium, neskôr periost, ktorý nadobúda funkciu osteogénneho tkaniva. Osteoblasty uložené na spodnej strane perichondria vytvárajú na začiatku osifikácie tenkú manžetu, ktorá neskôr zhrubne. Dokonalé osteóny sa objavujú
až po narodení jedinca. V tomto procese sa pôvodné kostné tkanivo odbúrava a na jeho mieste sa vytvára dokonalejšie kostné tkanivo. Pri perichondriálnej osifikácii rastie kosť do hrúbky. Po nej nasleduje enchondrálna osifikácia.
Enchondrálna osifikácia.
Enchondrálna osifikácia prebieha vnútri chrupavkového modelu kosti. Pri tomto type osifikácie vzniká spongiózne kostné tkanivo. Aby mohla začať osifikácia, musí najskôr dovnútra chrupavkového modelu kosti preniknúť osteogénne tkanivo, postupne ho odbúrať a nahradiť kostným tkanivom. V strede chrupavkového modelu dochádza najprv k hypertrofii chondrocytov, ktoré neskôr začínajú vápenatieť. Tak dochádza k redukcii základnej chrupavkovej hmoty, ktorá vápenatie a vytvára priehradky súbežné s dlhou osou budúcej kosti. V chondrocytoch vznikajú regresívne zmeny a postupne zanikajú. Jednotlivými kanálikmi v kosti preniká dovnútra väzivo a spolu s ním cievy. Väzivo s cievami vrastá do dutiniek, ktoré vznikli pôsobením chondroklastov (buniek rozrušujúcich chrupavkové tkanivo). Činnosťou týchto buniek vznikajú v osifikačnom centre ďalšie dutinky, ktoré predstavujú prvotný dreňový priestor. Osteoblastické väzivo sa rozrastá a rozrušuje mechúrikovitú a zvápenatenú chrupavku. Takto vzniká stále väčší a členitejší priestor, ktorý sa postupne vyplňuje primárnou kostnou dreňou. Časť buniek primárnej kostnej drene sa diferencuje na krvotvorné bunky, ktoré časom nadobudnú prevahu a primárna dreň sa mení na sekundárnu (krvotvornú).
Dezmogénna osifikácia.
Prebieha novotvorbou kostných trámcov priamo vo väzive. Začína množením buniek a ciev v centre budúcej kosti. Prvé kostné trámce sa zväčšujú apozíciou, nové trámce vznikajú v okolí a osifikácia sa tak šíri z centra k okrajom budúcej kosti. Najskôr vzniká vláknitá kosť, ktorá je neskôr prebudovaná na kosť lamelóznu. Takto osifikujú kosti lebečného krytu, tvárovej časti lebky a väčšia časť kľúčnej kosti.
Osifikácia dlhých kostí.
Osifikácia začína podľa typu kosti v rôznom veku a vychádza z jedného alebo viacerých "osifikačných bodov (jadier)". Osifikácia dlhých kostí začína perichondrálne, väčšinou v strede kosti. Nasleduje enchondrálna osifikácia, ktorej základom je tzv. "osifikačné jadro". Dlhé kosti majú najmenej tri osifikačné jadrá. Jeden v diafýze (dlhá stredná časť kosti) a po jednom v hornej a dolnej epifýze (väčšinou kyjakovite rozšírené kĺbové konce kosti). Medzi epifýzami a diafýzou zostáva až do skončenia rastu kosti vrstva chrupavky – "epifýzodiafyzárna" alebo "rastová platnička". Ak sa táto platnička poškodí, kosť prestane rásť do dĺžky. Rastové platničky miznú spravidla medzi 14. – 18. rokom života.
Okrem hlavných osifikačných jadier môže mať kosť i jadrá vedľajšie, najčastejšie v miestach úponov veľkých šliach a väzov a väčších kostných výčnelkoch. Tieto jadrá sa označujú ako "apofýzy".
Osifikácia krátkych kostí.
Prebieha výhradne enchondrálne, zo stredu k okrajom chrupavkovitého základu kosti. Perichondrálne lamely tenkej kompaktnej kosti sa vytvárajú až na konci rastového obdobia.
Kostný vek.
Postup osifikácie, objavenie sa osifikačných jadier, ich zánik a zánik rastových platničiek je ukazovateľom stupňa biologickej vyspelosti jedinca. K posúdeniu stupňa vývoja sa sa stav osifikácie porovnáva s vekom jedinca – najčastejšie s pomocou rtg snímky zápästí. Stupeň osifikácie zodpovedá určitému priemernému veku a označuje sa ako tzv. "kostný vek".
Metabolizmus a prestavba kostí.
Na vývin kosti má vplyv rastový hormón hypofýzy a hormón prištítnych teliesok, ktorý má vzťah k hospodáreniu s vápnikom. Brzdiaci vplyv na vývin kostí majú pohlavné hormóny. Pri blokovaní ich účinku v mladom veku (kastrácia) dochádza k intenzívnejšiemu rastu kostí do dĺžky.
Metabolizmus kostí je dynamický proces, rovnako ako tvorba a odbúravanie kostného tkaniva, ktoré prebieha celý život. Prestavba prebieha neustále, pretože kosť nemôže rásť vo všetkých svojich častiach rovnomerne. Jej bunky sú totiž už pevne zabudované do kostného tkaniva. Kosť preto rastie "apozíciou" – pridávaním jednotlivých vrstvičiek z povrchu a zároveň odbúravaním iných svojich častí, čím sa udržuje jej tvar.
Tvar a všeobecná anatómia kosti.
Rozoznávajú sa 3 základné tvary kostí:
Dlhé kosti.
Dlhé kosti (lat. "ossa longa") sa skladajú z tela (lat. "corpus") alebo "diafýzy" a dvoch kĺbových koncov (lat "extremitas"), "epifýz". Koniec bližšie k trupu sa nazýva proximálny (lat. "extremitas proximalis"), koniec ďalej od trupu distálny (lat. "extremitas distalis"). Duté telo je tvorené silnou vrstvou kompaktnej kosti. Kĺbové konce sú na povrchu tvorené tenšou vrstvou kompaktnej kosti, vnútro tvorí spongiózna kosť, ktorá je usporiadaná do typických línií kostných trámcov, sledujúcich smery jej záťaže. Tieto trámce typicky začínajú z kompakty na konci tela. Dutina tela dlhej kosti – lat."cavitas medullaris" – obsahuje kostnú dreň – lat. "medulla ossium".
Krátke kosti.
Krátke kosti (lat. "ossa brevia") sú nepravidelného tvaru, s kĺbovými plochami rôznych tvarov. Povrch tvorí tenká vrstvička kompaktnej kosti (lat. "substantia corticalis"), vnútri je spongiózna kosť. Spongiózna kosť je tesne pod povrchom hustejšia a prenáša tlaky do hlbších častí kosti.
Ploché kosti.
(Lat. "ossa plana") Patrí sem hrudná kosť – "sternum" a lebečné kosti. Lebečné kosti majú vnútorný i vonkajší povrch z kompaktnej kosti – označuje sa ako "lamina interna" a "lamina externa". Medzi nimi je spongiózna kosť, ktorá sa u týchto kostí označuje ako "diploe" (tento pojem platí iba pre kosti na lebke, na iných plochých kostiach tela sa pojem diploe nepoužíva). Niektoré lebečné kosti obsahujú dutiny vyplnené vzduchom – tzv. "pneumatizované kosti" (lat. "ossa pneumatica"), ktoré vznikajú vchlipovaním sliznice nosovej alebo stredoušnej dutiny dovnútra kosti.
Nepravidelné kosti.
Sem patria všetky ostatné kosti, ktoré nie je možné zaradiť do niektorej z predchádzajúcich kategórií.
Všeobecné anatomické pojmy.
Na povrchu kostí sú rôzne vyvýšeniny a výbežky (lat. "processus"), hrebene (lat. "cristae"), hrboly (lat. "tubera") a hrbolčeky (lat. "tubercula"), okraje (lat. "margo") a otvory (lat. "foramina"). Samostatne osifikujúce výbežky sa označujú ako apofýzy (gr. "apophyses"). Koncové samostatne osifikujúce časti kostí sa nazývajú epyfýzy (gr. "epiphyses"), stredný úsek kosti medzi nimi je diafýza (gr. "diaphysis"). V mladosti sú epifýzy spojené s diafýzou rastovou (epyfýzovou) chrupavkou (lat. "cartillago epiphysaria"), ktorá zabezpečuje rast kosti do dĺžky.
Cievne a nervové zásobenie kostí.
Je úzko spojené s ich osifikáciou a líši sa u základných anatomických typov kosti.
Žily odvádzajú krv z kostí pozdĺž tepien, ale aj samostatne. Niektoré z nich sú dosť široké, napríklad v telách stavcov. Osobitnou formou žilových kanálov sú kanály diploické (lat. canales diploici) v diploe plochých lebečných kostí.
Bohato inervovaná je najmä okostica, z ktorej prenikajú nervové vlákna pozdĺž ciev cez Haversove kanáliky až do kostnej drene. Pravdepodobne výhradne inervujú steny tepien. Vplyv straty inervácie na kosť nie je presne známy, pravdepodobne komplexne súvisí so stratou inervácie svalstva.
Zubné tkanivo.
Zubné tkanivo sa podobá na tkanivo kostí. Základná hmota obsahuje okrem kolagénových vlákien aj amorfnú hmotu, ktorá má ešte vyššiu koncentráciu minerálnych látok ako v kosti. Na okraji tejto hmoty ležia bunky zuboviny – odontoblasty, ktoré vytvárajú "zubovinu – dentín" pretkaný "dentínovými kanálikmi" (podobné Haversovým kanálikom kosti). Pod zubovinou sa nachádza "zubná dreň", do ktorej prenikajú nervy a cievy. Z vrchu je zubovina chránená "sklovinou", ktorá má ektodermálny pôvod.
Spodná časť koreňa zubu je pokrytá hrubo vláknitou kosťou bez kanálikov – tzv. cement, ktorý
upevňuje zub v čeľusti.

</doc>
<doc id="13118" url="https://sk.wikipedia.org/wiki?curid=13118" title="6. november">
6. november



</doc>
<doc id="13119" url="https://sk.wikipedia.org/wiki?curid=13119" title="Kosti hornej končatiny">
Kosti hornej končatiny



</doc>
<doc id="13123" url="https://sk.wikipedia.org/wiki?curid=13123" title="Kosti dolnej končatiny">
Kosti dolnej končatiny



</doc>
<doc id="13124" url="https://sk.wikipedia.org/wiki?curid=13124" title="Tatranka (časopis)">
Tatranka (časopis)

Tatranka bol literárny časopis, ktorý vydával Juraj Palkovič v bibličtine v Bratislave v takzvaných dieloch po 4 zväzky (diely 18321837, 18411842, 18431847).
Charakteristika doby.
Palkovič zakladá Tatranku v dobe formovania sa novodobého slovenského národa, ktorý súvisel s rozvojom meštiackeho živlu v našich krajoch. Stalo sa tak v rokoch reakčnej vlády, ktorej vplyv zosilnel hlavne po spomínanom viedenskom kongrese roku 1815. Knieža Metternich, ktorý stál na čele viedenskej vlády až do roku 1848 bol smutne známy tým, že zaviedol prísnu cenzúru a kontrolu dovozu zahraničnej literatúry, špicľovanie a udávanie, čo vytváralo v rakúskej monarchii ovzdušie strachu.
Maďarská vládnuca trieda už v tejto dobe úspešne bojovala s rakúskymi vládnymi kruhmi o moc v Uhorsku, stavajúc sa proti centralistickej politike Viedne a proti panovníckemu habsburskému dvoru. Vzrastá snaha o postupnú premenu feudálneho Uhorska na buržoáznu krajinu, ktorú podporovali meštiaci, vrstvy inteligencie, ale aj časť liberálnej šľachty. Jej vodcovia Štefan Sečéni, neskôr Fraňo Pulszky a hlavne Lajos Kossuth i básnici Vörösmarty a Kölcsey sa usilovali paralyzovať vplyv konzervatívnej bohatej šľachty a vymôcť si od Viedne hospodárske i politické osamostatnenie Uhorska.
V týchto rokoch sa začínajú rozpory medzi čelnými predstaviteľmi slovenského i maďarského národného hnutia, aj keď snahy o odstraňovanie feudálnych prežitkov, ako aj o hospodárske napredovanie Uhorska, boli vlastencom obidvoch národov veľmi blízke. Rozchádzali sa však v názoroch na riešenie národnostnej otázky. Silná maďarizácia, prevádzaná často aj násilnou formou, stretla sa na slovenskej strane s odporom, aj keď pre celkovú slabosť slovenského národného hnutia bol tento len málo účinným. Šľachta slovenského pôvodu sa rýchlo odnárodnila a národná buržoázia formujúca sa z drobných remeselníkov, kupcov a inteligencie bola ešte málo početná. Chýbala jej predovšetkým spojitosť s ľudovými vrstvami, ako aj náležitá organizovanosť opierajúca sa o vybudované slovenské politické a hospodárske centrá, ako aj o rozvinuté, účinné slovenské novinárstvo.
Vážnym nedostatkom nášho národného hnutia v dvadsiatych a tridsiatych rokoch minulého storočia bola nejednotnosť v oblasti slovenského spisovného jazyka, ako aj rozpory medzi stúpencami bernolákovskej slovenčiny a biblickej češtiny. Napriek tomu sa posilňovalo slovanské cítenie podnietené kollárovským hnutím slovanskej vzájomnosti a znásobené rozvojom česko-slovenskej spolupráce. Po opadnutí jozefínskej reformnej vlny poznačenej osvieteneckým racionalizmom sa u nás len hľadá a postupne aj nachádza nový myšlienkový návrh národného hnutia. Jej typickým rysom sa stáva hlavne návrh „slovanského národa“ členeného na kmene. Slovanské a neskôr i slovenské národné hnutie sa stáva potom aj s inými spoločenskými charakteristikami východiskom k štúrovskému hnutiu, ktoré sa prejavuje aj prvými úspešnými pokusmi o aktivizáciu ľudových más a ich zapojenie do slovenského národného pohybu.
Bratislavská katedra reči a literatúry československej na lýceu vedená Jurajom Palkovičom sa významnou mierou podieľala na upevňovaní slovanského i československého povedomia, ako aj na formovaní nášho národného hnutia. Odrazom týchto snáh sa stáva aj Palkovičov literárny časopis - Tatranka.
Prvý diel.
Palkovič podľa všetkého dostal roku 1832 bez väčších ťažkostí povolenie na vydávanie literárneho časopisu, už aj preto, že išlo o nepravidelne vychádzajúce periodikum. Stala sa ním Tatranka s podtitulom „Spis pokračujíci rozličného obsahu zvláště pro Slováky, Čechy a Moravany.“ Časopis sa objavoval veľmi nepravidelne od roku 1832, keď vyšiel „na skúšku“ jeho prvý a druhý zväzok. Sám vydavateľ napísal, že Tatranku nemieni vydávať pravidelne, ale len z času na čas podľa počtu predplatiteľov a záujmu čitateľskej verejnosti. Tretí zväzok vyšiel preto roku 1834 a štvrtý o tri roky neskoršie. Tým bol ukončený prvý ročník Tatranky, ktorej zväzky vychádzali priemerne na 16-tich stranách.
Druhý diel.
Palkovič pre nedostatok odberateľov prerušil vydávanie Tatranky a pokračoval v ňom, podľa všetkého, na naliehanie Ľudovíta Štúra, až v máji 1841 - roku, kedy vyšiel prvý zväzok jej druhého ročníka (běhu). Kým vyšli jej štyri zväzky trvalo to dva roky. 
Tretí diel.
Roku 1843 začal vychádzať tretí ročník, ktorého posledný štvrtý zväzok sa objavil až roku 1847. Tým aj Tatranka zanikla. Od mája 1841 dostal Palkovičov časopis spoluredaktora, ktorým bol jeho „bývalý střídnik [zástupca profesorátu] Vys. učený p. Ludvik Štúr, veľmi umělý a přičinlivý mladý Slovan.“ Spolu teda vyšli tri ročníky Tatranky o dvanástich a nie o siedmich číslach, ako sa predtým častejšie mylne tvrdievalo.
Pôsobenie časopisu.
30-te roky.
Prvé zväzky Tatranky obsahujú veľa Palkovičových prekladov z antickej literatúry. Boli tu napr. ukážky Sokratových Pamätí od Xenofanta, bitky pri Filipove od Velliusa Paterculusa, Gellia atď. Vedľa takýchto prekladov redaktor zaraďoval bez prirodzeného prechodu napr. úvahy o slobode náboženstva v Amerike i rozličné príspevky o aktuálnych problémoch prevzaté z pražského Časníka, z Časopisu české museum, z novín peštianských i viedenských. S obľubou tiež publikoval články o exotických krajinách, o Jáve, Strednom východe, o Indii, ktoré preberal z druhej ruky.
Len občas uverejnil v Tatranke články o živote slovenského ľudu. Publikoval tu aj rozsiahle pojednanie o roľníckej vzbure v Sedmohradsku roku 1735, ktorej vodcovia Pero, Ján Šebestián, Ondrej Pástor, Štefan Sylasi boli po porážke krutým spôsobom popravení. Palkovič sa o tejto vzbure vyslovil odsudzujúco a varoval pred jej nasledovaním. Napriek negatívnemu vzťahu k ľudovému revolučnému hnutiu mal však veľké pochopenie pre zápas mešťanov proti šľachte. Horlil za politické práva mešťanov aj ako poslanec za mesto Krupinu na uhorskom sneme v Bratislave, aj ako redaktor Tatranky. Dovolával sa zrušenia poddanstva, pravda kompromisnou formou - výkupom - a nie jeho radikálnym likvidovaním bez náhrady.
V rokoch 1832-1837 v Tatranke Palkovič venoval najväčšiu pozornosť polemikám s jazykovedcami novočeskej jungmanovskej školy a článkom národno-obranným. Medzi svetlé stránky jeho novinárskej činnosti patrí dlhoročný zápas o pravdivé vedecké zhodnotenie rukopisu Královedvorského a Zelenohorského (RKZ). V tejto dobe sám zo vzdelaných Slovákov zotrvával verne po boku Josefa Dobrovského, ktorý od počiatku popieral pravosť týchto rukopisov. V týchto polemikách Palkovič preukázal veľké znalosti dejín slovenských a českých, historickej gramatiky i viacerých cudzích jazykov. Palkovič sa v tejto oblasti držal vedeckej pravdy aj vtedy, keď takí uznávaní slavisti, akým bol Jungmann, Palacký a Šafárik, ho preto odsudzovali a vyhlasovali falzifikáty RKZ za pravé a historicky vierohodné.
Polemiky o pravosti týchto “národných pamiatok" len zvýšili napätie a rozpory medzi Dobrovského a Jungmannovými stúpencami. Palkovič ako stúpenec starej veleslavínskej češtiny sa vtedy takto vyslovil o Jungmannovej novočeskej jazykovednej škole: “Tá nová škola našich pomatenců již tak zasýpa češtinu ruštinou, srbštinou, že čtenář spisu jejich potřeboval by k rozumění jim ruského, srbského a poľského slovníka; a tato celá zmatená, spotvořená řeč jejich podobá se, jakoby z té babylonské věže pochádzela." To bolo však neobjektívne hodnotenie vyslovené v zápale polemiky. Nad tento subjektivizmus sa Palkovič dokázal povzniesť, keď hodnotil celkový vedecký prínos Jozefa Jungmanna pre českú jazykovedu. Preto aj roku 1837 nazval Jungmannov Česko-nemecký slovník „znamenitým dielom.“ Na druhej strane treba zdôrazniť, že aj Jungmann nezištne propagoval v Čechách Palkovičov česko-nemecko-latinský slovník, ba sám sa aj pričinil o vydanie jeho prvého zväzku.
Palkovič sa aj v Tatranke miestami pokúšal o nastoľovanie pálčivých sociálnych problémov i o boj proti najhorším feudálnym prežitkom. Staval sa proti nespravodlivej šľachtickej stoličnej justícii, dovolával sa zväčšenia politickej a hospodárskej moci meštiackeho stavu, hospodárskych i sociálnych reforiem propagovaných v Uhorsku grófom Széchenyim, ale aj proti zamedzovaniu nacionálnej rovnoprávnosti. Roku 1837, v štvrtom zväzku prvého ročníka Tatranky, chcel uverejniť svoje pokrokové prejavy na bratislavskom uhorskom sneme, ale cenzor mu to nedovolil. Videl v tom asi útok proti feudálnemu spoločenskému poriadku a kritiku panujúceho režimu, hoci Palkovičova kritičnosť bola vcelku mierna a ani zďaleka nedosahovala intenzity kritiky jeho žiakov - štúrovcov.
Palkovič už vo svojom prejave na uhorskom sneme 21. 9. 1833 sa dovolával prisluhovania spravodlivosti aj pre poddaných sedliakov, ktorí podliehali zemianskym stoličným súdom a nemohli sa preto dožiť pravdy. Presadzoval právo ich odvolania sa proti nespravodlivým rozsudkom a žiadal takú úpravu súdnictva, ktorá by zabezpečovala jeho objektivitu a zachovávala spravodlivosť ku všetkým občanom monarchie bez ohľadu na ich triedny pôvod, sociálne postavenie, pohlavie i náboženské vyznanie. Tu aj otvorene hovoril o nespravodlivosti feudálneho spoločenského poriadku a o neudržateľnom „politickom stave“ väčšiny obyvateľstva. Na adresu uhorskej šľachty vtedy povedal: „Často sem já slyšel zde mluviti o člověčenství, o spravedlnosti, o duchu věku a o veřejném zdání; ukažme tedy aspoň zde ještě k posledku, že to nebyla toliko pustá, jálová slova, než že měla předce nějaký účinek.“ Bolo to však zbytočné očakávanie. Politika uhorskej šľachty nemala humanistický charakter.
Počas svojho účinkovania na sneme, ale aj mimo neho, bol vytrvalým zástancom politických záujmov mladej buržoázie. Bojovali aj za politické práva miest na slovenskom území, ktoré im šľachta v minulosti doslova ukradla a ešte ani v prvej polovici devätnásteho storočia nechcela počuť o zrovnoprávnení s mešťanmi. Preto aj Palkovič odsudzoval reakcionársku šľachtickú politiku a hodnotil ju ako „plod soběctví a těch starodávních času, kteréž dobře známe, pozůstatek.“
Cenzor Palkovičovho časopisu Juraj Dankovský, profesor gréčtiny na bratislavskom gymnáziu, však odmietal dať povolenie nielen na publikovanie Palkovičových snemových prejavov v Tatranke, ale nesúhlasil ani so zverejnením iných, pokrokových článkov. O Dankovského cenzúrnych zásahoch sa môžeme vierohodne presvedčiť z exempláru prvého ročníka Tatranky, ku ktorému sú tiež priviazané rukopisy statí, ktoré sa do časopisu nedostali, pretože boli scenzurované.
Tento autorský exemplár Tatranky je dnes uložený v Lyceálnej knižnici v Bratislave, ktorá je súčasťou knižnice Slovenskej akadémie vied. Dankovský kontroloval rukopisy Tatranky tak prísne, že dokonca neprepustil ani tie články, ktoré boli už predtým uverejnené v maďarských časopisoch. Išlo tu o recenzie dvoch spisov Štefana Sečéniho Hitel (Úver) a Világ (Svet), ako aj o články, v ktorých Palkovič kritizoval politiku náboženskej diskriminácie, uskutočňovanej v minulosti habsburským panovníckym dvorom. V treťom zväzku prvého ročníka Palkovičovho časopisu Tudományos Gyüjtemény /Vedecké zborníky/, v ktorom sa síce kritizuje poddanstvo, ale len mierne. Palkovič pripravil do tlače aj iné články propagujúce evolučný vývoj a nevýbojné hospodárske a sociálne reformy v Uhorsku, no cenzor Dankovský ich nedovolil uverejniť.
40-te roky.
Druhý ročník Tatranky začal vychádzať v máji roku 1841. Vychádzal už pravidelnejšie, hoci ani tu sa ešte nedá hovoriť o pevnej periodicite. Časopis sa už vtedy systematickejšie zaoberal aktuálnymi spoločenskými problémami, pestoval slovanskú vzájomnosť, polemizoval s maďarizátormi, propagoval literárny romantizmus, ba pokúšal sa už aj tlmočiť požiadavky nového vedenia národného hnutia reprezentovaného štúrovcami. Prečo tomu tak bolo, o tom bližšie píše Palkovič v Predhovore prvého zväzku druhého ročníka Tatranky 18. mája 1841: “Hlavním pomocníkem při vydávaní tohto zvazku byl Vydavatelovi jeho bývalý střídnik Vysl. učený p. Ludvik Štúr, velmi umělý, horlivý a příčinlivý mladý Slovan."
Začiatkom štyridsiatych rokov teda Štúr preberá vedenie časopisu, aj keď mal i naďalej naň Palkovič veľký vplyv. Tatranka sa takto stáva neoficiálnym orgánom štúrovskej generácie, združenej okolo Ústavu reči a literatúry československej pri bratislavskom ev. lýceu. Vedenie štúrovského strediska národného hnutia prechádzalo od samovzdelávacej činnosti, k zakladaniu spolkov a k verejnému účinkovaniu, ktoré malo celoslovenské zameranie. V súlade s týmto celospoločenským programom nadväzuje spojenie s ľudovými vrstvami a snaží sa ich ovplyvňovať aj prostredníctvom novín a časopisov. Preto mnohí z nich sa zapojili do organizovanej dopisovateľskej činnosti. Prispievajú do Kuzmányho Hronky, do českého Světozoru, Včely, do pražských Květov, ktoré mali aj osobitnú rubriku Ze Slovenska.
Publicistiku štúrovskej generácie posilnili aj študentské literárne zborníky (Plody zboru učenců… Bratislava 1836), ako aj levočská Jitřenka (r. 1840). O rok neskoršie sa pripravuje do tlače prvý ročník Hurbanovej Nitry. Vtedy sa už medzi štúrovcami diskutovalo o možnostiach zakladania slovenských novín a časopisov. Roku 1841 si Ľudovít Štúr podáva prvú žiadosť na vydávanie samostatných politických novín. Pretože počítal s jej dlhým vybavovaním, ochotne sa chopil Palkovičovej ponuky na redigovanie Tatranky a vypracoval aj spolu s ním jej budúci program, ktorý potom zverejnili aj v pražských Květoch. Palkovič túto spoluprácu ponúkol Štúrovi aj preto, lebo v tejto dobe mal veľké pochopenie pre národné i politické účinkovanie svojich žiakov. Štúrovci takto v Tatranke získali vhodnú tribúnu na odrážanie stupňujúcich sa novinárskych útokov maďarskej vládnucej triedy proti slovenskému národnému hnutiu. Išlo tu predovšetkým o kultúrnu a spolkovú činnosť slovenskej študujúcej mládeže, ktorú peštianske noviny označovali nespravodlivo za protištátnu a vlastizradnú. Dokonca tvrdili, že slúži politickým záujmom ruského carizmu.
Štúrovci v druhom ročníku Tatranky uverejňovali svoje básnické a prozaické práce, o ktorých nachádzame zmienky v zápisniciach nazvaných “Dějiny hodín výkonných Učenců řeči a literatúry československé", vo Fejerpatakyho kalendároch, v Květoch, v Hronke a v iných časopisoch. V Tatranke vychádzali české verše Augustína H. Škultétyho, Karola Braxatorisa, Samuela Godru, Pavla Čendekoviča, Sama B. Hroboňa, i subjektívna lyrika Ľudovíta Štúra. Udomácnili sa tu aj preklady zo slovanských literatúr (napr. z poľskej od Janka Kalinčiaka). Nachádzajú sa tu správy o knižných novinkách, informácie o vývoji literatúry a národného života ostatných Slovanov, správy o činnosti osvetových spolkov a nedeľných škôl v našich krajoch. Máločo z toho bývalo predtým v Palkovičovom časopise.
Za Štúrovho redigovania sa Tatranka vysádzaná už modernou latinkou a nie prežitou fraktúrou, postupne zbavovala zastaraného literárneho klasicizmu, jazykovedných polemík a prevahy prekladov z antickej literatúry a stávala sa čoraz viacej nástrojom vedenia slovenského národného hnutia. Miesto polemík o problematike historickej gramatiky sa tu píše proti maďarizácii slovenských stolíc. (Boj Martina Ďurgalu v Trnave za rovnoprávnosť Slovákov, petícia slovenských študentov za zriadenie slovenskej katedry na peštianskej univerzite, odrážanie útokov maďarských časopisov Társalkodó, Világ, Atheneum a Hirnök proti štúrovským slávnostiam na Devíne roku 1836 atď.). 
Práve v tejto dobe cenzor Dankovský pravdepodobne na pokyn Kráľovskej uhorskej miestodržiteľskej rady v Budíne sprísnil revíziu Tatranky. Odmietal prepustiť napr. výťah z Dumasovej knihy Hora Sinas, ktorá vyšla roku 1842 v Prahe s povolením cenzúry, správu o stavbe reťazového mosta (Lanchhíd) v Pešti, hoci bola už predtým tiež uverejnená, ale predovšetkým polemiky a národno-obranné články proti sústredeným protislovenským útokom peštianskych časopisov.
Palkovič, ktorý v týchto nespravodlivých zásahoch videl prejav nacionálnej nevraživosti a osobných útokov, podal na Dankovského sťažnosť 1. mája 1842 adresovanú Kráľovskej uhorskej miestodržiteľskej rade, ktorá ju postúpila na vybavenie Ústrednému cenzorskému zboru. Nadriadený úrad nielenže Palkovičovu sťažnosť zamietol, ale ho aj priamo pokarhal.
Dankovský bol potom predsa len k Palkovičovej Tatranke zmierlivejší, čo mu však neposlúžilo, lebo tento časopis sa stal pre maďarskú vládnúcu triedu nepohodlným. Roku 1843 Ústredný cenzorský zbor nariadil zhabať všetky exempláre Tatranky a Dankovského, ako zodpovedného cenzora za prepustenie závadných článkov prísne potrestať. Kráľovská uhorská miestodržiteľská rada dekrétom zo dňa 28. augusta 1844 nariadila Dankovského zbaviť úradu okamžite, len čo sa nájde vhodný nástupca. Stalo sa tak nasledujúceho roku, kedy sa stal cenzorom bratislavských slovenských novín Fridrich Drescher.
Pokrokové a radikálnejšie zameranie Tatranky bolo dielom Ľudovíta Štúra, ktorý v tomto duchu viedol neskôr aj svoje politické noviny. Štúr v Tatranke uverejnil aj výťah za svojho prekladu knihy prezidenta geologickej spoločnosti vo Francúzsku Ami Boué: Turecko v Európe, ktorý sa takto vyjadril o uhorských šľachticoch: “Jejich neznámost je příliš hrubá, jejich smýšlení příliš aristokratické a pravých vlastenců jest příliš málo, než aby se více od nich očekávati mohlo, nežli polovičaté opravy a prostředky...„. Boué tu jednoznačne odsúdil feudálne zriadenie Uhorska, jeho prežité stoličné zriadenie a skorumpované súdnictvo a celý tento feudalizmus nazval “tvrdým a škaredým jarmom“. K jeho výrokom už prekladateľ Ľudovít Štúr nemusel pridávať ani slovo vlastného komentáru, aby bolo jasné, že sám je nepriateľom feudálneho otroctva.
Redigovanie literárneho časopisu, vychádzajúce často zriedkavejšie, ako raz za tri mesiace, nemohlo stačiť Ľ. Štúrovi, ktorý chcel so svojimi stúpencami doširoka rozvinúť slovenské národné hnutie aj pomocou zakladania spolkov, uzákonenia slovenčiny a vytvorenia samostatných politických novín.
Keď Štúr a jeho stúpenci roku 1843 vystúpili so spisovnou slovenčinou, Palkovič ako radikálny zástanca jednoty spisovného jazyka Čechov, Moravanov a Slovákov, so štúrovcami nemohol súhlasiť, aj keď mal s nimi veľa spoločného. Ich cesty sa začali rozchádzať. Štúr zaneprázdnený prípravami na vydávanie politických novín a nepochybne aj znepriatelený s Palkovičom, prestal redigovať Tatranku. Palkovič po prestávke v apríli roku 1845 už ako 76-ročný starec vydáva sám tretí zväzok svojho časopisu. V predhovore k tomuto zväzku sa starý slovenský novinár zmieňuje, že o spisovnej slovenčine sa dozvedel až v máji roku 1844, keď sa mu dostala do rúk knižôčka veršov Janka Fracisciho: „Svojim vrstovňíkom na pamjatku“, určená len úzkemu, dôvernému kruhu čitateľov. „Toto nám ještě scházelo“, sťažuje sa Palkovič, „ v tomto osudném čase, takové rozdvojení nás Slováků a od Čechů odtržení, toto rozkolnictví, tento zmatek v řeči a zpátky upadaní ze vzdělané, do té staré, nevzdělané...“
K tomuto zväzku Tatranky Palkovič pripojil aj Ohlas o vydávaní Slovenských národných novín a Orla Tatranského, a to v štúrovskej slovenčine. Aj z toho vidieť, že Palkovič mal výhrady len proti spisovnej slovenčine, no s politickými a ľudovýchovnými akciami štúrovcov súhlasil. Preto aj počas revolúcie roku 1848 odmietol kategoricky návrhy Jána Kollára, aby prijal redaktorstvo pripravovaných protištúrovských novín.
Roku 1847 Tatranka zaniká. Zapríčinila to, okrem vysokého veku jej vydavateľa aj skutočnosť, že slovenské meštiactvo i dedinská inteligencia sa už v tejto dobe orientujú iným smerom a odlišne posudzujú aj sociálny a politický život v Uhorsku ako starý Palkovič, ktorý dostatočne nepostihol proces konštituovania sa moderného slovenského národa a vytváranie národnej kultúry vo vlastnej spisovnej reči. Jeho novinárska činnosť, ktorou v predchádzajúcich desaťročiach vykonal veľa pozitívneho pre slovenské národné hnutie, v búrlivých predrevolučných rokoch už nestačila a bola vystriedaná radikálnejšou a revolučnejšou publicistikou štúrovcov.
Hodnotenie.
Hodnotenie tohto literárneho časopisu nebolo v minulosti veľmi lichotivé. Jaroslav Vlček hovoril, že Palkovič v Tatranke “mechanicky vyberal väčšinou zostárlu zmes nečasových a nezaujímavých poučení." Aj v novšom hodnotení sa Tatranke vyčíta jej odtrhnutosť od skutočného života a pokrokového spoločenského vývoja. Tieto zamietavé súdy možno považovať za oprávnené len čiastočne. Medzi negatívne stránky Tatranky patrí jej veľmi zriedkavé vychádzanie a tým aj značne oneskorené reagovanie na aktuálne potreby slovenského národného hnutia, prílišná orientácia Palkoviča, ako redaktora na preklady zo starovekej gréckej a rímskej literatúry, zdĺhavé a niekedy aj škodlivé polemiky s Jungmanovou jazykovednou školou, ale aj publikovanie tzv. únikových materiálov na úkor článkov zaoberajúcich sa bezprostrednými potrebami slovenského národného i sociálneho života.
V Tatranke, a to tiež nemožno zamlčovať, sa Palkovič pokúsil písať aj o aktuálnych otázkach, ktorých riešenie si vynucoval spoločenský život. Išlo tu nielen o upevňovanie slovanského a slovenského povedomia, ale aj o protifeudálny zápas, s ktorým sympatizovala prevažná väčšina obyvateľstva na Slovensku i o napomáhanie procesu formovania sa buržoázneho slovenského národa opierajúceho sa o tesnú spoluprácu s národom českým. Palkovič v súlade s národno-obrannými tendenciami bol v Tatranke prinútený polemicky vystupovať aj proti tým maďarským novinám a časopisom, ktoré stáli v službách nacionálneho šovinizmu. Táto národno-obranná tendencia sa ešte zväčšila v tých zväzkoch Tatranky, ktoré redigoval Ľudovít Štúr. Na druhej strane Palkovič dokázal objektívne hodnotiť a vyzdvihovať aj pozitívne stránky súčasného maďarského novinárstva a oceňovať aj tie diela maďarskej umeleckej a vedeckej spisby, ktoré boli prínosom.

</doc>
<doc id="13125" url="https://sk.wikipedia.org/wiki?curid=13125" title="Daniel Gabriel Lichard">
Daniel Gabriel Lichard

Daniel Gabriel Lichard (* 17. január 1812, Slovenská Ľupča – † 17. november 1882, Skalica) bol slovenský spisovateľ, učiteľ, prvý slovenský profesionálny novinár, vydavateľ, jeden zo zakladateľov slovenskej odbornej terminológie a jedna z najväčších osobností slovenskej národnej minulosti.
Životopis.
Narodil sa v rodine evanjelického farára a vzdelanie získaval v Slovenskej Ľupči, v rokoch 1821 – 1823 na gymnáziu v Rimavskej Sobote, v rokoch 1823 – 1828 na lýceu v Kežmarku a v rokoch 1828 – 1834 v Bratislave. Tu sa stal spoluzakladateľom a aktívnym členom „Literárnej jednoty“ pri Ústave reči a literatúry československej na evanjelickom lýceu, z ktorej vzniklo pod vedením Ľudovíta Štúra významné národné hnutie. Neskôr pokračoval v štúdiu na teologickej fakulte vo Viedni, kde študoval v rokoch 1834 – 1837, no kňazom bol len krátky čas, v roku 1837 evanjelickým kaplánom v Tisovci u Pavla Jozeffyho. Centrom jeho záujmu sa stalo novinárstvo, ekonomika, prírodné vedy a ich popularizácia. V rokoch 1838 – 1844 bol profesorom na lýceu v Banskej Štiavnici, kde vyučoval aj matematiku a fyziku, ale od roku 1847 sa už profesionálne venoval novinárstvu. V roku 1847 vydal prvý ročník svojho kalendára "Domová pokladnica", potom nasledovali Noviny pre hospodárstvo, remeslo a domáci život.
Zúčastnil sa politických bojov o národnú a spoločenskú emancipáciu Slovákov v revolúcii 1848 – 1849, 20.marca 1849 účastník slovenského vyslanectva k cisárovi Františkovi Jozefovi I.
Charakteristika.
Rozsah publicistickej činnosti Daniela Licharda je úctyhodný. Len počet článkov, ktoré napísal, odhaduje sa na viac ako 5 000. Lichard od roku 1847 až do svojej smrti v roku 1882, teda skoro úplných 35 rokov sa venoval výlučne spisovateľstvu a novinárstvu. Bol to prvý profesionálny slovenský novinár. Hovorievalo sa o ňom, že za tieto roky neprešiel ani jediný deň, v ktorom by niečo nebol napísal. „Lichardove dielo, to je celá bibliotéka písaná jedným perom. Trinásť veľkých kníh, asi 35 menších, 35 ročníkov časopiseckých a nesčíselné menšie práce po iných vydaniach. Dohromady činili by jeho diela skoro 90 zväzkov rozličnej veľkosti“, hovorí v nekrológu o ňom Svetozár Hurban-Vajanský.
Daniel Lichard bol všestranným ľudovýchovným, organizátorským pracovníkom a publicistom. V kruhu štúrovcov sa stal významným popularizátorom vedeckých poznatkov, popredným priekopníkom spisovnej slovenčiny, tvorcom a propagátorom slovenskej odbornej terminológie. Stal sa priamym zástupcom Juraja Fándlyho, Gašpara Fejerpatakyho-Belopotockého, Juraja Palkoviča a iných vo vydávaní ľudovýchovnej a popularizačno-vedeckej literatúry, brožúr, kalendárov, časopisov, novín a pod. Bol po dlhé roky propagátorom družstevného hnutia, zakladateľom pomocných pokladníc, obilných skladov a iných svojpomocných spolkov, v pravom zmysle slova učiteľom ľudu, jeho radcom pri výnosnejšom hospodárení, „gazdom nad gazdov“, ako ho bol výstižne pomenoval Pavol Országh-Hviezdoslav. Účinne spájal teóriu s praxou, hlásal a propagoval technický pokrok, ktorý napomáhal hospodárskej prosperite slovenských remeselníkov a drobných obchodníkov. Jeho novinárske dielo patrí ku klasickým hodnotám dejín slovenského novinárstva. Z novotvarov, ktoré vo svojich prácach využíval, sa trvalou súčasťou živého jazyka stali napríklad slová rušeň, škripec, náradie, tekutina a veľa iných.
Tvorba.
Prvé básnické pokusy začal písať v čase štúdií vo Viedni a uverejňoval ich v časopisoch Plody (1836) a Hronka (1837). Neskôr sa venoval najmä náučnej literatúre a novinárstvu. Z jeho rozsiahlejších prác spomenieme gramatiku talianskej reči – je to prvá učebnica taliančiny, ktorú napísal Slovák. Zaujímavá je aj jeho príručka matematiky, ktorá sa užívala za jeho života i dlhé roky potom na stredných školách horného Uhorska. Jeho najobsiahlejšou prácou popularizujúcou prírodné vedy a nové, pokrokové formy hospodárenia je dvojdielna "Slovenská obrázková čítanka hospodárska" z roku 1882 – akási suma jeho celoživotných znalostí z tejto oblasti. Veľkou pomocou roľníkom boli aj jeho brožúry rôznorodého obsahu: "Poučenie o cholere", "Naše nové peníze" (1858), "Rozhovory o Matici slovenskej", "Malý gazda" (1867, 1869, 1870, 1875), "Malá gazdiná" (1871, 1877) a "Malý účtovník" (1874). Veľkej obľuby medzi dedinským ľudom a slovenskými maloburžoáznymi vrstvami dosiahli jeho kalendáre (v skutočnosti skôr ľudové encyklopédie). Bola to predovšetkým "Domová pokladnica" (1847 – 1851). Na Domovú pokladnicu nadviazal kalendár "Časník" (1856 – 1858), v rokoch 1865 – 1883 znova "Domová pokladnica" a v rokoch 1867 – 1868 "Slovenský kalendár". Zredigoval tiež dva ročníky reprezentačného "Matičného kalendára".
Novinárska činnosť.
Svoju novinársku činnosť začal roku 1848 vydávaním Novín pre hospodárstvo, remeslo a domáci život, ktoré však vychádzali len pol roka. Po revolúcii roku 1849 krátko vydával politické noviny Slovenskí pozorňík s prílohou Žitva, ktorá mala podtitul "Listy pre ľud hospodársky". Skoro trinásť rokov bol redaktorom viedenských Slovenských novín a takmer dvadsať rokov vydával najvýznamnejšie slovenské hospodárske noviny minulého storočia Obzor (1863 – 1882). V tomto prehľade nie sú uvedené jeho príspevky v iných slovenských ale aj v cudzojazyčných novinách a časopisoch.

</doc>
<doc id="13126" url="https://sk.wikipedia.org/wiki?curid=13126" title="Noviny pre hospodárstvo, remeslo a domáci život">
Noviny pre hospodárstvo, remeslo a domáci život

Noviny pre hospodárstvo, remeslo a domáci život bol prvý slovenský ekonomický časopis. Vydával ho týždenne Daniel Lichard v apríli až septembri 1848 v Skalici v štúrovskej slovenčine.
Vznik.
Lichard po priaznivom prijatí svojho prvého kalendára – Domovej pokladnice – slovenskou verejnosťou, sa pripravoval vystúpiť s hospodárskym týždenníkom, lebo sa domnieval, že tento by oveľa lepšie slúžil ľudovýchovnému a hospodárskemu programu štúrovskej generácie ako raz do roka vychádzajúci kalendár. 
Už začiatkom roku 1846 si podal prvú žiadosť na Kráľovskú uhorskú miestodržiteľskú radu do Budína o povolenie na vydávanie Novín pre hospodárstvo, remeslo a domáci život. Aj on podobne ako Štúr a Hurban musel podstúpiť dlhý zápas s nadriadenými úradmi, kým sa mu po poldruha roka podarilo toto povolenie získať. 
Kráľovská uhorská miestodržiteľská rada so súhlasom Ústredného cenzúrneho úradu odmietla povoliť vydávanie Lichardových Novín pre hospodárstvo, remeslo a domáci život preto, lebo vraj cieľ, ktorý si Lichard pre svoje noviny vytýčil, je výlučne vecou školskej výučby a náboženskej výchovy a preto netreba kvôli tomu vydávať slovenské noviny. Okrem toho sú vraj oprávnené obavy, že tieto noviny, ako aj celá slovenská spisba, by slúžili vyvolávaniu národnostných treníc a rozširovaniu falošných náuk – teda ideológie slovenského národného hnutia. Súčasne zamietli Lichardovu požiadavku na ročnú vládnu subvenciu 1500 zlatých po dobu desiatich rokov, ktorou sa mali kryť výdavky spojené s vychádzaním týchto nesporne užitočných novín. 
Vo svojej druhej žiadosti koncom toho istého roku Lichard sa už vzdáva požadovanej vládnej subvencie. Za ich finančné krytie a prípadné straty tu už ručí skalický kníhtlačiar Škarnicel. V tejto žiadosti Lichard medzi iným píše: “Nie ziskuchtivosť, ani ctibažnosť, ale čisté vlastenecké presvedčenie vedie ma k tomu, aby som tomuto nanajvýš potrebnému podniku svoje slabé duševné i hmotné sily zasvätil". Kráľovská uhorská miestodržiteľská rada aj túto jeho druhú žiadosť kategoricky zamietla napriek tomu, že Ústredný cenzúrny úrad ju tento raz odporúčal na priaznivé vybavenie. 
Preto Lichard po dvojnásobnom odmietnutí bol prinútený 22. apríla 1847 poslať tretiu žiadosť – a to priamo cisárovi do Viedne. Cisársky dvor zaujal k Lichardovej žiadosti priaznivé stanovisko. Mienil takto, podobne ako tomu bolo pri povolení vydávania Slovenských národných novín, získať na svoju stranu predstaviteľov nacionálneho hnutia národnostných menšín a oslabiť prestíž maďarskej vládnucej triedy, ktorá zásadne potierala akékoľvek pokusy o rozvíjanie slovenského národného života. Lichard dostáva po panovníckom súhlase 8. augusta 1847 dekrét – povolenie na vydávanie Novín pre hospodárstvo, remeslo a domáci život s pripomienkou, že akékoľvek porušenie cenzúrnych predpisov by viedlo k okamžitému zastaveniu novín.
Charakteristika.
Lichardovo rozhodnutie vydávať hospodárske noviny bolo v súlade s plánmi predstaviteľov slovenského národného hnutia, ktorí venovali veľkú pozornosť roľníckej otázke a preto chceli aj prostredníctvom hospodárskych novín získavať ľudové vrstvy pre svoj sociálny a politický program. 
Slovenskje národňje novini a Orol tatránski prinášajú prvý raz v histórii slovenského novinárstva od tých čias v neobvyklom rozsahu správy o živote slovenského ľudu, o jeho sociálnom a hospodárskom položení. Uverejňujú tu priamo otriasajúce zvesti o hlade, biede roľníkov, bezzemkov i robotníkov. Stávajú sa bojovou tribúnou, ktorá chce nielen najkrikľavejšiu biedu odstrániť, aj pomocou ľudovýchovných a hospodárskych spolkov, ale útočiť aj na vinníkov neutešených spoločenských pomerov, na celý prehnitý a reakčný systém feudalizmu. 
Lichardove Noviny pre hospodárstvo, remeslo a domáci život mali dopĺňať Štúrov politický tlačový orgán a okrem poľnohospodárstva všímať si aj remeslá a vznikajúci priemysel. Jednou z ich závažných úloh bolo aj vedenie a organizovanie ľudovýchovných spolkov, hlavne nedeľných škôl, zriaďovaných intenzívnejšie po nariadení Kráľovskej uhorskej miestodržiteľskej rady. Lichardove noviny mali šíriť medzi roľníkmi a remeselníkmi aj poznatky o racionálnejšom hospodárení a modernej remeselníckej výrobe a to v čase, keď u nás neboli nijaké školy, ba ani len kurzy zaoberajúce sa takouto problematikou. 
Lichard sľuboval, že zábavná časť jeho novín bude obsahovať „zaujímavé básničky, rozprávky, podobenstvá...“. Úroveň týchto literárnych príspevkov zostala však nízka a nepresahovala kvalitou podobné príspevky vo Fejerpatakyho a Palkovičových kalendárov. Stali sa len nevýrazným doplnkom jeho spravodajstva, komentárov i popularizačnovedeckých článkov. 
Noviny pre hospodárstvo, remeslo a domáci život nemali rôznorodé novinové žánrové formy, prevládali tu len články, správy a komentáre. Inklinovali k popularizačnovedeckému štýlu. Pokrokom bolo, že Lichard vedel už voliť pre svoje články vhodné titulky i to, že materiál do novín zaraďoval podľa stupňa dôležitosti tak, aby spoločensky najzávažnejším a najaktuálnejším veciam venoval i najviac miesta. Nezamieňal si veľké otázky s malými a podružnými a nepreplňoval svoje články únavnými podrobnosťami. Vedel aj o ťažkých a zložitých odborných problémoch písať prístupnou a zaujímavou formou. Pritom neskĺzol do primitívnosti, nepodceňoval svojho čitateľa a nepredkladal mu povrchné články, alebo také správy, ktoré by boli nevierohodné, alebo preplnené frázami. Snažil sa aj v publicistickej činnosti vychádzať zo života pospolitého ľudu a slúžiť potrebám slovenskej spoločnosti. 
Lichard vedel svoje stanovisko v novinách obhájiť serióznymi a presvedčivými argumentmi. Znakmi jeho publicistiky sú logika, súlad medzi štýlom a obsahom, dôsledná reálnosť, kritičnosť, úspornosť a adekvátnosť výrazu, ako aj využívanie prvkov ľudovej reči.
Pôsobenie novín.
Po obdržaní povolenia Lichard sa snažil získať pre svoje noviny čo najviac predplatiteľov a finančných prostriedkov, bez ktorých by nemohol zabezpečiť ich vychádzanie. Pre ťažkosti s poštou, nemohol začať svoje noviny vydávať od 1. júla 1847, ako to bol pôvodne plánoval. A tak len po niekoľkých mesiacoch, na prahu novej doby marcovej revolúcie a pamätných zákonných ustanovení bratislavského snemu o zrušení poddanstva, vyšlo v Skalici 5. apríla 1848 prvé číslo Lichardových Novín pre hospodárstvo, remeslo a domáci život, ktoré boli prvým slovenským tlačovým orgánom takéhoto špecifického zamerania. Podľa príkazu cenzúry, v týchto novinách bola prísne zakázaná “politika, hádky za reč a otázky náboženské". 
Prvé číslo slovenských hospodárskych novín malo v hlavičke znázornený symbol moderného poľnohospodárstva, remeselníckej výroby a priemyslu. Pod týmto alegorickým obrazom bol symbol anjela mieru s nápisom „Pokoj“. Noviny boli lámané do dvoch stĺpcov. Zriedkavo sa v nich objavila ilustrácia. Vychádzali raz do týždňa na ôsmich stranách “v podobe štvorky" (formát x ). Ich posledné číslo vyšlo 27. septembra 1848. (Spolu vyšlo 26 čísel.)
V článku zvanom “Slovo k úvodu” sa Lichard bližšie zmieňuje o formách popularizácie prírodných vied a výchovy dedinského čitateľa, ktorú chcel vo svojich novinách realizovať. Mienil prechádzať od základných poznatkov o poľnohospodárstve, remeslách a priemysle k zložitejším problémom prírodovedeckým. Hlavným cieľom týchto novín bolo “hospodárovi ukazovať cestu, po ktorej môže s najlepším osohom pokračovať". 
Lichardove noviny pre hospodárstvo svojou orientáciou na hospodárske a popularizačno-vedecké články, boli nesporne prínosom pre slovenské novinárstvo. Začínajú vychádzať v čase, keď boli revolučné udalosti predo dverami, v čase, keď sa celý hospodársky a spoločenský život založený na feudálnych vzťahoch dostáva v Uhorsku do smrteľnej krízy a stojí pred rozpadom. 
Do popredia sa vtedy dostávali otázky hospodárske, volalo sa po racionálnejšom obrábaní pôdy, po rozšírení remeselníckeho podnikania, modernizácii výroby a rozvoji manufaktúr. Najdôležitejšou otázkou tejto doby bola otázka roľnícka, ktorej riešenie v mnohonárodnostnej monarchii bolo úzko spojené s národnostnou otázkou. Od spôsobu jej riešenia záviselo, akou cestou sa bude uberať ďalší kapitalistický vývoj. Preto aj orientácia Daniela Licharda na tento najzávažnejší problém ukazuje, ako ďaleko dopredu videl tento človek a ako správne pochopil základné požiadavky historického vývoja. 
Už aj staršie slovenské noviny a časopisy sa zaoberali poľnohospodárskou, remeselníckou tematikou a popularizáciou prírodovedeckých poznatkov, (Prešpurské noviny, Staré noviny literního umění, Týdenník, Tatranka, Slovenskje národňje novini, Orol tatránski), no v nich bola táto tematika viac-menej okrajovou. Tvorila menšinu, pretože v nich prevládali články literárne, historické a niekedy aj politické. Lichard bol okrem toho naslovovzatým odborníkom na prírodné vedy a skúseným popularizátorom vedeckých poznatkov, čo sa pozitívne odrazilo na dobrej úrovni jeho hospodárskych novín. 
Hospodárska a technická zaostalosť Uhorska bola prekážkou, ktorú chceli aj prívrženci Ľudovíta Štúra a Daniela Licharda v rámci svojich skromných možností prekonávať. Hovoril o tom aj jeden z vytrvalých dopisovateľov Orla tatranského Ondrej Klonkay: “Nás v rozumnejšom hospodárstve Nemci ďaleko predišli... chudobní Slováci len vždy pri tom starodávnom spôsobe hospodárenia zostávame: ale veru i chatrnejšie úžitky za túto chatrnejšiu prácu prijímame". Až vychádzaním Lichardových hospodárskych novín sa tento problém aspoň čiastočne vyriešil, keď aj slovenský čitateľ dostal konečne hospodársky tlačový orgán. 
Lichard bol nielen redaktorom a vydavateľom novín, ale aj ich skutočným tvorcom. Sám si musel zaobstarávať aj administráciu novín a sám napísal aj väčšinu článkov do nich. Z rubriky Verejná listáreň vieme, že bol v čulom listovom spojení s čitateľmi novín, ktorí sa naňho často obracali. Sám im dával cenné rady pre pestovanie nových, neznámejších druhov plodín, ošetrovanie ovocných stromov, chove dobytka, ale prinášal aj praktické rady pre remeselníkov a roľníkov. 
Lichard sa snažil od začiatku vychádzania novín získať pre ne čo najviac dopisovateľov zo všetkých slovenských krajov. Zaviedol pre nich aj osobitnú rubriku. Výťahy z ich listov vychádzali v rubrike Domáce dopisy. Týkali sa väčšinou otázok poľnohospodárskych, včelárskych a ovocinárskych. Najviac dopisovateľov mal z gemerskej a turčianskej stolice. Pravda Lichardove noviny nemohli byť ani zďaleka takými všestrannými a bojovnými, akými boli v tejto dobe napr. Slovenskje národňje novini. 
Časti novín.
Pri zostavovaní rubrík a zaraďovaní správ i článkov do novín, Lichard vychádzal zo skúseností, ktoré získal pri redigovaní Domovej pokladnice. Okrem toho preberal dosť materiálu aj zo súdobej rakúskej, nemeckej i českej ľudovýchovnej literatúry. Jeho významným cieľom bolo Novinami pre hospodárstvo napomáhať hospodársky pokrok v krajine tak, aby sa mohla čo najskôr „na stupeň priemyslu vyšvihnúť a tak dobrobyt remeselníkov založiť„“. Štefan Janšák (*1886 Osuské – 1972 Bratislava) v monografii o Lichardovi tvrdil, že „obsahovo Noviny pre hospodárstvo, remeslo a domáci život boli tak vysoko, že ich sám neskôr svojím Obzorom nepredstihol“. 
Popredné miesto v novinách mali úvodníky, venované zásadným otázkam hospodárskej prosperity roľníkov a remeselníkov. Lichardovi, napriek predbežnému zákazu cenzúry, sa v novinách podarilo uverejniť aj niekoľko politických úvodníkov podporujúcich štúrovskú ideológiu. 
Prírodným vedám venoval rubriku Lipové lístoky. Bol to zaujímavý pokus pútavou a prístupnou formou vzbudzovať záujem neškoleného dedinského čitateľa o prírodné úkazy. Nájdeme tu články z botaniky, z fyziológie rastlín, zoológie, ba aj ornitológie a geológie. Snažil sa vysvetľovať hlavne tie prírodné javy, s ktorými sa roľník pri svojej práci na poli a v hore najčastejšie stretával. Remeselníckej výrobe určil rubriku Remeselnícko-technické nárady (neskoršie Remeselnícko-technické správy). Tu uverejňoval praktické rady pre rôzne druhy remesiel (zámočníctvo, tesárstvo, zlievárenstvo, garbiarstvo, stolárstvo, obuvníctvo, zlatníctvo, kníhviazačstvo…), tak, aby každý čitateľ – remeselník si tu našiel niečo osožného pre svoju prácu. 
Príbuzný charakter mala aj rubrika Drobničky pre gazdinku. Boli tu rady pre varenie, konzervovanie potravín, ničenie škodcov zeleniny a ovocia, informácie o domácich liekoch a pod. Zavedenie tejto rubriky svedčí o Lichardovej snahe pomáhať ženám a zapájať ich postupne do národného hnutia, čo bolo v súlade aj so želaním ostatných štúrovcov. Nie je preto náhodné, že už Hurban do svojich literárnych almanachov Nitry zaraďuje príspevky žien, ako ani to, že Slovenskje národňje novini prinášajú časté správy o účinkovaní žien v rozličných národných podujatiach a spolkoch. 
Osobitné postavenie v Lichardových novinách mala rubrika Kukučka, v ktorej uverejňoval „všelijaké novinky z behu sveta a ľudského života“. Boli to zaujímavé aktuality rôznorodého obsahu, ktoré preberal pravda, bez udania prameňa, z peštianskych, viedenských, pražských alebo i zo zahraničných novín a časopisov. Išlo tu väčšinou o správy a glosy, týkajúce sa napr. správ o zrušení otroctva v Turecku, strojovej rentabilnej výrobe v Anglicku, prvom vysťahovaleckom spolku v Pešti, zriadení parnej pekárne vo Viedni a pod. Oočiatočná náhodnosť a určitá chaotičnosť v preberaní a v zaraďovaní správ do tejto rubriky, neskoršie ustúpila cieľavedomej koncepcii. Lichard aj túto rubriku postavil do celospoločenského demokratického hnutia v Uhorsku, do boja proti feudalizmu a jeho prežitkom, ako aj agitácii na slovenské národné požiadavky. Vítal napr. s nadšením správu o plánovanom budovaní všeobecne- vzdelávacích a priemyselných škôl v Čechách a na Morave s vyučovacím jazykom českým a dodal: “Školy na základe národnom, príď aj prostred nás kráľovstvo vaše!”. Z takých istých pozícií privítal aj zrušenie cenzúry a vládny výnos z 25. marca 1848 o zákaze porušovania listového tajomstva. V dobe metternichovského absolutizmu vznikol vo Viedni rozsiahly úrad, ktorý mal na starosti aj otváranie úradnej i súkromnej korešpondencie, vyzvedanie a udávanie tajnou políciou a jej konfidentmi – čo bola jedna z najpodlejších foriem, prostredníctvom ktorej sa chcel nenávidený feudálny režim udržať pri moci. 
Lichard vo svojich hospodárskych novinách využívajúc uvoľnenie pomerov po zrušení cenzúry z marca 1848, snažil sa publikovať aj správy a komentáre politického zamerania. Sám sympatizoval s ľudom severného Talianska, bojujúceho v tejto dobe proti rakúskej nadvláde v súlade s národno-zjednocovacím talianskym hnutím. Bolo to aj preto, lebo sám ako Slovák – príslušník utláčaného národa bez nacionálnej slobody a štátnej samostatnosti, pociťoval hlboké sympatie k národnooslobodzovaciemu hnutiu. Preto aj na tomto mieste označil „taliansku vojnu za boj národov ku slobode povolaných“. 
Stúpenci maďarizácie s veľkou pozornosťou sledovali Lichardove hospodárske noviny a snažili sa ich redaktora obviniť pred nadradenými úradmi z porušenia predpisov. Tvrdili, že v nich uverejňuje napriek zákazu politické články. Ak by mu to boli dokázali a noviny by boli oficiálne označili za politické, nebol by sa ubránil povinnosti zložiť za ne neobyčajne vysokú kauciu a to v súlade s novým „stocentovým zákonom o tlači“. Lichard však toľko peňazí nemal, a preto z obavy pred zastavením novín sa radšej zriekol publikovania vojnového a politického spravodajstva. 
Rubriky o poľnohospodárstve, remeslách, priemysle doplňovali úradné správy, výťahy zo zákonov a nariadení, oznámenie o nových knihách, i prvé obchodné inzeráty. Na žiadosť čitateľov Lichard do novín zaradil aj prehľad o cenách obilia.
Súvis so zrušením poddanstva 1848.
Po zrušení poddanstva v marci roku 1848 sa mnohí poslanci krajinského snemu i šľachtické predstavenstvá stolíc, ako aj jednotliví zemskí páni, snažili preťahovať uskutočnenie tohto zákona, alebo ho sabotovať. Dokonca niektorí úradníci stoličnej správy na ľudových zhromaždeniach popierali existenciu zákona o zrušení poddanstva, alebo tvrdili, že vstúpi do platnosti oveľa neskoršie. Robili tak preto, lebo chceli využívať ako sa len dalo, lacné pracovné sily poddaných a upevňovať feudálnu tyraniu. Lichard preto uverejnil vo svojich novinách presné znenie krajinských zákonov o zrušení dežmy, o spoločnom znášaní obecných poplatkov a daní, o slobodných kráľovských mestách, o stoličných voľbách a súdnictve, ktoré nikoho nemohli nechať v pochybnostiach o skutočnom stave vecí. 
Lichard chcel pôvodne do svojich novín dať aj zoznam vrchnosti o stave slovenských cechov aj s cechovými predpismi. Snažil sa pomáhať oživeniu obchodu s remeselníckymi výrobkami, zmodernizovať cechovú sústavu a rozširovať poznatky o racionalizácii a modernizácii výroby. Tým chcel tiež prekonávať stredovekú strnulosť cechového zriadenia a jeho obmedzenosť. Upustil však od toho a v týchto novinách publikoval len úradnú správu ministra hospodárstva, priemyslu a kupectva zo dňa 9. VI. 1848, v ktorej sa uvádzali opatrenia na zamedzenie najhrubšieho vykorisťovania učňov a tovarišov, ale aj rozšírenia výroby istých druhov tovarov mimo cechov. Boli to opatrenia, ktoré si hospodársky vývoj v krajine už dávno vyžadoval. 
V jednom z úvodníkov: “Čože má ľud náš od budúcnosti očakávať?" riešil jednu z najzávažnejších otázok nášho národného hnutia a celouhorského demokratického pohybu – zrušenie poddanstva a likvidáciu feudálnych prežitkov. Vysvetľoval tu pamätné marcové zákony tak, aby ich výklad bol nielen pravdivou informáciou pre slovenských sedliakov, ale aby čelil i falošnej propagande nepriateľov ľudu o ďalšom trvaní „zlopovestnej panštiny“. Na tomto mieste odsúdil aj štátne zriadenie v rakúskej monarchii, v ktorej šľachtic bol „despotom“ a poddaný „otrokom“, pričom pripájal k tomu aj vlastné komentáre, svedčiace o jeho dôkladnej analýze spoločenských pomerov i o teoretickom poznaní a praktických skúsenostiach. 
Lichard na tomto mieste, podobne ako Štúr v úvodníku “Nový vek” uverejnenom v Slovenských národných novinách 31. III. 1848, hodnotí zrušenie poddanstva ako významný historický medzník. Charakterizuje ho ako začiatok novej epochy v živote slovenského ľudu. Lichard sa tu stáva stúpencom základných občianskych slobôd, ktoré už formulovali vodcovia Veľkej francúzskej buržoáznej revolúcie. V spomínanom úvodníku Lichard vyslovuje presvedčenie, že “sebavôľa všetkých malých aj veľkých pánikov pri stolici, či pri meste, počnúc od pána hajdúch až po vicišpána, prestať musí". Dovolával sa tu rovnosti pod zákonom, demokratizácie verejného života a dôslednej likvidácie feudálnych prežitkov. Ako vidno, v tejto dobe nebolo v sociálnej i národnej politike diferencii medzi Danielom Lichardom a stúpencami Ľudovíta Štúra. 
Situácia slovenskej ekonomiky v 30-tych a 40-tych rokoch 19. storočia.
Lichard, ako aj ostatní predstavitelia slovenského národného života pred revolúciou roku 1848/49, správne videli, že hlavnou prekážkou rozvoja Slovenska je feudalizmus a s ním spojený zaostalý spôsob výroby, ktorý nevládal zabezpečiť spoločnosti dostatok výživy, viedol k stagnácii výroby, k hladomorom a k pauperizáciii širokých roľníckych más. Preto bolo potrebné zintenzívnenie poľnohospodárskej výroby, spriemyselnenie krajiny, zlepšenie obchodu a dopravy, ale aj rozšírenie sociálnych a politických práv na všetky triedy spoločnosti. Výstižne to formuloval už Ľudovít Štúr: “Vec je z histórie a z každodennej skúsenosti dostatočne známa, že len tam, kde priemysel a obchod kvitol, rástla i sloboda politická a naopak, zase v zemiach nepriemyselných, v zemiach len orbou sa zapodievajúcich, býva vždy chudoba, služobnosť, poddanstvo a otroctvo". 
Hospodársky a sociálny stav Uhorska bol v tridsiatych a štyridsiatych rokoch minulého storočia neutešený. Kým v rakúskych a českých zemiach boli už vtedy početné manufaktúry a rozširovala sa aj priemyselná výroba, Uhorsko zápasilo s ťažkosťami cechovej výroby, ktorá stagnovala a nemohla sa rozvinúť aj preto, lebo bola ochromená zahraničnou konkurenciou. Na Slovensku len v štyridsiatych rokoch minulého storočia vznikajú prvé cukrovary, parné mlyny, liehovary, octárne a garbiarenské podniky, pričom niektoré z nich využívali ešte nútenú prácu poddaných. 
Pôvodná akumulácia sa prejavuje postupným koncentrovaním pôdy v rukách feudálov na úkor poddaných. Na latifundiách veľkostatkov sa síce rozširuje výroba, no spôsob obrábania pôdy bol extenzívny, založený na poddanských pracovných silách a na ich primitívnych výrobných nástrojoch. Zaberanie poddanskej pôdy šľachtou i rýchly rast populácie roľníckeho obyvateľstva zapríčinili tiež jeho prenikavé zbedačovanie. 
Majetková diferenciácia roľníctva na Slovensku sa veľmi prehĺbila. Urbárska pôda, t. j. pôda v dedičnej držbe poddaných tvorila pred revolúciou necelých 23 % celkovej slovenskej pôdy. V niektorých stoliciach bol tento pomer ešte horší. Napr. v zemplínskej stolici tvorila len 12 %, v turčianskej 14 % atď. Pôda, ktorá podľa zákona patrila poddanému roľníctvu, bola veľmi rozdrobená. Noviny Magyar gazda takto opisovali v tejto dobe zbedačovanie slovenského roľníctva: „V Hornom Uhorsku drobenie pozemkov dosiahlo taký stupeň, že roľnícke usadlosti na mnohých miestach rozdelili na 32, 64, ba aj 128 častí a na takých miestach, kde sa sotva jedna rodina môže uživiť, bývalo 30 a 40 slovenských rodín“. 
Okrem toho musíme mať na zreteli, že počet želiarov – bezzemkov dosahoval vtedy až 210 000 (hláv rodín), t. j. o 50 000 viacej, ako urbárskych roľníkov, čo predstavuje obrovský počet dedinskej chudoby. Pôda slovenských stolíc bola menej úrodná, ako v strednej časti Uhorska a spôsob hospodárenia bol na nízkej úrovni. Aj podľa toho možno posúdiť, že situácia na slovenských dedinách pred zrušením poddanstva bola viac ako kritická. 
Okrem toho slovenského poddaného oveľa viacej vykorisťovali, ako poddaného roľníka v južnom Uhorsku. Peter Kellner-Hostinský – tento naslovovzatý ekonóm a talentovaný redaktor Slovenských národných novín, podáva vo svojom rozsiahlom príspevku Pohľady na naše národné hospodárstvo, uverejnenom v štúrovských politických novinách, takéto svedectvo o postavení slovenského roľníka: “Poddaný liptovskej stolice platí daň od zeme, t. j. dežmu tri razy, štyri razy väčšiu, ako poddaný v Banáte, prečo? Bo zem liptovská je na úrodu chudobnejšia, naproti tomu banátska bohatšia...Z tej istej výmery pôdy v Liptove má roľník len 10 zl. zisku, kým poddaný v Banáte až 60 zl., ale dežmu platia rovnakú".
Časté epidémie chorôb a hlad boli na slovenskom vidieku v tejto dobe častým hosťom. Ondrej Klonkay píše v štúrovských politických novinách, že podľa úradných správ tesne pred revolúciou v Uhorsku za jedno leto zomrelo pre hlad a epidémie 274.000 ľudí. Často vraj vtedy na Slovensku bolo vidieť nielen “prázdne domy, ale aj odpoly pusté dediny". Zo strachu pred hladom a epidémiami utekali roľníci z ohrozených oblastí do iných stolíc. Magistrát Budapešti napr. ustanovil na obvode hlavného mesta stráže, ktoré nemilosrdne zaháňali biedou tlačených Slovákov, putujúcich stovky kilometrov pešky, aby ušli pred smrťou hladom.
Zrušenie poddanstva nezmenilo veľa na postavení nášho roľníctva. Veď v jeho rukách zostalo také malé množstvo z celkovej rozlohy ornej pôdy, že sme, ako výstižne povedal Štefan Janšák významný politik z rokov 1918 – 1948 a rodák z obce Osuské, vstúpili do storočia pary a elektriny s veľmi zlými ašpiráciami, takrečeno ako národ bezzemkov. Rozdrobenosť a extenzívne obrábanie pôdy, slabý rozvoj priemyslu a obchodu, surové vykorisťovanie ľudových más, to boli najzávažnejšie nedostatky, ktorých sa Slovensko nezbavilo ani do konca prvej svetovej vojny.
Podpora slovenských roľníkov.
Lichardove hospodárske noviny vychádzajúce v prevratnom historickom roku 1848 mali osobitne významné poslanie. Mali zainteresovať roľníka zbaveného poddanstva na zvyšovaní výnosov pôdy, na lepšom chove dobytka, modernizácii poľnohospodárskej výroby a pod. Lichard v nich úspešne spájal kultúrny a nacionálny program štúrovcov so sociálnymi potrebami ľudových más. Treba však zdôrazniť, že svojimi novinami chcel slúžiť hlavne remeselníkom a tým roľníkom, ktorí mali vlastný hospodársky inventár, ťažný dobytok a pôdu. Na týchto dvoch spoločenských vrstvách totiž veľmi záležalo štúrovcom. 
Lichard v Novinách pre hospodárstvo prinášal články s návrhmi na agronomické a agrotechnické opatrenia, informácie o technických novinkách, praktické rady pre poľné hospodárstvo a remeslá. Išlo tu napospol o rady, ktorých realizácia si nevyžadovala väčších finančných investícií a ktoré mohol uskutočniť aj drobnejší remeselník a hospodár. V týchto novinách navrhoval aj založenie hospodárskej školy v Trnave. Podnetom k tejto jeho myšlienke bol dar 150.000 zlatých, ktoré poskytlo ministerstvo financií na odstránenie hrozných následkov hladu v hornouhorských stoliciach. Správne hodnotil tento čin vlády ako almužnu, ktorá „veľmi žobrač upomína“. Navrhol, aby sa tieto peniaze radšej použili na založenie hospodárskej školy, do ktorej by boli študenti prijímaní zadarmo. Vyučovacím jazykom tu mala byť slovenčina. Žiaci mali by počúvať nielen teoretické prednášky, ale absolvovať aj praktické kurzy priamo na poliach. Ich povinnosťou malo byť aj rozširovanie znalostí o modernom hospodárení medzi ľudom. Lichard radil, aby sa pri škole vytvoril aj celoslovenský hospodársky spolok, ktorý by vydával aj roľnícky časopis. Tieto Lichardove myšlienky sa však pred revolúciou roku 1848/49 neuskutočnili. 
Veľký význam mali aj Lichardove články v Novinách pre hospodárstvo, týkajúce sa kultivácie pôdy, pestovanie plodín a zavádzanie rôznych agrotechnických opatrení v časoch na Slovensku ešte málo rozšírených. Valec na drvenie hrúd na poli, brány so železnými zubami, kosa miesto kosáka, železné osi na vozoch namiesto drevených, využívanie tzv. valcového klinu na štiepanie dreva, výroba gleja, dreveného uhlia, boj proti trojpoľnému systému a pod. (Bojoval proti úhorovému hospodáreniu v presvedčení, že “každý čistý úhor je zjavná škoda pre hospodára". Radil roľníkom, aby si zaviedli pevný osevný postup, polia dôkladne hnojili a kultivovali ich aj bránením a podmietkou. 
O jeho nezištnosti a úprimnej snahe pomôcť ľudu svedčí aj to, že kúpil za značnú sumu vo Viedni kvalitné osivo tzv. svätoilonskú pšenicu, ktorú zasial v Skalici a dočkal sa z nej dobrej úrody. Chcel, aby sa toto kvalitné osivo na Slovensku čo najviac rozšírilo, a preto vo svojich novinách vyzýval roľníkov – záujemcov. Žiadal ich, aby sa prihlásili, ak majú záujem, kde im má bezplatne toto osivo poslať. Snažil sa tiež v našich krajoch udomácniť sadenie morušových stromov, zaviesť chov hodvábnika a výrobu hodvábu. 
Zánik novín.
Lichard takýchto i podobných návrhov vo svojich hospodárskych novinách publikoval veľa. Jeho novinárska činnosť mala významné poslanie. Bola mostom, po ktorom sa štúrovci chceli dostať k roľníkom a získavať ich postupne pre svoj hospodársky, politický i národný program. Preto Lichard, aj keď vydával len hospodárske noviny, zdal sa mnohým prívržencom odnárodňovania slovenských krajov byť nebezpečným protivníkom, ktorého sa chceli čo najskôr zbaviť. 
V časopise Egyházi lap (Cirkevné listy) objavil sa vtedy zlostný pamflet Ladislava Jesenského, v ktorom bol Lichard obvinený z búrenia dedinského ľudu proti vrchnosti, z panslavizmu, prebúdzania sympatií širokých vrstiev slovenského obyvateľstva k Prahe, Záhrebu, alebo „práve ku Moskve“. Jesenského útok proti Lichardovi bol organickou súčasťou pohonu proti slovenským národovcom roku 1848. 
Udalosti sa však potom už valili búrlivým tokom. Po pamätných Žiadostiach slovenského národa vyhlásených 10. mája 1848 v Liptovskom Mikuláši, Štúr, Hurban a Hodža, na ktorých bol vydaný zatykač, sa pred smrťou zachránili len útekom za hranice. Perzekúcie slovenských národovcov boli vtedy na dennom poriadku. Ich priamym dôsledkom bolo aj zastavenie prvých politických Slovenských národných novín.
V bezradnosti a dezorientovanosti zapríčinenej nedostatkom informácií, zastrašovaním a prenasledovaním, štúrovci pociťovali stranu svojich novín, dvojnásobne ťažko. Videli, a na každom kroku sa mohli vtedy presvedčovať, aký nesmierny význam pre život národa majú politické noviny, ak ho pravda dobre vedú, usmerňujú a informujú. Hľadali osobnosť, ktorá by v týchto kritických chvíľach zastúpila na Slovensku Ľudovíta Štúra. Práve vtedy bolo treba, aby niektorý zo slovenských novinárov odrážal útoky maďarskej tlače, ale aj slovenských novín, vydávaných cez revolúciu kossuthovskou vládou. 
Najvhodnejším pre túto úlohu sa im zdal byť popredný slovenský novinár, príslušník staršej generácie národovcov – Daniel Lichard. Do jeho redakcie Novín pre hospodárstvo dochádzalo vtedy veľa žiadostí čitateľov, aby sa čo chytil najskôr tejto zodpovednej úlohy. Sám o tom napísal: “Jedno po druhom dostávali sme dopisy, k tomu nás ponúkajúce, aby sme aj politickým novinám v tomto tak veľmi pamätnom veku jednu čiastku listov našich otvorili".
Pohotový skalický redaktor bol ochotný splniť tieto požiadavky slovenskej verejnosti. Chcel 1. októbra 1848 zastaviť vydávanie Novín pre hospodárstvo, remeslo a domáci život a začať vydávať politické noviny Slovenská Zorňica s hospodárskou prílohou Žitva. V prílohe sa mali podľa neho, “tie veci podávať, ktoré sa dosiaľ v novinách našich (t. j. v Novinách pre hospodárstvo), podávali". Slovenská Zornica mala brániť slovenské národné práva s prihliadaním na „skutočné zákony našej vlasti“. Išlo o novú koncepciu novinárskeho programu, ktorú chcel podrobne vysvetliť v úvodníku prvého čísla nádejných novín. 
Licharda od úmyslu vydávať slovenské politické noviny neodradili ani vyhrážky maďarských šovinistov, ani nepriazeň úradnej vrchnosti, ani obavy pred finančnými stratami. Skalický kníhtlačiar Škarnicel mu už aj poskytol peniaze na potrebnú kauciu. Začal robiť všetky potrebné prípravy na vydanie ich prvého čísla. Život však skrížil jeho plány. 
27. septembra 1848 bol nútený vo svojich Novinách pre hospodárstvo uverejniť takýto ohlas: “... Od toho času, čo sme pred týždňom premenu v ohľade Novín pre hospodárstvo, remeslo a domáci život urobiť sa majúcu oznámili, do cesty nám vkročili nepredvídané prekážky v tom, že potrebná kaucia zase pod otázkou prišla, takže nielen onú premenu odložiť, ale aj celý tento časopis na čas pretrhnúť a zastaviť musíme". Lichard sa domnieval, že ide len o prechodné opatrenie a že onedlho začne politické noviny predsa len vydávať, ako to aj z ďalšieho textu „ohlasu“ vyplýva. 
Bola skutočne jedinou príčinou zániku novín len vysoká kaucia? Veď ešte pred týždňom písal v tých istých novinách, že peniaze na kauciu mu poskytne Škarnicel. Vo vlastnom životopise hovorí, že príčinou zániku novín boli revolučné nepokoje. Bližšie tento pojem ani tu však nevysvetlil. Toto tvrdenie považujeme viac za pravdepodobné. 
To bolo posledné 26. číslo Lichardových Novín pre hospodárstvo, remeslo a domáci život. Tento znamenitý hospodársky týždenník vychádzal iba pol roka. Aj keď už nikdy nebol obnovený, nezabudol naň ani Lichard, ani jeho čitatelia a to ani po dvadsiatich, tridsiatich rokoch. Mal pokrokovú tradíciu a aj preto jeho vydavateľ a redaktor dal neskôr svojmu Obzoru ten istý podtitul: Noviny pre hospodárstvo, remeslo a domáci život.

</doc>
<doc id="13130" url="https://sk.wikipedia.org/wiki?curid=13130" title="Jozef M. Hurban">
Jozef M. Hurban



</doc>
<doc id="13131" url="https://sk.wikipedia.org/wiki?curid=13131" title="Janko Francisci">
Janko Francisci



</doc>
<doc id="13132" url="https://sk.wikipedia.org/wiki?curid=13132" title="Pavol Országh-Hviezdoslav">
Pavol Országh-Hviezdoslav



</doc>
<doc id="13133" url="https://sk.wikipedia.org/wiki?curid=13133" title="Zväz sovietskych socialistických republík">
Zväz sovietskych socialistických republík



</doc>
<doc id="13135" url="https://sk.wikipedia.org/wiki?curid=13135" title="Superstar">
Superstar

Superstar je označenie, používané obvykle pre osobu z oblasti šoubiznisu (herec/herečka alebo spevák/speváčka), ktorý patrí ku špičke vo svojom odbore, čo je obvykle ocenené výškou honorárov a pozornosťou bulvárnych médií.
Označenie sa ale používa vo viacerých významoch:

</doc>
<doc id="13136" url="https://sk.wikipedia.org/wiki?curid=13136" title="Zoznam čínskych administratívnych jednotiek podľa rozlohy">
Zoznam čínskych administratívnych jednotiek podľa rozlohy

Tento zoznam ukazuje správne jednotky najvyššej úrovne (provincie, autonómne oblasti, štatutárne mestá a zvláštne správne oblasti) Čínskej ľudovej republiky, zoradené podľa rozlohy. 
Provincia Taiwan, ktorá je celá pod správou Čínskej republiky, v tomto prehľade nie je zahrnutá.

</doc>
<doc id="13137" url="https://sk.wikipedia.org/wiki?curid=13137" title="Zoznam čínskych administratívnych jednotiek podľa počtu obyvateľov">
Zoznam čínskych administratívnych jednotiek podľa počtu obyvateľov

Tento zoznam ukazuje správne jednotky najvyššej úrovne (provincie, autonómne oblasti, samosprávne mestá a osobitné administratívne oblasti) Čínskej ľudovej republiky, zoradené podľa počtu obyvateľov. 
Provincia Taiwan, ktorá je celá pod správou Čínskej republiky, v tomto prehľade nie je zahrnutá.
Počet obyvateľov.
okrem toho:

</doc>
<doc id="13139" url="https://sk.wikipedia.org/wiki?curid=13139" title="Zoznam čínskych administratívnych jednotiek podľa hustoty obyvateľstva">
Zoznam čínskych administratívnych jednotiek podľa hustoty obyvateľstva

Tento zoznam ukazuje správne jednotky najvyššej úrovne (provincie, autonómne oblasti, štatutárne mestá a zvláštne správne oblasti) Čínskej ľudovej republiky, zoradené podľa hustoty obyvateľstva. Hodnoty v zozname sú vypočítané podľa hodnôt zo Zoznamu čínskych administratívnych jednotiek podľa rozlohy
a Zoznamu čínskych administratívnych jednotiek podľa počtu obyvateľov vo Wikipédii.
Čísla sa vzťahujú k roku 2002.
Provincia Taiwan, ktorá je celá pod správou Čínskej republiky, v tomto prehľade nie je zahrnutá.

</doc>
<doc id="13142" url="https://sk.wikipedia.org/wiki?curid=13142" title="Erikson">
Erikson



</doc>
<doc id="13145" url="https://sk.wikipedia.org/wiki?curid=13145" title="Vláda národného porozumenia">
Vláda národného porozumenia

Vláda národného porozumenia je označenie prvej federálnej vlády v Česko-Slovensku po Nežnej revolúcii, ktorá mala pripraviť slobodné voľby. Označenie sa používa na Slovensku a v Česku, v niektorých prípadoch však môže označovať aj všeobecne vládu, ktorej cieľom je pripraviť všeobecné voľby po zvrhnutí diktatúry.
Hlavné ciele vlády.
Vláda národného porozumenia v Česko-Slovensku bola ustanovená 10. decembra 1989. Predsedom bol Marián Čalfa. V prejave pred Federálnym zhromaždením oboznámil občanov s cieľmi tejto vlády. Okrem iného:
Vláda bola pri moci do 27. júna 1990, keď ju nahradila takzvaná Vláda národnej obete vedená rovnako Mariánom Čalfom.
Členovia vlády.
Vo vláde národného porozumenia bolo 10 členov Komunistickej strany Česko-Slovenska (KSČ), 2 členovia Československej strany socialistickej (ČSS), 2 členovia Československej strany lidovej (ČSL) a 7 členov bez straníckej príslušnosti.
Národné vlády národného porozumenia.
Okrem federálnej vlády národného porozumenia existovali aj dve národné, v Česku - vedená Petrom Pithartom a na Slovensku - vedená Milanom Čičom.

</doc>
<doc id="13146" url="https://sk.wikipedia.org/wiki?curid=13146" title="Pavol Habera">
Pavol Habera

"O rovnomennom albume pozri Pavol Habera (album)."
Pavol Habera (* 12. apríl 1962, Brezno, Česko-Slovensko), rodený Pavel Habera a v súčasnosti viac známy ako Paľo Habera, je slovenský spevák, hudobník, hudobný skladateľ a muzikálový herec. Výraznú popularitu nadobudol v 80. rokoch ako líder skupiny Team, neskôr prostredníctvom sólovej dráhy, ale aj ako kritický porotca v televíznej hudobnej show "Slovensko hľadá Superstar".
Biografia.
Študoval ekonómiu na Vysokej školy ekonomickej (VŠE) v Bratislave, ale profesionálne sa venuje hudbe. Pred nástupom na základnú vojenskú službu pôsobil v kapele Tristo hrmených – 300 R (Andrej Šeban  – gitara, Pavol Habera – spev, Andrej Andrašovan – basgitara, M. Binder – klávesové nástroje, T. Krnáč – bicie) neskôr v skupine Burčiak (Pavol Daněk – basgitarista, Andrej Šeban – gitara, Martin Karvaš – klávesy, Ivan Jombík – bicie) . Po vojenskej službe pôsobil v skupine "Avion" (Fero Griglák – gitara, Peter Peteraj – gitara, Pavol Kozma – bicie, Martin Karvaš – basová gitara, Pavol Habera – spev). Od roku 1988 hrá s martinskou skupinou Team. Najčastejším Haberovým textárom je Daniel Hevier. Pavol Habera žil istý čas aj v USA, momentálne býva v Prahe. Hrá v muzikáli "Traja mušketieri" v pražskom divadle Broadway. Jeho životnou partnerkou je česká modelka Daniela Peštová, s ktorou má dcéru Elu a syna Paula. Pavol Habera bol členom poroty súťaže "Slovensko hľadá SuperStar" a v súčasnosti je porotcom v súťaži "Česko Slovenská Superstar". Je známy predovšetkým ako spevák, uplatňuje sa však aj ako skladateľ. Zložil napríklad hudbu k hitu Karla Gotta „Když muž se ženou snídá“. Z jeho dielne sú aj pesničky „Kým vieš snívať“ a „Príbeh nekončí“, hymny súťaží "Slovensko hľadá SuperStar" a "Česko Slovenská Superstar". V roku 1991 vyhral Zlatého slávika. V roku 1993 hral hlavnú postavu vo filme "Fontána pre Zuzanu 2". 28. júna 2021 si zahral v seriáli "Susedia".

</doc>
<doc id="13147" url="https://sk.wikipedia.org/wiki?curid=13147" title="Nikola Tesla">
Nikola Tesla

Nikola Tesla (; * 10. júl 1856, Smiljan – † 7. január 1943, New York) bol srbsko-americký vynálezca, elektrotechnik, strojný inžinier a futurológ. Jeho patenty a teoretická práca formovali základ moderných elektroenergetických systémov na striedavý prúd, vrátane viacfázových sústav a asynchrónnych elektromotorov, ktoré umožnili začiatok etapy zvanej druhá priemyselná revolúcia. Známy je tiež vďaka svojim príspevkom k fyzike elektriny a magnetizmu na prelome 19. a 20. storočia. Na jeho počesť je pomenovaná jednotka magnetickej indukcie – tesla (T).
Po víťazstve v tzv. „vojne prúdov“ sa stal široko rešpektovaný ako najvýznamnejší elektrotechnický inžinier v Amerike a svojho času bol v USA pravdepodobne slávnejší ako ktorýkoľvek iný vynálezca alebo vedec v histórii. Mnoho z jeho predošlej práce zaviedlo moderné elektrotechnické inžinierstvo a mnoho jeho objavov malo základný význam pre budúcnosť. Teslov odkaz môže byť viditeľný v modernej civilizácii kdekoľvek, kde je použitá elektrina. Popri jeho práci na elektromagnetizme a inžinierstve, Tesla rôznou mierou prispel k odvetviam ako robotika, balistika, počítačová veda, jadrová fyzika a teoretická fyzika.
Hoci bol Tesla veľký vedecko-technický génius, nemal výraznejšie podnikateľské schopnosti, často sa zadlžoval a mal právnické problémy v uznaní viacerých svojich patentov, pričom sa dostal do konfliktov s inými vynálezcami a podnikateľmi, predovšetkým s Thomasom Alva Edisonom a s Guglielmom Marconim. Neskôr sa navyše zaoberal vizionárskymi, no ťažko zrealizovateľnými a drahými projektmi, ako bola napr. bezdrôtová distribúcia elektriny. Kvôli všetkým týmto faktorom sa dostal do finančných problémov, utiahol sa do ústrania a 7. januára 1943 zomrel pomerne chudobný a zabudnutý v jednom z newyorských hotelov vo veku 86 rokov.
Životopis.
Nikola Tesla sa narodil 10. júla 1856 srbským rodičom v dedine Smiljan blízko mesta Gospić v dnešnom Chorvátsku. Jeho otec Milutin Tesla, bol srbský pravoslávny kňaz. Od detstva vynikal talentom na prírodné vedy, študoval na univerzitách v Grazi a v Prahe. V roku 1880 sa presťahoval do Budapešti, kde pracoval v telegrafnej spoločnosti a začal sa intenzívne zaoberať výskumom elektriny, pričom prišiel na princíp striedavého prúdu. O dva roky neskôr sa presťahoval do Paríža a v júni 1884 sa trvalo usadil v Spojených štátoch (občianstvo tam získal v roku 1891).
Tesla začal v roku 1884 pracovať vo firme EDISON CO, pretože od malička si predstavoval ako spolu s Edisonom vynaliezajú rôzne vynálezy. Po nezhodách s Edisonom súvisiacich hlavne s nedostatočným Teslovým finančným ohodnotením v roku 1886 založil vlastnú firmu: "Tesla Electric Light &amp; Manufacturing". Firma hlavne vyrábala a patentovala vylepšenia na oblúkové lampy. Tesla mal však zakrátko nezhody s investormi, pretože chcel vyrábať striedavý prúd, s čím nesúhlasili a vyhodili ho. Nenašiel si prácu v elektrickom odbore a istý čas musel ako robotník kopať jamy. V roku 1887 podpísal zmluvu s Edisonovým veľkým rivalom Georgom Westinghousom, ktorého zaujali Teslove nápady a od ktorého tak obdržal 1 000 000 dolárov, za ktoré si zariadil vlastné laboratórium. Pokračoval v ňom vo svojom výskume striedavého prúdu a urobil v ňom aj mnoho iných objavov, napr. roku 1890 vynašiel výbojkové žiarovky svietiace bez vlákna. Už roku 1891 sa začal zaoberať technológiou bezdrôtového osvetlenia a v roku 1893 podľa niektorých obhajcov ako prvý na svete verejne demonštroval rádiokomunikačný prístroj (jeho príspevok v oblasti bezdrôtovej komunikácie je však sporný, sústreďoval sa na prenos energie na diaľku). Teslove objavy a vynálezy pokračovali aj v nasledujúcich rokoch, dal si prihlásiť okolo 300 patentov, z toho 112 v USA. Mnoho jeho objavov vzniklo ako vedľajší produkt jeho primárnych výskumov a niekedy si hneď neuvedomil ich budúci potenciál, kvôli čomu ich nepublikoval a neskôr mu tak nebolo prisúdené jeho prvenstvo. Napr. už v roku 1887 ako prvý objavil tzv. röntgenové žiarenie (pomenované po W. Röntgenovi, ktorý ho však „znovuobjavil“ až o 8 rokov neskôr), je dokonca možné, že objavil laser viac ako pol storočie od jeho preukázaného objavu.
V 90. rokoch narastali jeho konflikty s Edisonom v tzv. vojne prúdov, v ktorej sa horlivo diskutovalo o otázke vhodnosti použitia jednosmerného alebo striedavého elektrického prúdu. Edison, ktorý chcel mať monopol na distribúciu jednosmerného prúdu vynaložil veľa úsilia a financií, aby očiernil Teslov koncept, no nakoniec neuspel a v roku 1896 firma Westinghouse Electric Corporation uviedla do prevádzky veľkú elektráreň na Niagarských vodopádoch s rozvodným systémom využívajúcim Teslove transformátory napätia, ktoré zanedlho úplne vytlačili jednosmerné rozvody.
V roku 1899 sa Tesla presťahoval do mestečka Colorado Springs, kde si vybudoval veľké špecializované laboratórium, v ktorom sa niekoľko mesiacov zaoberal na svoju dobu neuveriteľne pokročilými a vizionárskymi výskumami súvisiacimi hlavne s bezdrôtovým prenosom elektrickej energie. Colorado Springs Tesla opustil v roku 1900, získal financie od miliardára J. P. Morgana a s ich pomocou sa pustil do veľkého projektu tzv. "Wardenclyffeskej veže", ktorá mala umožňovať bezdrôtovú distribúciu elektrickej energie na veľké vzdialenosti. S výstavbou 57 metrov vysokej veže sa začalo na Long Islande nasledujúci rok, celý projekt si však vyžadoval ďalšie dofinancovanie a keď Morgan po niekoľkých rokoch nevidel návratnosť svojich investícií, prestal Teslu podporovať. Hoci sa Tesla snažil získať investície aj z iných zdrojov, nebol úspešný, projekt nikdy nebol dokončený a Wardenclyffeská veža bola v roku 1917 zbúraná. Tesla sa navyše dostal do veľkých právnických ťahaníc s Guglielmom Marconim o vynález rádia. Teslu veľmi znechutilo, keď Marconi dostal v roku 1909 Nobelovu cenu za fyziku pre objav rádia, hoci on ho objavil už niekoľko rokov pred ním. Hoci jeho prvenstvo bolo jednoznačne preukázateľné, Marconi mal v tej dobe veľký vplyv a tak tento spor nakoniec vyriešil súd v Teslov prospech až v roku 1943, tri mesiace po Teslovej smrti. V roku 1915 bolo pôvodne ohlásené, že Tesla dostane Nobelovu cenu za fyziku, no z neznámych príčin sa tak nakoniec nestalo (podľa niektorých ju údajne Tesla odmietol).
Teslovi narastali finančné problémy, nepodarilo sa mu získať financie na svoje projekty, začal byť verejne zaznávaný a po prvej svetovej vojne sa definitívne utiahol do ústrania. Ďalej pokračoval vo výskumoch, no už viac v teoretickej, nie praktickej rovine, pričom sa zaoberal veľmi futuristickými projektami, ako napr. tzv. "lúče smrti" ("Teleforce"), či elektromagnetickým poľom poháňané lietajúce stroje. Hoci sa s ním príležitostne v novinách objavilo nejaké interview, na vedca jeho významu ostal do konca života nedocenený a zabudnutý. Zomrel 7. januára 1943 v izbe hotela "New Yorker".
Pocty a monumenty.
Po Teslovi bola v roku 1960 pomenovaná jednotka magnetickej indukcie – Tesla. Jeho meno nesie aj kráter na odvrátenej strane Mesiaca a planétka 2244 Tesla.
Podľa neho je pomenovaný aj podnik Tesla, bývalý československý, teraz český a slovenský koncernový podnik vyrábajúci elektrotechnické a elektronické prístroje a súčiastky.
V roku 2003 bola založená automobilka Tesla Motors, neskôr premenovaná na Tesla, Inc., ktorá v súčasnosti patrí k najväčším výrobcom elektromobilov na svete.
V Srbsku aj USA mu bolo postavených viacero veľkých pamätníkov, jeho meno nesie tiež medzinárodné letisko v Belehrade. Monument venovaný Teslovi bol postavený na Niagarských vodopádoch v New Yorku, v USA. Monument bol oficiálne odhalený v sobotu, 9. júla 2006, pri príležitosti 150. narodenín Nikolu Teslu. Monument bol sponzorovaný kostolom Sv. Georgea Sabriana, Niagarskými vodopádmi a vytvorený Lesom Drysdalom z Hamiltonu, Ontário. Ďaľšiu sochu má vo svojej rodnej dedine. Výtvor pána Drysdala vyhral v medzinárodnej súťaži. Ďalší monument Teslu predstavujúci ho, ako stojí na časti alternátora, bol postavený v Queen Victoria Park pri Niagarských vodopádoch v Ontáriu v Kanade.
Konšpiračné teórie.
Hlavne v súvislosti s jeho neskorším utiahnutým životom a nejasnými futuristickými projektami začali hlavne bulvárne médiá už počas jeho života vytvárať okolo Teslu kult tajomnosti. Hlavne po jeho smrti sa začali šíriť niekedy až absurdné konšpiračné teórie zahrňujúce jeho osobu. Bola mu pripisovaná zodpovednosť napr. za Tunguskú udalosť, Filadelfský experiment či mnohé iné.
Zaujímavosti.
Nikola Tesla bol vysoký 1,88 m, čo bola na tú dobu úctyhodná výška. Bol veľmi štíhlej postavy. 38 rokov po sebe si dokázal udržať rovnakú hmotnosť – 64 kg. Mal fotografickú pamäť a ovládal minimálne 8 jazykov. Keď intenzívne pracoval na svojich vynálezoch, spával len 2 hodiny denne. Bol jedným z prvých ekologických aktivistov na svete. Chcel dosiahnuť, aby sa začali využívať palivá z obnoviteľných zdrojov. Jedným z jeho mála priateľov bol Mark Twain. Tesla pracoval aj na zostrojení vesmírnej lode, ktorú mala poháňať antigravitácia. V roku 1931 mal Tesla predstaviť svetu svoj elektrický automobil. Jednalo sa vraj o prerobený model značky Pierce-Arrow, ktorý bol poháňaný jeho elektromotorom na striedavý prúd. Doteraz sa však nepodarilo odhaliť dôkazy o jeho existencii.
V rokoch 1936 až 1937 sa Nikola Tesla zdržiaval vo vtedajšom Československu.

</doc>
<doc id="13192" url="https://sk.wikipedia.org/wiki?curid=13192" title="138">
138



</doc>
<doc id="13195" url="https://sk.wikipedia.org/wiki?curid=13195" title="Alanis Morissettová">
Alanis Morissettová

Alanis Nadine Morissettová, známa ako Alanis Morissettová (neprechýlene Alanis Nadine Morissette; * 1. jún 1974, Ottawa, Ontário, Kanada), je kanadsko-americká speváčka-skladateľka, hudobníčka, producentka i autorka piesní. Je tiež multiinštrumentalistkou: ovláda hru na gitare, fúkacej harmonike, flaute či piane. Príležitostne účinkuje aj ako herečka.
Morissettová začala svoju kariéru v Kanade, kde vydala dva albumy, preslávila sa však až svojím americkým debutom "Jagged Little Pill", ktorý sa stal k roku 1995 najpredávanejším ženským albumom v Spojených štátoch a celosvetovo najpredávanejším albumom: predalo sa z neho 30 miliónov kópií. Úspech mal aj jej nasledujúci album "Supposed Former Infatuation Junkie", pričom na ďalších sa Morissettová zhostila aj úlohy producentky.
Morissettová získala v priebehu svojej kariéry dvanásť Juno Awards a sedem Grammy Awards. Celosvetovo predala viac ako 60 miliónov albumov.
Detstvo a mladosť.
Alanis Morissettová sa narodila v Ottawe, v kanadskej provincii Ontario do katolícky založenej rodiny. Jej matka Georgia Mary Ann (rodená Feuerstein) je učiteľkou s maďarskými koreňmi, otec, francúzsky Kanaďan Alan Richard Morissette, pracuje ako riaditeľ strednej školy. Morissette má brata Wadea, ktorý je jej dvojčaťom a staršieho brata Chada.
Už na základnej škole ju označovali za talentované dieťa, na základe čoho navštevovala študijný program St. Elizabeth's PGL, ktorý bol určený práve týmto deťom. Navštevovala tiež strednú školu Immaculata a Glebe Collegiate Institute v Ottawe, aj napriek tomu, že sa aj naďalej pokúšala o kariéru v umení. 
Hudobné začiatky.
Morissettová sa hudbe začala venovať vo veku šiestich rokov hrou na klavír. Roku 1984 napísala prvú skladbu „Fate Stay with Me“ (Osud ostaň so mnou), ktorú poslala lokálnej folkovej speváčke Lindsay Morgan. Tá si následne vzala Morissettovú pod ochranné krídla ako svoju chránenkyňu. Spolu našli aj nahrávacie vydavateľstvo, ktorý vydalo skladbu v malom náklade ako singel. Skladba však získala aj krátky vysielací čas. 
V roku 1986 sa začala pravidelne objavovať v show "You Can’t Do That on Television" televíznych sietí CTV/Nickelodeon. V roku 1987 sa zúčastnila úvodného ročníka amatérskej súťaže "Rising Star Talent Competition" (Súťaž vychádzajúcich talentov) v Toronte, ktorá bola súčasťou podujatia s názvom Canadian National Exhibition (Kanadská národná expozícia).
Zúčastnila sa tiež newyorského konkurzu, ktorý ju posunul do americkej televíznej show "Star Search" (Pátranie po hviezdach). V súťaži, ktorá sa odohrávala v Los Angeles, vystupovala pod umeleckým menom Alanis Nadine, pozostávajúcim z jej prvého a druhého krstného mena, ale vypadla po prvom kole. V roku 1988 však uzavrela obchod s talentovou agentúrou MCA Publishing, ktorá jej pomohla s financovaním nahrávania prostredníctvom jednej zo svojich pridružených pobočiek.

</doc>
<doc id="13196" url="https://sk.wikipedia.org/wiki?curid=13196" title="Speváčka">
Speváčka



</doc>
<doc id="13211" url="https://sk.wikipedia.org/wiki?curid=13211" title="Džalál Tálabání">
Džalál Tálabání

Džalál Tálabání (, ; * 12. november 1933, Kelkan, Irak – † 3. október 2017, Berlín, Nemecko ) bol popredný kurdský iracký politik, zakladateľ a generálny tajomník Vlasteneckého zväzu Kurdistanu (PUK), od 6. apríla 2005 prezident Iraku.
Tálabání sa narodil v obci Kelkan na severe Iraku. Už ako štrnásťročný vstúpil do Kurdskej demokratickej strany (KDP) a v osemnástich rokoch bol zvolený do jej ústredného výboru. V rokoch 1953 – 1956 vyštudoval právo. Na konci 60-tych rokov sa s konzervatívnou KDP rozišiel a v roku 1975 založil ľavicovejší Vlastenecký zväz Kurdistanu (PUK). V nasledujúcich desaťročiach Tálabáního PUK a KDP, vedená Masúdom Barzáním, spolu súperili o rozhodujúci vplyv v irackom Kurdistane. Vzájomné rozpory vyvrcholili dokonca v 90-tych rokoch otvorenou občianskou vojnou. Nakoniec sa Tálabání s Barzáním zmierili a po páde Saddáma Husajna išli obidve hlavné kurdské strany do volieb spoločne a získali 75 kresiel v irackom Národnom zhromaždení. Z hľadiska kurdskej národnostnej politiky patril Tálabání k umierneným zástancom federalizácie Iraku a dištancoval sa od hnutia za nezávislý Kurdistan.
Po zvrhnutí Saddáma Husajna v roku 2003 bol zvolený za prezidenta. Stal sa prvým nearabským prezidentom Iraku. Bol vnímaný ako štátnik, ktorý dokázal znižovať napätie medzi šiitmi, sunnitmi a Kurdmi. V roku 2012 utrpel mozgovú príhodu a ešte v tom istom roku ho prepravili na liečbu do Nemecka. Od svojej hospitalizácie v roku 2012 sa už na politickom živote nezúčastňoval.

</doc>
<doc id="13230" url="https://sk.wikipedia.org/wiki?curid=13230" title="Pavel Josef Šafařík">
Pavel Josef Šafařík



</doc>
<doc id="13231" url="https://sk.wikipedia.org/wiki?curid=13231" title="Zilog Z80">
Zilog Z80

Zilog Z80 je 8-bitový mikroprocesor firmy Zilog, uvedený na trh v júli 1976, spätne kompatibilný s procesorom Intel 8080.
Dejiny.
V roku 1974 po skončení prác na mikroprocesore 8080 odišli z firmy Intel Federico Faggin a Masatoši Šima a spolu Ralphom Ungermanom založili Zilog. O dva roky neskôr vstúpil Zilog na trh s mikroprocesorom označeným ako Z80. Nakoľko na Z80 pracovali pôvodní vývojári intelovského procesora 8080 (a taktiež 8008 a aj iných), bol tento procesor funkčne podobný 8080 a smerom nahor je s ním úplne kompatibilný. To znamená, že programy vytvorené pre 8080 môžu bezo zmeny bežať aj na Z80 (veľmi významným programom schopným činnosti na Z80 bol operačný systém CP/M, ktorý neskôr tvoril základ Gatesovho MS-DOS).
Oproti 8080 mal Z80 niekoľko významných výhod (opísaných nižšie), ktoré mu umožnili za krátky čas predstihnúť 8080 na trhu a urobili z neho najpopulárnejší a najpoužívanejší mikroprocesor vôbec. Procesor bol vhodný najmä pre lacné riadiace zariadenia, Zilog dodnes vyrába na ňom založené obrovské množstvo variácií mikrokontrolérov (Z8) líšiacich sa kombináciami zabudovaných pamätí RAM a EPROM.
Zilog nebol jedinou firmou, ktorá procesor vyrábala. Originálny Z80 produkovali v licencii aj firmy Mostek a SGS. Iné firmy, ako Sharp a NEC vytvárali a predávali jeho klony. To isté robili aj National Semiconductor a Hitachi, ale ich procesory boli založené na technológii CMOS. Nelicencované klony Z80 sa vyrábali aj vo Východnom bloku, konkrétne v NDR pod označením U880, v ZSSR ako T34BM1 resp. КР1858ВМ1 a v Rumunsku ako MMN80CPU.
Z80 bolo možné nájsť v grafických kalkulačkách firmy Texas Instruments, master systémoch a hráčskych konzolách firmy SEGA. Game Boy-e od Nintenda využívali klony Z80 od Sharpu. Procesor bol však použitý aj v „skutočných“ počítačoch: MSX, TSR-80, Sinclair ZX80, ZX81 a ZX Spectrum, taktiež na Amstrad CPC a množstve najrôznejších počítačov používajúcich operačný systém CP/M.
Osembitové mikroprocesory založené na jadre pôvodného Z80 a nad nimi vytvorené mikrokontroléry sa vyrábajú a nachádzajú obrovské využitie ešte aj dnes. Len samotný Zilog ponúka tri z neho odvodené rodiny produktov, a to Z80, Z180 a eZ80.
Technické parametre.
Z80 sa vyrábal vo variáciách A, B a H, ktoré sa líšili iba hodinovou frekvenciou. Dodával sa v štyridsaťpinovom DIP puzdre. Dosahoval rýchlosti od počiatočných 2,5 Mhz (Z80) a 4 MHz (Z80A) až do 20 MHz v neskorších verziách. Procesor má celkovo štrnásť vnútorných registrov, plus osem z tzv. alternatívnej sady.
Napájanie je päťvoltové a rozsah jeho operačných teplôt je od 0 do 70 °C. Zásobník, podobne ako u 8080, nie je umiestnený na čipe, ale v pamäti RAM. Procesor má osembitovú dátovú a šestnásťbitovú adresovú zbernicu, čo mu umožňuje adresovať 64 kB pamäte. Má 252 základných inštrukcií a okrem toho možnosť ďalších 308 doplnkových inštrukcií.
K šiestim špeciálnym registrom sa radia:
Univerzálne registre už tradične obsahujú 8b akumulátor a 8b flag register. K ďalším univerzálnym registrom je možné pristupovať samostatne ako ku šiestim 8b registrom B, C, D, E, H a L alebo aj ako k trom 16b registrom BC, DE a HL.
Okrem tejto (hlavnej) sady univerzálnych registrov existuje ešte ďalšia, tzv. alternatívna sada. Táto obsahuje takých istých osem registrov ako sada hlavná. Všetky inštrukcie využívajú iba hlavnú sadu, ale pomocou niektorých špeciálnych inštrukcií je možné zameniť obe sady, čo umožňuje rýchlejšiu odpoveď na prerušenia a jednoduché spracovávanie dvoch rôznych programov.
Medzi inštrukcie procesora Z80 patria:
Najvýznamnejšie črty Z80, ktoré mu dovolili predbehnúť 8080 na trhu sú:

</doc>
<doc id="13232" url="https://sk.wikipedia.org/wiki?curid=13232" title="František Xavérsky">
František Xavérsky



</doc>
<doc id="13234" url="https://sk.wikipedia.org/wiki?curid=13234" title="Francisco Javier">
Francisco Javier



</doc>
<doc id="13240" url="https://sk.wikipedia.org/wiki?curid=13240" title="ISO 3166-1">
ISO 3166-1



</doc>
<doc id="13245" url="https://sk.wikipedia.org/wiki?curid=13245" title="Medvedí ostrov">
Medvedí ostrov

Medvedí ostrov (po nórsky: "Bjørnøya") je súčasť Nórska a Svalbardu. Leží v Severnom ľadovom oceáne. Celý ostrov tvorí prírodnú rezerváciu okrem okolo meteorologickej stanice. Rezervácia siaha až 4 námorné míle (cca ) do mora.
Charakteristika.
Medvedí ostrov leží 120 námorných míľ južne od Svalbardu a má tvar trojuholníka, smerujúceho na juh. Rozloha ostrova je (dĺžka v severojužnom smere asi a šírka ). Ostrov leží medzi 74°20´74°31´ severnej šírky a 18°45´19°16´ západnej dĺžky. Južná časť je hornatá s množstvom plochých vrchov s výškou 360 Na východe ostrova je pohorie Miseryfjellet s vrchmi Urd () Vardan (462) a Skuld (454), ďalšími pohoriami sú Antarcticfjellet na juhovýchode, a Fuglefjellet, Hamburgfjellet, a Alfredfjellet na juhozápade. Severná časť je rovinatá. Na ostrove je aj niekoľko piesočnatých pláží či polostrovov, ktoré sú však nevhodné pre plávanie. Priemerná teplota na ostrove je v januári -7,9 °C. a v júli a auguste +4,4 a +4,5 °C. Priemerné ročné zrážky dosahujú . 
Polárna noc trvá od 8. novembra do 3. februára a polárny deň od 2. marca do 11. augusta.
Dejiny.
Medvedí ostrov bol prvýkrát zaznamenaný 10. júna 1596 holandským moreplavcom Willemom Barentsom počas jeho tretej plavby. Barents ostrov pomenoval "Beeren Eylandt" (v angličtine "Bear Island", v nórčine "Bjørnøya"), pretože počas tejto plavby mala posádka údajne stretnutie s ľadovým medveďom na pobreží.
Počas 18. storočia na ostrove začali zimovať ruskí lovci. V tomto období sa o Medvedí ostrov začali zaujímať aj Nóri. Začiatkom 19. storočia postavili na ostrove nórski obchodníci obydlia, kde lovci často prezimovali. Vedecké expedície sa na ostrov začali pravidelnejšie vydávať od polovice 19. storočia, kedy ho zmapovali švédski a nórski výskumníci.
Na začiatku 20. storočia sa na ostrove objavili prvé pokusy o hospodárske využitie zo strany nemeckých a ruských záujemcov, ktorí vykonali prieskumné vrty a skúšobnú ťažbu uhlia, no tieto aktivity neprerástli do trvalej prevádzky. Rozsiahlejšiu činnosť rozvinula nórska spoločnosť "Bjørnøens Kullkompani" (neskôr "Bjørnøen A/S"), ktorá v roku 1915 získala nároky na celý ostrov a založila banícku osadu Tunheim. V rokoch 1917 – 1925 sa tu vyťažilo viac než 100 000 ton uhlia a počet pracovníkov v roku 1923 dosiahol približne 260. Pokles cien uhlia a nepriaznivé geologické podmienky viedli k ukončeniu ťažby v roku 1925. V tom istom roku Nórsko odkúpilo nemecké nároky a ostrov bol začlenený do Svalbardskej zmluvy.
Od roku 1918 na ostrove fungovala meteorologická a rádiová stanica, ktorá zohrala kľúčovú úlohu počas druhej svetovej vojny. V roku 1941 bola osada Tunheim spolu so stanicou zničená britským námorníctvom, aby sa zabránilo ich využitiu nemeckými silami. Nemci však neskôr prevádzkovali vlastnú meteorologickú stanicu na juhu ostrova. Po vojne Nóri vybudovali novú stanicu v Herwighamne na severnom pobreží, ktorá sa stala hlavným centrom aktivít a zostáva v prevádzke dodnes.
Obyvateľstvo.
Stálych obyvateľov ostrova tvorí približne 10 zamestnancov nórskej meteorologickej a rádiovej stanice, ktorá sa nachádza v Herwighamne na severnom pobreží ostrova. Okrem toho sa na ostrove každoročne uskutočňuje vedecký výskum, zameraný najmä na monitorovanie populácií morských vtákov. 
Flóra a fauna.
Fauna.
Počas obdobia hniezdenia sa na ostrove zhromažďuje viac ako milión morských vtákov. Medzi najpočetnejšie patria alky tenkozobé ("Uria aalge"), alky hrubozobé ("Uria lomvia"), alky malé ("Alle alle"), čajky trojprsté ("Rissa tridactyla"), fulmare ľadové ("Fulmarus glacialis") a čajky bledé ("Larus hyperboreus"). Pobrežné a morské oblasti okolo ostrova predstavujú významné kŕmne lokality pre tieto vtáky.
Okolie ostrova je zároveň dôležitým miestom rozmnožovania viacerých druhov rýb, vrátane tresiek, sleďov, nórskeho okúnika ("Sebastes norvegicus") a halibuta grónskeho ("Hippoglossus hippoglossus"). Celkovo bolo vo vodách Medvedieho ostrova zaznamenaných 24 druhov rýb.
V mori pri ostrove sa vyskytujú aj viaceré druhy tuleňov, hoci v menších počtoch než pri iných častiach súostrovia Svalbard. Ide najmä o tuleňa krúžkovaného ("Pusa hispida"), tuleňa bradatého ("Erignathus barbatus"), tuleňa grónskeho ("Pagophilus groenlandicus"), tuleňa kapucňového ("Cystophora cristata"), tuleňa obyčajného ("Phoca vitulina") a príležitostne aj mroža ("Odobenus rosmarus"). Medzi bežne pozorované veľryby patria bielonosec ("Lagenorhynchus albirostris") a vráskavec minke ("Balaenoptera acutorostrata").
Ak sa v zime naplavený morský ľad dostane až k ostrovu, môžu sa tu objaviť aj ľadové medvede ("Ursus maritimus"). Populácia polárnej líšky ("Vulpes lagopus") zostáva dlhodobo nízka v dôsledku minulého intenzívneho lovu, no od roku 1986 bolo na ostrove niekoľkokrát zaznamenané úspešné rozmnožovanie. Obe tieto druhy sú prísne chránené.
V približne dvadsiatich jazerách na ostrove sa vyskytuje sivoň alpský ("Salvelinus alpinus").
Flóra.
Vegetácia ostrova patrí do pásma stredoarktickej tundry. Z celkového počtu 173 druhov cievnatých rastlín známych zo Svalbardu sa na ostrove vyskytuje 54. Okrem toho tu bolo zaznamenaných približne 150 druhov machov. Najbohatšie porasty sa nachádzajú v blízkosti útesov, kde hniezdia veľké kolónie morských vtákov, ktoré obohacujú pôdu o živiny. V týchto lokalitách prevláda lyžičník grónsky ("Cochlearia groenlandica").
V iných častiach pôsobí ostrov skôr neúrodne. Medzi najbežnejšie vegetačné typy patria mokrade, kde rastú druhy ako "Dupontia pelligera", "Ranunculus hyperboreus" a "Hippuris vulgaris". Ďalší typ tvoria vetrom ovplyvnené lišajníkové spoločenstvá, v ktorých dominujú machy a lišajníky. Na pobreží sa vyvinuli plážové rastlinné komunity s druhmi ako "Puccinellia phryganodes", "Carex subspathacea" a "Rhodiola arctica".

</doc>
<doc id="13252" url="https://sk.wikipedia.org/wiki?curid=13252" title="Hlodavce">
Hlodavce

"V širšom, zriedkavom zmysle sa ako hlodavce (Rodentia) označujú prostozubce v širšom zmysle (lat. Rodentiamorpha, Simplicidentata), pozri Rodentiamorpha"
Hlodavce (iné názvy: myšotvaré, čiastočne prostozubce; lat. "Rodentia") sú rad z triedy cicavce. 
Asi 40 % všetkých druhov cicavcov patrí medzi hlodavce, ide teda o zďaleka najpočetnejší rad cicavcov. 
Hlodavce sú veľmi výrazný taxón, ostro ohraničený od ostatných radov cicavcov. Sú to cicavce vysokého fylogenetického veku s typickými anatomicko-morfologickými zvláštnosťami (chrup, tvar lebky a pod.)
Do radu hlodavcov patrí 33 čeľadí a 2277 uznaných druhov, z nich 30 druhov obýva Slovensko. 
Chov.
Pre chov v zajatí sú vhodné hlodavce z týchto čeľadí:
Ochrana.
Na Slovensku je 13 druhov zákonom chránených. Niektoré z nich sú významné aj z hľadiska chovu v zajatí, napríklad veverica obyčajná.

</doc>
