<doc id="702596" url="https://sk.wikipedia.org/wiki?curid=702596" title="Kepa Arrizabalaga">
Kepa Arrizabalaga

Kepa Arrizabalaga Revuelta (* 3. október 1994, Ondarroa) je španielsky profesionálny futbalový brankár, ktorý chytá za španielsky klub Real Madrid. Do klubu prišiel na hosťovanie z Chelsea. Kepa taktiež reprezentuje španielsky národný tím. Patrí medzi odchovancov baskického klubu Athletic Bilbao.
Klubová kariéra.
Pre Kepu bola prelomová sezóna 2016/17, kedy sa ujal role brankárskej jednotky v Athletic Bilbao. Svoje výkony si podržal aj v ďalšej sezóne 2017/18, v priebehu ktorej predĺžil kontrakt do leta 2020. V tomto období o neho prejavil záujem španielsky gigant Real Madrid, ktorý hľadal náhradu za Keylora Navasa.
V lete roku 2018 prestúpil do Chelsea za čiastku 71,6 milióna libier a stal sa najdrahším brankárom futbalovej histórie.
V sezóne 2018/19 se ocitol v anglické Premier League a pod trénerom Mauriziom Sarrim odchytal 36 z 38 ligových zápasov. Ostatné dva zápasy odchytal jeho kolega Willy Caballero.
Počas januárového vonkajšieho zápasu s AFC Bournemouth inkasoval 4 góly, o dva týždne neskôr dostal šesť gólov od Citizens. Celkovo si v lige pripísal 14 čistých kont, dostal celkovo 39 gólov a podieľal sa na tom, že mala Chelsea tretiu najlepšiu obranu za vedúcou dvojicou Manchester City – Liverpool.
Počas finálového zápasu s Manchesterom City chytal Kepa od úvodnej minúty, zápas skončil v normálnom hracom čase 0:0 a nerozhodlo ani predĺženie. V závere predĺženia bol Kepa ošetrovaný. Tréner Sarri hodlal Kepu striedať a vyslať do hry brankársku dvojku Caballera, ktorý predtým pôsobil u "Citizens", Kepa však striedanie odmietol a ani spoluhráči a rozhodcovia na tom nič nezmenili. Kepa teda na ihrisku zostal aj na penaltový rozstrel, počas ktorého síce zneškodnil prvú penaltu Saného ale Chelsea napokon prehrala 3:4. Kepa dostal od klubu pokutu – prišiel o týždenný plat a jeden zápas si odsedel na lavičke.
Pod novým trénerom Frankom Lampardom si udržal post jednotky a nastúpil do prvého zápasu novej sezóny Premier League, počas ktorého inkasoval štyri góly od Manchestru United.
V auguste roku 2023 odišiel na ročné hosťovanie do Realu Madrid. Vedenie španielskeho celku sa rozhodlo pre tento krok z dôvodu, že ich jednotka Thibaut Courtois si privodil zranenie kolena a na niekoľko mesiacov by tak nebol k dispozícii. Kepa s týmto návrhom súhlasil a na jednu sezónu sa tak vrátil do jeho rodnej krajiny. Späť do Chelsea sa vráti po konci sezóny v roku 2024.
Úspechy.
Real Madrid
Španielsko
Individuálne

</doc>
<doc id="702602" url="https://sk.wikipedia.org/wiki?curid=702602" title="Leo Sauer">
Leo Sauer

Leo Sauer (* 16. december 2005, Bratislava) je slovenský profesionálny futbalista, ktorý hrá ako krídelník za Feyenoord a slovenskú futbalovú reprezentáciu.
Skorý život.
Sauer vyrastal s rodičmi v Bratislave. Má staršieho brata Mária, ktorý je tiež futbalistom. Obaja navštevovali Strednú športovú školu v Žiline.
Klubová kariéra.
Sauer začal svoju futbalovú kariéru v Slovane Bratislava. V lete 2018 prestúpil do mládežníckej akadémie MŠK Žilina.
27. februára 2022 Sauer debutoval v slovenskej II. lige za Žilinu B proti FC Petržalka.
Sauer prišiel do Feyenoordu pôvodne na hosťovanie z MŠK Žilina v roku 2022, no v apríli 2023 podpísal s holandským klubom trojročnú profesionálnu zmluvu. 20. augusta 2023 debutoval za klub vo vonkajšom zápase proti Sparte Rotterdam, keď nastúpil po polčase a v nadstavenom čase skóroval na 2:2 a zabezpečil klubu bod.
Reprezentačná kariéra.
Sauer hral za slovenskú reprezentáciu do 19 rokov po boku svojho staršieho brata Mária Sauera. Obaja boli vybraní za slovenskú reprezentáciu do 20 rokov a zúčastnili sa Majstrovstiev sveta vo futbale hráčov do 20 rokov v roku 2023.
5. októbra 2023 ho vo veku len 17 rokov tréner Francesco Calzona prvýkrát povolal do seniorskej reprezentácie.

</doc>
<doc id="702605" url="https://sk.wikipedia.org/wiki?curid=702605" title="Karen Gillan">
Karen Gillan

Karen Sheila Gillanová (* 28. november 1987, Inverness, Highland, Škótsko, Spojené kráľovstvo) je škótska herečka, známa vďaka úlohe Amy Pond v britskom sci-fi seriáli "Doctor Who" alebo úlohou Kaylie Russell v americkom horore "Oculus".
Životopis.
Narodila sa a vyrastala v škótskom meste Inverness, na brehu jazera Loch Ness. Jej otec Raymond John Gillan je spevák a hudobník. Jej matka Maria Gillan Paterson žije v Kinmylies.
V mladom veku se u nej prejavil zájem o herectvo, začala se podieľať na mnohých školských predstaveniach v charlestonskej akadémií. V šestnástich rokoch začala študovať na vysokej škole Edinburgh's Telford College. Štúdium ale prerušila, lebo dostala miesto na Italia Conti Academy of Theatre, škole múzických umení v Londýne, kde vyštudovala odbor herectvo. V tomto období bola vyhľadaná modelingovou agentúrou Nicola Roberts' Dainty Doll Make-Up Range. Karen sa ale odmietla vzdať hereckej kariéry kôli modelingu, keďže herectvo ju bavilo viac a vždy bolo jej hlavným cieľom.
V období štúdia na Italia Conti Academy of Theatre už hrala v britskom seriáli Rebus. Neskôr sa objavila v seriáli Kevin Bioshop Show, kde parodovala celebrity ako napríklad Katy Perry alebo Angelina Jolie. Taktiež si zahrala vo filme Stacked úlohu Ginny. V roku 2009 vyhrala konkurz a bola obsadená do úlohy Amy Pondovej, spoločníčky Jedenásteho Doktora (Matt Smith) v seriáli Doctor Who. V seriáli hrala v piatej a šiestej sérií a v šiestich epizódach siedmej série. V roku 2012 ukončila účinkovanie v seriáli Doctor Who. V roku 2014 si zahrala hlavnú úlohu Elizy Dooley v seriáli Selfie, ktorý je modernou adaptáciou filmu My Fair Lady (1964).
V roku 2015 si zahrala po boku Christiana Balea, Brada Pitta, Ryana Goslinga a Steva Carella vo filme "Stávka na neistotu." V tom istom roku poprvýkrát zrežírovala a napísala scenár k krátkometrážnemu filmu "Coward", ktorý sa premietal na Filmovom festivale v Edinburghu a získala niekoľko nominácií na ocenenia. Neskôr v roku 2015 opäť napísala scenár a zrežírovala ďalší krátkometrážny film "Conventional", v ktorom si aj zahrala.
V roku 2017 si zahrala vo filmoch "The Circle a ". V roku 2018 mal premiéru jej celovečerný film "Párty začíná", ku ktorému napísala scenár, zrežírovala ho a zahrala si v ňom hlavnú úlohu. 
V roku 2019 si zahrala vo filmoch "Spolujazda a "". A nadabovala postavu v 3D animovanom filme "Maskovaní špióni". V roku 2020 si zahrala po boku Harrisona Forda vo filme "Volanie divočiny".
Celosvetovo ju však preslávila úloha v superhrdinských filmoch od štúdia Marvel Cinematic Universe, kde hrala postavu Nebuly. Konkrétne vo filmoch "Strážcovia Galaxie" (2014, "Strážcovia Galaxie 2" (2017), ' (2018), ' (2019), ' (2022), "Strážcovia Galaxie 3" (2023) a vo vianočnom špeciáli ' (2022).
Osobný život.
V roku 2013 potvrdila v "The Late Late Show," že žije v Amerike v Los Angeles. V roku 2014 si pre úlohu vo filme Strážcovia Galaxie dobrovoľne ostrihala vlasy. Z jej pôvodných vlasov bola vytvorená parochňa, ktorú si ponechala spoločnosť Disney. Vo svojom voľnom čase hráva na klavíri. V máji v roku 2022 sa vydala za amerického komika Nick Kochera.

</doc>
<doc id="702615" url="https://sk.wikipedia.org/wiki?curid=702615" title="Katalin Karikó">
Katalin Karikó



</doc>
<doc id="702616" url="https://sk.wikipedia.org/wiki?curid=702616" title="Karikó Katalin">
Karikó Katalin



</doc>
<doc id="702618" url="https://sk.wikipedia.org/wiki?curid=702618" title="Sienna Guilloryová">
Sienna Guilloryová

Sienna Guilloryová (* 16. marec 1975, Kettering, Northamptonshire, Anglicko) je anglická herečka a bývalá modelka. Je známa z filmov ako "Iný život" (2000), "Časostroj" (2002), "Trójska Helena" (2003), "Resident Evil: Apokalypsa" (2004), "Eragon" (2006), "Atramentové srdce" (2008), "Resident Evil: Afterlife" (2010), "Resident Evil 5: Odveta" (2012), "High-Rise" (2015), "Veľký červený pes Clifford" (2021) a z televíznych seriálov ako "Mestečko Fortitude" (2015 - 2018) a "Šťastlivec od Stana Lee" (2016 - 2018).
Detstvo a mladosť.
Guilloryová sa narodila v meste Kettering v grófstve Northamptonshire v Anglicku. Je dcérou amerického ľudového gitaristu Isaaca Guilloryho a jeho prvej manželky, anglickej modelky Tiny Thompson. Jej otec bol synom amerických a turecko-židovských rodičov a narodil sa na námornej základni Guantánamo Bay na Kube.
Jej rodičia sa presťahovali do Fulhamu v Londýne, keď mala Guilloryová dva roky, neskôr do Norfolku, keď mala jedenásť rokov. Ako desaťročná odcestovala s bratrancom do Mexika, aby sa naučila španielsky.
Má nevlastného brata Jacea, s ktorým má rovnakú matku. Jej otec ho adoptoval. Jej rodičia sa rozviedli v roku 1990. V roku 1993 sa jej otec oženil druhý krát, a mal dve ďalšie deti. Jej otec v decembri 2000 zomrel na rakovinu. 
Kariéra.
Modeling.
Guilloryová pracovala ako modelka v kampaniach pre Armani, Dolce &amp; Gabbana, Burberry a Paul Smith. Tiež sa objavila na obálkach niekoľkých módnych časopisov. V roku 1999 sa stala tvárou kampane na vôňu Hugo Boss, ktorá nahradila modelku Karen Ferrari a pokračovala v kampani tri roky. Po niekoľkých rokoch modelingu sa Guilloryová v roku 2000 vrátila k herectvu. 
Herectvo.
V roku 1993 Guilloryová debutovala vo filme "Jazdci". Jej herecký výkon jej vyniesol ďalšiu malú rolu v minisérii "The Buccaneers", v roku 1995 po boku Miry Sorvino a Carly Gugino. 
Ďalej sa objavila vo viacerých televíznych a filmových úlohách ako napríklad vo filme "Star! Star!" (1999) či Iný život (2000). V roku 2000 dostala výrazne väčšiu rolu vo filme "Dievča ako ty", film však nezískal úspech v pokladniach. Menšiu rolu si zahrala vo filme "Časostroj", z roku 2002. O rok neskôr, sa pripojila k hereckému obsadeniu ako Emma Thompson, Bill Nighy a Liam Neeson vo filme "Láska nebeská". V rovnakom roku si zahrala aj vo filme "Trójska Helena". 
V roku 2004 bola obsadená do postavy Jill Valentine po boku Milly Jovovich, vo filme "Resident Evil: Apokalypsa". Postavu Jill Valentine, si Guilloryová zopakovala aj v ďalších dvoch pokračovaniach, "Resident Evil: Afterlife" v roku 2010, "Resident Evil 5: Odveta" v roku 2012. Guilloryová sa mala pôvodne objaviť aj v "Resident Evil: Zánik", ale kvôli natáčaniu filmu "Eragon", v roku 2006 sa natáčania nemohla zúčastniť.
Guilloryová hosťovala aj v televíznych seriáloch, ako napríklad "Myšlienky vraha" v roku 2008 a v roku 2013 účinkovala v štyroch epizódach televízneho seriálu "Luther". V roku 2015 bola súčasťou hlavného hereckého obsadenia televízneho seriálu "Mestečko Fortitude". Natáčanie televízneho seriálu sa skončilo v roku 2018. V januári 2016 sa pripojila k hereckému obsadeniu televízneho seriálu "Šťastlivec od Stana Lee". 
V roku 2023 stvárnila miliardársku investorku vo filme "Meg 2: Návrat do hlbín". V rovnakom roku účinkovala aj v televíznom seriály "Silo".
Súkromný život.
Guilloryová sa v júli 1997 vydala za herca Nicka Morana. Ich manželstvo sa skončilo rozvodom v roku 2000. Od roku 2000 tvorila pár s anglickým hercom Enzom Cilentim a zosobášili sa v roku 2002. Guilloryová spoločne s manželom spolu často vystupujú v rôznych divadelných inscenáciách. Dňa 1. februára 2011 sa im narodili dvojčatá, Valentina a Lucia Cilenti.

</doc>
<doc id="702619" url="https://sk.wikipedia.org/wiki?curid=702619" title="Sienna Guillory">
Sienna Guillory



</doc>
<doc id="702622" url="https://sk.wikipedia.org/wiki?curid=702622" title="Boédromia">
Boédromia

Boédromia () bol staroveký aténsky sviatok.
Boédromia bol starogrécky sviatok na počesť boha Apolóna "Boédromia", ktorý sa oslavoval v Aténach 7. boédromióna, t. j. v treťom mesiaci atického kalendára (v septembri). Apolón bol s epitetónom "Boédromios" označovaný aj na iných miestach gréckeho sveta, ale oslavovaný bol len v Aténach (jeho sochu videl napr. Pausanias v Boiótii: „"V blízkosti sa týči socha Apolóna s prímenom Boédromios – Náhliaci sa na pomoc"“ ). 
Počas osláv tohto sviatku sa zrejme kládol dôraz na jeho vojenský charakter, ktorý bol spojený s pomocou prinesenou v boji. Jedinými známymi obradmi, ktoré sa počas neho konali, sú procesia a obety (procesiu spomína aténsky štátnik Demostenes, ktorý sa s pohŕdaním vyjadril o rečníkoch [politikoch] vystupujúcich počas sviatku.). Podľa Plutarcha sa Boédromia začala v Aténach oslavovať po bitke Thésea s Amazonkami, odohranej v mesiaci boédromión. Podľa inej tradície praotec Iónov Ión pomáhal Erechteovi v boji proti tráckemu kráľovi Eumolpovi, čo sa pripomenulo na jej oslavách. 

</doc>
<doc id="702624" url="https://sk.wikipedia.org/wiki?curid=702624" title="Kallippos z Kyziku">
Kallippos z Kyziku



</doc>
<doc id="702627" url="https://sk.wikipedia.org/wiki?curid=702627" title="Basketbalová extraliga žien 2023/24">
Basketbalová extraliga žien 2023/24

Basketbalová extraliga žien v sezóne 2023/24 bol 32. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). V súťaži účinkovalo 8 družstiev, rovnako ako v predošlej sezóne. Titul obhájil klub Piešťanské Čajky, ktorý tak získal prvenstvo v tretej sezóne po sebe. Na druhom mieste v extralige skončila Slávia Banská Bystrica, bronz získal tím MBK Ružomberok.
Účastníci.
Z extraligy po sezóne 2022/23 vypadol klub BAM Poprad, ktorý v baráži jasne prehral s víťazom spojenej 1. ligy žien, U23 a U19, tímom Young Angels Košice U23, na zápasy 40:80 a 43:77. Keďže YAKE nechceli v extralige štartovať s dvoma tímami, ponúkli licenciu Popradu, ktorý sa ale do súťaže neprihlásil. Miesto neho sa nakoniec ako ôsmy tím prihlásil prvoligový BK AS Trenčín.
Priebeh súťaže.
Základnú časť ovládli s jedinou prehrou Piešťanské Čajky. Tie v 2. kole prehrali na palubovke Young Angels Košice , čím ukončili svoju sériu 34 extraligových a pohárových zápasov bez prehry, zvyšných 12 kôl však ovládli, vrátane súbojov s najväčšími rivalmi, Sláviou Banská Bystrica a Ružomberkom. 28. októbra 2023 bola v rámci 6. kola v zápase Slávie Banská Bystrica s BK AS Trenčín zaznamenaná najvyššia výhra a zároveň najvyšší bodový rozdiel v histórii basketbalovej extraligy žien, keď Slávia porazila Trenčín v pomere (rozdiel 185 bodov), čím bol prekonaný dovtedajší rekord Ružomberku z víťazstva nad Levicami zo 6. januára 1999, kedy zaznamenal SCP víťazstvo . Výhra Slávie je zrejme najvyšší rozdiel medzi bodmi víťaza a porazeného v ženských seniorských najvyšších súťažiach na svete, prekonávajúci víťazstvo Keflavíku na ÍR Reykjavík v islandskej lige D-1 pomerom 6. januára 1994. Zároveň šlo o zápas s najväčším počtom bodov v histórii extraligy, prekonávajúci 214 bodov zo zápasu Ružomberku s Levicami na hodnotu 217 bodov. V zápase zaznamenala tiež individuálny extraligový rekord bodov v jednom zápase srbská hráčka Slávia Snežana Bogićević, ktorá zaznamenala 64 bodov.
Záver základnej časti poznačili finančné problémy klubu Young Angels Košice, ktorý pre problémy s finančnou podporou zo strany mesta Košice a nemožnosťou hrať zápasy v zrekonštruovanej Starej jazdiarni dal k 30. novembru 2023 výpovede celému seniorskému tímu. V 12. kole v košickom derby prvý raz nad Young Angels zvíťazil tím CBK Košice. Legionárky aj slovenské hráčky tím v decembri 2023 opustili a záver základnej časti odohrali za Young Angels juniorky, pričom na zápas 14. kola proti Šamorínu Young Angels účelovo nenastúpili, aby sa po kontumačnej prehre 0:20 ocitli v nadstavbovej časti o 5. – 8. miesto.
Nadstavbovú časť o 1.-4. miesto ovládli Čajky, keď prehrali iba raz, a to 28. februára 2024 prekvapivo výrazne v Banskej Bystrici proti Slávii 58:86. Slávia následne nenastúpila na posledný zápas nadstavby proti Čajkám pre maródku v družstve. Skupinu o 5.-8. miesto ovládli hráčky CBK Košice. Posledný tím súťaže Trenčín bol oslabený po zranení kľúčovej pivotky Márie Felixovej, ktorá už do súťaže nezasiahla.
V play-off nedošlo k žiadnemu výraznejšiemu prekvapeniu vzhľadom na tabuľkové nasadenie tímov. Piešťany, Slávia Banská Bystrica aj Ružomberok prešli bez problémov cez štvrťfinále, vyrovnané bolo len zápolenie Šamorínu s CBK Košice, kde CBK dokázal prvý raz v histórii vyhrať nad Šamorínom, no ten nakoniec zvíťazil 2:1 na zápasy. V semifinále vyhrali Piešťany nad Šamorínom hladko 3:0, Ružomberok uhral proti Slávii jednu výhru a Bystričanky vyhrali sériu 3:1. V bojoch o umiestnenie na 5.-8. mieste nakoniec YAKE predstihli mestského rivala CBK a bystrické Sovičky odsunuli do bojov o záchranu Trenčín. V súboji o bronz obhájil umiestnenie spred roka MBK Ružomberok, keď porazil Šamorín 2:0. Vo finálovej sérii sa čakal tuhý súboj medzi obhajkyňami z Piešťan a vyzývateľkami z Bystrice, ktorým sa už postupne uzdravil káder vrátane rekordných siedmich legionárok. Nakoniec však Čajky zvíťazili presvedčivo v najkratšom možnom čase 3:0 na zápasy a získali tretí titul za sebou. Za MVP finálovej série bola vyhlásená krídelníčka Piešťan, Ke'Shunan Jamesová.
Konečné umiestnenie.
Baráž.
Tím BK AS Trenčín ako 8. po play-off prešiel do baráže o účasť v extralige na sezónu 2023/24, kde sa stretol s víťazom 1. ligy žien, tímom Dubček Bratislava. V prvom zápase v Bratislave zvíťazil Dubček nad Trenčínom 76:41. V druhom zápase vyhral Trenčín 61:55, v celkovom skóre baráž vyhral Dubček Bratislava a získal tak právo štartovať v extralige v sezóne 2024/25.

</doc>
<doc id="702628" url="https://sk.wikipedia.org/wiki?curid=702628" title="Juraj Buzalka">
Juraj Buzalka

Prof. Mgr. Juraj Buzalka, M. A., PhD. (* 3. apríl 1975, Partizánske) je slovenský sociálny antropológ a vysokoškolský pedagóg. Pôsobí v Ústave sociálnej antropológie Fakulty sociálnych a ekonomických vied Univerzity Komenského v Bratislave a venuje sa antropológii politických hnutí a témam nacionalizmu, populizmu, politiky, náboženstva a sociálnej transformácie vo východnej strednej Európe.
Životopis.
V roku 1999 absolvoval magisterské štúdium politológie a žurnalistiky na Filozofickej fakulte Univerzity Komenského v Bratislave (FiF UK), následne v roku 2002 magisterské štúdium sociálnej antropológie na University of Sussex v anglickom Brightone. Ako výskumník Inštitútu etnológie Maxa Plancka obhájil dizertačnú prácu na Univerzite Martina Luthera v Halle-Wittenbergu. Revidovaná verzia práce vyšla v roku 2007 pod názvom "Nation and Religion: The Politics of Commemoration in South-East Poland". Absolvoval postdoktorandské pobyty v Aleksanteri Institute v Helsinkách a v Inštitúte vied o človeku vo Viedni. V roku 2007 obhájil na FiF UK titul docenta v odbore etnológia. V roku 2024 ho prezident ČR Petr Pavel na návrh Vedeckej rady Karlovej univerzity vymenoval za profesora v odbore sociológia.
Od roku 1997 spolupracuje s Výskumným centrom Slovenskej spoločnosti pre zahraničnú politiku (SFPA). Je členom redakčných rád časopisov "International Issues &amp; Slovak Foreign Policy Affairs" a "Zahraničná politika" a pôsobil ako šéfredaktor časopisu "OS – občianska spoločnosť".
Ako producent sa podieľal na výrobe celovečerného debutu Miry Fornayovej "Líštičky" (2009) aj jej ďalšieho filmu "Môj pes Killer" (2013).
Vydal knihy esejí "Slovenská ideológia a kríza" (2012) o slovenskej politike, národnej ideológii a o slovenskom politickom myslení a "Postsedliaci: Slovenský ľudový protest" (2023) o moderných Slovákoch, ktorí však „veria v ideál domoviny z agrárnych čias a podľa toho sa aj správajú“. Druhá zbierka v súbehu s predčasnými parlamentnými voľbami zarezonovala v liberálnych kruhoch, konzervatívnejšie ju naopak podrobili kritike.

</doc>
<doc id="702629" url="https://sk.wikipedia.org/wiki?curid=702629" title="Bukayo Saka">
Bukayo Saka

Bukayo Ayoyinka Temidayo Saka (*5. september 2001, Ealing, Anglicko) je anglický profesionálny futbalista, ktorý hrá ako pravý krídelník za Arsenal a anglický národný tím. Je považovaný za jedného z najlepších mladých hráčov na svete.
Saka už od začiatku svojej profesionálnej seniorskej kariéry hrá za Arsenal. S klubom vyhral FA Cup a dva FA Community Shields. Postupne sa vypracoval na jedného z najvplyvnejších hráčov Arsenalu. Po skončení sezón 2020/21 a 2021/22 bol vymenovaný za hráča sezóny Arsenalu.
Saka reprezentoval Anglicko na rôznych mládežníckych úrovniach predtým, ako v októbri 2020 debutoval za seniorský tím. Bol súčasťou kádra Anglicka na Majstrovstvách Európy v roku 2020, kde Anglicko skončilo ako druhé, a na Majstrovstvách sveta vo futbale 2022.
Detstvo.
Bukayo Ayoyinka Temidayo Saka sa narodil 5. septembra 2001 v Ealingu. Jeho rodičia emigrovali do Londýna z Nigérie ako ekonomickí migranti. Pred príchodom do Arsenalu hrával mládežnícky futbal za miestny klub Greenford Celtic. V rozhovore uviedol dôležitosť svojho otca Yomiho v jeho futbalovej kariére: "Je pre mňa obrovskou inšpiráciou. Odkedy som bol mladý, vždy ma držal pri zemi, udržiaval ma pokorným."
Klubová kariéra.
Začiatky.
Ako dieťa hral za mládežnícky klub Watfordu ale keď mal sedem rokov pripojil sa k akadémii Arsenalu Hale End.
V rozhovore v roku 2020 tréner Arsenalu U16 Trevor Bumstead uviedol; "Bukayo vždy vynikal v mladších tímoch. Bol fantastický v rozhodovaní sa. Vedel, kedy zaútočiť a kedy prihrať. Mal vynikajúce fyzické vlastnosti a skutočne dobrý charakter a osobnosť." 
Keď mal 17 rokov dostal od Arsenalu profesionálnu zmluvu a postúpil do tímu do 23 rokov.
29. novembra 2018 debutoval v seniorskom tíme Arsenalu v zápase Európskej ligy UEFA proti Vorskla Poltava, kde nastúpil ako náhradník na 68. minútu za Aarona Ramseyho. 13. decembra absolvoval svoj prvý úplný domáci debut za Arsenal v zápase Európskej ligy proti Karabachu. 1. januára 2019 debutoval Saka v Premier League víťazstvom 4:1 proti Fulhamu po tom, čo v 83. minúte nastúpil za Alexa Iwobiho. Stal sa prvým hráčom narodeným v roku 2001, ktorý nastúpil na zápas Premier League. Vo finále Európskej ligy UEFA 2019, v ktorom Arsenal prehral 4:1 s Chelsea bol na lavičke nahradníkov. Do zápasu nezasiahol. Získal striebornú medailu.
2019/2020: Vzostup a víťazstvo v FA Cupe.
Saka strelil svoj prvý gól 19. septembra, keď sa strelecky presadil proti nemeckému tímu Eintracht Frankfurt v zápase Európskej ligy. V zápase pridal taktiež 2 asistencie. Zápas sa skončil výhrou 3–0. Saka bol za svoje usilovný výkon odmenený prvým štartom v základnej zostave v Premier League. Arsenal zápas vyhral 3:2 s Aston Villou. Následne zaznamenal asistenciu pre Pierra-Emericka Aubameyanga, čím Arsenalu pomohol pri remíze 1:1 na Old Trafford proti Manchestru United.
Po zraneniach Seada Kolašinaca a Kierana Tierneyho sa Saka začal etablovať ako stálica prvého tímu Arsenalu na pozícii ľavého obrancu. 27. januára 2020 strelil úvodný gól pri víťazstve Arsenalu vo štvrtom kole FA Cupu 2:1 na ihrisku AFC Bournemouth. Takisto sa podieľal na asistencií pri druhom góle, ktorý strelil Eddie Nketiah. Po dvojtýždňovej reprezentačnej prestávke zaznamenal svoj návrat do akcie doma s Newcastle United asistenciou na gólNicolaovi Pépému. Saka v tejto sezóne dosiahol dvojciferný počet asistencií po tom ako prihral Nketiahovi na gól pri vzrušujúcom domácom víťazstve 3:2 proti Evertonu.
1. júla 2020 podpísal novú dlhodobú zmluvu s Arsenalom. Hlavný tréner Mikel Arteta pochválil Saku a povedal: "Myslím si, že reprezentuje všetky hodnoty, ktoré tento futbalový klub predstavuje. Prešiel akadémiou a získal si rešpekt tvrdou prácou a zodpovednosťou a môžete vidieť pokrok, ktorý má ako hráč, ale aj človek." 4. júla 2020 strelil svoj prvý gól v Premier League keď sa strelecky presadil proti Wolverhamptonu Wanderers. Saka bol na lavičke nahradníkov keď Arsenal porazil Chelsea 2:1 a vyhral svoj 14. FA Cup. Do zápasu nezasiahol 
Vo fanúšikovskej ankete "Hráč sezóny Arsenalu" skončil v sezóne 2019/2020 na treťom mieste.
2020/2021: Hráč sezóny Arsenalu.
29. augusta 2020 bol Saka v základnej zostave a zaznamenal asistenciu pre Pierra-Emericka Aubameyanga v FA Community Shield 2020. Arsenal zápas proti Liverpoolu vyhral 5:4 po penaltovom rozstrele. 4. októbra si otvoril svoj strelecký účet pre sezónu 2020/2021 , keď strelil jeden gól pri víťazstve Arsenalu 2:1 proti Sheffieldu United na Emirates Stadium. 
8. novembra si strelil vlastný gól pri domácej prehre 3:0 proti Aston Villa.
26. decembra 2020 skóroval Saka pri svojom 40. zápase v Premier League za Arsenal pri domácej výhre 3:1 s Chelsea. Vďaka svojim výkonom v decembri 2020 bol neskôr zvolený za hráča mesiaca Arsenal. V januári 2021 bol opäť zvolený za hráča mesiaca, keď strelil tri góly a pridal jednu asistenciu v šiestich zápasoch vo všetkých súťažiach. Vo februári bol po tretíkrát v sezóne vyhlásený za hráča mesiaca po tom ako klubu prispel jedným gólom a dvoma asistenciami.
6. marca 2021 odohral Saka svoj 50. zápas v Premier League za Arsenala stal sa druhým najmladším hráčom v klubovej histórii, ktorý dosiahol tento míľnik. 15. apríla strelil gól a pomohol Arsenalu k víťazstvu 4:0 nad Slaviou Praha vo štvrťfinále Európskej ligy. Po skvelom výkone bol vyhlásený za hráča týždňa Európskej ligy. Sezónu ukončil so siedmimi gólmi a siedmimi asistenciami v 46 vystúpeniach vo všetkých súťažiach a bol zvolený za najlepšieho hráča Arsenalu v tejto sezóne. Bol taktiež v užšom výbere v ankete PFA Young Player of the Season, ale ocenenie nakoniec vyhral Phil Foden z Manchestru City.
2021/2022: Najlepší strelec klubu.
Saka strelil svoj prvý gól v novej sezóne pri výhre 6:0 v druhom kole EFL Cup v zápsae vonku proti West Bromwich Albion na ihrisku The Hawthorns. Svoj prvý gól sezóny v Premier League strelil v septembri proti Tottenhamu Hotspur na Emirates Stadium, pričom si pripísal aj asistenciu pri góle Emila Smitha Rowea. Zápas sa skončil výhrou 3:1.
30. októbra odohral svoj 100. zápas za Arsenal, pri tejto príležitosti si pripísal asistenciu pri výhre 2:0 vonku na štadióne Leicestru City. 26. decembra sa po prvykrát v jednom zápase strelecky presadil dvakrát, keď Arsenal porazil Norwich City 5:0 na Carrow Road. Stal sa tak po Nicolasovi Anelkovi druhým najmladším hráčom, ktorý strelil za Arsenal 10 gólov v Premier League.
Arsenal skončil v Premier League na piatom mieste a nepostúpil tak do skupinovej fázy Ligy majstrov UEFA pre nasledujúcu sezónu. Po skončení sezóny ako najlepší strelec klubu bol taktiež nominovaný na najlepšieho hráča sezóny Premier League, mladého hráča sezóny Premier League a mladého hráča roka PFA. Saka bol vymenovaný za hráča sezóny Arsenalu už druhú sezónu po sebe a stal sa tak prvým hráčom klubu, ktorý si toto ocenenie udržal od víťazstva Thierryho Henryho v roku 2003 a 2004.
Súboj o ligový titul 2022/2023.
Saka zohral kľúčovú úlohu pre Arsenal počas sezóny 2022/23 a strelil niekoľko kľúčových gólov, keďže Arsenal chcel vyhrať svoj prvý titul v Premier League od sezóny 2003/04. 20. augusta 2022 odohral Bukayo svoj 100. zápas v Premier League pri výhre 3:0 s Bournemouth a stal sa tak druhým najmladším hráčom Arsenalu, ktorý dosiahol tento míľnik. 
26. decembra strelil Saka vyrovnávajúci gól v prvom zápase Arsenalu od skončenia majstrovstiev sveta. Arsenal zápas vyhral 3:1 nad West Hamom. 15. januára 2023 asistoval pri góle Martina Ødegaarda proti Tottenhamu Hotspur. Arsenal tak zaznamenal prvé ligové víťazstvo vonku proti Tottenhamu od roku 2014. O týždeň neskôr, 22. januára, Saka skóroval z diaľky v pri domácom víťazstve 3:2 nad Manchestrom United. Tento gól bol neskôr zvolený za gól mesiaca Arsenalu za január 2023.
13. marca 2023 získal cenu pre mladého hráča roka na udeľovaní cien London Football Awards za rok 2023. Vďaka svojim výkonom počas celého mesiaca získal cenu hráča mesiaca Premier League za marec 2023. 23. mája podpísal novú zmluvu s Arsenalom, ktorá ho s klubom zaviazala až do roku 2027. Na konci sezóny bol nominovaný na ocenenie Najlepší hráč sezóny Premier League, Mladý hráč sezóny Premier League a Futbalista roka FWA . Saka bol vyhlásený za PFA Young Plyer of the year pre sezónu 2022/23. 
2023/2024: -.
12. augusta 2023 pomohol gólom spečatiť víťazstvo 2:1 nad Nottingham Forest v prvom zápase Arsenalu v sezóne 2023/24. 26. augusta odohral svoj 83. zápas v Premier League v rade za Arsenal čím vytvoril klubový rekord. 20. septembra strelil svoj prvý gól v Lige majstrov a pripísal si asistenciu pri výhre 4:0 nad PSV pri svojom debute v tejto súťaži.
Reprezentačná kariéra.
Mládežníčka kariéra.
24. augusta 2016 debutoval Saka za anglický národný tím do 16 rokov ako náhradník pri výhre 3:1 vonku nad Rumunskom v priateľskom zápase. Svoju kariéru do 16 rokov ukončil šiestimi zápasmi a jedným gólom v rokoch 2016 až 2017.
Jeho prvé pôsobenie v anglickom tíme do 17 rokov prišlo na medzinárodnom turnaji FA 2017, kde debutoval 18. augusta 2017. Debutoval v úvodnom zápase turnaja, ktoré Anglicko vyhralo 3:2 nad Tureckom. Saka si v zápase pripísal na konto jeden gól. Saka sa na turnaji predstavila ešte raz, Anglicko skončilo ako druhé. Bol súčasťou tímu pre Torneio Internacional do Algarve v roku 2018 a dvakrát sa dostal do zápasového diania. Anglicko na turnaji skončilo na treťom mieste. Saka bol menovaný do tímu pre majstrovstvá Európy hráčov do 17 rokov 2018, ktoré sa konali v Anglicku. Bukayo odohral všetkých päť zápasov na turnaji. Anglicko bolo vyradené z turnaja po prehre v penaltovom rozstrele proti Holandsku v semifinále. Saka premenil prvý pokutový kop v rozstrele. V rokoch 2017 až 2018 odohral deväť zápasov za hráčov do 17 rokov, pričom skóroval raz.
Saka bol súčasťou anglického tímu do 18 rokov na turnaji v Limoges vo Francúzsku v roku 2018. Debutoval 5. septembra 2018 a Anglicko vyhralo nad Holandskom 3:0. 9. septembra strelil z penalty víťazný gól pri výhre Anglicka 2:1 nad Francúzskom. Anglicko turnaj vyhralo. Anglicko vyhralo všetky tri zápasy na turnaji, pričom nastúpil v každom zápase. Svoju kariéru do 18 rokov ukončil jedným gólom v piatich zápasoch.
Seniorská kariéra.
4. septembra 2020 sa po prvýkrát a zároveň aj poslednýkrát predstavil za anglický tím do 21 rokov, keď v kvalifikácii majstrovstiev Európy hráčov do 21 rokov v roku 2021 vyhralo Anglicko vonku s Kosovom 6:0. 1. októbra bol Saka po prvýkrát povolaný do anglického seniorského tímu a debutoval v základnej zostave pri výhre 3:0 s Walesom. Keďže Saka odohral už štyri zápasy za seniorské mužstvo Anglicka nemôže už reprezentovať Nigériu.
Saka bol menovaný do 26-členného kádra pre Majstrovstvá Európy vo futbale 2020. 
2. júna v priateľskom zápase proti Rakúsku strelil Saka svoj prvý seniorský reprezentačný gól pri výhre 1:0. 22. júna na EURO 2022 nastúpil do tretieho zápasu skupinovej fázy proti Česku a bol vyhlásený za hráča zápasu. 11. júla vo finále turnaja proti Taliansku nastúpil do zápasu ako náhradník za Kierana Trippiera. Po predĺžení bol vybraný aby kopol piatu penaltu v penaltovom rozstrele. Bol to zároveň jeho prvý pokutový kop na seniorskej úrovni. Jeho penaltu zachránil brankár Gianluigi Donnarumma a v dôsledku toho Taliansko vyhralo rozstrel a turnaj. Saka po nepremení penalty na sociálnych siatiach čelil veľkým rasistickým urážkam. 15. júla povedal, že „okamžite vedel, aký druh nenávisti sa mu po nepremení penalty dostane."
23. septembra 2022 bol vymenovaný za anglického hráča roka pre sezónu 2021/2022 pred Declanom Riceom a Harrym Kaneom a stal sa prvým hráčom Arsenalu, ktorý toto ocenenie získal. Saka bol menovaný do 26-člennej anglickej reprezentácie na Majstrovstvá sveta vo futbale 2022 v Katare. Dvakrát skóroval pri víťazstve 6:2 s Iránom v úvodnom zápase Anglicka na turnaji a raz pri výhre Anglicka 3:0 so Senegalom v osemfinále. 
10. decembra nastúpil v základnej zostave v štvrťfinále Majstrovstiev sveta proti Francúzsku. Anglicko zápas prehralo 2:1 ale BBC a L'Équipe ho označili za hráča zápasu. 
19. júna 2023 strelil svoj prvý hetrik v kariére pri víťazstve 7:0 v kvalifikačnom zápase na Euro 2024 proti Severnému Macedónsku.
5. septembra 2023 bol vymenovaný za hráča roka Anglicka v druhej sezóne po sebe. V sezóne 2022/23 strelil sedem gólov v desiatich medzištátnych zápasoch.
Osobný život.
Jeho obľúbeným futbalistom je Thierry Henry. Bukayo povedal, že spomedzi bývalých spoluhráčov mu najviac v kariére pomohol David Luiz.
Saka je praktizujúci kresťan a každý večer číta Bibliu. 
Kariérne štatistiky.
Klub.
"Aktuálne ku dňu 3. október 2023"
Reprezentačné.
"Aktuálne ku dňu 12. september 2023"
Úspechy.
Arsenal
Anglicko
Individuálne

</doc>
<doc id="702630" url="https://sk.wikipedia.org/wiki?curid=702630" title="Končitý hrádok">
Končitý hrádok

Končitý hrádok () je vrch v Krupinskej planine, krajinnom celku Slovenského stredohoria. Leží nad Dolným Tisovníkom, približne južne od Detvy. 
Poloha.
Nachádza sa na východnom okraji planiny, v geomorfologickom podcelku Modrokamenské úboče. Leží v Banskobystrickom kraji, na hranici okresov Zvolen a Detva a zasahuje na katastrálne územie obce Horný Tisovník a Podjavorie II v rámci vojenského obvodu Lešť. Najbližšími sídlami sú juhovýchodne situovaný Dolný Tisovník a Červeňany a severovýchodne ležiaci Horný Tisovník, južne sa nachádza Veľký Lom a Suché Brezovo, juhozápadne Dačov Lom a Senohrad a severne obec Stará Huta. Územie leží na hranici vojenského výcvikového priestoru Lešť.
Opis.
Končitý hrádok leží na východnom okraji podcelku Modrokamenské úboče, v hrebeni, vedúcom z Javoria () juhovýchodným smerom cez Chlm na Rechtorov vrch (). Východne sa nachádza Lysec (), Čierťaž (), Bralce (), Stanová () a Vlčia skala (), severne Kobylí vrch (), Pálenisko (), Dedinský vrch (), Bralo (), Brezie (), Chlm (), Sokolovo bralo () a Javorie (), západne Vysoká (), Dlhý diel (), Vŕšok (), Mavercová (), Kopaný závoz (), Brezové vŕšky () a Habersko () a južne Kršiakov vŕšok (), Borok (), Rechtorov vrch () a Nemcov vrch (). Hrebeň patrí do povodia Ipľa, kde vodu z východných svahov odvádza riečka Tisovník, zo západných odteká potokom Koprovnica do Starej rieky. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít sú viditeľné okolité vrcholy Krupinskej planiny, blízkeho Javoria a Ostrôžok, pri vhodných podmienkach možno vidieť aj Poľanu a vrchy v severnom Maďarsku. 
Prístup.
Na vrchol nevedie značený turistický chodník, preto prístup je možný neznačenými chodníkmi z Dolného Tisovníka. Hrebeňom prechádza východná hranica vojenského výcvikového priestoru Lešť, kde je obmedzený vstup verejnosti. 

</doc>
<doc id="702637" url="https://sk.wikipedia.org/wiki?curid=702637" title="Zoznam poslancov NR SR (2023 – 2027)">
Zoznam poslancov NR SR (2023 – 2027)

Toto je zoznam poslancov Národnej rady Slovenskej republiky v 9. volebnom období (20232027).
Voľby do NR SR prebehli 30. septembra 2023, ustanovujúca schôdza sa konala 25. októbra 2023 a 21. novembra 2023 Národná rada schválila programové vyhlásenie a vyslovila dôveru štvrtej vláde Roberta Fica hlasmi 78 zo 143 prítomných poslancov, proti hlasovalo 65.
Poslanci NR SR.
Prvých 150 položiek zoznamu tvoria v úvodnom zoradení "zvolení poslanci" v poradí primárne podľa čísla politického subjektu vo voľbách a sekundárne podľa poradia kandidáta po zohľadnení prednostného hlasovania. Za nimi nasledujú "náhradníci" chronologicky, v poradí ako nastupovali. Dátumy a dôvody vznikov a zánikov mandátov sú uvádzané formou poznámok k menám. Zoznam je možné zoradiť podľa vlastného kritéria kliknutím na záhlavie stĺpca.
Zdroje: 

</doc>
<doc id="702638" url="https://sk.wikipedia.org/wiki?curid=702638" title="The Dark Side of the Moon Redux">
The Dark Side of the Moon Redux

The Dark Side of the Moon Redux je siedmy sólový štúdiový projekt bývalého člena skupiny Pink Floyd, Rogera Watersa. Vydaný bol 6. októbra 2023 hudobným vydavateľstvom Cooking Vinyl. Album je novou verziou pôvodného albumu "The Dark Side of the Moon" (1973), ktorú pri príležitosti 50. výročia jeho vzniku spolu spracovali a produkovali Roger Waters a americký rockový hudobník z kapely The Black Keys, Gus Seyffert.
Pozadie vzniku.
Roger Waters bol v roku 1965 spoluzakladateľom rockovej kapely Pink Floyd. V roku 1973 bol pri vzniku albumu "The Dark Side of the Moon" a bol výhradným autorom textov jeho piesní. Tento album strávil v rebríčku "Billboard" 200 736 po sebe nasledujúcich týždňov a na celom svete sa z neho predalo viac ako 40 miliónov kópií. V roku 1985 Roger Waters od skupiny Pink Floyd odišiel a odvtedy vydal niekoľko svojich sólových albumov.
V období, keď Roger Waters počas epidémie COVID-19 robil na nahrávkach skladieb, ktoré potom vydal na albume svojho šiesteho štúdiového projektu pod názvom "The Lockdown Sessions", dostal nápad spracovať v podobnom komornom štýle aj album "The Dark Side of the Moon", ktorému sa blížilo 50. výročie jeho vzniku. Na tomto projekte začal pracovať od začiatku roku 2023.
Obsah albumu.
V tlačovej správe sa Roger Waters vyjadril, že v dobe vzniku pôvodného albumu "The Dark Side of the Moon", boli on, Dave, Nick a Rick mladí a keď sa spätne pozerá na posolstvo jeho konceptu, má pocit, že sa neujalo a tak sa zamyslel nad tým, či by múdrosť osemdesiatročného starca mohla do jeho prepracovanej verzie niečo priniesť.
K albumu "The Dark Side of the Moon Redux" neprispeli ďalší členovia kapely Pink Floyd, nahrávali ho hudobníci: Gus Seyffert, Joey Waronker, Jonathan Wilson, Jon Carin, Johnny Shepherd, Azniv Korkejian (Bedouine), Via Mardot, Gabe Noel a Robert Walter. Sú na ňom nahrané bloky hovoreného slova, nie sú tam žiadne gitarové sóla, Rogerovým zámerom bolo, aby sa „hudobne a duchovne vyzdvihlo srdce a spiritualita albumu“. Aktuálna verzia piesne „Speak to Me“ obsahuje Watersovu recitáciu jeho textov zo skladby Pink Floyd z roku 1972 nazvanej „Free Four“.
Waters nezamýšľal "Reduxom" album "The Dark Side of the Moon" nahradiť, skôr mu chcel vzdať poctu a hľadal spôsob, ako preformulovať jeho pôvodné politické postoje. Vraví, že nová verzia nahrávky je viac reflektívna a lepšie odhaľuje jej pôvodný koncept.
Hráč na bicie nástroje v skupine Pink Floyd, Nick Mason, poznamenal, že "Redux" je „absolútne skvelý... Nie je to nič, čo by bolo spojlerom originálu, je jeho zaujímavým doplnkom.“ Nick zrevidovanie a rozvoj pôvodného albumu uvítal.
Vydanie albumu.
Dňa 21. júla 2023 spolu s digitálnym zverejnením pilotného singla „Money“ Roger Waters oficiálne oznámil, že táto nahrávka je súčasťou pripravovaného projektu "The Dark Side of the Moon Redux". Dňa 24. augusta zverejnil druhý singel „Time“ a neskôr, 21. septembra, vyšiel dvojitý singel „Speak to Me“ / „Breathe“. V októbri usporiadal Waters v londýskom Palladiu dva koncerty. Predstavil na nich "The Dark Side of the Moon Redux", hovoril na témy súvisiace s Julianom Assangeom a čítal zo svojich nepublikovaných memoárov.
Ohlasy kritiky.
Agregátor recenzií Metacritic, na základe recenzií siedmich kritikov, albumu "The Dark Side of the Moon Redux" vygeneroval skóre 65 zo 100, čo značí, že jeho prijatie je v hodnotení „všeobecne priaznivé“. 
Nickovi DeRisovi, ktorý písal pre webovú publikáciu "Ultimate Classic Rock", sa táto nahrávka nepáčila, pričom predovšetkým zdôraznil, že na nahrávke chýbajú David Gilmour a Richard Wright, ktorí sú v nej nahradení „pridaním slov“. Celkovo hovorí, že sa z obsahu nahrávok stratilo viacero emocionálnych prvkov, ktoré pôvodný album obsahoval. Pritom Watersove texty „opäť hovoria, len akosi veľa nepovedia“. 
Pozitívnejšia recenzia od Davida Quanticka z časopisu "Classic Rock" uviedla, že nahrávka je podľa autora v poriadku a charakterizoval ju že nie je „ani masívnym vypitvaním originálu, ani jeho otrockou kópiou“.Skladbu „Time“ popísal, že znie ako „balvan vyvalený do kopca, unavený a zostarnutý“. Poznamenal tiež, že mahrávky „Brain Damage“ a „Time“ sú „spievané len napoly“, no veľmi efektívne. Časopis "Uncut" album označil ako „dosť zaujímavý“ na „umelecké cvičenie“, zatiaľ čo časopis "Mojo" z albumu vníma, že jeho „nové zameranie sa na texty piesní sa ukazuje ako veľmi silný, odlišný a hlboký druh úrovne“, vďaka čomu je album „plne účinný, znepokojujúci, vzrušujúci doplnok, o ktorý sa Waters vlastne aj snažil“.
Jonahovi Kruegerovi sa vo vyjadrení v online publikácii "Consequence" nahrávka nepáčila. Tvrdí v nej, že jediným dôvodom, prečo album existuje, je to, že Waters môže „využiť príležitosť a prepísať históriu, označiť sa za jedinú tvorivú silu "The Dark Side of the Moon" a použiť "Redux" ako formu, ktorou to predostrie". Tiež uviedol, že napriek kvalitnej produkcii, mnohé z Watersových aktuálnych zmien album len zhoršujú. Podobné názory na album mal aj Christian Kriticos z magazínu "Paste", ktorý kritizuje jeho pomalé tempo a pasáže s hovoreným slovom.
Zoznam skladieb.
Poznámka

</doc>
<doc id="702643" url="https://sk.wikipedia.org/wiki?curid=702643" title="The Lockdown Sessions">
The Lockdown Sessions

The Lockdown Sessions je šiesty sólový štúdiový projekt bývalého člena skupiny Pink Floyd, Rogera Watersa. Vydaný bol 9. decembra 2022 hudobným vydavateľstvom Legacy Recordings.
Album je kompiláciou domácich nahrávok, ktoré vznikli počas lockdownu v pandémii COVID-19. Pred vydaním na albume boli nahrávky dodatočne zremastrované. Všetky skladby sú prerobené verzie piesní z albumov skupiny Pink Floyd, "The Wall" a "The Final Cut", a z Watersovho sólového albumu "Amused To Death". V týchto verziách boli pôvodne hrané aj na Watersovom turné Us + Them Tour. Posledná z nahrávok, skladba nazvaná aj „Comfortably Numb 2022“ bola pripravená v tejto verzii na otváranie koncertov počas pripravovaného turné This Is Not a Drill. Toto prevedenie sa líši od pôvodnej verzie absenciou gitarových sól a predvedeným v pomalšom tempe, vo forme pohrebného žalospevu. Spôsob, akým sa Waters snažil vyhnúť gitarovým sólam a zamerať sa na text a obsah odlišným štýlom sa pre neho stal inšpiráciou pre nasledujúci album, "The Dark Side of the Moon Redux", ktorý vydal v nasledujúcom roku 2023.

</doc>
<doc id="702646" url="https://sk.wikipedia.org/wiki?curid=702646" title="Filmové studio Barrandov">
Filmové studio Barrandov



</doc>
<doc id="702647" url="https://sk.wikipedia.org/wiki?curid=702647" title="Jolana Marcineková">
Jolana Marcineková



</doc>
<doc id="702649" url="https://sk.wikipedia.org/wiki?curid=702649" title="Woodova-Ljungdahlova dráha">
Woodova-Ljungdahlova dráha

Woodova-Ljungdahlova dráha je súbor biochemických reakcií, ktoré využívajú niektoré baktérie a archeóny.Táto dráha týmto organizmom umožňuje využívať vodík (H2) ako donor elektrónov a oxid uhličitý (CO2) ako akceptor elektrónov a ako stavebný kameň pre biosyntézu. Tieto reakcie predstavuje jeden zo spôsobov acetogenézy (tvorby kyseliny octovej mikroorganizmami). Je to jeden zo spôsobov fixácie uhlíka, ale na rozdiel od ostatných dráh táto dráha nie je cyklická. Táto dráha sa takisto označuje ako redukčná dráha acetylkoenzýmu A alebo dráha CO-dehydrogenázy/acetyl-koA syntázy.
Prehľad.
V tejto dráhe sa oxid uhličitý (CO2) redukuje na oxid uhoľnatý (CO) a kyselinu mravčiu alebo priamo na formylovú skupinu. Formylová skupina sa redukuje na metylovú skupinu a potom sa viaže na oxid uhoľnatý a koenzým A, čím vzniká acetylkoenzým A (acetyl-CoA). Redukcie oxidu uhličitého sa v tejto dráhe účastnia dva enzýmy: CO dehydrogenáza a acetyl-CoA syntáza. Prvý z týchto enzýmov katalyzuje redukciu CO2 na CO a druhý z nich katalyzuje naviazanie CO na metyl a koenzým A, čím vzniká acetyl-CoA. 
Acetyl-CoA, ktorý vzniká touto dráhou, sa potom prípadne môže premieňať na pyruvát pôsobením pyruvát feredoxín oxidoreduktázy. Na premenu troch molekúl CO2 na pyruvát stačí celkom jedna molekula ATP. Na vznik triózafosfátu sú potrebné 4-5 ATP, 3-4 NAD(P)H a 2-3 molekuly feredoxínu, čo z tejto dráhy robí najefektívnejšiu dráhu fixácie CO2.
Niektoré anaeróbne baktérie využívajú Woodovu-Ljungdahlovu dráhu v opačnom smere na rozklad acetátu. Napríklad sulfát redukujúce baktérie úplne oxidujú acetát na CO2 a H2 a pomocou toho redukujú sulfát na sulfid. Keď dráha beží v tomto opačnom smere, acetyl-CoA syntáza sa niekedy označuje ako acetyl-CoA dekarbonyláza.
S Woodovou-Ljungdahlovou dráhou by sa nemal zamieňa Wolfeov cyklus, čo je evolučne príbuzná, ale biochemický odlišná dráha, ktorá je prítomná iba v niektorých metanogénnych archeónoch nazývaných metanogény. U týchto anaeróbnych archeónov funguje Wolfeov cyklus ako metanogénna dráha, ktorou sa redukuje CO2 na metán pomocou donorov elektrónov ako sú vodík alebo mravčan. Podobne ako v prípade reverzného Krebsovho cyklu alebo Calvinovho cyklu, Wolfeov cyklus je cyklický, ale Woodova-Ljungdahlova dráha nie je.
Reakcie.
Woodova-Ljungdahlova dráha sa skladá z dvoch častí: redukcie CO2 na metylovú skupinu a syntézy acetyl-CoA. Tieto časti sa v pôvodných článkoch označujú ako východná (anglicky "eastern") a západná (anglicky "western") vetva.
Redukcia CO2 (východná vetva).
Acetogénne baktérie.
Redukcia CO2 prebieha cyklicky a je prítomná u mnohých organizmov, vrátane človeka. V prvom kroku sa oxid uhličitý mení na kyselinu mravčiu pôsobením formiátdehydrogenázy:
 CO2 + 2 e- + 2 H+ → HCOOH
V druhom kroku sa kyselina mravčia viaže na tetrahydrofolát (THF). Reakciu katalyzuje formyl-H4folát syntetáza, pričom vzniká 10-formyl-THF a v procese dochádza k štiepeniu ATP na ADP a anorganický fosfát:
 THF + HCOOH + ATP → 10-formyl-THF + H2O + ADP + Pi
10-Formyl-THF sa pôsobením cyklohydrolázy mení na 5,10-metenyl-THF:
 10-formyl-THF→ 5,10-metenyl-THF + H2O
V ďalšej reakcii, ktorú katalyzuje metylén-THF dehydrogenáza, sa 5,10-metenyl-THF mení na 5,10-metylén-THF. Ako kofaktor vystupuje NADPH:
 5,10-metenyl-THF + NADPH → 5,10-metylén-THF + NADP+
V predposlednom kroku dráhy dochádza k ďalšej redukcii a 5,10-metylén-THF sa mení na 5-metyl-THF pôsobením metylén-THF reduktázy. Ako kofaktor vystupuje NADH:
 5,10-metylén-THF + NADH → 5-metyl-THF + NAD+ + H+
5-metyl-THF sa u metanogénov znovu redukuje, čím dochádza k odštiepeniu metánu a obnove THF. V prípade Woodovej-Ljungdahlovej dráhy však dochádza k prenosu na kobamid, teda kofaktor, ktorý vo svojej štruktúre viaže ión kobaltu:
 5-metyl-THF + Co+-R → THF + CH3-Co3+-R
Kobalt je viazaný v korinoidovej štruktúre.
Metanogénne baktérie.
V prípade metanogénnych baktérií je proces obdobný, ale namiesto tetrahydrofolátu sa využíva tetrahydrometanopterín.
Syntéza acetyl-CoA (západná vetva).
Západná vetva Woodovej-Ljungdahlovej dráhy prebieha lineárne a je prítomná len u acetogénov, metanogénov a sulfát redukujúcich baktérií. V prvej reakcii dochádza k redukcii CO2 na CO pôsobením CO dehydrogenázy. Zdrojom elektrónov je feredoxín:
 CO2 + 2 redukovaný feredoxín + 2 H+ → CO + 2 oxidovaný feredoxín + H2O
Druhá reakcia je zložená z celkom štyroch medzikrokov. Všetky medzikroky prebiehajú v aktívnom centre acetyl-CoA syntázy (ACS), kde sú substráty postupne naviazané na ióny kovov a zlučované dokopy. V prvom kroku sa viaže CO, ktorý pochádza z prvej reakcie:
 ACS + CO → ACS-CO
ACS obsahuje ión železa a niklu, ale nie je jasné, na ktorý z týchto atómov sa karbonyl viaže – niektoré štúdie uvádzajú železo, niektoré nikel. V druhom medzikroku dochádza k naviazaniu metylovej skupiny, ktorá pochádza z východnej vetvy Woodovej-Ljungdahlovej dráhy:
 ACS-CO + CH3-Co3+-R → CH3-ACS-CO + Co+-R 
Takisto nie je presne známe, na ktorý ión kovu sa skupina viaže. Následne dochádza k preskupeniu týchto skupín a vzniku acetylovej skupiny:
 CH3-ACS-CO → ACS-COCH3
V poslednom medzikroku sa acetylová skupina prenáša na koenzým A, čím vzniká acetyl-CoA a obnovuje sa ACS:
 ACS-COCH3 + -SCoA → ACS + acetyl-CoA
Evolúcia.
Niektorí autori považujú túto dráhu za počiatok metabolimu, čomu naznačuje aj izotopická analýzy metánu zo vzoriek poblíž horúcich podmorských prameňov. Podľa nej by mohol byť vek tohto metánu až okolo 3,5 miliardy rokov. Rovnako tomu naznačuje genómová analýza.
Spojitosť s abiogenézou.
Bolo navrhnuté, že redukčná acetyl-CoA dráha mohla vzniknúť v hlbokomorských alkalických hydrotermálnych prieduchoch, kde kovové sulfidy a kovy katalyzovali prebiotické reakcie prítomné v tejto dráhe. Nedávne experimenty z roku 2018 sa pokúsili replikovať tieto dráhy, konkrétne redukciu CO2, pričom pri použití prírodného železa ako redukčného činidla pozorovali malé množstvo pyruvátu (&lt;0.03 mM) a ešte menšie množstvo pyruvátu za podmienok prítomných v hydrotermálnych prieduchoch s H2 (10 μM). Joseph Moran a kolegovia tvrdia, že „bolo navrhnuté, že celý alebo čiastočné podoby [reverzného Krebsovho cyklu] mohli byť spojené s acetyl-CoA dráhou v historickej, možno prebiotickej, dráhe na fixáciu uhlíka.“
Posledný spoločný predok.
Štúdia genómov sady baktérií a archeónov v roku 2016 navrhla, že posledný univerzálny spoločný predok (LUCA) všetkých buniek využíval Woodovu-Ljungdahlovu dráhu v hydrotermálnych prieduchoch, ale novšie štúdie rozporujú toto tvrdenie a vravia, že predchádzajúca štúdia mala „nedostatočné vzorky rodín proteínov, čo viedlo k nekompletným fylogenetickým stromom, ktoré nereflektujú evolúciu proteínových rodín.“ Geologické dôkazy a fylogenomické rekonštrukcie metabolických dráh posledných spoločných predkov archeónov a baktérií však podporujú závery, že LUCA bol schopný fixácie CO2 a využíval H2.

</doc>
<doc id="702651" url="https://sk.wikipedia.org/wiki?curid=702651" title="Brezie (vrch v Krupinskej planine)">
Brezie (vrch v Krupinskej planine)

Brezie () je názov vrchu v Krupinskej planine, krajinnom celku Slovenského stredohoria. Leží nad Horným Tisovníkom, približne južne od Detvy. 
Poloha.
Nachádza sa na východnom okraji planiny, v geomorfologickom podcelku Modrokamenské úboče. Leží v Banskobystrickom kraji, na hranici okresov Zvolen a Detva a zasahuje na katastrálne územie obce Horný Tisovník a Podjavorie II v rámci vojenského obvodu Lešť. Najbližším sídlom je na východnom úpätí situovaný Horný Tisovník, juhovýchodne leží Dolný Tisovník a Červeňany, južne Veľký Lom a Suché Brezovo, juhozápadne Dačov Lom a Senohrad, západne Pliešovce a severne obec Stará Huta. Územie leží na hranici vojenského výcvikového priestoru Lešť.
Opis.
Brezie leží na východnom okraji podcelku Modrokamenské úboče, v hrebeni, vedúcom z Javoria () juhovýchodným smerom cez Chlm () na Bralo (). Severne sa nachádza Budinská skala (), Ostrôžka (), Pálenisko (), Dedinský vrch (), Chlm () a Sokolovo bralo (), západne Javorie (), Vysoká (), Priečne bralo (), Dlhý diel (), Vŕšok (), Šamilova skala () a Mavercová (), južne Viničky (), Brezové vŕšky (), Habersko (), Kršiakov vŕšok (), Borok (), Bralo (), Rechtorov vrch (), Lysec () a Čierťaž () a východne Vlčia skala (), Bralce (), Stanová () a Kobylí vrch (). Hrebeň patrí do povodia Ipľa, kde voda z východne sa zvažujúcich častí odteká do riečky Tisovník, zo západných odteká potokom Koprovnica do Starej rieky. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s riedkou vegetáciou možno pozorovať okolité vrcholy Krupinskej planiny, blízkeho Javoria a Ostrôžok, pri vhodných podmienkach možno vidieť aj Poľanu a vrchy v severnom Maďarsku.
Prístup.
Na vrchol nevedie značený turistický chodník, preto prístup je možný neznačenými chodníkmi z Horného Tisovníka. Hrebeňom prechádza východná hranica vojenského výcvikového priestoru Lešť, kde je obmedzený vstup verejnosti. 

</doc>
<doc id="702652" url="https://sk.wikipedia.org/wiki?curid=702652" title="Brezie">
Brezie

Brezie môže byť:

</doc>
<doc id="702654" url="https://sk.wikipedia.org/wiki?curid=702654" title="Tove Ditlevsenová">
Tove Ditlevsenová

Tove Irma Margit Ditlevsenová (* 14. december 1917, Kodaň – † 7. marec 1976, Kodaň) bola dánska prozaička a poetka, ktorá publikovala diela rôznych žánrov a bola jednou z najznámejších dánskych autoriek.
Životopis.
Tove Ditlevsenová sa narodila v Kodani a vyrastala v robotníckej štvrti Vesterbro. Zážitky autorky z detstva boli ústredným bodom jej tvorby. Ditlevsenová bola štyrikrát vydatá a rozvedená.
Počas svojho života vydala 29 kníh vrátane poviedok, románov, zbierok básní a memoárov. V jej dielach sa opakovane objavujú témy ženskej identity, pamäti a straty detstva. Básne začala písať vo veku desiatich rokov, svoju prvú básnickú zbierku vydala v dvadsiatich rokoch. V roku 1947 získala popularitu vydaním básnickej zbierky "Blinkende Lygter". Ditlevsenová bola tiež autorkou stĺpčeka v týždenníku Familie Journalen, v ktorom odpovedala na listy čitateľov.
Tri z jej kníh, "Barndom" (doslovne Detstvo), "Ungdom" (doslovne Mladosť) a "Gift" (doslovne Závislosť), tvoria autobiografickú trilógiu.
Počas svojho dospelého života Ditlevsenová zápolila s užívaním drog a niekoľkokrát bola hospitalizovaná na psychiatrii, čo je opakujúcou sa témou v jej neskorších románoch. V roku 1976 spáchala samovraždu predávkovaním sa tabletkami na spanie.
Uznanie a vplyv.
Ditlevsenová za život získala množstvo ocenení. V roku 2014 bola zaradená do literárneho kánonu pre dánske základné školy.
Podľa básne Blinkende Lygter "(doslovne Blikajúce svetlá)" z rovnomennej básnickej zbierky bol pomenovaný dánsky film z roku 2000 "Blikajúce svetlá", ktorý režíroval Anders Thomas Jensen a ktorý je v rôznych anketách často označovaný za najobľúbenejší hraný film v Dánsku. Jej román "Barndommens gade" ("Ulica detstva") bol v polovici 80. rokov 20. storočia sfilmovaný a Anne Linnet vydala album s Ditlevsenovej básňami, ktoré Anne sama naspievala. Hudba z albumu bola použitá aj vo filme "Barndommens gade" "(Ulica detstva)".

</doc>
<doc id="702660" url="https://sk.wikipedia.org/wiki?curid=702660" title="Tove Ditlevsen">
Tove Ditlevsen



</doc>
<doc id="702661" url="https://sk.wikipedia.org/wiki?curid=702661" title="Tove Irma Margit Ditlevsen">
Tove Irma Margit Ditlevsen



</doc>
<doc id="702662" url="https://sk.wikipedia.org/wiki?curid=702662" title="Tove Irma Margit Ditlevsenová">
Tove Irma Margit Ditlevsenová



</doc>
<doc id="702669" url="https://sk.wikipedia.org/wiki?curid=702669" title="Železničná zastávka Špania Dolina">
Železničná zastávka Špania Dolina

Železničná zastávka Špania Dolina bola železničná zastávka pri obci Špania Dolina. 
Poloha.
Zastávka stála na 9,505 km trate, približne 50 metrov od severozápadného portálu tunela Dolinský I.. Nachádzala sa približne 3 kilometre na juhozápad od obce Špania Dolina, v dnešnom katastrálnom území Banskej Bystrice, v mestskej časti Uľanka. Zastávku pre jej blízkosť vyžívali obyvatelia Uľanky, keďže železničná stanica Uľanka je od mestskej časti vzdialená viac ako 2 kilometre. 
História.
30. októbra 1913 bola zahájená prevádzka železničnej trate Banská Bystrica – Harmanec. Jednou zo zastávok na trati bola aj železničná zastávka Ulmanka, ktorá sa nachádzala na pravom brehu rieky Bystrica. Pri projektovaní železničného spojenia Banskej Bystrice s Turcom sa v tridsiatych rokoch dvadsiateho storočia pristúpilo k výstavbe novej trate Banská Bystrica – Dolná Štubňa. Trať do Harmanca bola kvôli nevyhovujúcim parametrom administratívne zrušená v deň otvorenia novej trate.
Budovu osobnej zastávky Špania Dolina postavil podnikateľský subjekt B. O. Sýkora so sídlom vo Zvolene. Z hlavnej cesty k nej viedla zhruba 90-metrová príjazdová cesta. Nachádzala sa približne 500 metrov od bývalej zastávky Ulmanka. 
Zastávka stála na trati Banská Bystrica – Dolná Štubňa, ktorej výstavba bola zahájená v roku 1936, ako posledného úseku tzv. stredoslovenskej transverzály. Symbolické otvorenie trate, počas ktorého dva slávnostné vlaky zastavili aj na zastávke Špania Dolina, prebehlo 19. decembra 1940 za prítomnosti najvyšších predstaviteľov vtedajšieho Slovenského štátu. Oficiálnu vládnu delegáciu tvorili prezident Jozef Tiso, ministri Alexander Mach, Ferdinand Čatloš, Július Stano a Gejza Medrický, predseda snemu Martin Sokol a starosta Banskej Bystrice Michal Samuhel.
V roku 1970 sa na zastávke nachádzal bledý prízemný domček so šikmou strechou, lampy a železná zábrana za koľajami. Za budovou železničnej zastávky stál druhý, rozlohou menší objekt. Priestor medzi budovami bol oplotený. Neskôr k domčeku pribudla drevená prístavba.
Zastávka bola komerčne zrušená v roku 1961. V roku 1973 na nej prestali zastavovať vlaky. Budova zastávky postupne chátrala a prišla o strechu. Definitívne zbúraná bola medzi rokmi 2000 a 2003. Dnes už po zastávke na mieste nič nezostalo a plocha postupne zarastá.
Zastávka vo filme.
Zastávka sa objavila v tretej časti trojdielneho televízneho filmu Maroško s názvom "Maroško študuje" (1970), v ktorom nesie názov "Mostice", dediny, z ktorej pochádza hlavný hrdina Maroš. Na scéne, ktorá bola natočená na zastávke, príde na zastávku vlak a Marošova mama sa lúči s Marošom, ktorý odchádza študovať do mesta.
Zastávka sa vyskytla aj vo viacerých scénach štvordielneho televízneho filmu Tisícročná včela (1983). V jednej scéne sa v zime vracia partia chlapov z múračiek, ktorí tu vyskakujú z vlaku. V ďalšej scéne chlapi pracujú na oprave železničnej trate.

</doc>
<doc id="702670" url="https://sk.wikipedia.org/wiki?curid=702670" title="Triózafosfát">
Triózafosfát

Triózafosfáty sú organické zlúčeniny, v ktorých je naviazaný zvyšok kyseliny fosforečnej na triózu (trojuhlíkový monosacharid). Predstavujú deprotonované kyseliny triózafosforečné, takže môžu existovať v podobe solí, esterov alebo aniónov.
Vlastnosti.
Rôzne triózafosfáty sa vyskytujú v glykolýze a glukoneogenéze u všetkých organizmov a u niektorých organizmov i v alkoholovej fermentácii. Triózafosfáty sa účastnia aj fotosyntézy a sú produktom reakcií tmavej fázy prebiehajúcich v chloroplastoch.
Typickými príkladmi triózafosfátov sú glyceraldehyd-3-fosfát (G3P alebo GAP) a dihydroxyacetónfosfát (DHAP). G3P a DHAP sa môžu na seba voľne premieňať v živých organizmoch pôsobením triózafosfátizomerázy.

</doc>
<doc id="702674" url="https://sk.wikipedia.org/wiki?curid=702674" title="Michal Pavlíček">
Michal Pavlíček

Michal Pavlíček (* 14. február 1956, Praha, Česko-Slovensko) je český hudobný skladateľ, gitarista, spevák, textár a producent. Je držiteľom radu ocenení a víťazstiev v odborných anketách a je považovaný za jedného z najlepších českých gitaristov.
Hudobná kariéra.
Michal Pavlíček v polovici 70. rokov vyštudoval na Filmovej fakulte AMU. Po ukončení štúdia bol hráčom na gitaru a textárom v skupine Pražský výběr. Okrem tejto skupiny založil a hrával v kapelách Stromboli a Big Heads. Od roku 1992 hráva v skupine BSP, ktorej názov vznikol zo skratky pre priezviská: Balage–Střihavka–Pavlíček. V Česku je od tejto formácie najznámejšia nahrávka Země vzdálená, ktorá sa stala v tejto krajine rádiovým hitom. Ako autor a interpret sa Michal Pavlíček podieľal na albumoch popredných českých a slovenských interpretov, ako sú Bára Basiková, Zuzana Michnová, Monika Načeva, Jana Koubková, Kamil Střihavka, Daniel Hůlka, Richard Müller a ďaľších. Michal Pavlíček zložil hudbu k mnohým divadelným predstaveniam – napr. k Drábkovým "Akvabelám", Maeterlinckovmu "Veľmi modrému vtákovi" alebo adaptácii Čechovoveho "Višňového sadu" uvedenom v Divadle na Vinohradoch a bol niekoľkokrát nominovaný na českú výročnú umeleckú divadelnú Cenu Alfréda Radoka.
Michal Pavlíček napísal hudbu k mnohým televíznym inscenáciám a seriálom, napríklad "Místo v životě", "Cesty domů", "Život je ples", ale aj k celovečerným filmom, napríklad k filmu "Proč?" Prečo?, "Na půdě aneb kdo má dneska narozeniny", či k filmu "Odcházení". Za hudbu k filmu "Odcházení", ktorý bol o Václavovi Havlovi, bol v roku nominovaný na Českého leva 2011. 
Michal Pavlíček je aj autorom symfonických baletov: "Zvláštní radost žít", "Kráska a zvíře" nebo "Malý princ" – Slovenské národné divadlo. Zložil hudbu pre Laternu magiku, k muzikálom "Minotaurus", "Hádanky", "Klaun", "Excalibur", "Obraz Doriana Graye" a "Dáma s kaméliemi".
Michal Pavlíček ako skladateľ pôsobí aj na zahraničnej scéne. Napísal symfonickú hudbu k piatim dielom britského historického seriálu BBC "The Scarlet Pimpernel", k televíznemu seriálu "Outlaw" a je jedným z autorov hudby britského fantasy seriálu BBC "Merlin". Za hudbu k seriálu "The Scarlet Pimpernel" bol v roku 2000 na televíznom festivale v Birminghame nominovaný na cenu za hudbu.
Michal Pavlíček bol taktiež spoluautorom a protagonistom hudobných relácií Českej televízie, "Na Kloboučku".
Michal Pavlíček príležitostne vystupuje s veľkými orchestrálnymi telesami, ako je napríklad symfonický orchester Českého rozhlasu, orchester Pražského konzervatória (2006 O2 Arena, 2010 Rudolfinum, 2016 Smetanova sieň Obecného domu).
Ako autor vydal cez 70 hudobných nosičov, CD a DVD, jeho DVD "Beatová síň slávy" sa stalo dvojnásobne platinové a získalo českú hudobnú cenu Anděla. V roku 2008 mu vyšla autobiografia Zeme vzdialenej a o osem rokov neskôr jej nové vydanie, rozšírené o roky 20082015. V roku 2015 dostal cenu Anděl v kategórii Sieň slávy.

</doc>
<doc id="702675" url="https://sk.wikipedia.org/wiki?curid=702675" title="Moja mama varí lepšie ako tvoja">
Moja mama varí lepšie ako tvoja

Moja mama varí lepšie ako tvoja je slovenská zábavná súťažná relácia s Milanom Zimnýkovalom. Relácia sa začala vysielať od roku 2015 na TV JOJ.
Opis.
Kulinárska šou, ktorá je nielen o varení a o súťažení, ale hlavne o rodinných či kamarátskych vzťahoch. Súťažiaci varia pod časovým stresom a bojujú o 500 eur. V časovom limite musia stihnúť uvariť čo najlepšie jedlo a poraziť tak súperov.

</doc>
<doc id="702679" url="https://sk.wikipedia.org/wiki?curid=702679" title="Slobodná demokratická strana">
Slobodná demokratická strana

Slobodná demokratická strana (, skratka FDP, alebo iba Slobodní demokrati, ) je liberálna stredopravicová politická strana v Nemecku. Jej predsedom je od roku 2013 Christian Lindner.
V nemeckom Spolkovom sneme je s výnimkou rokov 20132017, 2025 - zastúpená nepretržite od roku 1949. V bývalom Západnom Nemecku, ako aj v dnešnej Spolkovej republike sa ako menšia strana v koalícii s kresťanskými alebo sociálnymi demokratmi podieľala na niekoľkých vládach. Od roku 2021 do roku 2025 vládla spolu so Sociálnodemokratickou stranou a Zelenými, pričom spravovala štyri ministerstvá. Po predčasných voľbách v roku 2025 sa do spolkového snemu nedostala.
Slobodná demokratická strana vznikla v roku 1948 zlúčením viacerých liberálnych hnutí v západných okupačných zónach, z ktorých sa o rok neskôr sformovala Nemecká spolková republika. V nasledujúcich desaťročiach počas trvania studenej vojny mala pri zostavovaní vlád väčšinou kľúčovú úlohu, keďže bola popri CDU a SPD jedinou menšou stranou v Spolkovom sneme a obe ju tak potrebovali na dosiahnutie väčšiny. Jej prvý predseda Theodor Heuss sa stal prvým prezidentom NSR. Okrem neho bol slobodný demokrat vo funkcii prezidenta ešte v rokoch 19741979, kedy túto funkciu zastával Walter Scheel.
FDP je klasickou liberálnou stranou, ktorá sa sama označuje za „stranu slobody a sebaurčenia“. Orientuje sa najmä na slobodný trh, digitalizáciu, vzdelávanie či občianske práva a zastáva výrazné proeurópske postoje. Jej voličskú základňu tvoria najmä príslušníci strednej a vyššej triedy, podnikatelia a mladí ľudia. Svoje tradičné bašty má predovšetkým v Bádensku-Württembersku, Hesensku a iných častiach bývalej NSR, zatiaľ čo vo východných spolkových republikách je jej popularita nižšia.

</doc>
<doc id="702684" url="https://sk.wikipedia.org/wiki?curid=702684" title="Briač">
Briač

Briač je potok v regióne Hont v meste Krupina a v obciach Čekovce a Bzovík v okrese Krupina v Banskobystrickom kraji a okrajovo aj v obci Bzovská Lehôtka v okrese Zvolen v Banskobystrickom kraji. Je ľavostranným prítokom Krupinice, ktorá je ďalej prítokom Ipľa; má dĺžku . Je vodným tokom IV. rádu. Číslo hydronyma: 4-24-03-432. Geomorfologická kategorizácia: geomorfologický celok Krupinská planina, geomorfologické podcelky Závozská vrchovina a Bzovícka pahorkatina.
Prameň.
Pramení v nadmorskej výške v blízkosti obecnej a zároveň aj okresnej hranice v severovýchodnej časti územia mesta Krupina v okrese Krupina a v juhozápadnej časti územia obce Bzovská Lehôtka južne od lesa "Dolina" v okrese Zvolen, na okraji lesného extravilánu v Banskobystrickom kraji, v geomorfologickom podcelku Závozská vrchovina.
Opis toku.
Od prameňa tečie juhozápadným smerom väčšinou poľnohospodárskym extravilánom a tento smer si zachováva až do svojho zaústenia do Krupinice s výnimkou svojho záverečného úseku. V nadmorskej výške priteká na trojchotárnik obcí Bzovská Lehôtka v okrese Zvolen, Krupina a Čekovce v okrese Krupina, pokračuje po obecnej hranici medzi mestom Krupina a obcou Čekovce, v nadmorskej výške priberá ľavostranný bezmenný prítok, ľavým brehom obmýva samotu "Gerlach" ležiacu na území obce Čekovce, v nadmorskej výške priberá ľavostranný bezmenný prítok, ľavým brehom obmýva úpätie vrchu "Mačací vŕšok" so , pravým brehom obmýva osadu "Briač" s roztrúsenou zástavbou, v nadmorskej výške priteká na trojchotárnik mesta Krupina a obcí Čekovce a Bzovík, ďalej pokračuje po obecnej hranici medzi mestom Krupina a obcou Bzovík v okrese Krupina, v nadmorskej výške priberá ľavostranný bezmenný prítok, ľavým brehom v pravidelnom meandre obmýva úpätie vrchu "Ostrý vrch" s , v nadmorskej výške opúšťa obecnú hranicu medzi obcou Bzovík a mestom Krupina, vteká na územie mesta Krupina a po 150 m v nadmorskej výške ústi do Krupinice ako jej ľavostranný prítok v povodí Ipľa. Potok "Briač" pramení na okraji lesného extravilánu a väčšinou preteká územím poľnohospodárskeho extravilánu a to z väčšej časti po obecnej hranici mesta Krupina, obcí Čekovce a Bzovík a v malom rozsahu i obce Bzovská Lehôtka a ústi na území mesta Krupina južne od mestského intravilánu; preteká geomorfologickým celkom Krupinská planina v dvoch geomorfologických podcelkoch: v hornej severovýchodnej časti toku (necelá polovica toku) Závozská vrchovina a v dolnej juhozápadnej časti toku (viac ako polovica toku) Bzovícka pahorkatina. 
Pôvod názvu.
Názov vodného toku "Briač" má pôvod v názve samoty rovnakého názvu "Briač". Názov samoty bol prenesený bez osobitného formantu (bez zmeny) i na vodný tok. Názov samoty "Briač" sa objavuje už v listine z roka 1238, ktorou bolo potvrdené, že krupinskí mešťania platili ročne clo bzovíckemu opátovi za pozemok vo vlastníctve bzovíckeho opátstva. V texte listiny sa spomína pozemok s názvom "Brack". Vývoj názvu: 1238 "Brack" pozemok → 1244 "Brech" → 1885 "Brjač" → maď. "Brecs" → 1981 slov. "Briač" (dnes samota v Krupine aj v Bzovíku). Podľa M. Majtána a P. Žigu je pôvodný apelatívny význam osadného názvu "Briač" nejasný. Toponymum "Briač" zrejme súvisí s viacerými toponymami zo slovného základu "brija" vo význame "odvar, riedka kaša z ovocia", napr. štandardizované názvy: "Brija" (vrch v Tatranskej Javorine v Spišskej Magure), "Briava" (vrch, Čadca), "Briavsky potok" (prítok Kysuce) a ešte neštandardizované názvy: "Brija" (vrch, Poprad), "Bryjovka" (pasienok a pole, Haligovce), "Bryjovské pole" (pole, Lesnica), "Bryjovský potôčik" (lúka, Lesnica), "Bryjova" dolina (pole, Lesnica), "Na Bryjovu dolinu" (pasienok, Lesnica), "Solisko v medzi Brejkov" (pole, Turzovka), "Bryačka" (pole, Zákopčie), "Na Bryačke" (pole, Zákopčie). Toponymum "Briač" vzniklo z apelatíva "brija" alebo z osobného mena "Brija" rozšírením slovného základu o formant "-áč/-ač", ako napr. "zabíjač/zabijač, brucháč, hrbáč, krájač". Apelatívum "brija" je v súčasnosti vysunuté na okraj slovenskej slovnej zásoby a prežíva už iba vo vybraných nárečiach.
Najstarší listinný doklad o výskyte názvu dnešného mesta Krupina v podobe "Corpona" je z roka 1380 a teda je mladší ako najstarší listinný doklad o výskyte pozemkov "Briač", ktorý je z roka 1238, čiže dnešnej samoty mesta Krupina. Hydronymum "Briač" bolo štandardizované v roku 1977. V dnešnej slovenskej hydronymii je hydronymum "Briač" jedinečným názvom (október 2023).

</doc>
<doc id="702685" url="https://sk.wikipedia.org/wiki?curid=702685" title="Vŕšok (vrch v Krupinskej planine)">
Vŕšok (vrch v Krupinskej planine)

Vŕšok alebo aj Ježov vrch () je názov vrchu v Krupinskej planine, krajinnom celku Slovenského stredohoria. Leží nad Oremovým Lazom vo VVP Lešť, približne južne od Detvy. 
Poloha.
Nachádza sa v severovýchodnej časti planiny, v geomorfologickom podcelku Závozská vrchovina. Leží v Banskobystrickom kraji, v okrese Zvolen a na katastrálnom území Podjavorie I v rámci vojenského obvodu Lešť. Najbližším sídlom je na južnom úpätí situovaný Oremov Laz, jedno z centier vojenského výcvikového priestoru Lešť, západne sa nachádzajú Pliešovce, juhozápadne Senohrad, južne Dačov Lom, juhovýchodne Suché Brezovo, Veľký Lom a Červeňany, východne Horný Tisovník a severovýchodne Stará Huta.
Opis.
Vŕšok leží vo východnej časti podcelku Závozská vrchovina, v hrebeni vedúcom južne z Priečneho brala (). Severne sa nachádza Dedinský vrch (), Javorie (), Vysoká () a Priečne bralo (), západne Ježová (), Horná hora (), Klinkovica (), Kopaný závoz () a Žiar (), južne Jaseňový vrch (), Veľké blato (), Kobola (), Brezové vŕšky () a Habersko () a východne Končitý hrádok (), Bralo (), Mavercová (), Šamilova skala (), Chlm (), Dlhý diel () a Sokolovo bralo (). Oblasť patrí do povodia Ipľa, kde voda z východne sa zvažujúcich častí odteká do Starej rieky, juhozápadné svahy odvodňuje Plachtinský potok. Na vrchol v uzavretej oblasti nevedie značený turistický chodník. 
Výhľady.
Vrchol je bez vyššej vegetácie a nachádza sa tu menší vojenský objekt. Z danej kóty je napriek tomu možno vidieť okolité vrcholy Krupinskej planiny, blízkeho Javoria a Ostrôžok, pri vhodných podmienkach sú pozorovateľné aj Štiavnické vrchy a vrchy v severnom Maďarsku.
Prístup.
Vrchol sa nachádza vo vojenskom výcvikovom priestore Lešť, kde je obmedzený vstup verejnosti. Vŕšok je preto neprístupný a mimo turistických trás. 

</doc>
<doc id="702686" url="https://sk.wikipedia.org/wiki?curid=702686" title="Ježov vrch">
Ježov vrch



</doc>
<doc id="702687" url="https://sk.wikipedia.org/wiki?curid=702687" title="Bitka pri Nikopole">
Bitka pri Nikopole

Bitka pri Nikopole sa odohrala 25. septembra 1396 a viedla k porážke spojeneckej križiackej armády uhorského, chorvátskeho, bulharského, valašského, poľského, francúzskeho, burgundského, nemeckého, anglického, vojska rádu johanitov, iberského, talianského, českého a byzantského vojska (s pomocou benátskeho námorníctva) osmanským vojskom Bayezida I., čím sa zvýšilo obliehanie dunajskej pevnosti Nikopol a jej dobytie viedlo k pádu druhej bulharskej ríše. Európske sily boli vedené Žigmundom Luxemburským a výprava, ktorá sa často označuje ako Križiacka výprava do Nikopolu, pretože to bola jedna z posledných veľkých križiackych výprav v stredoveku spolu s križiackou výpravou do Varny v rokoch 1443–1444. Svojím víťazstvom pri Nikopole Turci odradili vytváranie budúcich európskych koalícií proti nim. Zvýšili tlak na Konštantínopol, sprísnili kontrolu nad Balkánom a stali sa väčšou hrozbou pre strednú Európu. 
Zlyhanie tejto výpravy zo strany križiakov sa pripisuje nejednotnej taktike ich spoločného vojska (najmä francúzskych účastníkov), zbrklosti francúzskych rytierov, ktorí vykonali predčasný unáhlený výpad proti tureckým silám, bitka sa potom už vyvíjala len v neprospech križiackej strany vedúcej až ku katastrofálnemu výsledku. Iba malá časť križiakov vrátane Žigmunda Luxemburského sa zachránila, väčšina padla na bojisku a časť sa ocitla v tureckom zajatí, kde boli potom popravení. Znamenalo to tiež koniec nádejí na záchranu umierajúcej Byzantskej ríše a ďalšie balkánske národy, ktoré ani spoločnými silami nemohli vzdorovať vzrastajúcej osmanskej moci.

</doc>
<doc id="702688" url="https://sk.wikipedia.org/wiki?curid=702688" title="OSS 117 se déchaîne">
OSS 117 se déchaîne

OSS 117 se déchaîne je francúzsko-taliansky čiernobiely dobrodružný, akčný, krimi a špionážny film z roku 1963 režiséra André Hunebella.
Je to prvý diel z oficiálnej pentalógie o agentovi OSS 117, ktorú inicioval André Hunebelle a Paul Cadéac.
V hlavných úlohách účinkovali Kerwin Mathews, Nadia Sanders, Irina Demick a Daniel Emilfork.
Dej.
Pri potápaní na Korzike za záhadných okolností zomiera americký tajný agent. Do Stredomoria je vyslaný ďalší elitný špión, agent OSS 117 (Kerwin Mathews), aby jeho smrť prešetril. Ten zisťuje, že jeho kolega musel zomrieť, pretože odhalil medzinárodný zločinecký gang, ktorý sa snaží pod morskou hladinou inštalovať tajné detekčné zariadenie, ktorého aktivizácia môže mať obrovské následky pre celú Európu. Šéfom zločineckej skupiny je Sacha Bounine (Daniel Emilfork). Sám OSS 117 padne do zajatia gangu, nečakanú podporu ale nachádza u krásnej dievčiny Brigitty (Nadia Sanders), ktorá ho oslobodí.

</doc>
<doc id="702689" url="https://sk.wikipedia.org/wiki?curid=702689" title="Laura Ruth Harrier">
Laura Ruth Harrier



</doc>
<doc id="702690" url="https://sk.wikipedia.org/wiki?curid=702690" title="Laura Ruth Harrierová">
Laura Ruth Harrierová



</doc>
<doc id="702692" url="https://sk.wikipedia.org/wiki?curid=702692" title="Panavision">
Panavision

Panavision je americká spoločnosť zaoberajúca sa filmovým vybavením založená v roku 1953, ktorá sa špecializuje na kamery, fotoaparáty a objektívy so sídlom vo Woodland Hills v Kalifornii. Založil ju Robert Gottschalk s partnermi s cieľom vyrábať anamorfné projekčné šošovky počas boomu širokouhlých kín v 50. rokoch 20. storočia. Neskôr svoje produktové rady rozšírila o ďalšie druhy filmárskeho vybavenia.

</doc>
<doc id="702693" url="https://sk.wikipedia.org/wiki?curid=702693" title="OSIRIS-APEX">
OSIRIS-APEX



</doc>
<doc id="702695" url="https://sk.wikipedia.org/wiki?curid=702695" title="Brittany Snowová">
Brittany Snowová

Brittany Snowová (* 9. marec 1986, Tampa, Florida, USA) je americká herečka. Je známa účinkovaním vo filmoch ako "John Tucker musí zomrieť" (2006), "Hairspray" (2007), trilógia "Ladíme!" (2012, 2015, 2017) a "X" (2022). Snowová účinkovala aj vo viacerých televíznych seriáloch vrátane "American Dreams" (20022005), "Plastická chirurgia s.r.o" (20032010) a "Almost Family" (20192020).
Detstvo a mladosť.
Brittany Anne Snowová sa narodila 9. marca 1986 a vyrastala v Tampe v štáte Florida. Má dvoch súrodencov, brata a sestru.
Kariéra.
Snowová sa začal venovať modelingu už ako trojročná. Neskôr, sa začala venovať aj herectvu. Tri roky účinkovala v telenovele "Guiding Light". V roku 2002 dostala viac priestoru v dramatickom televíznom "American Dreams". K televízneho seriálu, Snowová naspievala aj záložné vokály soundtracku k piesni „My Boyfriend's Back“.
V roku 2005 účinkovala po boku Vina Diesela v komédii "Cumlikátor". O rok neskôr, stvárnila hlavnú ženskú úlohu v komédii "John Tucker musí zomrieť". Film mal komerčný úspech a celosvetovo zarobil 68 miliónov dolárov. Po boku hercov ako John Travolta, James Marsden, Amanda Bynes a Michelle Pfeiffer si zahrala vo filme "Hairspray".
V roku 2008 si zahrala si hlavnú rolu vo filme "Teror na plese" a zarobil 57,2 milióna dolárov v pokladniach. Hosťovala aj v televíznom seriály "Gossip Girl".
V roku 2012 si Snowová zahrala v hudobnom komediálnom filme "Ladíme!". Svoju rolu si zopakovala aj v ďalších dvoch častiach, natočených v rokoch 2015 a 2017.
V roku 2022 si zahrala vo filmoch "X" a "Christmas with the Campbells". Snowová debutovala ako režisérka filmom "Parachute", ktorý mal premiéru na festivale SXSW v marci 2023.
Súkromný život.
Snowová bola zasnúbená s realitným maklérom a profesionálnym surferom Tylerom Stanalandom 19. februára 2019. Vzali sa v Malibu v marci 2020. Od roku 2022 žili odlúčene a rozvod sa uskutočnil v roku 2023.

</doc>
<doc id="702697" url="https://sk.wikipedia.org/wiki?curid=702697" title="Brittany Snow">
Brittany Snow



</doc>
<doc id="702698" url="https://sk.wikipedia.org/wiki?curid=702698" title="Brittany Anne Snow">
Brittany Anne Snow



</doc>
<doc id="702699" url="https://sk.wikipedia.org/wiki?curid=702699" title="Brittany Anne Snowová">
Brittany Anne Snowová



</doc>
<doc id="702700" url="https://sk.wikipedia.org/wiki?curid=702700" title="FDP">
FDP



</doc>
<doc id="702702" url="https://sk.wikipedia.org/wiki?curid=702702" title="Sargis Pidzak">
Sargis Pidzak



</doc>
<doc id="702703" url="https://sk.wikipedia.org/wiki?curid=702703" title="TOM (cena)">
TOM (cena)

Televízna osobnosť Markízy, známejšie pod skratkou TOM, bolo slovenské televízne ocenenie, ktoré TV Markíza vyhlasovala od roku 1997 – 2006. Získala mimoriadny divácky ohlas. Televízia sa rozhodla z neuvedených dôvodov ocenenie v júli 2007 ukončiť.
Posledný 10. ročník ankety sa uskutočnil 31. augusta 2006. Ocenení boli televízni moderátori Martina Šimkovičová-Bartošíková, Rastislav Žitný, Vilo Rozboril a relácie Televízne noviny a Hurikán.
Hlasovanie.
Za celú existenciu ankety poslali diváci viac ako 3,5 milióna hlasov. Cenou pre víťaza každej z kategórii bola sklenená soška TOM-a.
Superlatívy.
Za celú históriu ankety bola najúspešnejšou reláciou spravodajská relácia Televízne noviny, ktorá každoročne vyhrávala v kategórii o najobľúbenejšiu spravodajskú a publicistickú reláciu. Najväčší počet sošiek z jednotlivých osobností získala Aneta Parišková.
Ceremónie.
Ceremónie sa konali v Slovenskom národnom divadle.
Galavečery boli sprevádzané vystúpeniami domácich i zahraničných umelcov. Z domácich vystúpili napríklad Karel Gott, Helena Vondráčková či skupiny Desmod a IMT Smile.
Takisto na galavčeroch vystúpili zahraničné osobnosti ako Alain Delon, Catherine Deneuve, Christopher Lambert, Patrick Swayze či Jeremy Irons.
Sledovanosť.
Priamy prenos z galavečera odovzdávania cien mal mimoriadnu sledovanosť, pravidelne presahoval milión divákov. V roku 2000 dosiahol s 1 miliónom 745 tisíc divákov rekordnú sledovanosť. Od štartu peoplemetrových meraní zaznamenal galavečer z roku 2004 takmer 1 milión 300 tisíc divákov.

</doc>
<doc id="702705" url="https://sk.wikipedia.org/wiki?curid=702705" title="Paul Bettany">
Paul Bettany

Paul Bettany (* 27. máj 1971, Londýn, Anglicko) je anglický herec, scenárista a režisér.
Život.
Pochádza z hereckej rodiny, matka Anne bola speváčka a divadelná pedagogička, otec Thane Bettany bol divadelný herec, tanečník a spevák. Herečka bola aj jeho stará mama Olga Gwynne, jeho starý otec bol hudobník. Má mladšiu sestru Sarah, ktorá je spisovateľka. Ich mladší brat Matthew (19791987) zahynul pri páde zo strechy v ôsmich rokoch. Jeho rodičia sa v roku 1993 po 25 rokoch manželstva rozviedli.
Herectvo vyštudoval v rodnom Londýne v Drama Centre, svoju kariéru potom zahájil najskôr ako divadelný herec. Debutoval vo West Ende v divadelnej hre "An Inspector Calls". Ako herec pôsobil aj v britskej televízií a britských filmoch.
Americké publikum ho poprvýkrát mohlo vidieť vo filme "Príbeh o rytierovi", v ktorom hral po boku Heatha Ledgera.
V roku 2004 sa objavil v milostnej komédii "", kde po jeho boku hrala Kirsten Dunstová.
Od roku 2008 hrá vo filmovej sérií Marvel Cinematic Universe. Vo filmoch "Iron Man" (2008), "Iron Man 2" (2010), ' (2012), "Iron Man 3" (2013) a ' (2015) najskôr nadaboval umelú inteligenciu J.A.R.V.I.S. Vo filme "Avengers 2: Vek Ultrona" si zároveň zahral postavu superhrdinského androida Visiona, ktorú si zopakoval aj v ďalších filmoch ' (2016) a ' (2018) a v seriáli "WandaVision" (2021).
V roku 2014 scenáristicky a režijne debutoval filmom "Shelter".
Súkromný život.
Jeho manželkou je od 1. januára 2003 americká herečka Jennifer Connellyová, s ktorou má syna Stellana (* 2003) a dcéru Agnes (* 2011). So svojou ženou sa zoznámili počas natáčania oscarového filmu "Čistá duša".

</doc>
<doc id="702706" url="https://sk.wikipedia.org/wiki?curid=702706" title="Český kalendář">
Český kalendář

Český kalendář je názov projektu 32 piesní v podaní 24 interpretov, s textami Michala Horáčka, ktorý ako dvojalbum vydal Michal Horáček v roku 2013.
Medzi interpretmi na albume sú mená ako Vojtěch Dyk, Aneta Langerová, Jana Kirschner, Michael Kocáb, Katarína Koščová, Bára Basiková, Jarda Traband Svoboda, Lenka Nová, František Segrado, Lenka Dusilová, Ondřej Ruml, Szidi Tobiasz, či Zdeněk Svěrák. Zvláštnosťou albumu "Český kalendář" je aj to, že jeho piesne vytvorili nielen slávni skladatelia ako Petr Hapka, ale aj menej známi umelci. Boli to tí, ktorí Michalovi Horáčkovi počas rokov posielali prostredníctvom internetu svoje zhudobnenie jeho balád. Z 1 100 predložených piesní Michal Horáček neskôr vybral 32 tých, ktoré ho najviac zaujali. Balady "Českého kalendáře", ktorý vznikol ako doslova národné dielo, sú venované kalendárnym premenám v roku. Medzi „rozprávačmi“ sú nielen ženy a muži podobní komukoľvek z nás, ale aj brankár hokejového tímu alebo Pražské Jezuliatko. Rozprávajú o živote v Českom národe Horáčkovým spôsobom: vášnivo, či melancholicky, so smútkom aj s humorom, s úzkosťou, ale aj s túžbou.

</doc>
<doc id="702707" url="https://sk.wikipedia.org/wiki?curid=702707" title="Dušan Szabó">
Dušan Szabó

Dušan Szabó (* 9. február 1960, Spišská Nová Ves) je slovenský filmový, televízny, dabingový herec a speaker TV Markízy.
Životopis.
Po vyštudovaní vysokej školy múzických umení v Bratislave sa začal venovať herectvu. Začiatkom osemdesiatych rokov hral v množstve seriálov ako napr.: "Rozprávanie temných slatín", "Štúrovci" alebo "Otecko sa mi nepáči". Jeho prvým celovečerným filmom bola rozprávka "Falešný princ" od režiséra Dušana Rapoša.
V súčasnosti sa skôr venuje dabingu ako hraniu. Nadaboval veľa hercov, jeho spätí herci ktorým najčastejšie prepožičiava svoj hlas patria Liam Neeson, Antonio Banderas, Russell Crowe a Alec Baldwin.
Dabing.
Filmy.
Daboval aj kocúra v čižmách zo Shreka, Jasona Stathama v "Kuriérovi 3" v dabingu TV Markíza a množstvo ďalších postáv vo filmoch a seriáloch.

</doc>
<doc id="702711" url="https://sk.wikipedia.org/wiki?curid=702711" title="Lodève">
Lodève

Lodève môže byť:

</doc>
<doc id="702712" url="https://sk.wikipedia.org/wiki?curid=702712" title="Olargues">
Olargues

Olargues môže byť:

</doc>
<doc id="702713" url="https://sk.wikipedia.org/wiki?curid=702713" title="Omont">
Omont

Omont môže byť:

</doc>
<doc id="702715" url="https://sk.wikipedia.org/wiki?curid=702715" title="Štátna ochrana prírody SR">
Štátna ochrana prírody SR



</doc>
<doc id="702717" url="https://sk.wikipedia.org/wiki?curid=702717" title="Horná hora">
Horná hora

Horná hora () je názov vrchu v Krupinskej planine, krajinnom celku Slovenského stredohoria. Leží nad Oremovým Lazom vo VVP Lešť, približne juhozápadne od Detvy. 
Poloha.
Nachádza sa v severovýchodnej časti planiny, v geomorfologickom podcelku Závozská vrchovina. Leží v Banskobystrickom kraji, v okrese Zvolen a na katastrálnom území Podjavorie I v rámci vojenského obvodu Lešť. Najbližším sídlom je juhovýchodne situovaný Oremov Laz vo VVP Lešť, západne sa nachádzajú Pliešovce, juhozápadne Senohrad, južne Dačov Lom, východne Horný Tisovník a severovýchodne Stará Huta.
Opis.
Horná hora leží vo východnej časti podcelku Závozská vrchovina, v juhozápadnej vetve hrebeňa vedúceho južne z Priečneho brala (). Severne sa nachádza Javorie (), Vysoká (), Priečne bralo () a Ježová (), západne Hrabový grúň (), Klinkovica (), Medveďov vrch () a Kopaný závoz (), južne Žiar (), Jaseňový vrch (), Veľké blato (), Kobola () a Habersko () a východne Brezové vŕšky (), Končitý hrádok (), Bralo (), Mavercová (), Šamilova skala (), Chlm (), Vŕšok (), Dlhý diel () a Sokolovo bralo (). Oblasť patrí do povodia Ipľa; severozápadné svahy odvodňuje potok Klinkovica do Krupinice, juhovýchodné a východné odvodňuje Plachtinský potok. Na vrchol v uzavretej oblasti nevedie značený turistický chodník. 
Výhľady.
Vrchol je pokrytý lesom, úbočia horskou lúkou. Z vhodných častí je možno vidieť okolité vrcholy Krupinskej planiny a blízkeho Javoria, pri vhodných podmienkach možno pozorovať aj Štiavnické vrchy a vrchy v severnom Maďarsku.
Prístup.
Vrchol sa nachádza vo vojenskom výcvikovom priestore Lešť, kde je obmedzený vstup verejnosti. Horná hora je preto voľne neprístupná a leží mimo turistických trás. 

</doc>
<doc id="702718" url="https://sk.wikipedia.org/wiki?curid=702718" title="Útok Hamasu na Izrael">
Útok Hamasu na Izrael

Útok Hamasu na Izrael, palestínskymi silami označovaný ako operácia búrka al-Aksá bol útok palestínskych militantných skupín pod vedením hnutia Hamás a Islamského džihádu na Izrael z oblasti pásma Gazy, ktorý sa uskutočnil 7. októbra 2023, v deň 50. výročia jomkipurskej vojny.
Dňa 7. októbra 2023 teroristické palestínske militantné skupiny vedené Hamasom spustili rozsiahlu ofenzívu proti Izraelu z pásma Gazy, pričom prelomili bariéru medzi Gazou a Izraelom a vynútili si vstup cez hraničné priechody Gazy do blízkych izraelských osád a vojenských zariadení. Útok si vyžiadal životy najmenej 815 civilistov (vrátane 36 detí) a 379 príslušníkov izraelských ozbrojených síl. Došlo pri tom k viacerým masakrám neozbrojených civilistov v kibucoch a dosiaľ najhoršiemu masakru neozbrojených civilistov v Izraeli na hudobnom festivale v Re'ime (najmenej 378 obetí). Palestínski teroristi odvliekli z napadnutej oblasti na územie pásma Gazy asi 250 rukojemníkov. V reakcii na útok Izrael prvýkrát od jomkipurskej vojny v roku 1973 formálne vyhlásil vojnový stav. Odpoveďou Izraela bol vpád do pásma Gazy, ktorý trvá dodnes.
Predohra.
Asi dva roky pred útokom Hamas používal na tajnú komunikáciu, vyhýbanie sa izraelskej rozviedke a plánovanie operácie búrka Al-Aksá pevné telefónne linky v sieti tunelov v Gaze, prezývanej „metro v Gaze“.
V mesiacoch predchádzajúcich útoku Hamas verejne zverejňoval videá svojich bojovníkov pripravujúcich sa na útok na Izrael. Na videu zverejnenom v decembri 2022 bolo vidieť, ako ozbrojenci trénujú branie rukojemníkov, zatiaľ čo na inom videu jeho príslušníci trénoval paragliding. 12. septembra bolo zverejnené video, na ktorom jeho bojovníci trénujú prienik cez opevnenú hranicu. Palestínski ozbrojenci podrobne preskúmali vojenské základne a osady v blízkosti hranice.
Otvorená invázia nasledovala po mesiacoch menších bojov medzi Izraelčanmi a Palestínčanmi, vrátane konfliktov v Dženíne a mešite Al-Aksá, pri ktorých zahynulo takmer 250 Palestínčanov a 32 Izraelčanov. Hamas považoval tieto udalosti za hlavný dôvod ofenzívy. Muhammad Dajf, veliteľ jej vojenského krídla, brigád Izz ad-Dína al-Kassáma, vyzval Palestínčanov a arabských Izraelčanov, aby „vyhnali okupantov a zbúrali hradby“. Na mimoriadnom stretnutí na Západnom brehu Jordánu krátko po začatí útokov Mahmúd Abbás z Palestínskej samosprávy vyjadril podporu infiltrácii z Gazy a uviedol, že Palestínčania majú právo brániť sa proti izraelskej okupácii.
Oficiálne vyšetrovanie izraelskej spravodajskej služby Šin Bet ukázalo, že agentúra nevyhodnotila situáciu v Gaze správne a nevydala varovanie, ktoré by mohlo masakre zabrániť. Šéf Šin Bet zvolal 7. októbra v skorých ranných hodinách poradu, aby prediskutoval spravodajské informácie získané z Gazy, avšak nakoniec bolo vydané len varovanie nízkej úrovne a na juh bol vyslaný malý tím špecializujúci sa na zmarenie obmedzených útokov. Podľa správy kontrarozviedka Hamasu veľmi účinne bránila zhromažďovaniu spravodajských informácií v Gaze.
Sily strán.
Podľa správy IDF, ktorá revidovala odhad počtu útočníkov prerazilo hranicu z Gazy na 119 miestach do Izraela asi 6 000 palestínskych útočníkov. Asi 3 800 z nich patrili k jednotkám „Nukhba“, ktoré palestínčania považujú za elitné, a 2 200 predstavovali ozbrojení civilisti a iní militanti. Okrem toho správa IDF odhaduje, že z pásma Gazy sa podieľalo na vedení raketovej paľby asi 1 000 príslušníkov obslúh raketometov, čím sa celkový počet účastníkov na strane Hamasu zvýšil na asi 7 000.
Útok.
V sobotu 7. októbra 2023 približne o 6:30 hod. izraelského letného času (UTC+3) oznámil Hamas začiatok operácie búrka Al-Aksá. Veliteľ brigád Izaddína Kasáma Muhammad Dajf predniesol prejav, v ktorom kritizoval 16 rokov trvajúcu izraelskú blokádu Gazy, izraelské vpády do miest na Západnom brehu, násilie v mešite Al-Aksá, násilie izraelských osadníkov s podporou armády, konfiškáciu majetku a demoláciu domov, svojvoľné roky trvajúce zadržiavanie Palestínčanov, zanedbávanie medzinárodného práva zo strany Izraela, podporu Ameriky a Západu a medzinárodné mlčanie. Následne ohlásil plánovanú operáciu. Krátko nato s podobným vyhlásením vystúpil v televíznom prejave aj premiér Hamasu Ismáíl Haníja.
Palestínčania vypálili z pásma Gazy najmenej 5 000 rakiet. Po tom čo militanti Hamasu prelomili hranicu a vstúpili do Izraela a zaútočili na mestá Sderot a Ofakim ako aj desiatky kibucov v ich okolí. V mestečku Ofakim zavraždili 47 obyvateľov. V kibuci Kfar Aza zavraždili najmenej 50 jeho obyvateľov, v kibuci Be'eri zavraždili asi 130 ľudí a zobrali asi 50 rukojemníkov. Na oboch miestach zobrali rukojemníkov, ktorých následne zavliekli do pásma Gazy. Útočníci vpadli aj na hudobný festival v Re'ime (Supernova Sukkot Gathering). Masaker si vyžiadal najmenej 378 obetí (344 civilistov a 34 príslušníkov ochranky). 44 osôb bolo unesených ako rukojemníci. Jednalo sa o najhorší masaker na izraelskom území v jeho doterajšej histórii.
Pri útoku na kibuc Nir Oz palestínski militanti vpadli aj do domu 4-člennej rodiny Bibasovcov, ktorých zajali a zadržiavali ako rukojemníkov v pásme Gazy. 32-ročná Širi Bibasová zahynula v palestínskom zajatí spolu so svojimi ďeťmi, 4-ročným Arielom a 9-mesačným Kfirom. 34-ročný Yarden Bibas, pôvodom z Jemenu, bol držaný oddelene od jeho manželky a detí. Rodičia Širi Bibasovej, José Luis (Yossi) Silberman a Margit Shnaider Silbermanová, boli pri útoku na kibuc zavraždení. Yardena Bibasa Hamas prepustil 1. februára 2025 v rámci štvrtého kola prepúšťania rukojemníkov v rámci dohody o prímerí v Gaze z roku 2025. 20. februára 2025 Hamas odovzdal rakvy, v ktorých sa podľa slov Hamasu nachádzali telá jeho manželky a synov. Forenzná analýza DNA, však preukázala, že telo ženy v skutočnosti nepatrilo jeho manželke. To bolo následne vrátené pozostalým 21. februára. Deti rodiny Bibasovcov boli poslednými izraelskými deťmi zadržiavanými Hamasom a Širi Bibasová bola poslednou Izraelčankou zadržiavanou Hamasom, ktorej smrť Izrael nepotvrdil.
Boje medzi Palestínčanmi a Izraelcami pokračovali pri kibuci Karmia a mestách Aškelon a Sderot do 8. októbra.
Obete a odpoveď.
Pri útoku zahynulo na Izraelskej strane 1 195 ľudí. Z toho 736 izraelských civilistov (vrátane 36 detí) a 79 cudzincov. Zahynulo aj 379 príslušníkov bezpečnostných síl. Počas útoku na hudobnom festivale Nova bolo zavraždených 378 ľudí a mnoho ďalších bolo zranených. Najmenej 14 izraelských civilistov bolo zabitých pri použití Hannibalovej smernice IDF. Približne 250 izraelských civilistov a vojakov bolo odvlečených ako živí alebo mŕtvi rukojemníci do pásma Gazy, vrátane 30 detí, s deklarovaným cieľom prinútiť Izrael, aby ich vymenil za väznených Palestínčanov vrátane žien a detí. Údajne došlo k desiatkam prípadov znásilnenia a sexuálnych útokov.
Po útoku sa v Izraeli Jair Lapid z Ješ atid zasadzoval za vytvorenie vlády národnej jednoty. 
Izrael odpovedal na inváziu bombardovaním cieľov v pásme Gazy. Palestínske ministerstvo zdravotníctva vedené Hamasom v Gaze oznámilo, že Izrael zabil v prestrelkách a náletoch najmenej 400 Palestínčanov, vrátane civilistov, 78 detí a 41 žien; zatiaľ čo Izraelské obranné sily (IDF) uviedli, že zabili viac ako 400 „teroristov“. 
Izraelské sily odpovedali inváziou do pásma Gazy, ktorá trvá doteraz. Od začiatku izraelskej ofenzívy bolo v Gaze zabitých viac ako 50 000 Palestínčanov, z toho viac ako polovica žien a detí, a viac ako 110 000 Palestínčanov bolo zranených.

</doc>
<doc id="702728" url="https://sk.wikipedia.org/wiki?curid=702728" title="Jaime Lannister">
Jaime Lannister

Jaime „Kráľovrah“ Lannister je jedna z ústredných postáv fantasy románovej série "Pieseň ľadu a ohňa" od amerického autora G. R. R. Martina. Vystupuje aj v seriáli "Game of Thrones" natočenom na motívy tejto série. Je synom najmocnejšieho muža fiktívnej ríše Sedem kráľovstiev, najlepším rytierom a šermiarom tejto ríše, bratom dvojčaťom kráľovnej a členom kráľovskej gardy – ochrancom jej manžela. V seriálovej podobe ho hral herec Nikolaj Coster-Waldau. Niektoré kapitoly Búrky mečov, Hostiny pre vrany a Tanca s drakmi sú písané z jeho uhla pohľadu. 
Veľa postáv románovej série vidí Jaimeho odsudzujúco, pretože zabil predchádzajúceho kráľa Siedmich kráľovstiev, Aerysa Targaryena. Hoci Aerys bol považovaný za šialeného a ríša sa ho zbavila občianskou vojnou, Jaime bol členom Aerysovej kráľovskej gardy a tým, že svojho kráľa zabil, porušil prísahu, že ho bude ochraňovať. Odtiaľ si vyslúžil prezývku Kráľovrah. 
Z pohľadu Starkovcov je Jaime veľmi zlý človek. Pôsobí namyslene a arogantne, ťažko zraní malého Brana Starka a neskôr zraní tiež Branovho otca Neda Starka. Jaime je však zároveň ochrancom svojho brata Tyriona a jediným z Tyrionovej rodiny, kto ho má aspoň trochu rád. Po utŕžení veľmi ťažkého zranenia sa Jaimeho osobnosť začne meniť k lepšiemu. 
Charakteristika.
Výzor.
Jaime je na začiatku série muž niečo po tridsiatke, veľmi podobný svojmu dvojčaťu Cersei. Tak ako ona je krásny, má štíhlu postavu, hladkú tvár, zlaté, kučeravé vlasy a zelené oči. Podľa mienky Jona Snowa by takto mal vyzerať kráľ. Nosí pozlátenú zbroj – zlato je symbolom jeho rodu, Lannisterovcov. Neskôr, po dlhom väzení a následných útrapách, začne Jaime šedivieť a nosiť fúzy, vyzerá omnoho staršie a je vychudnutý.
Osobnosť.
Pôsobí namyslene, rád vtipkuje a posmieva sa z druhých. Je impulzívny, netrpezlivý a ľahkomyseľný. Koná skôr ako premýšľa. Vážne berie len vzťah k svojej sestre, ktorú miluje a ochraňuje. Cersei je jedinou ženou, po ktorej kedy túžil a s ktorou spal. Neznáša dlhé odlúčenie od nej, má o nej naivné predstavy a myslí si, že pred ním nič netají. Na Cersei je tiež veľmi žiarlivý.
Miluje boj, považuje sa za zrodený preň, skutočne živý sa cíti len pri boji a v posteli. Boj je jediný spôsob, akým by riešil problémy. Nemá však rád velenie a vládu, netúži po moci, významné politické posty mu nesedia. Ak je ale nútený robiť politické rozhodnutia, sú rozumnejšie ako rozhodnutia jeho sestry.
Život.
Pred knihami.
Jaime sa narodil na Casterlyho skale ako starší syn Joanny a Tywina Lannisterovcov. Narodil sa až po Cersei, podľa dedičného práva, v ktorom majú všetci mužskí potomkovia prednosť pred ženskými, sa však mal stať dedičom Casterlyho skaly. Bol jednoznačne obľúbenejším synom svojho otca ako mladší brat Tyrion, pri ktorého pôrode ich matka umrela. Jaime bol už od najútlejšieho detstva veľmi naviazaný na Cersei. Preukazoval však náklonnosť aj Tyrionovi, hoci neskôr sám uznal, že s ním mohol mal vrelší vzťah. Keď sa neskôr Tyrion bláznivo zamiloval do neurodzenej Tyše a zosobášil sa s ňou, lord Tywin prinútil Jaimeho tvrdiť Tyrionovi, že Tyša bola len najatá prostitútka. Jaime však videl, že Tyrion bol s Tyšou skutočne šťastný a trápilo ho pre to svedomie. 
Už počas dospievania sa z Jaimeho a Cersei stali tajní milenci. Dvojčatá však boli rozdelené, keď Jaime musel odísť slúžiť ako panoš a Cersei vzal jej otec do hlavného mesta ríše, Kráľovho prístavu, v nádeji, že ju vydá za Aerysovho syna. Jaime bol veľký šermiarsky talent a už v pätnástich rokoch sa stal rytierom. Potom mu pri stretnutí Cersei prezradila, že ich otec ho chce zasnúbiť s Lysou Arrynovou. Ako východisko navrhla, aby sa stal rytierom Aerysovej kráľovskej gardy, pretože tí sa neženia a nemajú deti. Zároveň by tak mohol byť spolu so sestrou v kráľovom prístave. Jaime sa chcel vyhnúť manželstvu s Lysou, na druhej strane by to však znamenalo, že sa vzdá svojho dedičného nároku na Casterlyho skalu. Po spoločne strávenej vášnivej noci ho však Cersei presvedčila. Ich plán však nevyšiel, ako si predstavovali. Aerys síce menoval Jaimeho ako najmladšieho člena kráľovskej gardy v histórii. Jaime bol na to veľmi pyšný a myslel si, že za to vďačí svojím vynikajúcicim schopnostiam. Rýchlo však zistil, že Aerys tak urobil len preto, aby rozhneval lorda Tywina. Ten tak prišiel o obľúbeného dediča. Tywin nesmierne zúril a opustil Kráľov prístav aj s Cersei. Jaimeho prísaha sa však už nedala odvolať, a tak strávil rok-dva odlúčený od sestry po boku kráľa Aerysa. Stal sa svedkom jeho šialených rozhodnutí, ako napríklad brutálnej popravy vtedajšieho pána Zimovresu, Rickarda Starka a súčasne aj jeho syna Brandona Starka.
Keď na základe tohto zločinu vypukla proti Aerysovi vzbura, očakávalo sa od Jaimeho, že bude stáť na strane svojho kráľa, hoci aj jeho vlastná otec, lord Tywin, sa neskôr pridal k povstalcom. Jaime však vedel, že Aerys urobil prípravy, aby v prípade prehry nechal zhorieť celé mesto. Preto zabil najprv kráľovho pryomacera a potom samotného kráľa. Po Aerysovej vražde chcel rýchlo opustiť sieň, aby nikto nezistil, že to bol on, ale nevyšlo mu to a stihli ho uvidieť svedkovia. Nikto nevedel, že Jaime zachránil mesto pred vypálením a mnohí ho začali za zradu kráľa odsudzovať. Podľa veliteľa Aerysovej kráľovskej gardy, Barristana Selmyho, by sa mal tak ako iní zradcovia pridať k Nočnej hliadke. Nový kráľ Robert Baratheon ho však omilostil a urobil z Jaimeho člena svojej kráľovskej gardy. Poslal Jaimeho do Casterlyho skaly, aby mu priviedol svoju sestru ako jeho nevestu.
Jaime nenávidel Roberta za to, že spáva s jeho sestrou a sníval o tom, že ho zabije. So sestrou naďalej udržiaval tajný milostný pomer. Stretávali sa najmä počas Robertových poľovačiek. O ich tajomstve však niekoľko ľudí vedelo, napríklad Tyrion, Varys či Petyr Baelish. Kráľ však nič netušil a netušil ani to, že Jaime sa stal otcom všetkých troch kráľovniných detí, Joffreyho, Myrcelly a Tommena, ktoré Robert považoval za svoje.
"Hra o tróny".
V prvom dieli knižnej série Jaime sprevádza kráľa a svoju sestru pri ceste na sever, na Zimovres, do sídla Starkovcov. Počas cesty nemal možnosť byť so sestrou osamote. Preto keď si zo Zimovresu kráľ vyšiel na svoju obľúbenú poľovačku, Jaime vylákal Cersei do opustenej veže, aby sa s ňou miloval. Pri tom a tiež pri sprisahaneckých rečiach ich však zahliadol malý chlapec Bran Stark. Jaime ho impulzívne vyhodil z okna veže, aby umrel a nikomu o ich tajomstve nepovedal. Bran však prežil, no do odchodu kráľovského sprievodu späť do Kráľovského prístavu zostával v bezvedomí. Jaime neskôr usúdil, že ho nemal zhodiť.
Medzi Jaimem a novým kráľovým pobočníkom Eddardom „Nedom“ Starkom panovalo nepriateľstvo. Ned Stark nemal rád Jaimeho už od chvíle, ako ho pristihol, že po Aerysovej vražde sedí na Železnom tróne. Neskôr, po gradujúcich intrigách v meste, Nedova žena Catelyn zajme Tyriona. Z tohto dôvodu Jaime so skupinkou mužov napadne Neda, zabije dvoch jeho mužov a jeho samotného zraní. Potom Jaime ujde z mesta ku svojmu otcovi. Cersei je spoluúčastníčkou vraždy Roberta Baratheona a nechá zajať Neda Starka. Nedov syn Robb ho ide s vlastnou armádou oslobodiť a pritom narazia na Jaimeho armádu. Jaime sa pokúša v následnej bitke Robba zabiť. Podarí sa mu zabiť dvoch jeho ochrancov, synov Rickarda Karstarka, ale predtým, než ublíži Robbovi, padne do zajatia. Držia ho v žalári v hrade Riavokrut, odkiaľ pochádza Robbova matka.
"Súboj kráľov".
Jaime je takmer po celú knihu zajatcom v Riavokrute. Predstavuje veľmi cenného politického väzňa. Neda Starka dali Jaimeho sestra a syn popraviť, aby Cersei uchránila tajomstvo svojho pomeru. Jaime je zárukou toho, aby to isté nespravili s dcérami Neda Starka. Rickard Karstark však požaduje Jaimeho smrť ako odplatu za to, že zabil jeho dvoch synov. Cersei zatiaľ zbaví velenia nad kráľovskou gardou Barristana Selmyho a ako nového veliteľa menuje zajatého Jaimeho.
Tyrion, medzičasom už na slobode a bezpečne v Kráľovom prístave, vytvorí plán, ako Jaimeho oslobodiť. Pošle vojakov preoblečených za vyslancov, ktorí Jaimeho pustia. Začnú bojovať so strážami, no Jaimeho sa podarí znova zajať. Dostane horšiu celu ako prv. 
Medzitým sa kráľovstvom už rozšírili chýry, že Jaime je otcom Joffreyho Baratheona, ktorý momentálne vládne ríši ako domnelý Robertov najstarší syn. Po domnelej smrti dvoch svojich synov žiaľom zdrvená Catelyn Starková Jaimeho opije a vypočúva. Jaime sa k nej správa pohŕdavo, ale prizná, že zhodil Brana z veže, že je Joffreyho otec, a že nemá nič spoločné s neskorším pokusom zabiť Brana. 
"Búrka mečov".
Catelyn napriek silnému odporu k Jaimemu ho prinúti pod hrozbou zabitia prisahať, že jej vráti dve dcéry väznené jeho sestrou a milenkou a že nikdy nepozdvihne meč voči rodom Starkovcov a Tullyovcov. Vzápätí poverí svoju vernú a mocnú bojovníčku Brienne, aby spútaného Jaimeho dopravila do Kráľovho prístavu na výmenu zajatcov. Spolu s Jaimem prepustí aj jeho neobľúbeného bratranca Cleosa Freya. Hrad opustia na lodi bez toho, aby o tom vedel zvyšok jeho osadenstva.
Jaime sa posmieva škaredej Brienne a premýšľa, ako jej ujsť. Prísahu ale mieni dodržať, aj keď spočiatku len preto, aby prekvapil všetkých tých, ktorí si myslia, že ju poruší. Keď sa rozchýri Jaimeho prepustenie, muži vyslaní Tullyovcami sa pokúšajú Jaimeho znovu zajať. Brienne sa ich zbaví, čím stúpne v Jaimeho očiach. Na Jaimeho hlavu je od lorda Karstarka vypísaná odmena. 
Neskôr putujú na koňoch, vďaka čomu sa Jaime zbaví pút na nohách, no stále má spútané ruky. Jeho úcta k Brienne postupne rastie, hoci sa s ňou stále rozpráva urážlivo. Prepadnú ich lukostrelci, ktorí zastrelia Cleosa. Jaime požaduje Cleosov meč a keď mu to Brienne odmietne, vezme si jeho meč sám a na Brienne zaútočí. Hoci má spútané ruky, ide o vyrovnaný súboj. Na Jaimeho jej šermiarske umenie urobí veľký dojem. Zvuky boja však pritiahnu ďalšiu bandu vedenú Vargom Hoatom, ktorých kedysi najal Jaimeho otec, aby plienili Riečne krajiny. Jaime nevedel, že táto skupina tzv. krvavých dranciarov už lordovi Tywinovi neslúži. Dranciari ich zajmú. Vargo Hoat vydá príkaz, aby Jaimemu odsekli pravú ruku.
Po strašnom zranení sa Jaime zmieta v bolestiach a horúčkach. Zachráni však Brienne pred znásilnením, keď nahovorí dranciarom, že za ňu dostanú bohaté výkupné v zafíroch. Jaime dospieva k rozhodnutiu, že nechce svoj milostný pomer s Cersei pred verejnosťou ďalej ukrývať. Zajatci doputujú do hradu Harenova tvrdza, kde vládne Roose Bolton, pôvodne spojenec Starkovcov, momentálne už potajme spolčený s lordom Tywinom. Ten nechá Jaimeho ošetriť svojím majstrom Qyburnom. Počas spoločného kúpeľa v kadi Jaime Brienne povie, ako to bolo s vraždou Aerysa. Bolton potom pošle Jaimeho s Qyburnom a ďalším sprievodom do Kráľovho prístavu. Brienne si však chce nechať kvôli výkupnému. Jaime sa z náhleho popudu vracia z polcesty domov za milovanou sestrou a prichádza práve včas, aby zachránil Brienne, za ktorú neprišlo očakávané výkupné v zafíroch a preto ju hodili do jamy k medveďovi.
Po ceste do Kráľovho prístavu ich zastihne správa, že Starkovci boli povraždení na svadobnej hostine. Neskôr ich dostihne ďalšia správa, že zavraždený bol aj Joffrey, otrávený na vlastnej svadobnej hostine. Jaime na vlastné prekvapenie necíti po synovej smrti takmer žiadny zármutok, čo si vysvetľuje okrem iného tým, že Cersei ho nikdy nenechala deti vychovávať a budovať si k nim vzťah.
Po vstupe do Kráľovho prístavu nastane nepríjemný incident, keď členovia kráľovskej gardy Jaimeho nespoznajú. Jaime zisťuje, že Cersei do kráľovskej gardy prijala bratov Čiernokotlých, ktorí sa mu vôbec nepáčia. Nájde Cersei v septe (chráme) trúchliť nad ich mŕtvym synom a priamo pri synovej mŕtvole sa s ňou pomiluje. Potom jej navrhne, aby sa vzali, podobne, ako sa bratia so sestrami ženili v rode Targaryenovcov. Cersei to prudko odmieta. Jaime ide za svojím otcom, ktorý chce, aby Cersei prepustila Jaimeho pre jeho zranenie z kráľovskej gardy tak ako prepustila Selmyho. Lord Tywin nalieha na Jaimeho, aby sa stal jeho dedičom a oženil sa s vdovou po Joffreym. Jaime svoje prepustenie z gardy aj svadbu s Margaery prudko odmieta a s otcom sa rozhnevá. 
Jaime ďalej zistí, že z Joffreyho vraždy je obvinený a uväznený Tyrion, že Sansa Starková sa stratila v noc vraždy a Arya Starková je už dávno nezvestná. Jaime nemôže uveriť tomu, že by Tyrion tento zločin spáchal, keďže vedel, že Joffrey je Jaimeho syn. Ďalej sa Jaime snaží získať pod kontrolu neúctivých členov kráľovskej gardy a brať zodpovedne svoju službu aj velenie. S hrôzou zistí, že zostávajúcou ľavou rukou nedokáže vôbec bojovať, čo sa snaží utajiť. Jeho otec mu pošle nový meč, ktorý je pre Jaimeho zbytočnosťou. Preto ho odovzdá Brienne a poverí ju, aby vyhľadala a týmto mečom ochraňovala Sansu, čo je to najbližšie k splneniu prísahy o výmene zajatcov, čo len môže urobiť. Jaime odoláva pokusom nechať sa zmanipulovať svojou sestrou. Keď je nad Tyrionom vynesený rozsudok smrti, Jaime prepadne Varysa a prinúti ho, aby mu pomohol noc pred popravou oslobodiť Tyriona. Bratia sa tak stretávajú po prvý raz od Zimovresu, kde sa ich cesty rozišli. Keď sa Tyrion pýta Jaimeho, prečo ho prepustil, Jaime mu rozpovie pravdu o Tyshe. To ale Tyriona nesmierne rozruší. Ten vymenuje Cerseiných milencov a zaklame mu, že Joffreyho naozaj zabil, aby Jaimemu ublížil.
"Hostina pre vrany".
Jaime zistí, že Tyrion tesne pred svojím útekom na lodi zavraždil ich otca. Napriek chýbajúcej ruke sa snaží Tyriona chytiť, no neúspešne. Cersei po Jaimem chce, aby sa stal pobočníkom ich mladšieho syna Tommena namiesto Tywina, čo Jaime dvakrát odmietne. Nepomáha ani Cerseino zvádzanie, hoci po sestre stále sexuálne túži. Jaime drží stráž celých sedem dní a nocí pri mŕtvole svojho otca. Prehovorí Cersei, aby povolila svadbu Tommena s Margaery Tyrellovou, pretože Tommen ako dieťa ešte nemôže mať s nevestou pohlavný styk a ich manželstvo sa bude dať hocikedy anulovať. Potom jej navrhne, ako sa elegantne zbaviť Tyrellovcov. Cersei ho poslúchne, inak však ich vzťah už nefunguje. Jaime neschvaľuje Cerseine rozhodnutia a zožiera sa pre obvinenia z Cerseinej nevery. Nenápadne sa ich snaží overiť. Na mieste pahýľa pravej ruky začne nosiť zlatú ruku prispôsobenú tak, že ňou možno chytiť niektoré predmety.
Cersei vyšle Jaimeho do Riečnych krajín, aby tam odstránil posledné zvyšky rebélií. Jaime ide neochotne. Rozhodne sa, že so sebou vezme aj dvorného kata Ilyna Paynea. Po večeroch sa s Payneom učí bojovať ľavou rukou. Payne má vytrhnutý jazyk a nevie písať, preto sa Jaime nebojí, že rozchýri, aký je Jaime bez pravej ruky nemožný šermiar. Jaime sa snaží udržať verejnú mienku o sebe ako o legendárnom bojovníkovi. Zároveň sa Paynovi spovedá z vecí, ktoré ho trápia, najmä zo zistení, aká je jeho sestra v skutočnosti. 
Sprievod sa zastaví v Harrenovej tvrdzi a neskôr v hrade Darry, kde žije Lancel Lannister. Jaime je zdesený z toho, akým náboženským fanatikom sa jeho bratranec stal. Lacnel mu prezradí, že sa kajá za to, že pomohol zabiť kráľa Roberta a potom súložil s kráľovnou Cersei. Tieto tajomstvá vyzradil pri spovedi aj Najvyššiemu septonovi.
Potom Jaime so svojou armádou doputujú k Riavokrutu, hradu, ktorý drží Brynden Tully a napriek obliehaniu sa odmieta vzdať. Edmure Tully, skutočný pán hradu, je zajatcom Freyovcov, ktorí sa vyhrážajú jeho popravou, ale jeho strýka Bryndena to nezlomí. Po neúspešnom vyjednávaní s Bryndenom dá Jaime prepustiť Edmura zo zajatia. Ten súhlasí, že sa ako skutočný pán hradu vzdá, pretože inak by povraždili jeho ľudí aj Edmurovo zatiaľ ešte nenarodené dieťa. Tak sa podarilo Jaimemu ukončiť aj posledný odpor v mene Robba Starka bez toho, aby musel porušiť svoju prísahu, že nikdy nebude bojovať proti Starkovcom alebo Tullyovcom. Dostane správu od Cersei, v ktorej ho prosí, aby ju prišiel zachrániť pred hrozbou popravy. Jaime na list neodpovie a nechá ho spáliť.
"Tanec s drakmi".
V zatiaľ poslednej knihe série sa Jaime vyskytuje iba v jedinej scéne. Na jej konci stretáva Brienne, ktorá mu povie, že Sansa je zajatkyňou Sandora Clegana, čo je však pravdepodobne lož. Jaime s ňou podľa údajných Cleganových požiadaviek odíde neozbrojený, aby Sansu zachránil. Odvtedy je nezvestný.

</doc>
<doc id="702729" url="https://sk.wikipedia.org/wiki?curid=702729" title="Kráľovrah">
Kráľovrah



</doc>
<doc id="702731" url="https://sk.wikipedia.org/wiki?curid=702731" title="Karol Murgaš (politik)">
Karol Murgaš (politik)

Karol Murgaš (* 12. september 1899, Budapešť – † 27. júl 1972, Skokie, Illinois, USA) bol slovenský novinár, právnik, diplomat a politik a predstaviteľ radikálneho pronacistického krídla Hlinkovej slovenskej ľudovej strany. V roku 1938 bol popri Alexandrovi Machovi, Jánovi Dafčíkovi a Karolovi Sidorovi jedným z hlavných zakladateľov a angažovaných organizátorov Hlinkovej gardy.
V rokoch 19381939 bol náčelníkom Hlinkovej gardy a v rokoch 19401941 vedúcim Úradu propagandy Slovenského štátu.
Životopis.
V roku 1929 sa Karol Murgaš pripojil k redakcii novín Hlinkovej slovenskej ľudovej strany Slovák a pracoval tu ako redaktor. Už vtedy stál spolu s bratmi Ferdinandom a Jánom Ďurčanskými a Šaňom Machom na čele nástupistov (politických študentov Vojtecha Tuku), ktorí dôsledne reprezentovali požiadavku úplnej suverenity Slovenska.
V rokoch 1938 až 1939 bol náčelníkom štábu Hlinkovej gardy Karola Sidora po boku Šaňa Macha. Svojím otvoreným paktom s nemeckou bezpečnostnou službou vzbudzoval v katolícko-konzervatívnych vládnych kruhoch čoraz väčšiu nedôveru.
Slovenský premiér Jozef Tiso dal v roku 1939 Karola Murgaša pre jeho pronacistické aktivity internovať v koncentračnom tábore Ilava, no krátko nato ho oslobodili príslušníci Gestapa.
V rokoch 1940 až 1941 bol vedúcim kancelárie propagandy Hlinkovej slovenskej ľudovej strany, ako ktorej sa snažil ukotviť "„slovenský národný socializmus“" v médiách a verejnej mienke.
Karol Murgaš bol na prelome rokov 1940/41 spolu s nemeckým vyslancom v Bratislave Manfredom von Killingerom jednou z hybných síl radikálnych pokusov o prevrat proti prezidentovi Jozefovi Tisovi.
Od roku 1941 bol vyslancom Slovenského štátu v Záhrebe.
V roku 1946 bol vydaný Američanmi do Československa a súdom odsúdený na 15 rokov väzenia.
Po prepustení sa Karol Murgaš v roku 1966 s rodinou presťahoval do USA.
Ideológia.
Karol Murgaš sa v marci 1939 vyslovil za samostatný Slovenský štát pod ochrannou rukou "„veľkého ochrancu Adolfa Hitlera“". Viackrát sa vyslovil aj proti spôsobu, akým sa slovenská vláda Jozefa Tisa snažila riešiť "„židovskú otázku“" "numerus clausus" a spolu s Alexandrom Machom žiadali radikálnejšie opatrenia.
5. februára 1939 v Rišňovciach príslušníkom Hlinkovej gardy uviedol:
"„V budúcnosti nebude na Slovensku ani český, ani židovský režim. Upozorňujem vás a upozorňujem vás, páni Židia, že ak ich budete provokovať, nebudeme držať tohto strážcu na reťazi. Sme presvedčení, že naša slovenská vláda vyrieši židovskú otázku a my gardisti budeme hlasovať za implementáciu tohto zákona.“"

</doc>
<doc id="702735" url="https://sk.wikipedia.org/wiki?curid=702735" title="Jakub Kroner">
Jakub Kroner

Jakub Kroner (* 2. júl 1987, Bratislava) je slovenský televízny a filmový režisér a scenárista.
Kariéra.
Jakub Kroner patrí do najmladšej generácie rodiny Kronerovcov. Je vnukom herca Jána Kronera st. (* 1927) a synom herca Janka Kronera z prvého manželstva. Jeho matkou je producentka, scenáristka a dramaturgička Adriana Kronerová. Do rodiny Jakuba Kronera patria aj ďalšie slovenské herecké mená: prastrýkovia Jozef Kroner a Ľudovít Kroner, prateta Terézia Hurbanová-Kronerová, ale aj dcéra Terézie a Jozefa Kronerovcov, Zuzana Kronerová.
Jakub Kroner prejavoval od detstva záujem o kreslenie komiksov a o animovanú filmovú tvorbu. Svoj prvý krátky film nakrútil ako pätnásťročný. Je absolventom Súkromnej strednej školy animovanej tvorby v Bratislave a absolvoval bakalárske štúdium v Ateliéri animovanej tvorby na Filmovej a televíznej fakulte VŠMU v Bratislave.
V osemnástich rokoch ako študent začal Jakub Kroner natáčať svoj debut, z ktorého v roku 2009 vyšla do kín celovečerná snímka "Bratislavafilm". Tento film mal na Slovensku značný ohlas, navštívilo ho 70 000 divákov. Jeho druhý celovečerný film "Lóve" (2011) sa stal v dobe svojho vydania najnavštevovanejším slovenským filmom roka a vo svojej dobe bol tretím najlepšie zarábajúcim filmom od vzniku samostatného Slovenska, videlo ho viac než 100 000 divákov.

</doc>
<doc id="702736" url="https://sk.wikipedia.org/wiki?curid=702736" title="Owen Wilson">
Owen Wilson

Owen Cunningham Wilson (* 18. november 1968, Dallas, Texas, USA) je americký herec, komik a scenárista.
Detstvo.
Narodil sa v Dallase fotografke Laure Cunningham Wilson a Robertovi Andrewovi Wilsonovi, pracovníkovi a operátorovi vo verejnej televíznej stanici. Má staršieho brata Andrewa a mladšieho Luka, ktorí sú obaja herci a zaoberajú sa filmárstvom. Jeho rodina pochádza pôvodne z Massachusetts a jedná sa o írskych Američanov.
Zo základnej školy bol v desiatom ročníku vylúčený, pretože ukradol učebnicu, aby si pomohol s domácou úlohou. Na strednú školu chodil na New Mexico Military Institute v Novom Mexiku.
Kariéra.
Jeho prvá filmová úloha bola vo filme Wesa Andersona "Grázli". Neskôr s Andersenom pracoval na dalších filmoch – "Ako som balil učiteľku" a "Taká zvláštna rodinka". Posledný film bol kriticky aj komerčne úspešný. Wilson bol za úlohu v tomto filme nominovaný na Oscara v kategórii Najlepší pôvodní scenár.
Začal rýchlo získavať úlohy vo vysokorozpočtových filmoch ako napríklad "Opravár", režírovaný Benom Stillerom. Po menších úlohách v akčných filmoch ako "Anakonda", "Armageddon" a "Zámok hrôzy", sa objavil aj v dvoch dramatických úlohách "Polnoc nikdy nekončí" a hlavnú úlohu sériového vraha vo filme "The Minus Man".
V roku 2000 sa celosvetovo preslávil úlohou vo filme "Vtedy na východe", kde sa objavil po boku akčnej hviezdy Jackieho Chana. Film mal celosvetovú tržbu viac než 100 miliónov dolárov. Úspech pokračoval úlohou po boku Bena Stillera a Willa Ferrella vo filme "Zoolander".
V roku 2002 hral spolu s Eddiem Murphym vo filme "Som agent". O rok neskôr sa objavil s Jackiem Chanom vo filme "Šanghajskí rytieri". Kvôli zaneprázdnenosti, nemohol spolupracovať s Wesom Andersonom na scenári filmu "Život pod vodou", ale prijal v ňom úlohu syna Billa Murraya Neda Plimptona. Táto úloha bola napísaná priamo pre Wilsona.
V roku 2005 sa objavil spolu s Vincom Vaughneom vo filme "Ako uloviť družičku". V rovnakom roku stvárnil postavu Neila Kinga vo filme "Príbeh Wendella Bakera", ktorí zrežírovali jeho bratia. V nasledujúcom roku prepožičal hlas postave auta Bleskového McQueena v animovanom filme Walta Disneyho a štúdia Pixar - "Autá", túto postavu nadaboval aj v nasledujúcich filmoch "Autá 2" a "Autá 3". Spolu s Kate Hudson účinkoval vo filme "My dvaja a magor" a spolu s Benom Stillerom hral v komédii "Noc v múzeu" a objavil sa aj v ďalších dvoch pokračovaniach "Noc v múzeu 2" a "Noc v múzeu tajomstvo hrobky".
Zahral si aj v ďalšom filme Wesa Andersona "Darjeeling s ručením obmedzeným". Nasledovali filmy "Marley a ja", filmová adaptácia memoáru Johna Grogana, v ktorom hral s Jennifer Aniston. V roku 2011 stvárnil hlavnú úlohu vo filme Woodyho Allena "Polnoc v Paríži", za ktorý bol nominovaný na Zlatý glóbus. V roku 2015 si zahral v akčnom trileri "Na úteku" a o rok neskôr si zahral vo filme "Zoolander 2". V roku 2017 si zahral v dráme "Obyčajná tvár".
Média ho po boku Vince Vaughna, jeho brata Luka Wilsona, Jacka Blacka, Bena Stillera a Willa Ferrella zaradila do skupiny hercov Frat Pack, s ktorými sa často objavuje vo filmoch.
Osobný život.
V roku 2007 bol Wilson prevezený do nemocnice, média hovorili o pokuse o samovraždu. Jeho právnik neskôr vyhlásil, že sa herec lieči kvôli depresií. Na verejnosti sa Wilson objavil až v októbri 2007 v Los Angeles na premiére filmu "Darjeeling s ručením obmedzeným". Wilson sa k tomuto incidentu verejne nikdy nevyjadril. Má celkovo tri deti, každé má s inou partnerkou.

</doc>
<doc id="702739" url="https://sk.wikipedia.org/wiki?curid=702739" title="Ľavica (nemecká politická strana)">
Ľavica (nemecká politická strana)

Ľavica (, neoficiálne aj "Linkspartei") je nemecká politická strana, hlásiaca sa k demokratickému socializmu. Jej predsedami sú Ines Schwerdtner a Jan van Aken.
V nemeckom Spolkovom sneme je zastúpená od roku 2009, no vždy len v role opozičnej strany. Okrem celoštátneho parlamentu má poslancov v niekoľkých krajinských parlamentoch, z toho v Durínsku mala od roku 2014 do roku 2024 aj premiéra Boda Ramelowa a v Brémach a v Meklenbursku-Predpomoransku je súčasťou vládnej koalície.
Strana vznikla v roku 2007 zlúčením dvoch ľavicových strán – WASG, ktorá sa odštiepila od SPD, a Strany demokratického socializmu (PDS), ktorá bola priamou nasledovníčkou Jednotnej socialistickej strany Nemecka, ktorá vládla v niekdajšej Nemeckej demokratickej republike. Prvé desaťročie od svojho vzniku bola vnímaná ako jediná „protestná“ strana v Bundestagu, no odkedy sa do parlamentu dostala aj krajne pravicová Alternatíva pre Nemecko (AfD), začala Ľavica strácať na celoštátnej úrovni popularitu a v Spolkových voľbách 2021 dokonca so ziskom 4,9% nedosiahla potrebnú hranicu 5% na vstup do parlamentu. Zastúpenie v ňom však nakoniec získala vďaka víťazstvu troch jej kandidátov v jednomandátových obvodoch, čím splnila aspoň jednu podmienku na vznik poslaneckej frakcie. V súčasnosti trpí najmä vnútrostraníckymi nezhodami a odlivom protestných voličov, ktorých preberá hlavne AfD.
Ideológia strany býva najčastejšie označovaná ako demokratický socializmus, prípadne ako ľavicový populizmus. Vnútri strany však súperia viaceré krídla, ktoré sa líšia v pohľade na témy ako odstránenie kapitalizmu, vzťah k Rusku či postoj k režimu v NDR. Ako celok sa však Ľavica zasadzuje najmä za sociálnu spravodlivosť, odstránenie chudoby, väčšie zdanenie bohatých, ako aj ochranu životného prostredia. Má ústretový postoj voči prijímaniu utečencov, čo ju výrazne odlišuje od AfD. V zahraničnej politike je za vystúpenie Nemecka z NATO a proti nasadzovaniu nemeckých vojakov v zahraničí. Práve tieto zahraničnopolitické postoje Ľavice sú hlavným dôvodom, prečo s ňou na celoštátnej úrovni ostatné strany zväčša odmietajú spolupracovať. Niektoré skupiny, ktoré fungujú v rámci strany, sú pod dohľadom Spolkového úradu pre ochranu ústavy, nemeckej obdoby tajnej služby, pretože sú označené za „otvorene extrémistické“ a nepriateľsky nastavené voči liberálnej demokracii.
Medzi tradičných voličov Ľavice patria robotníci a ľudia z nižšej triedy, ktorých však v posledných rokoch vo veľkom preberá Alternatíva pre Nemecko. Svoje stále bašty má Ľavica predovšetkým v tzv. nových spolkových krajinách, teda v tých, ktoré boli súčasťou NDR – medzi obvody, v ktorých má tradične silné zastúpenie, patria napríklad tie v niekdajšom Východnom Berlíne.. Vo všetkých piatich týchto krajinách ako aj v Berlíne je zastúpená v parlamentoch. Hoci sa aj na západe dokázala etablovať, sú jej výsledky v „starých“ krajinách omnoho slabšie.

</doc>
<doc id="702743" url="https://sk.wikipedia.org/wiki?curid=702743" title="Die Linke">
Die Linke



</doc>
<doc id="702744" url="https://sk.wikipedia.org/wiki?curid=702744" title="Die Linken">
Die Linken



</doc>
<doc id="702745" url="https://sk.wikipedia.org/wiki?curid=702745" title="Linkspartei">
Linkspartei



</doc>
<doc id="702752" url="https://sk.wikipedia.org/wiki?curid=702752" title="Yvona Krajčovičová">
Yvona Krajčovičová



</doc>
<doc id="702753" url="https://sk.wikipedia.org/wiki?curid=702753" title="Duch (seriál)">
Duch (seriál)

Duch je slovenský komediálny krimi seriál TV JOJ. Ide o adaptáciu českého seriálu z roku 2022. Seriál sa začal vysielať od 18. októbra 2023. Hlavné postavy stvárnili Michal Kubovčík, Pedrag Bjelac a Rebeka Poláková.

</doc>
<doc id="702754" url="https://sk.wikipedia.org/wiki?curid=702754" title="Sigrid">
Sigrid

Sigrid, vlastným menom Sigrid Solbakk Raabe (* 5. september 1996, Ålesund, Nórsko) je nórska speváčka a textárka. V roku 2017 dosiahla medzinárodný úspech so singlom „Don't Kill my Vibe“. Vydala tri štúdiové albumy a dve EP.
Skorý život.
Sigrid Solbakk Raabe sa narodila Ålesund Håkon Raabe a Anette Sølberg Solbakk 5. septembra 1996. Má dvoch starších súrodencov, brata Tellefa, ktorý je tiež hudobník, a sestru Johanne. Na prvom vystúpení v škôlke ju museli po plači stiahnuť z javiska. Na klavíri začala hrať v 7 rokoch a spievať začala v 13 rokoch. Keď mala 13 rokov, vystúpila so skladbou od Nirvany „Smells Like Teen Spirit“. Počas jej detstva ju inšpirovali Joni Mitchell, Adele a Neil Young. V ranej mladosti plánovala stať sa učiteľkou, právničkou alebo novinárkou, pričom si myslela, že kariéra v hudbe by bola príliš neistá. 
V prvom ročníku na strednej škole si uvedomila, že hudba je viac ako len koníček. Keď mala 17 rokov, spolu so sestrou Johanne založili kapelu s názvom "Sala Says Mhyp", ktorá bola pomenovaná po ich zosnulej mačke Sala. Po ukončení strednej školy v Ålesunde sa Sigrid presťahovala do Bergenu kvôli indie hudobnej scéne, kde žila v spoločnom byte so svojím bratom a priateľmi. Predčasne ukončila vysokú školu.
Kariéra.
2012 – 2015: Kariérne začiatky.
Vo veku 16 rokov napísala svoju prvú pieseň „Sun“ po tom, čo jej brat Tellef Raabe, ktorý je tiež hudobníkom, povedal, aby prestala hrať cover verzie piesní Adele na vystúpeniach, a vyzval ju, aby napísala pieseň, s ktorou by mohla vystúpiť na jednom z jeho koncertov. V roku 2013 vydala „Sun“ ako svoj debutový singel. Pieseň bola hraná v nórskych rádiách. Nasledujúci rok podpísala zmluvu s Petroleum Records a vystupovala na festivaloch ako napríklad Øyafestivalen.
2017 – 2020: "Don't Kill My Vibe" a "Sucker Punch".
V roku 2016 v spolupráci s Martinom Sjøliem napísala skladbu „Don't Kill My Vibe“, inšpirovanú incidentom, kedy ju producent znevážil počas písania skladieb. Po tom, čo si skladbu vypočuli manažéri Island Records, okamžite s ňou podpísali nahrávaciu zmluvu. 5. mája 2017 vydala svoje debutové EP, ktoré bolo pomenované podľa singlu. EP sa umiestnilo v rebríčkoch v Nórsku, Austrálii a Spojenom kráľovstve. Na jar a v lete 2017 vystúpila Sigrid na festivaloch The Great Escape Festival, Festival Roskilde, Festival Glastonbury, Festival Latitude a Festivaly Reading a Leeds. Bola tiež súčasťou soundtracku The Sims 4: Rodičovstvo s verziou jej piesne „Don't Kill My Vibe“ vo fiktívnom jazyku similčine. V tom istom roku sa objavila sa aj na soundtracku k filmu "Justice League" s coververziou klasiky „Everybody Knows“ od Leonarda Cohena z roku 1988. 
V januári 2018 získala ocenenie v ankete Sound of... britskej BBC. 10. februára 2018 bola hosťujúcou moderátorkou epizódy The Playlist pre CBBC. V tom istom mesiaci Sigrid vyhrala cenu Objav roka na Spellemannprisen 2017. 11. júla 2018 vyšlo jej druhé EP "Raw", ktoré obsahuje 5 skladieb.
8. marca 2019 vyšiel Sigridin debutový album "Sucker Punch". Album obsahuje 12 skladieb vrátane piatich skladieb vydaných pred albumom. V roku 2019 Sigrid koncertovala s Maroon 5 na turné Red Pill Blues Tour v Európe, bola predskokanom na turné Georga Ezru po Spojenom kráľovstve a mala turné v Severnej Amerike a Európe. Sigrid prispela piesňou „Home to You“ na soundtrack k filmu "Vzduchoplavci". V roku 2019 bola uvedená v rebríčku „Forbes 30 Under 30“ v kategórii European Entertainment.
V roku 2020 bola Sigrid jedným z mnohých umelcov, ktorí sa zúčastnili na BBC Radio 1 Live Lounge cover verzie piesne Foo Fighters „Times Like These“, ktorá bola zorganizovaná s cieľom získať finančné prostriedky na pandémiu COVID-19.
V máji 2021 vydala singel „Mirror“ nasledovaný augustovým „Burning Bridges“ z pripravovaného druhého albumu.
V novembri 2021 vystúpila Sigrid v írskom Dingle v rámci dvadsiatej série hudobno televíznej série a festivalu Other Voices. 
2021 – súčasnosť: "How to Let Go" a "There's Always More That I Could Say".
Sigridin druhý album "How to Let Go" bol vydaný 6. mája 2022.
V júli 2025 vydala Sigrid „Jellyfish“ ako hlavný singel z pripravovaného tretieho štúdiového albumu "There's Always More That I Could Say". Druhý singel z albumu s názvom „Fort Knox“ vydala v auguste 2025.
Diskografia.
Štúdiové albumy
EP
Koncertné turné.
Ako podporný umelec

</doc>
<doc id="702760" url="https://sk.wikipedia.org/wiki?curid=702760" title="Jaseňový vrch (vrch v Krupinskej planine)">
Jaseňový vrch (vrch v Krupinskej planine)

Jaseňový vrch () je vrch v Krupinskej planine, krajinnom celku Slovenského stredohoria. Leží nad Oremovým Lazom vo VVP Lešť, približne východne od Krupiny. 
Poloha.
Nachádza sa vo východnej polovici planiny, v geomorfologickom podcelku Dačolomská planina. Leží v Banskobystrickom kraji, v okrese Zvolen a na katastrálnom území Vidov Vrch vo vojenskom obvode Lešť. Najbližším sídlom je severne situovaný Oremov Laz v rámci vojenského výcvikového priestoru Lešť, inak je to juhozápadne ležiaci Senohrad, južne Dačov Lom a Sucháň, severozápadne obec Pliešovce a východne Horný Tisovník.
Opis.
Jaseňový vrch leží v severovýchodnej časti podcelku Dačolomská planina, v hrebeni vedúcom z Priečneho brala () južne cez Hornú horu () na Veľké blato (). Západne sa nachádza Klinkovica (), Medveďov vrch (), Kopaný závoz (), Žiar () a Náklo (), južne Starý laz (), Veľké blato () a Vrsáč (), východne Kobola (), Habersko (), Brezové vŕšky (), Bralo (), Mavercová (), Sokolovo bralo () a Chlm () a severne Dlhý diel (), Vŕšok (), Javorie (), Vysoká (), Priečne bralo () a Ježová (). Oblasť patrí do povodia Ipľa, kde vodu z východnej časti odvádza Plachtinský potok, západné odvodňuje jeho prítok Jama. Na vrchol v uzavretej oblasti nevedie značený turistický chodník. 
Výhľady.
Odlesnený vrchol je súčasťou výcvikovej plochy s cestami a pokrytý len nízkou vegetáciou. Z lokality je tak kruhový rozhľad na okolité vrcholy Krupinskej planiny a blízkeho Javoria, pri vhodných podmienkach možno pozorovať aj Štiavnické vrchy, Vtáčnik a vrchy v severnom Maďarsku.
Prístup.
Vrchol sa nachádza vo vojenskom výcvikovom priestore Lešť, kde je obmedzený vstup verejnosti. Jaseňový vrch je preto voľne neprístupný a leží mimo turistických trás. 

</doc>
<doc id="702762" url="https://sk.wikipedia.org/wiki?curid=702762" title="Juraj Čurný">
Juraj Čurný

Juraj Čurný (* 8. apríl 1966, Levoča) je slovenský hudobný redaktor, hudobný producent a mediálny špecialista zameraný na hudobnú kultúru a vysielacie médiá. Juraj Čurný od roku 2010 niekoľko rokov s prestávkami pôsobí aj ako mediálny hovorca Slovenského futbalového zväzu a od roku 2018 ako media konzultant SOZA.
Pracovné zameranie.
Juraj Čurný do 18 rokov žil v Poprade, kde maturoval na gymnáziu. Potom študoval na Obchodnej fakulte Vysokej školy ekonomickej a žurnalistiku na Filozofickej fakulte Univerzity Komenského v Bratislave. Pracovne je zameraný na oblasť kultúry. Niekoľko rokov moderoval hudobné relácie v rádiách Elán, v rádiu Rock FM, v Rádiu Twist, Okey a Hey!. Okrem toho je hovorcom SFZ, no nezaoberá sa len tématikou fubalu, ale zaujíma aj o Formulu 1, no vníma fungovanie ako kultúry tak aj športu ako súčasť spoločnosti a jej života vo všetkých prejavoch.
Juraj Čurný bol pri vzniku pobočiek nadnárodných hudobných vydavateľstiev na Slovensku. Pracoval v hudobných vydavateľstvách BMG, neskôr vo Forza Music, v súčasnosti predovšetkým spolupracuje s vydavateľstvom Opus. Rok bol predsedom slovenskej pobočky Medzinárodnej federácie fonografického priemyslu, tri a pol roka bol aj členom výboru SOZA. Je aj hovorcom festivalu Art Film, či pôsobil ako člen poroty, ktorá 22. septembra 2007 vytipovala zoznam 100 najlepších slovenských albumov.
Juraj Čurný býva dramaturgom koncepcií rôznych reedícií hudobných albumov, či mnohých oficiálnych hudobných kompilácií. Medzi vyše 160 albumami môžme nájsť napríklad slovenskú verziu edície "Gold" pre viacerých významných hudobníkov populárnej hudby na Slovensku: napr. pre Pavla Hammela, Vaša Patejdla, Mariky Gombitovej, Miroslava Žbirku, Roba Grigorova, ale aj Lucie Bílej, či Ivety Bartošovej a skupín Banket, Modus, Lojzo, Elán, Tublatanka, Team a mnohých iných. Juraj Čurný bol redaktorom pri kompiláciách ako sú "Hommage à Marián Varga" (zremastrovaný prierez tvorby, ktorý je poctou Mariánovi Vargovi), či "Mojich osemdesiat", ktoré vyšli pri príležitosti jubilejí Milana Lasicu a Petra Lipu, no pričinil sa aj o to, aby sa oficiálne, ako "Nultý album", dostali na jednom nosiči skladby, ktoré boli pri štarte hudobnej kariéry skupiny Modus.
Juraj Čurný je dramaturgom kompilácií nahrávok od rôznych interpretov, ktoré sú triedené podľa hudobných žánrov, či podľa ďalších špecifikovaných tém. Sú to napríklad koncepty, ako "OKEY piánko", Vianočné albumy, Valentínske témy, hity z rôznych dekád, hity Bratislavskej lýry, duety, slaďáky atď. Tieto svoje skúsenosti a prehľad využíva napríklad v TV Markíza, kde spolu s Adelou Vinczeovou spolupracoval v rokoch 2014 – 2022 pri koncipovaní a realizácii relácií formátu "Chart Show".

</doc>
<doc id="702764" url="https://sk.wikipedia.org/wiki?curid=702764" title="Best Of (Tina)">
Best Of (Tina)

Best Of je kompilačný album speváčky Tiny, ktorý vydalo vydavateľstvo EMI 5. novembra 2012. 
Nahrávka obsahuje 13 skladieb zo štyroch štúdiových albumov, doplnená o významné hosťovania, v ktorých speváčka hosťovala iným interpretom - napríklad raperom Rytmusovi, Vecovi a skupine H16. Takisto obsahuje zremixovanú skladbu Prvýkrát, ktorá vyšla ako singel a v originálnej verzii sa objavila na albume "S.E.X.Y.". Najviac piesní je na albume z jej posledného albumu "S.E.X.Y.", ktorý vyšiel v roku 2011.

</doc>
<doc id="702765" url="https://sk.wikipedia.org/wiki?curid=702765" title="Oscar Piastri">
Oscar Piastri

Oscar Jack Piastri (* 6. apríl 2001, Melbourne) je austrálsky automobilový pretekár. Vo Formule 1 debutoval v roku 2023 v tíme McLaren. Doteraz získal 25 pódiových umiestnení a vyhral deväť Veľkých cien a tri šprintové preteky vo Formule 1. Je považovaný za veľký talent medzinárodného motošportu; 2020 sa stal hneď vo svojej nováčikovskej sezóne šampiónom Formuly 3 a o rok neskôr tento úspech zopakoval vo Formule 2.
Kariéra.
Juniorské kategórie.
Piastri pretekal na motokárach v rokoch 2011 až 2015 a dosiahol niekoľko úspechov v rodnej Austrálii, kým sa v roku 2016 rozhodol opustiť svoju rodnú krajinu a presedlať na preteky formúl. V sezóne 2016/17 debutoval v záverečných troch pretekoch sezóny šampionátu Formuly 4 Spojených Arabských Emirátov, pričom jeho najlepšími výsledkami boli dve tretie miesta na okruhu Yas Marina Circuit; v celkovom hodnotení skončil šiesty. Oscar Piastri sa v roku 2017 presunul do britského šampionátu Formule 4. Jeho 15 pódiových umiestnení a 6 víťazstiev mu tam v tej sezóne vynieslo druhé miesto v šampionáte.
2018 prestúpil do série Formula Renault Eurocup, kde skončil celkovo ôsmy. V nasledujúcej sezóne vyhral sedem z 20 pretekov sezóny a získal 11 pódií, čím si zabezpečil majstrovský titul a miesto v "Renault Driver Academy" od tímu Renault F1.
Ďalším krokom v kariére mladého pretekára bol postup do šampionátu Formuly 3 v roku 2020. Vyhral preteky na Red Bull Ringu a na okruhu Circuit de Catalunya a stal sa opäť šampiónom.
Oscar Piastri ako úradujúci šampión už nemohol súťažiť v šampionáte Formuly 3, a tak sa Austrálčan vydal do Formuly 2, najvyššej kategórie juniorského motoristického športu. Aj tu dokázal od začiatku presvedčiť a hneď vo svojej premiérovej sezóne získať majstrovský titul. Vyhral preteky na okruhoch Bahrain International Circuit, Autodromo Nazionale di Monza, Sochi Autodrome, Jeddah Corniche Circuit (2x), Yas Marina Circuit, a Shanghai international circuit
Formula 1.
Testovací jazdec v Alpine (2022).
Keďže vo Formule 1 už boli všetky miesta na sezónu 2022 obsadené, bol Oscar Piastri oznámený ako oficiálný testovací a rezervný jazdec tímu Alpine F1 (tím Renault F1 sa po roku 2020 premenoval na Alpine) a v tejto funkcii sa zúčastnil testovacích jázd minuloročného monopostu.
Po tom, čo stály pilot Alpinu Fernando Alonso v polovici sezóny oznámil, že na konci sezóny opustí tím, aby sa v roku 2023 presunul do Aston Martinu, bol Oscar Piastri potvrdený ako jeho nástupca v Alpine. Ten to však poprel a upozornil, že táto správa bola zverejnená bez jeho súhlasu a na sezónu 2023 nemá žiadnu platnú zmluvu s tímom Alpine. V piatok pred Veľkou cenou Holandska 2022 tím McLaren oznámil, že novým tímovým kolegom Landa Norrisa sa od sezóny 2023 stane práve Austrálčan Oscar Piastri, ktorý nahradí svojho krajana Daniela Ricciarda, ktorého tím už predtým vykúpil zo zmluvy na túto sezónu. Oznámeniu Piastriho ako jazdca McLarenu na rok 2023 predchádzal proces v Rade pre uznávanie kontaktov FIA, keďže Alpine tiež trval na tom, že mal s austrálskym pretekárom platnú zmluvu na sezóny 2023 a 2024. Nakoniec však komisia dala za pravdu McLarenu, čím vytvorila právny základ pre prestup Piastriho do tohto tímu.
McLaren (2023 – súčasnosť).
Na Veľkej cene Bahrajnu 2023 debutoval za McLaren vo Formule 1, no po 13 kolách musel odstúpiť kvôli technickým problémom. Na domácich pretekoch v Austrálii si ôsmym miestom pripísal svoje prvé body vo Formule 1. V Monaku Piastri opäť bodoval, keď skončil desiaty. V polovici sezóny, keď McLaren vykonal rozsiahle vylepšenia na aute, sa výsledky tradičného britského tímu začali zlepšovať. To sa prejavilo aj na Piastriho umiestneniach. Kým v prvej polovici sezóny zostal bez bodov, okrem na spomínaných dvoch Veľkých cenách, dosiahol na Veľkej cene Veľkej Británie štvrté miesto a na Veľkej cene Maďarska piate miesto. Šprintové preteky v rámci Veľkej ceny Belgicka dokončil Oscar Piastri na druhom mieste, pričom niekoľko kôl dokonca viedol; z Veľkej ceny musel však odstúpiť v prvom kole pretekov kvôli kolízii s Carlosom Sainzom. 20. septembra 2023 McLaren a Piastri oznámili predĺženie spolupráce do konca roka 2026. Austrálčan splatil dôveru hneď v nasledujúcich pretekoch, Veľkej cene Japonska, keď skončil tretí a dosiahol prvé pódiové umiestnenie vo svojej kariére vo Formule 1. Nasledovalo víťazstvo v katarských šprintových pretekoch a druhé miesto na Veľkej cene na rovnakej trati. Vo svojej premiérovej sezóne získal Piastri 97 bodov a celkovo skončil na deviatom mieste.
Nasledujúcu sezónu začal mladý Austrálčan piatimi výsledkami v prvej desiatke za sebou a na Veľkej cene Monaka skončil druhý, čím získal svoje prvé pódiové umiestnenie v sezóne. Tento úspech zopakoval na Veľkej cene Rakúska. V Maďarsku získal Piastri svoje prvé víťazstvo vo Veľkej cene, čím sa stal prvým víťazom Formuly 1 narodeným v 21. storočí. Svoju dobrú formu potvrdil ďalšími druhými miestami na pretekoch v Belgicku a Taliansku. Na Veľkej cene Azerbajdžanu vyhral Piastri po druhýkrát v sezóne. V ďalšom priebehu sezóny sa umiestnil na stupňoch víťazov ešte v nasledujúcich dvoch pretekoch: v Singapure a Katare, v oboch prípadoch na treťom mieste. Navyše vyhral šprintové preteky v Katare. Piastri skončil štvrtý v celkovom poradí a svojimi 292 bodmi pomohol tímu McLaren k prvému víťazstvu v šampionáte konštruktérov od roku 1998.
2025.
Oscar Piastri vstúpil do sezóny 2025 s ambíciou potvrdzovať rýchlosť a stabilitu, a už v úvode ukázal, že môže byť jedným z hlavných kandidátov na titul. Na Veľkej cene Číny dokázal premeniť pole-position na víťazstvo a s prehľadom doviezol tímové double preteky pre McLaren. Následne v Bahrajne zopakoval dominantný výkon, po štarte z prvého miesta vybudoval náskok, zvládol reštart po výjazde bezpečnostného vozidla a v cieli mal náskok 15 sekúnd. To z neho urobilo prvého jazdca s viac než jedným víťazstvom v sezóne 2025. V Saudskej Arábii sa mu podarilo opäť zvíťaziť, predbehol aj konkurenta Maxa Verstappena a prevzal vedenie v šampionáte.
Tieto úspechy potvrdzovali, že Piastri je spoľahlivý, rýchly a dokáže zvládnuť tlak bojov o čelo poradia. Práve jeho dobré tempo, preteková konzistencia a taktické vedenie pretekov umožnili, že do druhej polovice sezóny vstupoval s výrazným náskokom a bol prvým favoritom na majstrovský titul.
Napriek tomu však sezóna priniesla aj nečakaný zlom. V Azerbajdžane havaroval už v prvej zákrute, čím prerušil svoju sériu dojazdov a bodovania. To bol výrazný úder nielen jemu, ale aj tímujeho náskok pred kolegom vo vedení šampionátu sa výrazne zmenšil.
Hoci sa Piastri v ďalších pretekoch snažil stabilizovať, tímový kolega Lando Norris a veľmi silný návrat Verstappena znamenali, že boj o titul sa zvrtol do napätého súboja až do konca sezóny. V posledných pretekoch sezóny na Veľkej cene v Abú Zabí obsadil Piastri druhé miesto v pretekoch a skončil sezónu na treťom mieste v konečnom poradí.
Hoci titul nevyhral, 2025 znamená po sezóne významný krok v kariére Oscara Piastrihopotvrdil, že má nielen rýchlosť, ale aj dospelosť vo vedení pretekov, dokázal sa vysporiadať s tlakom a jeho meno sa zaradilo medzi najväčšie talenty súčasnej F1.
Štatistika.
Jednotlivé výsledky vo Formule 3.
‡ = Polovica bodov udelená z dôvodu, že bolo absolvovaných menej ako 75% vzdialenosti pretekov.
Jednotlivé výsledky vo Formule 2.
‡ = Polovica bodov udelená z dôvodu, že bolo absolvovaných menej ako 75 % vzdialenosti pretekov.

</doc>
<doc id="702767" url="https://sk.wikipedia.org/wiki?curid=702767" title="Gavi (futbalista)">
Gavi (futbalista)

Pablo Martín Páez Gavira (* 5. august 2004) známy ako Gavi, je španielsky profesionálny futbalista, ktorý hrá ako stredný záložník za Barcelonu a španielsky národný tím. V roku 2022 vyhral cenu Golden Boy a získal Kopa Trophy, ktorú udelila organizácia France Football počas ceremoniálu Zlatá lopta v roku 2022.
Detstvo.
Gavi sa narodil v Los Palacios y Villafranca v Andalúzii.
Klubová kariéra.
Gavi začal svoju kariéru v La Liara Balompié v klube vo svojom rodnom meste, kde strávil dva roky v období od 2010 až 2012. Odtiaľ prešiel do mládežníckej akadémie Realu Betis, kde strávil dve sezóny. Za mládežnícky tím Realu Betis strelil 95 gólov.
Barcelona.
Mládežnícke kluby.
V roku 2015, keď mal Gavi 11 rokov podpísal zmluvu s Barcelonou. 
V septembri 2020 podpísal svoju prvú profesionálnu zmluvu s katalánskym klubom a z tímu do 16 rokov postúpil priamo do tímu do 19 rokov. V drese Barcelony B debutoval 21. februára 2021 v zápase L'Hospitalet, keď nastúpil ako náhradník za Nica Gonzáleza v 77. minúte. 14. marca absolvoval svoj prvý štart v základnej zostave Barcelony B pri výhre 1:0 v derby proti Espanyolu B.
Sezóna 2021/22.
Gavi v sezóne 2020/2021 iba dvakrát nastúpil za Barcelonu B no aj napriek tomu bol povolaný do seniorského kádra na predsezónne prípravné zápasy pred začiatkom novej sezóny. Po dobrých výkonoch pri víťazstvách proti Gimnàstic de Tarragona a Girona sa Gavi údajne presadil pred Riqui Puigom v tíme trénera Ronalda Koemana. V tejto dobrej forme pokračoval vo výhre 3:0 proti nemeckému súperovi VfB Stuttgart, čím si vyslúžil prirovnanie s barcelonskou legendou Xavim. 
29. augusta 2021 odohral svoj prvý oficiálny zápas za prvý tím Barcelony pri víťazstve 2:1 v La Lige nad Getafe, keď v 73. minúte nahradil Sergiho Roberta. 18. decembra strelil svoj prvý gól za klub a pridal asistenciu pri domácej výhre 3:2 nad Elche.
Sezóna 2022/23.
15. januára 2023 Gavi strelil gól a pridal dve asistencie, aby bol vyhlásený za muža zápasu pri víťazstve 3:1 nad Realom Madrid vo finále Supercopa de España. 31. januára španielsky súd rozhodol v prospech prijatia novej zmluvy Gaviho s Barcelonou do roku 2026, podpísanej v septembri predchádzajúceho roka, a to aj napriek odporu prezidenta La Ligy Javiera Tebasa, ktorý tvrdil, že nová zmluva nezodpovedá platovému limitu klubu pre sezónu. V ten istý deň Barcelona oznámila, že Gavi na drese obdrží číslo 6, ktorý predtým nosil jeho tréner Xavi. 
21. marca súdne rozhodnutie nariadilo odvolanie novej zmluvy, pretože by prekročilo platový limit klubu. Klub sa teda musel vrátiť k jeho predchádzajúcemu zápisu ako hráč mládežníckeho tímu a vrátil mu na dres číslo 30. 
20. júna 2023 sa Barcelone podarilo dokončiť registráciu Gaviho do La Ligy ako hráča prvého tímu a následne s ním klub predĺžil zmluvu do júna 2026. Výstupná klauzula je vo výške 1 miliardy eur.
Reprezentačná kariéra.
Gavi reprezentoval Španielsko na úrovni do 15 a 16 rokov.
30. septembra 2021 dostal Gavi od trénera Luisa Enriqueho prekvapivé povolanie do seniorského národného tímu Španielska. 6. októbra debutoval pri semifinálovom víťazstve Španielska v Lige národov UEFA proti Taliansku a stal sa najmladším hráčom, ktorý kedy reprezentoval Španielsko na seniorskej úrovni. 
10. októbra, vo finále proti Francúzsku Španielsko napokon utrpelo porážku 2:1. 5. júna 2022 strelil svoj prvý seniorský gól v Lige národov v zápase proti Česku, čím sa stal najmladším hráčom, ktorý kedy skóroval za reprezentáciu Španielska na seniorskej úrovni.
Gavi bol menovaný do zostavy Španielska na majstrovstvá sveta vo futbale 2022 v Katare. Na turnaji nastúpil vo všetkých štyroch zápasov. Gólom proti Kostarike v prvom zápase Španielska na turnaji sa stal tretím najmladším hráčom (iba za Pelém a Manuelom Rosasom), ktorý strelil gól na majstrovstvách sveta.
Štýl hry.
Graham Hunter z ESPN v roku 2021 opísal Gaviho ako veľmi nádejného mladého hráča a prirovnal ho k bývalým stredopoliarom Barcelony Xavimu a Andrésovi Iniestovi vďaka jeho futbalovým kvalitám, vrátane jeho driblovania, predvídavosti, inteligencie, vízie, prihrávok, prvého dotyku s loptou, rýchlej zmeny tempa, schopnosti rýchlo sa dostať z tesných situácií a iniciovaniu protiútokov. Taliansky obranca Emerson Palmieri po svojom výkone pri semifinálovom víťazstve Španielska nad Talianskom vo finále Ligy národov v roku 2021 opísal Gaviho ako hráča, ktorý „má obrovský potenciál“.
Úspechy.
Barcelona
Španielsko
Individuálne

</doc>
<doc id="702774" url="https://sk.wikipedia.org/wiki?curid=702774" title="Janeane Garofalo">
Janeane Garofalo

Janeane Garofalo (* 28. september 1964, Newton, New Jersey, USA) je americká komička, bývalá spolumoderátorka relácie The Majority Report od Air America Radio a herečka.
Detstvo a mladosť.
Janeane sa narodila v meste Newton, v štáte New Jersey. Jej matka zomrela na rakovinu, keď mala Janeane 24 rokov. Janeane má taliansky a írsky pôvod. Vyrastala na rôznych miestach a v rôznych štátoch v USA, vrátane Kalifornie, New Jersey či Texas. 
Kariéra.
Janeane začala svoju kariéru ako stand-up komička koncom osemdesiatych rokov. Popularitu si získala zosmiešňovaním popkultúry a spoločenských vzorov. Neskôr začala televíznu kariéru, ktorá jej priniesla dve nominácie na cenu Emmy. Širšiu slávu dosiahla, keď vystupovala v Saturday Night Live v rokoch 1994 až 1995. Hoosťovala aj v televíznych seriáloch vrátane seriálov "Seinfeld", "Felicity", "Ellen" a podobne.
Jej filmovým prelomom bola rola vo filme "Bolestná realita" z roku 1994, kde hrala po boku Winony Ryder, Bena Stillera či Ethana Hawkea. V roku 1996 hrala svoju prvú hlavnú úlohu v hollywoodskom filme "Prečo mačka nie je pes?", ktorý bol dobre prijatý kritikmi a bol úspešný v pokladniach. V rovnakom roku, dosiahla vrchol svojej popularity hostením MTV Movie Awards. V roku 1999 si zahrala vo fantasy filme, "Dogma". 
Pozornosť upútala úlohami v televíznych seriáloch "Západné krídlo", kde účinkovala v rokoch 2005 až 2006, "24", kde účinkovala v roku 2009, v roku 2014 si zahrala vo filme "Ako prežiť rozvod", ale televízny seriál opustila počas prvej série. V roku 2021 sa pripojila k siedmej sérii televízneho seriálu "Znovu 20".
Súkromný život.
Janeane sa vydala za Roberta Cohena, vtedajšieho spisovateľa The Ben Stiller Show, v Las Vegas v roku 1991. Neskôr vysvetlila, že to bolo myslené ako vtip, pričom si dvojica myslela, že manželstvo nie je záväzné, pokiaľ nebolo podané na miestnom súde. Neskôr sa zistilo, že keď sa Cohen pokúsil oženiť s niekým iným, že manželstvo bolo skutočne legálne. Oficiálne rozvedený boli v roku 2012.
Dlhší čas bojovala s alkoholizmom a v rozhovore v roku 2021 uviedla, že od roku 2001 abstinuje. Janeane sa identifikuje ako asexuálka.
Politické názory.
Aktívne vystupuje v politických diskusiách z feministických a progresívnych pozícií.

</doc>
<doc id="702776" url="https://sk.wikipedia.org/wiki?curid=702776" title="Unplugged CD 2004–2014">
Unplugged CD 2004–2014

Unplugged CD 2004–2014, štylizované ako UNPLUGGED CD | 2004–2014, je akustický album speváčky Tiny, ktorý vydalo vydavateľstvo DMS Records 8. decembra 2014. Speváčka album hodnotí za svoj doteraz najlepší hudobný počin.
Album vznikol k 10. výročiu od vydania Tininho prvého štúdiového albumu - "Tina".
Nahrávka mapuje najzásadnejšie skladby speváčkinej kariéry v akustickej úprave. Medzi nimi i dve spolupráce - skladby „Sám sebou“ s Delikom a “Všetko má svoj konec“ s Rytmusom. Skladba „Jemiedno“ pochádza zo Separovho albumu "Pirát" z roku 2014, ktorú nahral spoločne s Tomášom Botlóm. Na spomínanej skladbe takisto hosťoval. Najviac piesní je na albume z jej štúdiového albumu "S.E.X.Y.". Album obsahuje aj nový singel „Ďakujem“, pričom ide o prerábku 35 rokov starej maďarskej piesne. Otextoval ju Separ. Spomínanou skladbou sa speváčka chcela poďakovať svojim fanúšikom za dlhoročnú podporu, aj napriek tomu, že sa dlhšie pre materské povinnosti držala v úzadí.
Na albume sa podieľali Jozef Engerer (gitara), Emil „Esso“ Smoliga (beatbox), Robo Sarkozy (basgitara, kontrabas) a tiež vokalistky zo skupiny Forsomeone Veronika Adamičková a Laura Wengová.
Album podporilo takisto akustické turné "Best of Tina Unplugged Tour 2014" v šiestich slovenských mestách. Turné začalo 25. októbra 2014 v Trnave a skončilo predčasne 8. novembra 2014 v Nitre. Tinu sprevádzali na koncertoch Jozef Enger, Esso a členky skupiny Forsomeone. V Bratislave, Trnave a Nitre vystúpila aj speváčka Layla.
Dizajn albumu.
Fotografie k albumu nafotil fotograf Michal Petrík. Album vyšiel na CD vo forme 6-panelového digipaku s jedným stredovým zásobníkom na disk bez vnútornej brožúry.
Vydanie albumu a predaj.
Album bolo možné zakúpiť v predpredaji exkluzívne na internetovom obchode Ruka Hore od 30. novembra 2014. Následne vyšiel 8. decembra 2014, a to v limitovanej edícii.

</doc>
<doc id="702777" url="https://sk.wikipedia.org/wiki?curid=702777" title="Azúrová ulica (Bratislava)">
Azúrová ulica (Bratislava)

Azúrová ulica je ulica pomenovaná podľa azúru, nachádzajúca sa v Bratislave, mestskej časti Petržalka. Nachádza sa v miestnej časti Petržalka-Juh, Južnom-meste Zóne C. PSČ tejto ulice je 851 07.
Ulica nesie svoj názov od 1. júna 2012.

</doc>
<doc id="702779" url="https://sk.wikipedia.org/wiki?curid=702779" title="Viktória Hesenská">
Viktória Hesenská

Viktória Hesenská (Victoria Alberta Elisabeth Mathilde Marie, * 5. apríl 1863, Windsor Castle, Windsor, Spojené kráľovstvo† 24. september 1950, Kensingtonský palác, Londýn) bola hesenská princezná, najstaršia dcéra Ľudovíta IV. Hesenského a Alice Sasko-Koburskej, druhej dcéry kráľovnej Viktórie a princa Alberta.
Narodila sa na hrade Windsor v prítomnosti svojej starej matky z matkinej strany a vyrastala v Nemecku a v Anglicku. Jej matka zomrela keď jej súrodenci boli malí, čo ju postavilo do pozície zodpovednosti o svojich súrodencov. Vydala sa za otcovho morganatického bratranca princa Ľudovíta z Battenbergu, dôstojníka kráľovského námornictva Spojeného kráľovstva proti vôli svojho otca. Väčšinu svojho manželského života prežila v rôznych častiach Európy na námorných postoch svojho manžela a navštevovala mnoho svojich príbuzných. Jej rodina ju vnímala ako liberálnu, priamu, praktickú a bystrú.
Počas prvej svetovej vojny ona aj jej manžel opustili svoje nemecké tituly a prijali priezvisko Mountbatten, čo bola anglická verzia Battenberg. Dve z jej sestier - Alžbeta a Alix, ktoré sa vydali do ruskej cárskej rodiny zavraždili boľševici. Bola matkou švédskej kráľovnej Lujzy a britského štátnika a dôstojníka kráľovského námorníctva Spojeného kráľovstva Louisa Mountbattena. Bola starou matkou princa Philipa, vojvodu z Edinburghu a prastarou matkou Karola III.
Detstvo.
Viktória sa narodila na Veľkonočnú nedeľu na hrade Windsor v prítomnosti svojej babičky z matkinej strany kráľovnej Viktórie. Bola pokrstená v luteránskej viere v Zelenom salóne na hrade Windsor v náručí kráľovnej 27. apríla. Jej krstnými rodičmi boli kráľovná Viktória, princezná Mária Adelaida z Cambridge, Ľudovít III. Hesenský (v zastúpení princom Alexandrom Hesenským), princ z Walesu a princ Henrich Hesenský.
Svoj skorý život strávila v Bessungen, predmestí Darmstadtu, kým sa rodina nepresťahovala do Neues Palais v Darmstadte, keď mala tri roky. Tam až do dospelosti zdieľala izbu so svojou mladšou sestrou Alžbetou. Súkromne sa vzdelávala na vysokej úrovni a po celý život bola vášnivou čitateľkou.
Počas pruskej invázie do Hesenska boli Viktória a Alžbeta poslané do Spojeného kráľovstva, kde žili so svojou starou matkou, kým sa invázia skončila pohltením Hesenska-Kasselu a častí Hesensko-Darmstadtu do Pruska. Počas prusko-francúzskej vojny v roku 1870 boli v areáli paláca v Darmstadte zriadené vojenské nemocnice a spolu s matkou pomáhala vo vývarovniach. Neskôr si spomenula na silný chlad zimy a na popálenie ruky horúcou polievkou.
V roku 1872 bola Viktóriinmu 18 mesačnému bratovi Fridrichovi diagnostikovaná hemofília. Diagnóza bola pre kráľovské rodiny obrovským šokom, bolo to 20 rokov, čo kráľovná Viktória porodila svojho syna s hemofíliou princa Leopolda vojvodu z Albany a bol to prvý náznak toho, že porucha krvácania je v kráľovskej rodine dedičná. Nasledujúci rok Fridrich spadol z okna na kamenné schody a na následky zranení zomrel. Bola to prvá z tragédii, ktoré postihli jej rodinu.
Začiatkom novembra 1878 sa Viktória nakazila záškrtom. Alžbeta bola rýchlo presunutá z ich izby a bola jediným členom rodiny, ktorý unikol chorobe. Viktóriina matka Alica celé dni ošetrovala chorých, ale nedokázala zachrániť svoju najmladšiu dcéru a Viktóriinu sestru Máriu, ktorá zomrela v polovici novembra. Keď sa zdalo, že sa zvyšok rodiny zotavil, Alica ochorela. Zomrela 14. decembra 1878, v deň výročia smrti svojho otca princa Alberta. Ako najstaršie dieťa Viktória prevzala čiastočne úlohu matky svojich mladších súrodencov a spoločníčky svojho otca. Neskôr napísala: „Smrť mojej matky bola nenapraviteľnou stratou... Moje detstvo sa skončilo jej smrťou, pretože som sa stala najstaršou a najzodpovednejšou“.
Manželstvo a rodina.
Na rodinných stretnutiach sa Viktória často stretávala s princom Ľudovítom z Battenbergu, ktorý bol bratrancom jej otca a bol členom morganatickej vetvy Hesensko-Darmstadtských. Ľudovít prijal britskú národnosť a slúžil Royal Navy. V zime roku 1882 sa opäť stretli v Darmstadte a nasledujúce leto sa zasnúbili. 
Po krátkom odklade kvôli smrti svojho strýka z matkinej strany Leopolda, vojvodu z Albany, sa Viktória 30. apríla 1884 v Darmstadte vydala za princa Ľudovíta. Jej otec svadbu neschválil, podľa jeho názoru mal princ Ľudovít - jeho vlastný bratranec málo peňazí a aby ho Ľudovít pripravil o spoločnosť svojej dcéry, keďže by pár prirodzene žil v zahraničí v Spojenom kráľovstve. Viktória bola však odhodlaná a nevšímala si otcovu nespokojnosť. Je pozoruhodné, že ten istý deň sa Viktóriin otec tajne oženil so svojou milenkou, grófkou Alexandrinou Hutten-Czapskou. Jeho manželstvo s rozvedenou osobou, ktorá nemala rovnaké postavenie, šokovalo zhromaždenú kráľovskú rodinu v Európe a prostredníctvom diplomatického a rodinného tlaku bol jej otec nútený požiadať o zrušenie svojho vlastného manželstva.
Bývali v rade domov v Chichesteri v Sussexe, Waltone-on-Thames a Schloss Heiligenberg v Jugenheim. Keď Ľudovít slúžil v stredomorskej flotile, strávila niekoľko zím na Malte. V roku 1887 sa nakazila brušným týfusom, ale potom čo sa vyliečila z choroby, zúčastnila osláv Zlatého jubilea kráľovnej Viktórie v Londýne. Zaujímala sa o vedu a nakreslila podrobnú mapu geologickú mapu Malty a zúčastnila sa archeologických vykopávok na ostrove a aj v Nemecku. Vo zväzkoch viazaných v koži si viedla starostlivé záznamy o prečítaných knihách, ktoré odhaľujú široké spektrum záujmov vrátane socialistickej filozofie.
Osobne učila svoje deti a predstavovala im nové nápady a vynálezy. Svojmu mladšiemu synovi Louisovi dávala lekcie až do jeho desiatich rokoch. V roku 1968 o nej povedal, že bola „chodiacou encyklopédiou.“ 
V roku 1906 letela vo vzducholodi Zeppelin a ešte neskôr letela v dvojplošníku, aj keď „nebol vyrobený na prepravu cestujúcich a sedeli sme bezpečne pripevnení na malej stoličke“. Až do roku 1914 Viktória pravidelne navštevovala svojich príbuzných v zahraničí v Nemecku a v Rusku, vrátane dvoch sestier ktoré sa vydali do ruskej cárskej rodiny: Alžbeta, ktorá sa vydala za veľkovojvodu Sergeja Alexandroviča a Alix, ktorá sa vydala za cára Mikuláša II. Viktória bola jednou z príbuzných cárovnej, ktorá sa ju snažila presvedčiť, aby sa vzdala vplyvu Rasputina. O vypuknutí vojny medzi Nemeckom a Spojeným kráľovstvom v roku 1914 sa Viktória a jej dcéra Lujza dozvedeli, keď boli v Rusku v Jekaterinburgu.
Neskorší život.
Ľudovít bol nútený odstúpiť z Royal Navy na začiatku vojny, keď sa jeho nemecký pôvod stal hanbou a pár sa stiahol do Kent House na Isle of Wight, ktorý Viktória dostala od svojej tety Lujzy, vojvodkyne z Argyllu. Viktória obviňovala z nútenej rezignácie svojho manžela vládu, „ktorú málokto veľmi rešpektuje alebo jej dôveruje“. Nedôverovala Winstonovi Churchillovi, pretože ho považovala za nespoľahlivého - raz si od nej požičal knihu a nevrátil ju. Pokračujúce verejné nepriateľstvo voči Nemecku viedlo kráľa Juraja V. vzdať sa svojich nemeckých titulov a zároveň sa 14. júla 1917 Ľudovít a Viktória sa vzdali zriekli svojich titulov a pričom za svoje priezvisko prijali anglickú verziu svojho priezviska - Mountbatten. O štyri roky neskôr, kráľ povýšil Ľudovíta do šlachtického stavu ako markíz z Milford Haven. Počas vojny boli v Rusku zavraždené dve Viktóriine sestry Alžbeta a Alix, a jej brat Ernest Ľudovít bol zosadený. Pri svojej poslednej návšteve Ruska v roku 1914 Viktória išla okolo domu v Jekaterinburgu, kde bola Alix zavraždená. V januári 1921, po dlhej a spletitej ceste, bolo Alžbetino telo pochované na Olivovom vrchu v Jeruzaleme za prítomnosti Viktórie. Alixino telo nebolo za života Viktórie objavené.
Viktóriin manžel zomrel v Londýne v septembri 1921. Po stretnutí s ňou v námornom a vojenskom klube na Piccadilly sa sťažoval, že sa necíti dobre a Viktória ho presvedčila, aby si oddýchol v izbe, ktorú si rezervovali v klubovej prístavbe. Zavolala lekára, ktorý predpísal nejaký liek, a Viktória išla vybaviť recept do neďalekej lekárne. Keď sa vrátila, Ľudovít bol mŕtvy. Po ovdovení sa presťahovala do rezidencie v Kentsingtonskom paláci a podľa slov jej životopisca sa stala „matriachálnou postavou v živote európskej kráľovskej rodiny, ktorá prežila“. V roku 1930 utrpela jej dcéra Alica nervové zrútenie a bola jej diagnostikovaná schizofrénia. V nasledujúcom desaťročí bola Viktória z veľkej časti zodpovedná za výchovu svojho vnuka princa Philipa počas odlúčenia rodičov a liečenia jeho matky. Philip na ňu spomínal: „Svoju babičku som mal veľmi rád a vždy bola nápomocná. S deťmi bola veľmi dobrá...zaujala k nim praktický prístup. Správala sa k nim správnym spôsobom - správnou kombináciou racionálneho a emocionálneho“.
V októbri 1937 zomrel Viktóriin brat Ernest Ľudovít. Krátko na to jej ovdovená švagriná, synovec, vnučka a dve z jej pravnúčat zomreli pri leteckej havárii v Ostende v Belgicku. Viktóriina vnučka Cecília Grécko-Dánska, sa vydala za Viktóriinho synovca (syna Ernesta Ľudovíta) Juraja Donáta Hesenského. Oni a aj ich dvaja malí synovia Ľudovít a Alexander zahynuli pri tejto havárii. Cecíliino najmladšie dieťa Johanna, bola adoptovaná jej strýkom Ľudovítom Hesenským, ale dievčatko prežilo svojich rodičov a súrodencov o 18 mesiacov a zomrelo v roku 1939 na meningitídu.
Čoskoro nasledovala ďalšia tragédia, keď Viktóriin syn George, ďalší rok zomrel na rakovinu kostí. Počas druhej svetovej vojny bola Viktória v Kensingtonskom paláci a nejaký čas strávila na hrade Windsor s kráľom Jurajom VI. Jej pozostalý syn Louis a jej dvaja vnuci (David Mountbatten a princ Philip) slúžili v Royal Navy, zatiaľ čo jej nemeckí príbuzní bojovali so Spojeným kráľovstvom. Väčšinu času trávila čítaním a staraním sa o svoje deti, jej dcéra Alica zostala v okupovanom Grécku a nemohla štyri roky komunikovať so svojou matkou. Po víťazstve spojencov sa jej syn Louis sa stal grófom Mountbattenom z Barmy. Bol mu ponúknutý post vicekráľa Indie, ale ona bola proti jeho prijatiu, pretože vedela, že táto pozícia by bola nebezpečná a ťažká. Napriek jej námietkam, Louis prijal tento post.
15. decembra 1948 sa Viktória zúčastnila krstu svojho pravnuka, princa Charlesa (budúceho kráľa Karola III.) Bola jedným z jeho krstných rodičov spolu s kráľom Jurajom VI., nórskym kráľom Haakonom VII., kráľovnou Máriou, princeznou Margarétou, princom Jurajom Grécko-Dánskym, Lady Brabourne a Davidom Bowes-Lyon.
V lete 1950 ochorela na bronchitídu (fajčila od 16 rokov) v dome lorda Mountbattena v Broadlands v Hampshire. Hovoriac, že „je lepšie zomrieť doma“, sa Viktória opäť presťahovala do Kensingtonského paláca, kde zomrela 24. septembra vo veku 87 rokov. Pochovali ju na pôde kostola Sv. Mildred kostol Whipingham na Isle of Wight.
Dedičstvo.
S pomocou svojej dvornej dámy barónky Sophie Buxhoeveden, Viktória napísala monografie uložené v archíve Mountbattenovcov na univerzite v Southamptone, ktoré zostávajú zaujímavým zdrojom kráľovských historikov. Výber listov kráľovnej Viktórie princeznej Viktórii boli publikované s komentárom Richarda Hougha a úvodom Viktóriinej vnučky Patricie Mountbatten.
Lord Mountbatten na ňu spomínal s láskou: „Moja matka bola veľmi rýchla, bola veľmi zhovorčivá, veľmi agresívna a hádavá“. Jej vnučka ju považovala za „impozantnú, ale nikdy zastrašujúcu... ako nanajvýš čestnú ženu, plnú zdravého rozumu a skromnosti“. 

</doc>
<doc id="702795" url="https://sk.wikipedia.org/wiki?curid=702795" title="Couptrain">
Couptrain

Couptrain môže byť:

</doc>
<doc id="702796" url="https://sk.wikipedia.org/wiki?curid=702796" title="Taverny">
Taverny

Taverny môže byť:

</doc>
<doc id="702797" url="https://sk.wikipedia.org/wiki?curid=702797" title="Villaines-la-Juhel">
Villaines-la-Juhel

Villaines-la-Juhel môže byť:

</doc>
<doc id="702798" url="https://sk.wikipedia.org/wiki?curid=702798" title="Emlyn Hughes">
Emlyn Hughes

Emlyn Walter Hughes, OBE (* 28. august 1947, Barrow-in-Furness – † 9. november 2004, Sheffield ) bol anglický futbalista, pilier legendárnej zostavy FC Liverpoolu v 70. rokoch 20. storočia. Hrával na pozícii obrancu.
Futbalová kariéra.
S anglickou futbalovou reprezentáciou odcestoval na majstrovstvá sveta vo futbale 1970. Bol najmladším hráčom tímu a na týchto majstrovstvách nakoniec neodohral ani minútu. Hral však na Majstrovstvách Európy 1980. Celkom za Anglicko odohral 62 stretnutí a strelil 1 gól.
Najväčšie úspechy však dosiahol na klubovej úrovni. S Liverpoolom dvakrát vyhral Pohár majstrov európskych krajín (1976/77, 1977/78) , dvakrát Pohár UEFA (1972/73, 1975/76), raz Superpohár UEFA (1977), štyrikrát anglickú najvyššiu ligu, 1975/76, 1976/77, 1978/79) a raz FA Cup (1973/74). S Wolverhamptonom Wanderers vybojoval ešte titul v ligovom pohári.
V roku 1977 bol v ankete FWA vyhlásený za najlepšieho futbalistu v Anglicku. V tom istom roku sa umiestnil desiaty v ankete Zlatá lopta.
Po skončení kariéry.
Po skončení hráčskej kariéry sa postupne vypracoval na populárneho televízneho moderátora. Po mnoho rokov uvádzal športovú znalostnú súťaž BBC "A Question of Sport". Okrem iného bol aj komentátorom nešťastného finále Pohára majstrov roku 1985 medzi Liverpoolom a Juventusom, ktoré poznamenali výtržnosti liverpoolských fanúšikov a vyžiadali si desiatky mŕtvych. Slávna sa stala Hughesova veta, ktorú vtedy v priamom prenose použil: "Football has died." ("Futbal zomrel."). Zhodou okolností komentoval v priamom prenose aj tragédiu na štadióne Hillsborough v roku 1989.
Úspechy.
Liverpool
Wolverhampton Wanderers
Individual

</doc>
<doc id="702799" url="https://sk.wikipedia.org/wiki?curid=702799" title="Medveďov vrch">
Medveďov vrch

Medveďov vrch () je vrch v Krupinskej planine, krajinnom celku Slovenského stredohoria. Leží nad Vidovým Vrchom vo VVP Lešť, približne východne od Krupiny. 
Poloha.
Nachádza sa na severe strednej časti planiny, v geomorfologickom podcelku Závozská vrchovina. Leží v Banskobystrickom kraji, v okrese Zvolen a na katastrálnom území Lažteky v rámci vojenského obvodu Lešť. Najbližším sídlom je juhozápadne situovaný Senohrad, severozápadne sa nachádzajú Pliešovce, východne Oremov Laz vo VVP Lešť a južne Dačov Lom.
Opis.
Medveďov vrch leží vo východnej časti podcelku Závozská vrchovina, v severnej rázsoche Kopaného závozu (). Severne sa nachádza Hánková (), Ježová (), Malé Javorie (), Priečne bralo (), Javorie () a Vysoká (), východne Sokolovo bralo (), Klinkovica (), Horná hora (), Vŕšok (), Dlhý diel (), Mavercová (), Jaseňový vrch () a Kobola (), južne Veľké blato (), Starý laz (), Žiar (), Kopaný závoz () a Náklo () a západne Sebatin kút (), Polonka () a Zalaz (). Oblasť patrí do povodia Ipľa, kde vodu odvádza potok Klinkovica a jej prítoky, smerujúce do Krupinice. Na vrchol v uzavretej oblasti nevedie značený turistický chodník. 
Výhľady.
Vrchol je pokrytý súvislým lesným porastom, ktorý neumožňuje rozhľad. Z vhodných lokalít je vidieť okolité vrcholy Krupinskej planiny a blízkeho Javoria, pri vhodných podmienkach možno pozorovať aj Štiavnické vrchy, Vtáčnik a vrchy v severnom Maďarsku.
Prístup.
Vrchol sa nachádza vo vojenskom výcvikovom priestore Lešť, kde je obmedzený vstup verejnosti. Preto ani na Medveďov vrch nie je voľný prístup a nevedú naň ani turistické chodníky. 

</doc>
<doc id="702801" url="https://sk.wikipedia.org/wiki?curid=702801" title="King Power Stadium">
King Power Stadium

King Power Stadium (tiež známy ako Leicester City Stadium kvôli sponzorským pravidlám UEFA a predtým známy ako Walkers Stadium) je futbalový štadión nachádzajúci sa v Leicesteri v East Midlands v Anglicku. Od roku 2002 je domovom klubu Leicester City, ktorý pôsobí v EFL Championship.
Štadión je na sedenie a má kapacitu 32 262 divákov, čo z neho robí 19. najväčší štadión v Anglicku. Od roku 2021 je štadión domovom aj Leicester City Women.
História.
Výstavba.
Predchádzajúci štadión Leicesteru bol na neďalekej Filbert Street. Štadión bol domovom klubu od roku 1891. V priebehu 20. storočia bol postupne modernizovaný a s príchodom Taylorovej správy v januári 1990, ktorá požadovala, aby všetky kluby v dvoch najvyšších divíziách mali do augusta 1994 štadióny len na sedenie, začali riaditelia Leicester City rozmýšľať nad výstavbou nového štadióna, ale rozhodli sa využiť možnosť prestavby postavením novej tribúny na jednej strane štadióna Filbert Street a umiestnením sedadiel do zostávajúcich tribún, ktoré boli pôvodne na státie. Do sezóny 1994/95 mal štadión kapacitu 21 500 sedadiel.
Premena Filbert Street na štadión čisto len na sedenie sa preklínala s ich postupom do Premier League po sedemročnej neúčasti klubu v tejto súťaži. Zdalo sa, že kapacita 21 500 sedadiel bude dostatočná.
Úspech na konci 90. rokov však zaznamenal nárast davov, čo znamenalo, že prakticky každý zápas na Filbert Street bol vypredaný. Presťahovanie sa na nový štadión sa stalo znovu témou. V tom čase sa niekoľko klubov presťahovalo na nové štadióny, vrátane klubov ako Stoke City a Derby County.
Niektoré časti štadióna – najmä východná a severná tribúna – boli zastarané, čo viedlo trénera klubu Martina O'Neilla k vtipu, že keď ukazoval Filbert Street novým hráčom, kráčal s nimi z hráčskeho tunela chrbtom, aby zabránil pohľadu na východnú tribúnu.
Začiatkom roku 1998 boli oznámené plány na výstavbu nového štadióna s kapacitou 40 000 divákov na Bede Island South. Predpokladom bolo, že sa dokončenie výstavby stihne včas pred začiatkom sezóny 2000/2001, ale 5. januára 2000 sa od týchto plánov upustilo. Predseda John Elsom prisľúbil, že sa zvážia aj iné možnosti, vrátane výstavby štadióna na inom mieste, alebo dokonca ďalšej prestavby Filbert Street. Dodal, že dúfa, že jedna z možností sa zrealizuje do augusta 2002.
2. novembra 2000 boli predstavené plány na štadión s kapacitou 32 000 miest v neďalekom Freeman's Wharf, pričom očakávaným dátumom dokončenia výstavba bola sezóna 2003/2004, hoci už vtedy vznikol predpoklad, že by sa to mohlo stihnúť aj do sezóny 2002/2003. Práce na štadióne sa začali v lete 2001 a do 10. októbra toho roku bolo potvrdené, že nový štadión bude pripravený na sezónu 2002/03.
Štadión bol dokončený včas v lete 2002, pripravený na to, aby Leicester odohral svoj prvý zápas sezóny 2002/03 na tomto štadióne. Začiatok na novom štadióne nebol ľahký. Leicester práve vypadol z Premier League a mal dlh vo výške 30 miliónov libier. Predpokladá sa, že výstavba štadióna klub vyšla na 37 miliónov libier.
Otvorenie.
23. júla 2002 štadión oficiálne otvoril bývalý útočník Leicesteru Gary Lineker. Obrovskými nožnicami prestrihol pásku na ihrisku. 4. augusta 2002 sa na štadióne odohral prvý zápas. Leicester odohral priateľský zápas proti baskickému tímu Athletic Bilbao. Zápas sa skončil remízou 1:1. Účasť bola približne 24 000 divákov (žiadny oficiálny údaj nebol zaznamenaný kvôli problémom s počítačom). Prvý súťažný zápas sa odohral o šesť dní neskôr a Leicester porazil Watford 2:0 pred takmer 31 022 divákmi. Brian Deane strelil oba góly. Leicester ukončil sezónu 2002/03 postupom späť do Premier League a prehral iba dva domáce zápasy v sezóne, napriek tomu, že úvodnú časť sezóny strávil v nútenej správe kvôli svojim obrovským dlhom.
Havária vrtuľníka.
27. októbra 2018 sa vrtuľník Vichaia Srivaddhanaprabhu zrútil na parkovisku pred štadiónom, krátko po štarte z ihriska. Vo vrtuľníku boli v tom čase ďalší štyria ľudia. Pád nikto neprežil.

</doc>
<doc id="702802" url="https://sk.wikipedia.org/wiki?curid=702802" title="Zemetrasenie pri Humennom 9. októbra 2023">
Zemetrasenie pri Humennom 9. októbra 2023

Zemetrasenie pri Vranove nad Topľou bolo zaznamenané 9. októbra 2023 o 20:23 miestneho času. Epicentrum bolo severovýchodne od obce Ďapalovce (okres Vranov nad Topľou), ohnisko v hĺbke cca 3,7 km. Podľa predbežných analýz malo lokálne magnitúdo hodnotu 4,9. Zemetrasenie bolo makroseizmicky pozorované na celom východnom Slovensku. Zaznamenaných bolo aj 13 dotrasov, prvý už o 20:39 s lokálnym magnitúdom 1,3; ďalší významnejší 11. októbra o 4:15 ráno s magnitúdom 1,5. Podľa Slovenskej akadémie vied bolo toto zemetrasenie najsilnejšie od roku 1930.
Podľa predbežných analýz USGS z 10. októbra 2023 fokálny mechanizmus naznačuje, že zemetrasenie prebehlo na strmom S-J zlome.
Geologicky je oblasť súčasťou flyšového pásma Západných Karpát. Epicentrum bolo v hĺbke 3,7 km. Výskyt zemetrasenia v tejto oblasti nie je prekvapujúci, jednalo sa však o pomerne silné zemetrasenie, aké posledných 90 rokov nebolo v tejto oblasti pozorované. V obciach Ďapalovce, Jankovce a Nižná Sitnica zostalo viacero poškodených stavieb, vrátane obytných domov.
Dopady.
Na území Prešovského kraja bola vyhlásená mimoriadna situácia. Dvaja ľudia boli hospitalizovaní, avšak neboli zaznamenané žiadne fatality. Otrasy bolo cítiť v Poľsku, Rumunsku a na Ukrajine. Podľa Slovenskej asociácie poisťovní bolo k 11. októbru 2023 evidovaných viac než 100 škôd. Prešovský kraj vyčlenil zo svojho rozpočtu 100 000 eur na pomoc obetiam zemetrasenia. 

</doc>
<doc id="702804" url="https://sk.wikipedia.org/wiki?curid=702804" title="Pioneer 4">
Pioneer 4

Pioneer 4 bola prvá úspešná americká mesačná sonda. Spoločne so svojím raketovým stupňom sa stala druhým človekom vyrobeným telesom vôbec, ktoré prekonalo druhú únikovú rýchlosť. Štartovala 3. marca 1959 s raketou Juno 2. Mala okolo Mesiaca iba preletieť a skúmať ho jediným vedeckým prístrojom. Ten mal merať kozmickú radiáciu. 
Jej konštrukcia bola identická s konštrukciou predchádzajúcej, neúspešnej sondy Pioneer 3. Obe sondy boli šesťkilogramové kužele s podstavou s priemerom štvrť metra a výškou niečo vyše pol metra. Ako rádiová anténa slúžila malá vystupujúca tyč a samotný vodivý plášť sond so zlatým pokovením. Mali len pasívnu tepelnú reguláciu v podobe pruhov na plášti. Energiu dodávali batérie s ortuťou.
Po iba jednodennom lete preletel Pioneer 4 okolo Mesiaca, avšak vo vzdialenosti až 58 983 km, bezmála desaťkrát väčšej, než preletela Luna 1. Išlo o dvakrát väčšiu vzdialenosť než je maximálna vzdialenosť, v ktorej mohla sonda zaregistrovať Mesiac svojím svetelným senzorom. Tento cieľ sa teda nevydaril, sonda však zistila aspoň to, že v okolí Mesiaca nie je žiadna radiácia. Pioneer 4 potom prešiel na obežnú dráhu okolo Slnka.

</doc>
<doc id="702807" url="https://sk.wikipedia.org/wiki?curid=702807" title="Von Braun">
Von Braun



</doc>
<doc id="702812" url="https://sk.wikipedia.org/wiki?curid=702812" title="Chernibeion">
Chernibeion

Chernibeion () bola starogrécka nádoba určená k rituálnej očiste.
Chernibeion bola širšia, pomerne plytká misovitá kovová nádoba na vodu (s rúčkami), ktorá slúžila k rituálnej očiste (býva často zobrazovaná pri umeleckom stvárnení obety). Pri príležitosti štátnych sviatkov sa používala zhotovená aj zo zlata, najčastejšie však zo striebra, bronzu alebo medi. Túto rituálnu nádobu spomína množstvo zachovaných epigrafických nápisov. Inventárny zoznam (a pokladničné dokumenty) chrámu Parthenón na aténskej Akropole z roku 318/7 pred Kr. uvádza, že kovotepec Nikokrates bol najatý, aby vyrobil strieborný chernibeion (χερνιβεῖον ἀργυροῦν), ktorý mal byť zasvätený Aténe Polias.
Pred akoukoľvek obetou sa obetujúci musel rituálne očistiť, čo sa obvykle dialo umytím rúk alebo postriekaním vodou (do vody sa mohli pridať posvätné byliny (ako vavrín, oliva, verbena alebo rozmarín). Obetujúci si zrejme tiež ponoril ruky do chernibeionu a kvapkami vody pokropil prítomných ľudí, obetné zvieratá a oltár (bol to podobný rituál ako rozsypávanie obetného jačmeňa z kanouna).

</doc>
<doc id="702813" url="https://sk.wikipedia.org/wiki?curid=702813" title="David Fairclough">
David Fairclough

David Fairclough (* 5. január 1957, Liverpool, Anglicko) je bývalý profesionálny anglický futbalista, ktorý sa najviac preslávil hraním za Liverpool v 70. a 80. rokoch.
Fairclough je známy ako "Supersub" pretože bol talentovaným strelcom gólov, ktorý v porovnaní s ostatnými hráčmi len zriedka nastupoval v základnej zostave Liverpoolu, ale často sa po nástupe do zápasu z lavičky dokázal strelecky presadiť. 
Život a hráčska kariéra.
David postupne prechádzal všetkými mládežníckymi kategóriami v Liverpoole a za klub debutoval 1. novembra 1975 pri ligovom víťazstve 1:0 nad Middlesbrough na štadióne Ayresom Park. Počas sezóny Fairclough strelil sedem rozhodujúcich gólov len v 14 zápasoch a Liverpool získal ligový titul. Do deviatich zápasov naskočil ako náhradník. 
Jeho prvý gól za klub padol tri dni po debute a to 4. novembra 1975, pri výhre Liverpoolu 6:0 sRealom Sociedad v 2. kole Pohára UEFA.
Podľa poradia útočníkov v klube Fairclough zaostával za „dvojicou snov“ Kevinom Keeganom a Johnom Toshackom, ako aj za anglickým stredovým útočníkom Davidom Johnsonom. 
Jeho najslávnejší gól Liverpoolu padol na Anfielde ako náhradník v kľúčovom štvrťfinále Európskeho pohára proti francúzskemu St Etienne. Tréner Liverpoolu Bob Paisley poslal Fairclougha do hryna posledných 20 minút. Po šiestich minútach si Fairclough nabehol na dlhú loptu a za nerozhodného výsledku strelil rozhodujúci gól.
V sezóne 1978/1979 Liverpool vyhral ligový titul, ale Fairclough neodohral dostatok zápasov na to, aby získal medailu, pretože v lige hral iba štyrikrát, pričom dvakrát skóroval.
9. februára 1980 Fairclough strelil svoj jediný hetrik za Liverpool pri vzrušujúcom ligovom víťazstve 5:3 nad Norwich City na Carrow Road. 
Úspechy.
Liverpool
Tranmere Rovers

</doc>
<doc id="702821" url="https://sk.wikipedia.org/wiki?curid=702821" title="Segrado">
Segrado

Segrado je názov profilového albumu s textami Michala Horáčka a hudbou Františka Segrada. V roku 2014 ho pod hudobnou značkou Kudykam s.r.o. vydal na štúdiovom albume Michal Horáček.

</doc>
<doc id="702822" url="https://sk.wikipedia.org/wiki?curid=702822" title="Leicester City Stadium">
Leicester City Stadium



</doc>
<doc id="702823" url="https://sk.wikipedia.org/wiki?curid=702823" title="Walkers Stadium">
Walkers Stadium



</doc>
<doc id="702826" url="https://sk.wikipedia.org/wiki?curid=702826" title="Nikokrates">
Nikokrates

Nikokrates () môže byť:

</doc>
<doc id="702827" url="https://sk.wikipedia.org/wiki?curid=702827" title="Michal Vašečka">
Michal Vašečka

Doc. PhDr. Michal Vašečka, PhD. (* 7. júl 1972, Poprad) je slovenský sociológ a vysokoškolský pedagóg. Venuje sa témam etnicity, rasy, migrácie, populizmu, extrémizmu, sociálnych hnutí a občianskej spoločnosti.
Pôsobí na Paneurópskej vysokej škole (PEVŠ) a Bratislavskej medzinárodnej škole liberálnych štúdií (BISLA), v minulosti prednášal aj na Fakulte sociálnych štúdií Masarykovej univerzity v Brne (FSS MU) a Fakulte sociálnych a ekonomických vied Univerzity Komenského v Bratislave (FSEV UK).
Životopis.
V rokoch 19901995 absolvoval magisterské štúdium sociológie, najprv dva roky na Filozofickej fakulte Univerzity Komenského v Bratislave, následne na Filozofickej fakulte Masarykovej univerzity v Brne. Ako visiting scholar pôsobil na New School University v New Yorku (19961997), na University of London (1998), na Georgetown University vo Washingtone (20082009), na University of Michigan v Ann Arbor (2015) a na University of Oxford (2016). V roku 2004 obhájil tituly PhD. a PhDr. v odbore sociológia na FSS MU v Brne a v roku 2018 docentúru v odbore masmediálne štúdiá na PEVŠ.
V rokoch 19911992 bol analytickým pracovníkom Ministerstva kultúry SR, v rokoch 19931996 výkonným riaditeľom Dokumentačného centra pre výskum slovenskej spoločnosti, v rokoch 19951996 programovým koordinátorom a právnym zástupcom nadácie InfoRoma a lektorom vtedajšej Academie Istropolitana. V rokoch 19971998 bol programovým koordinátorom Nadácie otvorenej spoločnosti (NOS/OSF), v rokoch 19992005 programovým riaditeľom a výskumným pracovníkom Inštitútu pre verejné otázky (IVO), kde sa zaoberal analýzou transformačného procesu s dôrazom na analýzu menšinovej problematiky a štúdium občianskej spoločnosti. Je spoluzakladateľom a v rokoch 20062012 bol riaditeľom mimovládnej organizácie Centrum pre výskum etnicity a kultúry (CVEK). Od roku 2012 pôsobí ako zástupca Slovenska v Európskej komisii proti rasizmu a intolerancii (ECRI) pri Rade Európy v Štrasburgu. Od roku 2017 je programovým riaditeľom Bratislava Policy Institute (BPI)
Bol konzultantom Svetovej banky a Agentúry pre vedu a výskum SR. Venoval sa problematike Rómov na Slovensku a v ďalších európskych štátoch. V rokoch 19981999 sa podieľal na štúdii UCLA "The Racialization and Feminisation of Poverty in Central Europe", v rokoch 19992000 na štúdii "Social Exclusion and Double Marginalisation: Roma in Slovakia after 1989" pre Svetovú banku a v rokoch 20012002 na štúdii UNDP "Sociographic Mapping of Roma communities in Slovakia". Publikoval Súhrnnú správu o Rómoch na Slovensku (2002) a podieľal sa na Stratégii rómskej integrácie do roku 2020 schválenej vládou SR v roku 2012.
Je členom redakčných rád viacerých periodík a od roku 2016 predsedom redakčnej rady Denníka N.
Osobný život.
Žije v Bratislave. S manželkou, psychiatričkou Barborou Vašečkovou, majú dcéru Michaelu (* 2001) a syna Olivera (* 2004).

</doc>
<doc id="702828" url="https://sk.wikipedia.org/wiki?curid=702828" title="Dangé-Saint-Romain">
Dangé-Saint-Romain

Dangé-Saint-Romain môže byť:

</doc>
<doc id="702829" url="https://sk.wikipedia.org/wiki?curid=702829" title="Ian Rush">
Ian Rush

Ian Rush, MBE (* 20. október 1961, St Asaph) je bývalý waleský futbalista. Hrával na pozícii útočníka. Bol výnimočným strelcom, jeho slávu však pribrzdila skutočnosť, že reprezentácia Walesu nedosahuje medzinárodné úspechy a tiež šesťročný zákaz štartu Liverpoolu v európskych pohároch, po incidente na štadióne Heysel v roku 1985.
V reprezentačnom drese Walesu odohral 73 stretnutí a strelil 28 gólov, čo ho radí na druhé miesto v historickej tabuľke strelcov waleskej reprezentácie. S Walesom sa mu nikdy nepodarilo prebojovať na veľký medzinárodný turnaj.
S Liverpoolom dvakrát vyhral Pohár majstrov európskych krajín ( 1980/81, 1983/84), päťkrát sa stal majstrom Anglicka (1981/82, 1982/83, 1983/84, 1985/86, 1989/90) a trikrát vyhral FA Cup (1985/86, 1988/89, 1991/92). V drese Liverpoolu strelil 229 ligových gólov a celkom za klub strelil 346 gólov, čo je klubový rekord. 
V roku 1984 bol v ankete FWA vyhlásený najlepším futbalistom Anglicka. V rovnakom roku vyhral Zlatú kopačku, a to za 32 nastrieľaných gólov v jednej sezóne. Časopis "World Soccer" ho vyhlásil 40. najlepším futbalistom 20. storočia. V ankete 100 waleských hrdinov, ktorá hľadala najväčšiu osobnosť waleských dejín, skončil na 57. mieste. Vo fanúšikovskej ankete 100 Players Who Shook The Kop z roku 2013 skončil na 3. mieste.
Reprezentačná kariéra.
Rush debutoval vo Walese ešte pred prvým štartom za Liverpool, keď odohral svoj prvý zápas 21. mája 1980 proti Škótsku v Glasgowe. Wales zápas prehral 0:1. 
Svoj posledný medzinárodný zápas odohral 24. januára 1996 – priateľský zápas proti Taliansku, ktorý Wales prehral 0:3. 
Rush viac ako 15 rokov pravidelne hrával za waleský národný tím, pričom v 73 zápasoch strelil 28 gólov. Počas jeho kariéry sa Wales nikdy nekvalifikoval na veľký turnaj, hoci v roku 1991proti Nemecku strelil víťazný gól v pamätnom zápase kvalifikácie na Euro 1992. 
9. októbra 1992 dosiahol hetrik pri výhre 6:0 nad Faerskými ostrovmi v kvalifikácii na Majstrovstvá sveta vo futbale v roku 1994, čo bol prvý waleský hetrik za viac ako 13 rokov a iba 14. v dejinách národného tímu.
Rush bol rekordným strelcom Walesu až do roku 2018, keď jeho rekord 28 gólov prekonal Gareth Bale.
Úspechy.
Liverpool
Individuálne
Osobný život.
Ian Rush bol deviatym z desiatich detí narodených Francisovi a Doris Rushovým, ktorí žili vo Flinte v Severnom Walese.
Rush sa oženil s Tracy v roku 1987. Manželstvo sa skončilo v roku 2015. Majú spolu dvoch synov: Jonathana a Daniela.
Ian Rush je prastrýko futbalistu Owena Becka, ktorý debutoval v Liverpoole v roku 2021.

</doc>
<doc id="702832" url="https://sk.wikipedia.org/wiki?curid=702832" title="Sebatin kút">
Sebatin kút

Sebatin kút () je vrch v Krupinskej planine, krajinnom celku Slovenského stredohoria. Leží severne od Senohradu vo VVP Lešť, približne východne od Krupiny. 
Poloha.
Nachádza sa na severe strednej časti planiny, v geomorfologickom podcelku Závozská vrchovina. Leží v Banskobystrickom kraji, v okrese Zvolen a na katastrálnom území Lažteky vo vojenskom obvode Lešť. Najbližším sídlom je južne situovaný Senohrad, severozápadne sa nachádzajú Pliešovce a východne Oremov Laz vo VVP Lešť.
Opis.
Sebatin kút leží v centrálnej časti podcelku Závozská vrchovina, v západne smerujúcej rázsoche Kopaného závozu (). Severne sa nachádza Hánková (), Ježová (), Malé Javorie () a Priečne bralo (), východne Medveďov vrch (), Javorie (), Vysoká (), Klinkovica (), Horná hora (), Vŕšok (), Dlhý diel (), Mavercová (), Jaseňový vrch (), Kopaný závoz (), Kobola () a Veľké blato (), južne Starý laz (), Žiar (), Veľký hrb () a Náklo () a západne Žobrák (), Kučalach (), Polonka () a Zalaz (). Oblasť patrí do povodia Ipľa; vodu zo severných svahov odvádza potok Klinkovica do Krupinice, južné odvodňuje Náklo. Na vrchol v uzavretej oblasti nevedie značený turistický chodník. 
Výhľady.
Vrchol je pokrytý súvislým lesným porastom, ktorý neumožňuje rozhľad. Z vhodných lokalít je vidieť okolité vrcholy Krupinskej planiny a blízkeho Javoria, pri vhodných podmienkach možno pozorovať aj Štiavnické vrchy, Vtáčnik, Kremnické vrchy a vrchy v severnom Maďarsku. 
Prístup.
Vrchol sa nachádza vo vojenskom výcvikovom priestore Lešť, kde je obmedzený vstup verejnosti. Preto naň nie je voľný prístup a nevedú tu ani turistické chodníky. 

</doc>
<doc id="702835" url="https://sk.wikipedia.org/wiki?curid=702835" title="John Barnes">
John Barnes

John Charles Bryan Barnes MBE (* 7. november 1963, Kingston ) je bývalý anglický futbalista narodený na Jamajke. Hrával na pozícii zálozníka a útočníka.
V drese anglickej reprezentácie odohral 79 stretnutí a strelil 11 gólov. Anglicko reprezentoval na majstrovstvách sveta v Mexiku roku 1986 a v Taliansku roku 1990 (4. miesto). Zúčastnil sa tiež majstrovstiev Európy roku 1988.
S Liverpoolom sa stal dvakrát majstrom Anglicka (1987/88, 1989/90) a dvakrát získal FA Cup (1988/89, 1991/92).
Dvakrát bol vyhlásený anglickým futbalistom roka v ankete FWA (1988, 1990) , raz v ankete PFA (1988). V ankete Zlatá lopta, ktorá sa udeľuje najlepšiemu futbalistovi Európy, sa umiestnil trikrát. V roku 1987 bol šiesty , v roku 1990 osemnásty a v roku 1989 devätnásty.
V roku 2022 sa Barnes vrátil do Liverpoolu ako ambasádor klubu.
Úspechy.
Hráčske.
Liverpool
Trénerské.
Jamajka

</doc>
<doc id="702836" url="https://sk.wikipedia.org/wiki?curid=702836" title="Obyčajní ľudia (Moric)">
Obyčajní ľudia (Moric)



</doc>
<doc id="702837" url="https://sk.wikipedia.org/wiki?curid=702837" title="Pravá Slovenská národná strana">
Pravá Slovenská národná strana

Pravá Slovenská národná strana môže byť:

</doc>
<doc id="702838" url="https://sk.wikipedia.org/wiki?curid=702838" title="Pravá Slovenská národná strana (2005 – 2006)">
Pravá Slovenská národná strana (2005 – 2006)



</doc>
<doc id="702840" url="https://sk.wikipedia.org/wiki?curid=702840" title="Ian Callaghan">
Ian Callaghan

Ian Robert Callaghan MBE (* 10. apríl 1942, Toxteth, Liverpool, Anglicko) je bývalý anglický profesionálny futbalista, ktorý hral ako stredopoliar. Je držiteľom rekordu v počte zápasov za Liverpool. V roku 1975 bol vymenovaný za člena Rádu Britského impéria (MBE).
Hráčska kariéra.
Liverpool.
Callaghan hral za Liverpool v rokoch 1960 až 1978. Nastúpil do 857 zápasov. Do seniorského tímu prenikol hneď po vymenovaní Billa Shanklyho za trénera Liverpoolu. 16. apríla 1960 debutoval na Anfielde víťazstvom 4:0 nad Bristol Rovers. V čase, keď Liverpool v roku 1962 získal postup späť do prvej divízie, bol pravidelným hráčom prvého tímu a pomohol im vyhrať ligový titul v rokoch 1964, 1966, 1973, 1976 a 1977, ako aj FA Cup v rokoch 1965 a 1974. Pohár UEFA vyhral v rokoch 1973 a 1976 a Európsky pohár v roku 1977 a (ako náhradník) v roku 1978. V roku 1974 bol zvolený za Futbalistu roka FWA. Vo svojej kariére dostal žltú kartu iba raz a to vo finále Ligového pohára v roku 1978 na Old Trafford, kde Liverpool prehral s Nottinghamom Forest.
Callaghan hral vo finále Európskeho pohára v roku 1977, keď Liverpool porazil Borussiu Mönchengladbach 3:1, ale v sezóne 1978, ktorá bola jeho posledná v klube sa jeho herný čas výrazne skrátil, pretože mladšie posily ako Graeme Souness a Kenny Dalglish sa presadili v klube. Callaghan bol na lavičke náhradníkov, keď Liverpool v roku 1978 vyhral Európsky pohár proti FC Bruggy.
Po odchode z Liverpoolu.
Krátko po finále Európskeho pohára v roku 1978 opustil Liverpool a podpísal zmluvu so Swansea City, ktorú v tom čase trénoval bývalý útočník Liverpoolu John Toshack. Na konci svojej kariéry tiež krátko hral v USA, Austrálii a Írsku. Poslednú sezónu svojej kariéry strávil v anglickej štvrtej divízii s Crewe Alexandra, v sezóne 1981/82 odohral 15 zápasov a ako hráč odišiel do futbalového dôchodku vo svojich 40. rokoch.
Reprezentačná kariéra.
Callaghan hral štyrikrát na seniorskej úrovni za Anglicko. Hoci bol v tíme na Majstrovstvách sveta vo futbale 1966, nehral vo finále, takže nezískal medailu. Po kampani vedenej anglickým futbalovým zväzom, ktorej cieľom bolo presvedčiť FIFA, aby udelila medaily všetkým členom víťazného tímu, odovzdal 10. júna 2009 premiér Gordon Brown Callaghanovi jeho medailu na ceremónii na Downing Street.
Úspechy.
Liverpool
Anglicko

</doc>
<doc id="702841" url="https://sk.wikipedia.org/wiki?curid=702841" title="Hnutie Občan Národ Spravodlivosť">
Hnutie Občan Národ Spravodlivosť



</doc>
<doc id="702842" url="https://sk.wikipedia.org/wiki?curid=702842" title="Eva Suchánková">
Eva Suchánková



</doc>
<doc id="702847" url="https://sk.wikipedia.org/wiki?curid=702847" title="Čtyřicítka">
Čtyřicítka

Čtyřicítka je štúdiový album, ktorý v spolupráci s textárom Michalom Horáčkom nahrala česká speváčka Lenka Nová Pelantová. Album v roku 2016 pod hudobnou značkou Kudykam s.r.o. vydal Michal Horáček.
Michal Horáček tematicky texty venoval generácii štyridsiatnikov. Ich radostiam, strastiam, novým láskam, ale aj sklamaniam. Autorkou hudby polovice piesní je Lenka Nová, o ostatné sa „postarali autori klubovej scény.“

</doc>
<doc id="702851" url="https://sk.wikipedia.org/wiki?curid=702851" title="Parod'Hit Parade">
Parod'Hit Parade

Parod'Hit Parade je francúzsky štúdiový album, ktorý vytvorila skupina Les Charlots v roku 1986.
V albume je použitých šesť coververzií skladieb z prvej polovice 80. rokov.

</doc>
<doc id="702852" url="https://sk.wikipedia.org/wiki?curid=702852" title="Ꜭ">
Ꜭ

Ꜭ (minuskula ꜭ) je špeciálne písmeno latinky. Nazýva sa cuatrillo, čo v španielčine znamená „malá štvorka“. Písmeno je založené na čísle 4. V súčasnosti sa už v žiadnom jazyku nepoužíva, ale bolo používané v 16. storočí františkánskym misionárom Franciscom de la Parra na zápis mayskych jazykov (napríklad jazyka quiché) v Guatemale. V Unicode má majuskulný tvar kód U+A72C a minuskulný U+A72D. Nie je možné ho umelo modifikovať, ale existuje variant s čiarkou Ꜯ.

</doc>
<doc id="702856" url="https://sk.wikipedia.org/wiki?curid=702856" title="Černá (album Nadi Válovej)">
Černá (album Nadi Válovej)

Černá je štúdiový album, ktorý v spolupráci s textárom Michalom Horáčkom nahrala česká speváčka a klaviristka Naďa Válová. Album v roku 2019 vydalo hudobné vydavateľstvo Warner Music.
Autorom hudby väčšiny piesní na tomto albume, ktorý produkovala Bára Basiková, je Petr Hapka, jedna jednu napísal Ivan Hlas. Dve novinky skomponoval Jiří Najvar a jednu Hynek Koloničný. 
Na albume je aj Nadina coververzia, skladba „S cizím chlapem v cizím pokoji“, ktorá je známa vo verzii „S cizí ženou v cizím pokoji“, ktorú v roku 1989 pre album "V penziónu Svět" naspieval Michael Kocáb. Pred Naďou Válovou túto ženskú verziu skladby naspievala v roku 2005 Lucie Bílá. V roku 2007 vydala nahrávku tejto piesne na svoju kompiláciu "Platinum Collection."

</doc>
<doc id="702858" url="https://sk.wikipedia.org/wiki?curid=702858" title="Aminotransferáza">
Aminotransferáza



</doc>
<doc id="702859" url="https://sk.wikipedia.org/wiki?curid=702859" title="Kyselina fenylpyrohroznová">
Kyselina fenylpyrohroznová

Kyselina fenylpyrohroznová je aromatická organická zlúčenina, ktorá vystupuje v biosyntéze aminokyseliny fenylalanínu. Jej konjugovanou zásadou je fenylpyruvát. Patrí medzi ketokyseliny. 
Príprava a vlastnosti.
Fenylpyruvát sa vyskytuje v rovnováhe medzi "E"- a "Z"-enol tautomérmi. Vzniká oxidačnou deamináciou fenylalanínu, redukčnou amináciou fenylpyruvátu zase vzniká fenylalanín.
Fenylpyruvát možno pripraviť mnohými spôsobmi. Bežne sa pripravuje z derivátov kyseliny aminoškoricovej. Fenylpyruvát takisto možno pripraviť kondenzáciou benzaldehydu s derivátmi glycínu, čím vzniká fenylazolaktón, ktorá sa potom hydrolyzuje v kyslom alebo zásaditom prostredí. Ďalším spôsobom prípravy je napríklad dvojitá karbonylácia benzylchloridu.
Metabolizmus.
Fenylpyruvát vzniká v živých systémoch z kyseliny prefénovej pôsobením prefenátdehydratázy. V procese dochádza k štiepeniu hydroxidu a oxidu uhličitého:
 prefenát → fenylpyruvát + OH- + CO2 
Fenylpyruvát sa ďalej transaminuje pôsobením aminotransferázy, čím vzniká fenylalanín. Zdrojom aminoskupiny je glutamát, ktorý sa mení na 2-oxoglutarát:
 fenylpyruvát + glutamát → fenylalanín + 2-oxoglutarát
Fenylalanín je esenciálna aminokyselina, takže tieto reakcie prebiehajú len u rastlín a mikroorganizmov.
Fenylketonúria.
Fenylalanín sa premieňa na tyrozín pôsobením fenylalanínhydroxylázy. Je to jediný spôsob syntézy tyrozínu u ľudí. Keď je však aktivita fenylalanínyhydroxylázy nedostatočná, fenylalanín sa akumuluje (dochádza k hyperfenylalaninémii) a premieňa sa na fenylpyruvát namiesto tyrozínu, čím vzniká stav známy ako fenylketonúria (PKU). Jedným z príznakov fenylketonúrie je prítomnosť fenylpyruvátu v moči, podľa čoho je táto porucha pomenovaná. Ak sa fenylketonúria nezistí a nezačne liečiť okamžite, dochádza k vážnej mentálnej retardácii v priebehu niekoľkých mesiacov po narodení. Vážne problémy však nespôsobuje fenylpyruvát, ale vysoká hladina fenylalanínu. Podobnou metabolickou poruchou, ktorá však pochádza z nesprávneho rozkladu tyrozínu a nie fenylalanínu, je alkaptonúria.

</doc>
<doc id="702860" url="https://sk.wikipedia.org/wiki?curid=702860" title="Fenylpyruvát">
Fenylpyruvát



</doc>
<doc id="702863" url="https://sk.wikipedia.org/wiki?curid=702863" title="Anaplastický oligodendrogliom">
Anaplastický oligodendrogliom



</doc>
<doc id="702864" url="https://sk.wikipedia.org/wiki?curid=702864" title="Anna An Ťiao">
Anna An Ťiao



</doc>
<doc id="702866" url="https://sk.wikipedia.org/wiki?curid=702866" title="Kyselina 4-hydroxyfenylpyrohroznová">
Kyselina 4-hydroxyfenylpyrohroznová

Kyselina 4-hydroxyfenylpyrohroznová (4-HPPA) je intermediát v metabolizme aminokyselín fenylalanínu a tyrozínu. Jej konjugovanou zásadou je 4-hydroxyfenylpyruvát.
Metabolizmus.
Biosyntéza.
4-hydroxyfenylpyruvát vzniká z prefenátu pôsobením prefenátdehydrogenázy. Ako kofaktor vystupuje NAD a v procese dochádza k dekarboxylácii:
 prefenát + NAD+ → 4-hydroxyfenylpyruvát + NADH + CO2
Rozklad.
4-hydroxyfenylpyruvát sa mení na tyrozín pôsobením tyrozíntransaminázy. Zdrojom aminoskupiny je glutamát, ktorý sa premieňa na 2-oxoglutarát:
 4-hydroxyfenylpyruvát + glutamát → tyrozín + 2-oxoglutarát
Reakcia prebieha obojsmerne.
4-hydroxyfenylpyruvát je takisto vzniká pri rozklade fenylalanínu a tyrozínu. Fenylalanín sa najprv premieňa na tyrozín pôsobením fenylalanínhydroxylázy a tyrozín sa následne premieňa na 4-hydroxyfenylpyruvát pôsobením tyrozíntransaminázy, v opačnej reakcii, ako vyššie. 4-hydroxyfenylpyruvát sa potom premieňa na homogentizát pôsobením 4-hydroxyfenylpyruvátdioxygenázy, ktorá využíva molekulárny kyslík a zároveň molekulu dekarboxyluje:
 4-hydroxyfenylpyruvát + O2 → homogentizát + CO2
Homogentizát je takisto jeden z prekurzorov ochronotického pigmentu. 
4-hydroxyfenylpyruvát vystupuje v biosyntéze scytonemínu.

</doc>
<doc id="702867" url="https://sk.wikipedia.org/wiki?curid=702867" title="4-hydroxyfenylpyruvát">
4-hydroxyfenylpyruvát



</doc>
<doc id="702868" url="https://sk.wikipedia.org/wiki?curid=702868" title="P-hydroxyfenylpyruvát">
P-hydroxyfenylpyruvát



</doc>
<doc id="702869" url="https://sk.wikipedia.org/wiki?curid=702869" title="Kyselina p-hydroxyfenylpyrohroznová">
Kyselina p-hydroxyfenylpyrohroznová



</doc>
<doc id="702870" url="https://sk.wikipedia.org/wiki?curid=702870" title="Žiar (vrch v Krupinskej planine)">
Žiar (vrch v Krupinskej planine)

Žiar () je vrch v Krupinskej planine, krajinnom celku Slovenského stredohoria. Leží severne od Senohradu vo VVP Lešť, približne východne od Krupiny. 
Poloha.
Nachádza sa na severe strednej časti Krupinskej planiny, v geomorfologickom podcelku Závozská vrchovina. Leží v Banskobystrickom kraji, v okrese Zvolen a na katastrálnom území Lažteky vo vojenskom obvode Lešť. Najbližším sídlom je južne situovaný Senohrad, severozápadne sa nachádzajú Pliešovce, východne Oremov Laz vo VVP Lešť a juhovýchodne Dačov Lom.
Opis.
Žiar leží v centrálnej časti podcelku Závozská vrchovina, v južne smerujúcej rázsoche Kopaného závozu (). Západne sa nachádza Polonka (), Zalaz (), Kučalach (), Žobrák () a Boroščie (), južne Náklo (), Trpínec (), Veľký hrb () a Priečny diel (), východne Starý laz (), Veľké blato (), Kobola (), Jaseňový vrch (), Dlhý diel () a Mavercová () a severne Vŕšok (), Javorie (), Vysoká (), Priečne bralo (), Klinkovica (), Medveďov vrch (), Kopaný závoz (), Hánková () a Ježová (). Oblasť patrí do povodia Ipľa, kde vodu z východných svahov odvádza Litava, zo západných potok Náklo. Na vrchol v uzavretej oblasti nevedie značený turistický chodník. 
Výhľady.
Vrchol je pokrytý nesúvislou vegetáciou, ktorá umožňuje obmedzený rozhľad. Z vhodných častí je vidieť okolité vrcholy Krupinskej planiny a blízkeho Javoria, pri vhodných podmienkach možno pozorovať aj Štiavnické vrchy, Vtáčnik a vrchy v severnom Maďarsku.
Prístup.
Vrchol sa nachádza vo vojenskom výcvikovom priestore Lešť, kde je obmedzený vstup verejnosti. Preto ani na Žiar nie je voľný prístup a nevedú tu ani turistické chodníky. 

</doc>
<doc id="702871" url="https://sk.wikipedia.org/wiki?curid=702871" title="Alan Hansen">
Alan Hansen

Alan David Hansen (* 13. jún 1955, Sauchie) je bývalý škótsky profesionálny futbalista. Hrával na pozícií obrancu.
V drese škótskej reprezentácie sa zúčastnil majstrovstiev sveta v Španielsku roku 1982. Za Škótsko celkovo odohral 26 zápasov.
S Liverpoolom trikrát vyhral Pohár majstrov európskych krajín (1977/78, 1980/81, 1983/84) a raz Superpohár UEFA. V drese Reds si tiež pripísal osem titulov v anglickej lige (1978/79, 1979/80, 1981/82, 1982/83, 1983/84, 1985/86, 1987/88, 1989/90) a dva triumfy v FA Cupe (1985/86, 1988/89).
Britský časopis "World Soccer" ho vyhlásil 91. najlepším futbalistom 20. storočia.
Po skončení hráčskej kariéry sa stal športovým novinárom a televíznym komentátorom.
Osobný život.
Hansen žije v Southporte so svojou manželkou Janet. Sú manželmi od roku 1980 a majú syna Adama a dcéru Lucy.
Úspechy.
Partick Thistle
Liverpool
Individuálne

</doc>
<doc id="702873" url="https://sk.wikipedia.org/wiki?curid=702873" title="Naby Keïta">
Naby Keïta

Naby Laye Keïta (* 10. február 1995, Konakry) je guinejský profesionálny futbalista, ktorý hrá na pozícii záložníka za nemecký klub Werder Brémy a za guinejský národný tím.
Reprezentačná kariéra.
V seniorskom tíme Guiney debutoval v roku 2013.
Zúčastnil sa Afrického pohára národov 2015 v Rovníkovej Guinei, kde bola Guinea vyradená vo štvrťfinále po prehre 0:3 s Ghanou.

</doc>
<doc id="702875" url="https://sk.wikipedia.org/wiki?curid=702875" title="Graeme Souness">
Graeme Souness

Graeme James Souness (* 6. máj 1953, Edinburgh) je bývalý škótsky futbalista. Hrával na pozícii záložníka.
V drese škótskej reprezentácie sa zúčastnil troch majstrovstiev sveta (1978, 1982, 1986). Celkom za národný tím odohral 54 zápasov, v ktorých strelil 4 góly. 
S Liverpoolom vyhral trikrát Pohár majstrov európskych krajín ( 1977/78, 1980/81, 1983/84). Päťkrát s klubom vyhral titul v anglickej lige (1978/79, 1979/80, 1981/82, 1982/83, 1983/84), s Glasgow Rangers bol trikrát majstrom Škótska (1986/87, 1988/89, 198). So Sampdoriou vyhral v sezóne 1984/85 taliansky pohár.
V ankete Zlatá lopta, ktorá sa udeľuje najlepšiemu futbalistu Európy, bodoval trikrát. V roku 1984 skončil šiesty , v roku 1978 pätnásty a v roku 1985 skončil na dvadsiaty prvý. 
V ankete "100 Players Who Shook The Kop", ktorá hľadala najlepšieho hráča v histórií Liverpoolu skončil v roku 2006 na deviatom mieste. V ankete z roku 2013 skončil na jedenástom mieste.
Po skončení hráčskej kariéry sa stal trénerom. 
Osobný život.
Prvou manželkou Sounessa bola Danielle Wilson. Stretli sa v roku 1982 a vzali sa v roku 1984. Adoptoval si jej malú dcéru a mali spolu ďalšie tri deti. Rozišli sa v roku 1989 a neskôr sa rozviedli.
Souness je momentálne ženatý s Karen Souness. Vzali sa v roku 1994. Majú spolu syna.
Počas diskusie o klimatických zmenách na Sky Sports Super Sunday v roku 2021 Souness oznámil, že predchádzajúce tri roky dodržiaval vegánsku stravu.

</doc>
<doc id="702880" url="https://sk.wikipedia.org/wiki?curid=702880" title="MSM GROUP">
MSM GROUP

MSM GROUP je priemyselno-technologický holding, ktorý zjednotil tradičné firmy s dlhou históriou v obrannom priemysle. Tieto firmy pokrývajú kompletný životný cyklus munície, od vývoja a produkcie, cez kontrolu a predlžovanie životnosti munície až po likvidáciu. MSM GROUP patrí k európskym lídrom vo vývoji a výrobe obrannej techniky, ktorý navyše smeruje k unikátnemu postaveniu v rámci európskeho obranného priemyslu – stať sa najväčším výrobcom delostreleckej munície. Strategickými akvizíciami buduje celý výrobný reťazec veľkokalibrovej munície, od výroby vstupných surovín a pyrotechnických komponentov až po hotový výrobok.
Podniky a závody v skupine patria v regiónoch k významným zamestnávateľom. Spája tradičné spoločnosti s bohatou históriou, čím má celý výrobný, servisný aj dodávateľský reťazec vo vlastných rukách.
MSM GROUP je súčasťou nadnárodného holdingu CZECHOSLOVAK GROUP a.s. (CSG), ktorý zastrešuje aktivity viac než stoviek firiem a obchodných spoločností so sídlom prevažne v Česku a na Slovensku. Najznámejším členom skupiny je kopřivnická automobilka TATRA TRUCKS, v ktorej drží CSG väčšinový podiel. Okrem automobilového priemyslu pôsobia spoločnosti holdingu v leteckom, železničnom alebo obrannom priemysle. Centrála sídli v Prahe. Majiteľom CSG je od januára 2018 Michal Strnad, syn zakladateľa holdingu, Jaroslava Strnada.
Spoločnosti v MSM GROUP.
Súčasťou MSM GROUP sú výrobné a vývojárske závody nielen na Slovensku, ale aj v Čechách, Španielsku, Nemecku alebo Srbsku:
ZVS holding a.s..
Dubnica nad Váhom a Snina bola založená v roku 1937, keď sa vtedajšie závody Škoda v Plzni rozhodli vybudovať na Slovensku tzv. „rezervnú továreň.“ Hlavným poslaním boli vývoj, výroba a predaj v oblasti strojárstva a elektrotechniky. Závod sa zameriaval, a dodnes sa zameriava, na veľko-kalibrovú a stredno-kalibrovú muníciu, a výrobu pyrotechnických komponentov, najmä zapaľovačov.
ZVS vznikla ako súčasť koncernu Škoda Plzeň. Okrem výroby munície a raketovej techniky rozvíjala aj výrobu špeciálneho náradia a jednoúčelových strojov. K tomu sa neskôr pridružila výroba transformátorov, elektronika pre riadiace systémy, merná a čerpacia technika, civilná pyrotechnika, výroba vzduchových zbraní či dokonca výroba tonerových náplní pre tlačiarne americkej spoločnosti Lexmark. Sídli v blízkosti hraníc s Českom. Nachádza sa na hlavnom diaľničnom a železničnom ťahu v priamom dosahu letiska Trenčína a Žilina.  
Za prácou v ZVS sa do Dubnice sťahovali celé rodiny z vtedajšieho Československa. Už vtedy patrila medzi najväčších zamestnávateľov regiónu. Druhá prevádzka ZVS sídli v Snine, kde sa špecializujú na produkciu muničných tiel.
VOP Nováky a.s..
Výrobný závod v Novákoch patrí vo svojom odbore k svetovej špičke. Hlavné portfólio predstavuje výroba, revízia, modernizácia, predĺženie životného cyklu munície kalibrov 57-155 mm vrátane rakiet, skladovanie a ekologická likvidácia, výroba cvičnej munície, muničných makiet a učebných materiálov. Vďaka vysokému stupňu automatizácie, robotizácie a využívaniu najnovších technológií sa radí k najmodernejším pracoviskám v rámci Európy. 
Od roku 1957 sa v závode začala vykonávať revízia a opravy munície, neskôr aj likvidácia. VOP Nováky, a.s. bol v tej dobe jediný podnik v strednej Európe, ktorý dokázal zneškodniť všetky druhy munície, vrátane rôznych typov balistických rakiet. Hlavné portfólio a to revízia, modernizácia a predĺženie životného cyklu munície, rozšírila o výrobu vybraných typov rakiet, tréningovej veľko-kalibrovej munície alebo muničných makiet. Popri tom sa venuje aj oblasti civilnej výroby, konkrétne opravám foriem pre výrobu plastových a gumových komponentov a opravy a výrobu pre spoločnosti v segmente automotive.
FM Granada.
Fabrica de Municiones de Granada je podnik s najdlhšou históriou spomedzi európskych spoločností, ktoré pôsobia v obrannom priemysle. Založená bola v roku 1324. Pre MSM GROUP sa stala partnerom v oblasti munície pre veľké kalibre, pohonných hmôt a rakiet. MSM GROUP je od roku 2020 100%ým vlastníkom FM Granada.
So sídlom v Granade (Španielsko) ponúka široké portfólio vysoko výkonnej munície zodpovedajúcej štandardom kvality NATO, najmä delostreleckú muníciu veľkého kalibru. Orientuje sa aj na jednopodlažné hnacie prostriedky pre strelivo stredného kalibru a vybavenie EOD pre bezpečnosť a policajné zložky. Spoločnosť navyše vyvíja a vyrába kľúčové komponenty munície a rakiet.
MSM Walsrode
Nitrocelulózové polyméry Walsroder® sa vyrábajú v nemeckom Bomlitzi od roku 1879. Neustále investície premenili závod v Bomlitzi na svetového lídra vo výrobe a technológii nitrocelulózy.
Príbeh sa začal v roku 1815, kedy bola na mieste bývalého papierenského závodu pri rieke Bomlitz založená spoločnosť Pulvermühle Leschen, Urlaub &amp; Wolff. Zakladateľ August Wolff sa postupne stal jediným vlastníkom spoločnosti, ktorá sa spočiatku zameriavala na výrobu čierneho prachu a neskôr rozšírila svoju činnosť aj na nitrocelulózu. V 70. rokoch 20. storočia bolo ako pocta priezvisku zakladateľa zapracované logo vlka. Viac ako 35 rokov reprezentovalo tento závod a jeho odborné znalosti v oblasti celulózovej chémie. V roku 2025 sa priemyselný park Walsrode a Walsroder® Nitrocellulose stali súčasťou MSM GROUP.
14. OKTOBAR
Spoločnosť 14. Oktobar bola založená v Kruševaci v Srbsku v roku 1923. Pôvodne sa zameriavala na opravy a výrobu pozemného vybavenia. Postupom času spoločnosť rástla a rozšírila svoje aktivity o ťažké stroje, vojenskú a civilnú výrobu a priemyselné komponenty.
Vyrába ťažké stroje a zariadenia, projektily a stabilizátory pre mínometnú muníciu, nábojnice pre tankovú muníciu kalibru 120 mm a delostreleckú muníciu kalibru 122 mm. Vykonáva kovovýrobu pre civilné a vojenské účely. Vyrába komponenty pre železničný priemysel.
ZVI Vsetín
ZVI nadväzuje nadväzuje na tradíciu slávnej Zbrojovky Vsetín a špecializuje sa najmä na 20 mm muníciu pre letectvo a 30 mm muníciu certifikovanú pre kanóny MK44 Bushmaster II, ktoré využíva aj česká armáda. Spoločnosť má zároveň kvalifikáciu ako dodávateľ pre viaceré zahraničné armády a jej výrobná kapacita v oblasti munície stredného kalibru dosahuje státisíce kusov ročne. Do budúcna plánuje MSM GROUP investície do modernizácie a rozšírenia výroby, pričom ZVI bude aktívne zapojená aj do exportných projektov skupiny a do dodávateľských reťazcov medzinárodného obranného priemyslu.
História.
Významné udalosti v histórii VOP Nováky.
Občianske združenie MSM ľuďom vzniklo v roku 2017 pod správou MSM GROUP. Vyzbierané peniaze z 2 % z daní rozdeľuje predovšetkým deťom a dospelým so zdravotným postihnutím. Od svojho vzniku rozdelilo ľuďom v núdzi desiatky tisíc EUR.
Produktové portfólio.
Munícia: Delostrelecká munícia, Tanková munícia, Mínometná munícia, Munícia stredného kalibru, Rakety, Muničné komponenty, Pyrotechnické zlože, Iniciátor, Zápalková skrutka.
Obranná technika: Špecializovaný kontajner C2 Shelter navrhnutý pre potreby ozbrojených síl, Kontajnerové elektrocentrály, Explozívny reaktívny pancier Era nexream na obranu tankov.
Civilná technika: Riešenia pre automobilový priemysel a strojárstvo.
Služby.
Vývoj munície a kompletný životný cyklus munície: Inšpekcia, skúšky, údržba, modernizácia, predĺženie životnosti, likvidácia.
Regióny.
Dubnica nad Váhom (Slovensko), Snina (Slovensko), Nováky (Slovensko), Granada (Španielsko), Kruševac (Srbsko), Bomlitz (Nemecko)

</doc>
<doc id="702883" url="https://sk.wikipedia.org/wiki?curid=702883" title="Peter Sámel">
Peter Sámel

Peter Sámel (* 29. september 1966, Bratislava) je slovenský gitarista, hudobný producent skladateľ, známy ako zakladateľ a líder skupiny Metalinda.
Hudobná kariéra.
Peter Sámel absolvoval osem rokov štúdia hry na husle na ĽŠU, potom dva roky študoval hru na bicie nástroje a kontrabas. Od mladosti mal rád rockovú hudbu. Medzi jeho vzory patria gitaristi ako Ritchie Blackmore, Jimmy Page, či Gary Moore, alebo Brian May z kapely Queen. Z českých to bol Radim Hladík so skupinou Blue Effect, zo Slovákov to bol Fero Griglák a jehokapela Fermáta. Zo zahraničných kapiel sa mu páčila napríklad skupina Deep Purple, ale aj Iron Maiden a mnoho ďalších. 
V roku 1983 členovia skupiny Halušky a Regata: Peter Sámel, Ján Lapoš, Vlado Suchán a Dušan Horecký v Bratislave založili skupinu Metalinda. Ich prvými nahrávkami boli piesne „Únik“ a „Klub milionárov“. Krátko nato ich účinkovanie prerušila základná vojenská služba. Po návrate z nej, v roku 1986, prišiel do skupiny spevák Paľo Drapák. Skupina nahrala ďalší singel (s videoklipom) „Každý chce ľúbiť“ a na Bratislavskej lýre obsadila 4. miesto so skladbou „Loď pre 5 miliárd“. Potom Paľo Drapák z Metalindy na istý čas odišiel. Skupina vyskúšala niekoľko iných spevákov, medzi inými napríklad Tibora Fuzeka, ktorý predtým pôsobil v Kobre, odtiaľ spolu s ním prišiel do Metalindy aj druhý gitarista skupiny Metalinda, Michal Kovalčík. V roku 1988 sa Paľo Drapák vrátil. V tomto období tiež Vlada Suchána vystriedal Martin Cepka. Debutový eponymný album vyšiel skupine v roku 1990. Texty na prvé albumy kapely písal Pavol Jursa, Peter Sámel býval často autorom hudby. Vznikli tak hity, ako bol na prvom albume „Ján Amos Džínový“, na druhom, "Za všetky prachy" (1991), to bola „Zaľubená žaba“, na treťom albume to bola pieseň o kamarátke, ktorá podľahla drogám, „Angie“, ale aj ďalší hit skladba „Slnko nevychádzaj“. 
Po Zamatovej revolúcii sa na Slovensku otvoril hudobný trh a vákuum, ktoré na ňom existovalo vďaka predchádzajúcemu obdobiu, kedy bol za Železnou oponou nedostatok západnej hudby, spôsobil, že klesol dopyt po pôvodnej slovenskej populárnej tvorbe. Paradoxne k tomuto stavu, skupina Metalinda prešla od roku 1990 až do roku 2000, približne do odchodu Paľa Drapáka, veľmi úspešnou dekádou, vydala osem štúdiových albumov a patrila medzi najúspešnejšie sa rozvíjajúce a najpopulárnejšie rockové kapely na Slovensku. V roku 2019 kapela dala na hudobný trh šestnásty album, "Moja hviezda žije". Počas celého trvania sa v skupine vystriedalo viacero hudobníkov. Peter Sámel, je autorom hudby väčšiny jej skladieb a je jej jediným stálym členom.

</doc>
<doc id="702885" url="https://sk.wikipedia.org/wiki?curid=702885" title="PEVŠ">
PEVŠ



</doc>
<doc id="702893" url="https://sk.wikipedia.org/wiki?curid=702893" title="Mavercová">
Mavercová

Mavercová () je vrch v Krupinskej planine, krajinnom celku Slovenského stredohoria. Leží vo VVP Lešť, približne juhozápadne od Detvy. 
Poloha.
Nachádza sa vo východnej časti Krupinskej planiny, v geomorfologickom podcelku Dačolomská planina. Leží v Banskobystrickom kraji, v okrese Zvolen a na katastrálnom území Podjavorie II v rámci vojenského obvodu Lešť. Najbližším sídlom je na východe situovaný Horný Tisovník, juhovýchodne sa nachádza Dolný Tisovník a Červeňany, južne Veľký Lom, Suché Brezovo a Dačov Lom, juhozápadne Senohrad, západne Pliešovce a severne Vígľašská Huta-Kalinka a Stará Huta. Územie leží vo verejnosti neprístupnom vojenskom výcvikovom priestore Lešť.
Opis.
Mavercová leží na severovýchodnom okraji podcelku Dačolomská planina, v nevýraznom hrebeni, vedúcom z Homôľky () juhovýchodným smerom cez Dlhý diel () na Jelšový bok (). Severným smerom sa nachádza aj Sokolovo bralo (), Dedinský vrch (), Javorie (), Vysoká (), Dlhý diel (), Homôľka () a Priečne bralo (), západným vrch Na Švihranke (), Horná hora (), Vŕšok (), Kopaný závoz () a Jaseňový vrch (), južným Veľké Blato (), Kobola (), Brezové vŕšky (), Kršiakov vŕšok () a Jelšový bok () a východným Rechtorov vrch (), Bralo (), Šamilova skala () a Chlm (). Oblasť patrí do povodia Ipľa, kde vodu zo západnej časti odvádza Stará rieka, z východných jej prítok Dobrá voda. Na vrchol nevedie značený chodník. 
Výhľady.
Vrcholovú časť pokrýva nesúvislý riedky porast, ktorý umožňuje rozhľad. Z vhodných lokalít sú odtiaľ viditeľné okolité vrcholy Krupinskej planiny a blízkeho Javoria, pri vhodných podmienkach možno vidieť aj Ostrôžky a vrchy v severnom Maďarsku.
Prístup.
Oblasť vo vojenskom výcvikovom priestore Lešť je verejnosti neprístupná, preto tu nie sú ani značené turistické chodníky. 

</doc>
<doc id="702894" url="https://sk.wikipedia.org/wiki?curid=702894" title="Babinský potok (prítok Zásihlianky)">
Babinský potok (prítok Zásihlianky)

Babinský potok je potok v regióne Orava v obci Zákamenné v okrese Námestovo v Žilinskom kraji. Je pravostranným prítokom Zásihlianky, ktorá je ďalej prítokom Klinianky; má dĺžku . Je vodným tokom VI. rádu. Číslo hydronyma: 4-21-03-10918. Geomorfologická kategorizácia: geomorfologický celok Podbeskydská vrchovina. Patrí do Chránenej krajinnej oblasti Horná Orava.
Prameň.
Pramení v nadmorskej výške v lesnom extraviláne v severnej časti územia obce Zákamenné na severozápadnom úpätí vrchu "Strakov vrch" s nadmorskou výškou , v okrese Námestovo v Žilinskom kraji.
Opis toku.
Od prameňa tečie severným smerom a tento smer si zachováva až do svojho ústia do Zásihlianky, ľavým brehom obmýva úpätie lesa "Babinská", pravým brehom obmýva úpätie lesa "Zásihlie", tesne pred ústím preteká cez les premiešaný trvalými trávnymi porastmi, na obecnej hranici medzi obcou Zákamenné a obcou Novoť v nadmorskej výške ústi v extraviláne poniže horárne "Babinská" do Zásihlianky ako jej pravostranný prítok v povodí Klinianky, ktorá ďalej ústi do Bielej Oravy. Nemá prítoky. "Babinský potok" pramení, preteká a ústi na území obce Zákamenné v geomorfologickom celku Podbeskydská vrchovina.
Pôvod názvu.
Názov vodného toku "Babinský potok" má pôvod v názve lesa "Babinská", okrajom ktorého preteká. Motivácia pomenovania lesa "Babinská" je spojená s "vlastnosťami podobnými babe, starými, zanedbanými alebo počarovanými". Z toponyma "Babinská" bolo po kombinácii so všeobecným podstatným menom "potok" s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Babinský potok" ako súčasť veľmi početnej skupiny názvov v slovenskej toponymii, najmä hydronymii. V jednej oblasti územia obce "Zákamenné" sú sústredené vo vzájomnej blízkosti geografické objekty s názvami z toho istého slovného základu "Babin": "Babinec" pole, "Babinská" les, "Babinská" horáreň, "Babinský potok" vodný tok, "Babinská" dnes už zaniknutá samota. Predmetom ďalšieho výskumu bude určenie, ktorý geografický objekt bol primárne pomenovaný, t. j. buď "dnes zaniknutá samota" alebo "les/ pole".
Hydronymum "Babinský potok" bolo štandardizované v roku 1977. V dnešnej slovenskej hydronymii hydronymum "Babinský potok" nie je jedinečným názvom (október 2023), vodné toky s rovnakým názvom sú aj v povodí Hrona v obci Polomka, prítok Krupinice a prítok Hnilca.

</doc>
<doc id="702895" url="https://sk.wikipedia.org/wiki?curid=702895" title="Raven-Symoné">
Raven-Symoné

Raven-Symoné Christina Pearman známa ako Raven-Symoné (* 10. december 1985, Atlanta, Georgia, USA) je americká herečka, speváčka a skladateľka. 
Detstvo a mladosť.
Raven-Symoné sa narodila v Atlante v štáte Georgia. Má mladšieho brata menom Blaize. Ako dieťa pracovala pre modelingovú agentúru Young Faces Inc. v Atlante a objavovala sa v miestnych tlačových reklamách. Ako deväť ročná pracovala s Ford Models v New Yorku a objavila sa v reklamách na krekry Ritz, Jell-O, Fisher-Price a Cool Whip. V troch rokoch sa presťahovala s rodinou do Ossiningu v New Yorku. 
Kariéra.
Herectvo.
V roku 1989 sa Raven-Symoné zúčastnila konkurzu na rolu vo filme Billa Cosbyho, "Otec je duch". Vo veku troch rokov bola považovaná za príliš mladú na túto úlohu, ale Cosbymu sa tak páčila, že pre ňu našiel úlohu vo svojej šou "Show Billa Cosbyho", kde stvárnila jeho nevlastnú vnučku Oliviu. Debutovala v premiérovej epizóde šiestej sezóny a zostala až do finále seriálu v roku 1992. 
Neskôr, sa objavila ako mladšia verzia hlavnej postavy Halle Berry, v televíznom filme "Kráľovná". 
V roku 1993, rok po skončení "Show Billa Cosbyho", získala Raven-Symoné rolu Nicole Lee v šou "Hangin' with Mr. Cooper", kde účinkovala až do záverečnej epizódy, v roku 1997.
V roku 1998 sa objavila po boku Eddieho Murphyho v komédii "Dr. Dolittle", kde stvárnila najstaršiu dcéru Murphyho postavy. V roku 2001 si zopakovala úlohu v druhej časti s názvom "Dr. Dolittle 2".
V rokoch 2002 až 2007 dabovala postavu Monique v animovanom televíznom seriály "Kim Possible". Postavu Monique dabovala aj vo filmových spracovaniach seriálu. 
V roku 2004 si zahrala po boku Julie Andrews, Anne Hathaway a Heather Matarazzo v romantickej komédii "Denník princeznej 2: Kráľovstvo v ohrození". V roku 2008 účinkovala v komédii "Čo urobíme s fotrom?"
V roku 2012 účinkovala v muzikáli aj na Broadwayi. V júni 2015 sa Raven-Symoné pripojila k dennej diskusnej relácii televízie ABC, "The View" po tom, čo v roku niekoľkokrát hosťovala v tejto show. 27. októbra 2016 oznámila, že pred koncom roka 2016 opustí "The View", aby sa zamerala na výkonnú produkciu a účinkovanie v rodinnom televíznom seriály "U Raven doma". Televízny seriál bol vysielaný od roku 2017 do roku 2023.
Hudba.
Raven-Symoné vydala svoj debutový štúdiový album vo veku siedmich rokov s názvom Here's to New Dreams (1993). Jej nasledujúce štúdiové albumy Undeniable (1999), This Is My Time (2004) a Raven-Symoné (2008) zaznamenali určitý komerčný úspech v rebríčku Billboard 200 v Spojených štátoch. 
Súkromný život.
V októbri 2014 ohlásila coming out. Raven-Symoné bola v rokoch 2012 až 2015 vo vzťahu s modelkou a herečkou AzMarie Livingston. V júni 2020 sa vydala za manažérku sociálnych sietí Mirandu Maday. 

</doc>
<doc id="702898" url="https://sk.wikipedia.org/wiki?curid=702898" title="Európska cesta 441">
Európska cesta 441

Európska cesta 441 alebo aj E441 je európska cesta II. triedy, nachádzajúca v Nemecku. Je súčasťou medzinárodnej siete a meria .

</doc>
<doc id="702900" url="https://sk.wikipedia.org/wiki?curid=702900" title="&quot;&quot;">
&quot;&quot;



</doc>
<doc id="702901" url="https://sk.wikipedia.org/wiki?curid=702901" title="„">
„



</doc>
<doc id="702902" url="https://sk.wikipedia.org/wiki?curid=702902" title="“">
“



</doc>
<doc id="702903" url="https://sk.wikipedia.org/wiki?curid=702903" title="„“">
„“



</doc>
<doc id="702904" url="https://sk.wikipedia.org/wiki?curid=702904" title=",‘">
,‘



</doc>
<doc id="702905" url="https://sk.wikipedia.org/wiki?curid=702905" title="»«">
»«



</doc>
<doc id="702906" url="https://sk.wikipedia.org/wiki?curid=702906" title="«»">
«»



</doc>
<doc id="702907" url="https://sk.wikipedia.org/wiki?curid=702907" title="Smrť v oblakoch">
Smrť v oblakoch



</doc>
<doc id="702910" url="https://sk.wikipedia.org/wiki?curid=702910" title="Gold (Peter Lipa)">
Gold (Peter Lipa)

Gold je názov projektu súboru kompilačných albumov, ktorý zostavoval hudobný publicista Juraj Čurný. Vo výbere hudobníkov bola aj zbierka „zlatých nahrávok“ slovenského speváka Petra Lipu. Tento album v roku 2006 vydalo hudobné vydavateľstvo Opus.

</doc>
<doc id="702924" url="https://sk.wikipedia.org/wiki?curid=702924" title="Kyselina homogentizová">
Kyselina homogentizová

Kyselina homogentizová je fenolická kyselina, ktorá sa vystupuje v metabolizme aminokyselín fenylalanínu a tyrozínu. Bežne sa nachádza v mede jahodovca obyčajného. Takisto sa nachádza v bakteriálnom rastlinnom patogéne "Xanthomonas campestris pv. phaseoli" a kvasinkách "Yarrowia lipolytica", v ktorých je spájaná s tvobou hnedého farbiva. Oxidáciou dimerizuje za vzniku kyseliny hipposudorovej, ktorá sa nachádza u hrochov. Jej konjugovanou zásadou je homogentizát.
Metabolizmus.
Kyselina homogentizová vzniká pri katabolizme fenylalanínu a tyrozínu. Vzniká zo 4-hydroxyfenylpyruvátu pôsobením 4-hydroxyfenylpyruvátdioxygenázy, ktorá ho oxiduje pomocou molekulárneho kyslíka, zároveň dochádza k dekarboxylácii. V reakcii takisto vystupuje askorbát, ktorý sa premieňa na dehydroaskorbát:
 4-hydroxyfenylpyruvát + askorbát + O2 → homogentizát + dehydroaskorbát + H2O + CO2
Homogentizát sa ďalej premieňa pôsobením homogentizát-1,2-dioxygenázy, ktorá ho pomocou molekulárneho kyslíka premieňa na 4-maleylacetoacetát:
 homogentizát + O2 → 4-maleylacetoacetát
Patológia.
V prípade nedostatočnej aktivity homogentizát-1,2-dioxygenázy u ľudí, k čomu zvyčajne dochádza kvôli mutáciám, dochádza k hromadeniu homogentizátu a jeho oxidu, ktorý je známy ako alkapton. Tento stav je známy ako alkaptonúria.
Homogentizát sa oxiduje pôsobením polyfenoloxidázy, čím dochádza k vzniku benzochinónacetátu. Ten je schopný polymerizovať, čím dochádza k vzniku ochronózy, teda pigmentácii spojivových tkanív.

</doc>
<doc id="702927" url="https://sk.wikipedia.org/wiki?curid=702927" title="The Nameless City">
The Nameless City



</doc>
<doc id="702929" url="https://sk.wikipedia.org/wiki?curid=702929" title="Soliská (vrch v Chočských vrchoch)">
Soliská (vrch v Chočských vrchoch)

Soliská () sú vrch v Chočských vrchoch, krajinnom celku Fatransko-tatranskej oblasti. Leží nad Valaskou Dubovou, približne severne od Ružomberok. 
Poloha.
Vrch sa nachádza na západnom okraji Chočských vrchov, v geomorfologickom podcelku Choč. Leží v Žilinskom kraji, na hranici okresov Dolný Kubín a Ružomberok a zasahuje na katastrálne územie obcí Jasenová a Valaská Dubová. Najbližším sídlom je juhozápadne situovaná Valaská Dubová a severne ležiaca Jasenová a Vyšný Kubín, severovýchodne sa nachádzajú Leštiny a západne Komjatná. Patrí do národnej prírodnej rezervácie Choč.
Opis.
Soliská ležia na západnom okraji podcelku Choč, v západne smerujúcej rázsoche Veľkého Choča (). Severne sa nachádza Vŕšok (), Bralo (), Kuzmínovo () a Minčol (), západne Pečkov (), Šíp (), Kunovo (), Ostré (), Kečky () a Radičiná (), južne Čebrať (), Sokol (), Predný Choč () a Zadný Choč () a východne Kýčera (), Malý Choč (), Veľký Choč () a Holica (). Severozápadné svahy odvodňuje Jasenovský potok, voda z južných častí odteká do Likavky a Váhu. Na vrchol nevedie značený turistický chodník. 
Výhľady.
Vrchol je pokrytý súvislým lesným porastom, ktorý neumožňuje rozhľad. Z neďalekých skalných častí je vidieť okolité vrcholy Chočských vrchov, no tiež Oravskú Maguru, Malú a Veľkú Fatru. 
Prístup.
Na vrchol nevedie značený turistický chodník, no traverzom vedie:

</doc>
<doc id="702931" url="https://sk.wikipedia.org/wiki?curid=702931" title="Volanie Cthulhu">
Volanie Cthulhu

Volanie Cthulhu (pôvodne angl. "The Call of Cthulhu") je poviedka Howarda Phillipsa Lovecrafta, napísaná v roku 1926 a prvýkrát publikovaná v magazíne "Weird Tales" vo februári 1928. Poviedka o prebudení pradávneho monštruózneho božstva Cthulhu kombinuje prvky žánrov hororu, sci-fi a fantasy a vo všeobecnosti sa považuje za esteticky, kultúrne a historicky významnú. Lovecraftov súčasník Robert E. Howard označil "Volanie Cthulhu" za „majstrovské dielo, ktoré určite bude žiť naveky v pamäti ako jeden z vrcholov literatúry“. Súčasný autor Michel Houellebecq označil poviedku za „prvý z Lovecraftových veľkých textov“.
Existuje viacero prekladov "Volania Cthulhu" do slovenčiny. Posledný je z roku 2023.

</doc>
<doc id="702932" url="https://sk.wikipedia.org/wiki?curid=702932" title="Rosetta Jacobsová">
Rosetta Jacobsová



</doc>
<doc id="702933" url="https://sk.wikipedia.org/wiki?curid=702933" title="Rosetta Jacobs">
Rosetta Jacobs



</doc>
<doc id="702937" url="https://sk.wikipedia.org/wiki?curid=702937" title="Spojená škola">
Spojená škola

Spojená škola môže byť:

</doc>
<doc id="702938" url="https://sk.wikipedia.org/wiki?curid=702938" title="Fillipo Tommaso Marinetti">
Fillipo Tommaso Marinetti



</doc>
<doc id="702944" url="https://sk.wikipedia.org/wiki?curid=702944" title="Zuzana Csontosová">
Zuzana Csontosová

Mgr. Zuzana Csontosová (rod. Šedíková; * 1976, Trenčín) je slovenská spisovateľka, sociálna pracovníčka a spoluzakladateľka pouličného časopisu "Nota bene" na pomoc ľuďom bez domova. V súčasnosti žije a pracuje v Brne.
Životopis.
Narodila sa v Trenčíne, kde vyštudovala strednú zdravotnícku školu. Po maturite sa zúčastnila ročného dobrovoľníckeho pobytu v anglickom Birminghame. Pracovala v Dennom centre pre ľudí bez domova závislých na alkohole a táto skúsenosť ju inšpirovala pre magisterské štúdium sociálnej práce na Pedagogickej fakulte Univerzity Komenského v Bratislave, ktoré absolvovala v roku 2002. Počas štúdia založila s dvomi spolužiakmi pouličný časopis "Nota bene" na pomoc ľuďom bez domova, kde pracovala päť rokov. Do Anglicka sa na jeden rok znova vrátila ako tridsaťročná. Žila v Melbourne neďaleko Cambridge, narodil sa jej tu syn. Po pobyte v Anglicku sa s rodinou presťahovala do Brna, kde sa jej narodila dcéra. V tomto období začala s literárnou tvorbou pre deti, v ktorej pokračuje dodnes. Jej knihy vychádzajú v slovenskom a českom jazyku. Od roku 2015 pracuje ako sociálna pracovníčka v Nízkoprahovom dennom centre pre ľudí bez domova (Diecézna charita Brno). Od mája 2025 je zamestnaná ako sociálna pracovníčka v spolku Radovan.
Knižná tvorba pre deti.
Autorka debutovala v roku 2013 knihou "Najmocnejšie kúzlo". Jej príbehy pôsobia realisticky, zároveň sú plné fantázie, dobrodružstva a humoru. Prinášajú deťom pozitívne hodnoty a vieru v splnenie vlastných snov. Rozprávky sa často odohrávajú na skutočných miestach, autorka rada kombinuje náučnú literatúru s beletriou. Pre detského čitateľa dokáže spracovať aj náročné témy ako je autizmus, ekológia či chudoba.

</doc>
<doc id="702947" url="https://sk.wikipedia.org/wiki?curid=702947" title="La La La (Moanin', That's The Way It Is)">
La La La (Moanin', That's The Way It Is)

La La La (Moanin', That's The Way It Is) je názov kompilácie, ktorá je zložená z dvoch v 80. rokoch anglicky naspievaných albumov, "Moanin"' a "That's the Way It Is" od Petra Lipu. 
Táto kompilácia vznikla v dobe, kedy bol na trhu bežný hudobný nosič vo formáte CD, Tento formát má vyššiu kapacitu a tak bolo možné na jednom CD vydať takmer úplný súbor nahrávok obidvoch vinylových albumov. Túto kompiláciu, ktorú zaranžovali Andrej Šeban a Boris Urbánek, vydalo v roku 2008 hudobné vydavateľstvo Opus.
Zoznam skladieb.
Zoznam skladieb na CD albumu Petra Lipu, "La La La""

</doc>
<doc id="702948" url="https://sk.wikipedia.org/wiki?curid=702948" title="Podobnosť čisto náhodná">
Podobnosť čisto náhodná

Podobnosť čisto náhodná je názov kompilácie, ktorá je zložená z dvoch CD (alebo aj LP platní) s piesňami, ktoré otextoval Milan Lasica a interpretoval slovenský džezový spevák, Peter Lipa. Túto kompiláciu v obale, ktorého dizajn navrhol slovenský výtvarník Marek Ormandík, v roku 2016 vydalo hudobné vydavateľstvo Pavian Records. V kompilácii je výber nahrávok z albumov: "Naspäť na stromy" (1994), "Čierny Peter" (1998), "Páni v najlepších rokoch" (2001), "Lipa spieva Lasicu" (2005), "68" (2012), "Návšteva po rokoch" (2013)

</doc>
<doc id="702953" url="https://sk.wikipedia.org/wiki?curid=702953" title="Zuzana Šedíková">
Zuzana Šedíková



</doc>
<doc id="702954" url="https://sk.wikipedia.org/wiki?curid=702954" title="Sociálna pracovníčka">
Sociálna pracovníčka



</doc>
<doc id="702958" url="https://sk.wikipedia.org/wiki?curid=702958" title="Tommy Lawrence">
Tommy Lawrence

Thomas Johnstone Lawrence (* 14. máj 1940, Dailly, Ayrshire, Škótsko – †10. január 2018, Warrington, Cheshire, Anglicko) bol škótsky profesionálny futbalista, ktorý od 50. do 70. rokov 20. storočia hral ako brankár za Liverpool a Tranmere Rovers. Lawrence hral za Liverpool 14 rokov, odohral viac ako 300 ligových zápasov a v 60. rokoch hral v troch reprezentačných zápasoch za Škótsko.
Klubová kariéra.
Liverpool, 1957-1971.
Ako 17-ročný Lawrence podpísal zmluvu s Liverpoolom pod vedením Phila Taylora v roku 1957. 27. októbra 1962 debutoval V prvom tíme pod vedením trénera Billa Shanklyho pri prehre 1:0 s West Bromwich Albion na štadióne Hawthorns. 17. novembra vychytal svoje prvé čisté konto, pri výhre Liverpoolu 5:0 proti Leyton Orient.
Lawrence si v tejto sezóne udržal dres s číslom 1 a odohral 35 zápasov, vrátane 6 zápasov v FA Cupe, kde v roku 1963 skončil Liverpool v semifinále po prehre 1:0 v zápase proti Leicester City. 
Liverpool skončil vo svojej prvej sezóne v prvej divízii na 8. mieste, zatiaľ čo ich mestský rival Everton vyhral ligový titul v sezóne 1962/63. V nasledujúcej sezóne odohral Lawrence 40 ligových zápasov zo 42 možných a odohral aj 5 pohárových zápasov. Liverpool vyhral v sezóne 1963/64 ligový titul, štyri body pred Manchestrom United.
V sezóne 1964/65 Lawrence a Liverpool nedokázali zopakovať úspechy z predchádzajúcej sezóny, keď skončili na 7. mieste a celých 17 bodov za víťazným Manchestrom United. Po pohárovej jazde sa však Liverpool dostal do finále FA Cupu v roku 1965, kde čelil Leeds United na štadióne Wembley. Pre Liverpool to bolo prvé finále FA Cupu od roku 1950 a nikdy predtým klub túto trofej nevyhral. Obidva tímy inkasovali počas svojej cesty do finále iba dva góly. V riadnom hracom čase gól nepadol a tak zápas smeroval do predĺženia. Po 3 minútach predĺženia otvoril skóre Liverpoolu Roger Hunt, no vedenie trvalo len 2 minúty, keď vyrovnávajúci gól strelil Billy Bremner. V 113. minúte sa Ian St John gólovo presadil hlavou a Liverpool tak získal prvý titul v FA Cupe.
Lawrence sa tešil väčšiemu úspechu v nasledujúcej sezóne, keď The Reds opäť našli svoju ligovú formu a vyhrali titul v sezóne 1965/66 o 6 jasných bodov nad Leedsom. Lawrenceova forma bola veľmi dobrá, mal dobrú dôslednosť a odolnosť a počas ôsmich rokov vynechal iba niekoľko zápasov. Vyslúžil si milujúcu prezývku "Lietajúce prasa," pretože sa dokázal dobre hádzať okolo pokutového územia napriek tomu, že vážil viac ako 89 kíl.
Lawrence odrazil výzvu dospievajúceho brankára Raya Clemencea, keď mladík prišiel do klubu zo Scunthorpe United v roku 1967, ale Liverpool pre starnúci káder začal upadať. Hoci Lawrence nebol najstarší, bol ihneď odstránený z tímu v prospech Clemenca po prehre 1:0 v 6. kole FA Cupu proti Watfordu v roku 1970. Spolu s Lawrencom boli z kádra odstránení aj hráči Ron Yeats a Ian St John. 
Lawrence hral za Liverpool už len raz a to 26. apríla 1971 proti Manchestru City pri remíze 2:2 na Maine Road.
Neskoršie roky a smrť.
Po odchode z profesionálneho futbalu sa Lawrence vrátil sa k práci v Rylands, čo bol výrobca káblov. 
Vo februári 2015 mal Lawrence neúmyselne na ulici rozhovor s novinárom BBC Stuartom Flindersom, ktorý sa pýtal starších ľudí, či si pamätajú na zápas piateho kola FA Cupu medzi Liverpoolom a Evertonom v sezóne 1966/67. Lawrence s úsmevom odpovedal: "Áno, pamätám si. Hral som v ňom. Bol som brankárom Liverpoolu."
Lawrence zomrel 10. januára 2018 vo Warringtone vo veku 77 rokov. 

</doc>
<doc id="702962" url="https://sk.wikipedia.org/wiki?curid=702962" title="Phil Neal">
Phil Neal

Philip George Neal (* 20. február 1951, Irchester, Anglicko) je anglický bývalý futbalista, ktorý hral ako krajný obranca za Northampton Town, Liverpool a Bolton Wanderers. Je jedným z najúspešnejších anglických hráčov všetkých čias, počas jedenástich rokov v Liverpoole vyhral sedem titulov v prvej divízií, štyri ligové poháre, päť FA Charity Shields, štyri Európske poháre, jeden Pohár UEFA a jeden Superpohár UEFA. Neskôr sa vrátil do Bolton Wanderers ako tréner a priviedol ich k víťazstvu vo Football League Trophy. Následne ešte trénoval Coventry City, Cardiff City a Manchester City.
Neal mal tiež dlhú kariéru v anglickom národnom tíme. Anglický dres si na seba obliekol 50 krát a hral na majstrovstvách sveta 1982. Phil bol taktiež asistentom trénera počas toho ako Graham Taylor trénoval reprezentáciu Anglicka.
Hráčska kariéra.
Neal začal svoju hráčsku kariéru vo Wellingborough Town a následne prestúpil v roku 1967 doNorthampton Town. Za klub odohral 187 zápasov a 9. októbra 1974 ho za prestupový poplatok 66 000 libier podpísal tréner Liverpoolu Bob Paisley. Paisley mal v úmysle Neala použiť ako náhradu za starnúceho Chrisa Lawlera, čo znamenalo, že pôvodne hral ako ľavý obranca. Nakoniec sa ale presadil ako pravý obranca.
16. novembra 1974 Neal debutoval za Liverpool v Merseyside derby proti Evertonu v Goodison Parku. Zápas sa skončil 0:0. Nealov prvý gól za klub padol takmer presne o rok neskôr, 4. novembra 1975, počas výhry 6:0 nad Realom Sociedad v zápase Pohára UEFA na Anfielde.
Neal skóroval z penalty na konci finále Európskeho pohára v roku 1977, keď klub Anfield porazil v Ríme Borussiu Mönchengladbach 3:1 a prvýkrát vyhral Európsky pohár. Neal následne hral vo víťazných finále v roku 1978 a 1981, pričom Liverpool v oboch prípadoch porazil Club Brugge a Real Madrid. Skóroval v prvej polovici finále 1984 proti AS Rím, ktoré skončilo 1:1 a rozhodli o ňom pokutové kopy, ktoré vyhral Liverpool (Neal strelil prvý gól Liverpoolu v rozstrele). Neal bol jediným hráčom, ktorý sa objavil vo všetkých štyroch víťazstvách Liverpoolu v Európskom pohári v 70. a 80. rokoch.
Celkovo Neal počas jedenástich rokov v Liverpoole vyhral sedem titulov v prvej divízií, štyri ligové poháre, päť FA Charity Shields, štyri Európske poháre, jeden Pohár UEFA a jeden Superpohár UEFA, čo z neho robí jedného z najúspešnejších Angličanov. Počas svojej kariéry v Liverpoole bol Neal niekoľko sezón neustále prítomný v základnej zostave. Odohral 366 po sebe idúcich ligových zápasov (klubový rekord a jeden z najvyšších v histórii anglického futbalu) od 14. decembra 1974 do 24. septembra 1983, kedy utrpel zranenie v zápase proti Manchestru United, ktoré ho prinútilo vynechať nasledujúci týždeň zápas proti Sunderlandu.
Neal opustil Anfield po 11 rokoch v roku 1985 a pripojil sa k Bolton Wanderers. Z profesionáleho futbalu odišiel v roku 1989 po viac ako 700 ligových vystúpeniach a 50 zápasoch za Anglicko .
Úspechy.
Hráč.
Liverpool
Tréner.
Bolton Wanderers

</doc>
<doc id="702963" url="https://sk.wikipedia.org/wiki?curid=702963" title="Holica (vrch v Chočských vrchoch; 1085,9 m n. m.)">
Holica (vrch v Chočských vrchoch; 1085,9 m n. m.)

Holica () je vrch v Chočských vrchoch, krajinnom celku Fatransko-tatranskej oblasti. Leží nad Leštinami, približne juhovýchodne od Dolného Kubína. 
Poloha.
Nachádza sa na severnom okraji Chočských vrchov, v geomorfologickom podcelku Choč. Leží v Žilinskom kraji, na hranici okresov Dolný Kubín a Ružomberok a zasahuje na katastrálne územie obcí Leštiny, Vyšný Kubín a Lúčky. Najbližšími sídlami sú severne situované Leštiny a severovýchodne obec Osádka, východne leží Malatiná, južne Lúčky, juhozápadne Valaská Dubová a západne Jasenová a Vyšný Kubín.
Opis.
Holica leží na severnom okraji podcelku Choč, v hrebeni, vybiehajúcom severovýchodným smerom z Veľkého Choča (). Severne sa nachádza Ostrá skala (), Predný Krnáč (), Šoltýsky vrch () a Turíkov Žiar (), východne Mladá hora (), Ostré (), Ostrý vrch (), Sielnická hora (), Havrania () a Magura (), južne Bukov (), Malý Choč () a Veľký Choč () a západne Soliská (), Bralo (), Vŕšok () a Kuzmínovo (). Severné svahy odvodňuje do Oravy Leštinský potok, západné jeho prítok Holický potok, voda z južných častí odteká Tepliankou do Váhu. Na vrchol nevedie značený turistický chodník. 
Výhľady.
Vrchol je pokrytý súvislým lesným porastom, ktorý neumožňuje rozhľad. Z vhodných skalných častí je vidieť okolité vrcholy Chočských vrchov, no tiež Skorušinské vrchy, Oravskú vrchovinu, Oravské Beskydy, Oravskú Maguru, Malú Fatru, Nízke a Západné Tatry.
Prístup.
Na vrchol nevedie značený turistický chodník, preto prístup je možný lesom neznačenými chodníkmi. 

</doc>
<doc id="702964" url="https://sk.wikipedia.org/wiki?curid=702964" title="Gérard Houllier">
Gérard Houllier

Gérard Houllier, OBE (* 3. september 1947, Thérouanne, Francúzsko – † 14. december 2020, Paríž) bol francúzsky futbalový tréner, naposledy v službách anglického klubu Aston Villa, z ktorého odišiel v roku 2011 kvôli problémom so srdcom.
Medzi kluby, ktoré v minulosti trénoval patria RC Lens (19821985), Paris Saint-Germain (19851988), a Liverpool (19982004), s ktorým vyhral Pohár UEFA v sezóne 2000/2001. Tiež dopomohol Olympique Lyon k dvom ligovým titulom v sezónach 20052006 a 20062007.
Na medzinárodnej scéne pôsobil medzi rokmi 19881992 ako asistent francúzskej futbalovej reprezentácie a v rokoch 1992 a 1993 ako hlavný tréner. Na MS vo futbale 1998 bol asistentom Aimé Jacqueta s ktorým získal titul majstrov sveta.
Houllier bol ocenený Rádom čestnej légie za jeho služby francúzskeho futbalu a bol mu taktiež udelený titul OBE za služby britskému futbalu.
Úspechy.
Trénerské.
Nœux-les-Mines
Paris Saint-Germain
Liverpool
Lyon
Francúzsko U18
Individuálne

</doc>
<doc id="702965" url="https://sk.wikipedia.org/wiki?curid=702965" title="Jarell Quansah">
Jarell Quansah

Jarell Amorin Quansah (* 29. január 2003, Warrington, Anglicko) je anglický profesionálny futbalista, ktorý hrá ako stredný obranca za klub Liverpool.
Klubová kariéra.
4. februára 2021 podpísal Quansah s Liverpoolom svoju prvú profesionálnu zmluvu. Počas tejto sezóny 2020-21 bol kapitánom tímu Liverpoolu do 18 rokov, ktorý sa dostal do finále FA Youth Cup. Spolu s ním v tíme hrali mená ako Billy Koumetio, Melkamu Frauendorf, Max Woltman, Conor Bradley a Luke Chambers.
V nasledujúcej sezóne bol kapitánom tímu v UEFA Youth League, pričom hral aj v Premier League 2 a zohral kľúčovú úlohu pri víťazstve Lancashire Senior Cup.
Quansah sa následne prvýkrát objavil na súpiske seniorského tímu Liverpoolu v Premier League a EFL Cupe, ale do žiadneho zápasu nenastúpil.
20. januára 2023 odišiel Quansah na hosťovanie do konca sezóny do klubu Bristol Rovers, ktorý pôsobí v League One. 28. januára odohral za klub debutový zápas. Birstol nad Morecambe prehral 5:1, ale Jarell aj napriek výsledku svojim výkonom zaujal. Po pôsobivom výkone pri remíze 0:0 s Ipswich Town tréner Rovers Joey Barton predpovedal, že Quansah je predurčený na to hrať v najlepších kluboch sveta, pričom ako kľúčovú výhodu uviedol jeho schopnosť hrať s loptou. 18. marca obdržal prvú červenú kartu za násilné správanie v posledných minútach zápasu s Portsmouthom.
27. augusta 2023 absolvoval Quansah svoj profesionálny debut v Liverpoole, kde nastúpil ako náhradník za Joëla Matipa pri výhre 2:1 nad Newcastlom United. 16. septembra 2023 Jarell absolvoval svoj prvý štart za klub po výhre 1:3 nad Wolverhampton Wanderers. 
27. septembra 2023 si pripísal aj svoju prvú asistenciu, keď prihral na gól Diogovi Jotovi v zápase proti Leicestru City v Carabao Cupe.
Reprezentačná kariéra.
Jarell je oprávnený hrať za Anglicko, ako aj za Škótsko, Ghanu a Barbados. Rozhodol sa reprezentovať Anglicko.
V júni 2022 bol Quansah zaradený do zostavy Anglicka na Euro 2022 hráčov do 19 rokov. Vo všetkých zápasoch nastupoval ako stredný obranca a počas súťaže na Slovensku a zohral kľúčovú úlohu v úspešnom ťažení Anglicka. Najvýraznejšie sa presadil, keď skóroval v semifinálovom víťazstve 2:1 proti Taliansku. 1. júla 2022 Quansah nastúpil vo finále a pripísal si asistenciu Callumovi Doyleovi. Anglicko porazilo Izrael 3:1 po predĺžení a vyhralo turnaj. Jeho výkony počas súťaže viedli k jeho zaradeniu do tímu turnaja.
10. mája 2023 bol Quansah zaradený do zostavy Anglicka na Majstrovstvá sveta vo futbale hráčov do 20 rokov 2023.
Úspechy.
Liverpool FC
Anglicko U19
Majstrová Európy hráčov do 19 rokov: 2022

</doc>
<doc id="702974" url="https://sk.wikipedia.org/wiki?curid=702974" title="Suzanne Somersová">
Suzanne Somersová

Suzanne Somersová (neprechýlene "Suzanne Somers", rodným menom "Suzanne Marie Mahoney", * 16. október 1946, San Bruno, Kalifornia, USA† 15. október 2023, Palm Springs, Kalifornia, USA) bola americká herečka, speváčka, autorka a podnikateľka. Jej najznámejšou úlohou bola postava Carol Fosterovej v televíznom seriáli "Krok za krokom" (1991-1998). 
Detstvo a mladosť.
Suzanne Marie Mahoney sa narodila v meste San Bruno v Kalifornii ako tretie zo štyroch detí v írsko-americkej katolíckej rodine. Jej otec bol alkoholik a bol násilnícky; Somersová sa často obávala, že ju zabije jej otec. Somersová trpela pomočovaním až do veku 12 rokov. Zažívala časté obťažovanie zo strany jej otca. Trpela dyslexiou, kvôli čomu nebola dobrou študentkou, ale aj napriek tomu získala hudobné štipendium. Kvôli tehotenstvu musela predčasne opustiť vysokú školu.
Kariéra.
Svoju hereckú kariéru začala menšími rolami v 60. rokoch (napríklad hosťovaním v seriáli "Lassie", 1965). V roku 1977 prevzala rolu naivnej Chrissy Snow v sitcome "Three's Company" po boku Johna Rittera. Sitcom bol veľmi úspešný ale Somersová bola vyhodená kvôli tomu, že sa jej nepáčilo, že dostávala menší plat ako jej herecký kolega.
V roku 1980 pózovala nahá pre časopis Playboy. Odvtedy svoju štíhlu postavu využívala v reklame na fitness produkty a programy. Jej autobiografia s názvom "Keeping Secrets" vyšla v roku 1986 a neskôr bola sfilmovaná.
V rokoch 1987 až 1989 účinkovala v televíznom seriáli "She's the Sheriff". V roku 1991 si zahrala rolu matky Carol Foster po boku Patricka Duffyho v sitkome "Krok za krokom". V televíznom seriáli účinkovala do roku 1998. V roku 2001 ukončila hereckú kariéru, aby sa mohla venovať podnikaniu.
Pracovala aj ako producentka televíznych produkcií a fitness videí a tiež ako speváčka filmovej hudby.
V roku 2015 bola vyhlásená za jednu z hviezd zúčastňujúcich sa 20. sezóny "Dancing with the Stars". S jej tanečným partnerom vypadli v piatom týždni súťaže a obsadili deviate miesto.
Súkromný život.
Zdravie.
V roku 2001 oznámila, že trpí rakovinou prsníka v druhom štádiu a podstúpila lumpektómiu na odstránenie rakoviny, po ktorej nasledovala rádioterapia. V dôsledku choroby vydala množstvo kníh. Bola kritizovaná za niektoré z jej publikácií, pretože niektoré z prezentovaných terapií sú medicínskymi odborníkmi odmietnuté a popisované ako „vedecky netestované a nebezpečné“.
Po tom, čo prekonala rakovinu prsníka prestala brať herecké úlohy vo filme a televízii. Somersová mala hyperpláziu vo svojich 20 rokoch a rakovinu kože vo svojich 30 rokoch. V roku 2020 si zlomila bedrový kĺb. V júli 2023 sa jej rakovina vrátila.
Vzťahy.
V roku 1965 sa vydala za Brucea Somersa, ktorému porodila syna. O tri roky neskôr opustila manžela a začala pracovať ako modelka. V roku 1971 jej syna zrazilo auto a bol vážne zranený. V roku 1977 sa vydala za herca Alana Hamela (* 1936), ktorého spoznala v roku 1968.
Úmrtie.
Suzanne Somersová zomrela vo svojom dome v kruhu rodiny 15. októbra 2023, deň pred svojimi 77. narodeninami na rakovinu. Jej pohreb sa konal o tri dni neskôr a je pochovaná na Desert Memorial Park.

</doc>
<doc id="702975" url="https://sk.wikipedia.org/wiki?curid=702975" title="Suzanne Somers">
Suzanne Somers



</doc>
<doc id="702976" url="https://sk.wikipedia.org/wiki?curid=702976" title="Suzanne Marie Mahoney">
Suzanne Marie Mahoney



</doc>
<doc id="702977" url="https://sk.wikipedia.org/wiki?curid=702977" title="Raven Symoné">
Raven Symoné



</doc>
<doc id="702978" url="https://sk.wikipedia.org/wiki?curid=702978" title="Raven Symone">
Raven Symone



</doc>
<doc id="702979" url="https://sk.wikipedia.org/wiki?curid=702979" title="Raven-Symoné Christina Pearman">
Raven-Symoné Christina Pearman



</doc>
<doc id="702980" url="https://sk.wikipedia.org/wiki?curid=702980" title="Raven-Symone">
Raven-Symone



</doc>
<doc id="702983" url="https://sk.wikipedia.org/wiki?curid=702983" title="Châtelus-Malvaleix">
Châtelus-Malvaleix

Châtelus-Malvaleix môže byť:

</doc>
<doc id="702984" url="https://sk.wikipedia.org/wiki?curid=702984" title="Ahun">
Ahun

Ahun môže byť:

</doc>
<doc id="702985" url="https://sk.wikipedia.org/wiki?curid=702985" title="Saint-Vaury">
Saint-Vaury

Saint-Vaury môže byť:

</doc>
<doc id="702986" url="https://sk.wikipedia.org/wiki?curid=702986" title="Pontarion">
Pontarion

Pontarion môže byť:

</doc>
<doc id="702987" url="https://sk.wikipedia.org/wiki?curid=702987" title="Jarnages">
Jarnages

Jarnages je francúzska obec, ktorá sa nachádza v departemente Creuse, v regióne Limuzínsko.
Poloha.
Obec má rozlohu . Najvyšší bod je položený a najnižší bod 
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="702988" url="https://sk.wikipedia.org/wiki?curid=702988" title="Bourganeuf">
Bourganeuf

Bourganeuf môže byť:

</doc>
<doc id="702989" url="https://sk.wikipedia.org/wiki?curid=702989" title="Bonnat">
Bonnat

Bonnat môže byť:

</doc>
<doc id="702990" url="https://sk.wikipedia.org/wiki?curid=702990" title="Le Grand-Bourg">
Le Grand-Bourg

Le Grand-Bourg môže byť:

</doc>
<doc id="702991" url="https://sk.wikipedia.org/wiki?curid=702991" title="Dun-le-Palestel">
Dun-le-Palestel

Dun-le-Palestel môže byť:

</doc>
<doc id="702992" url="https://sk.wikipedia.org/wiki?curid=702992" title="Bénévent-l’Abbaye">
Bénévent-l’Abbaye

Bénévent-l’Abbaye môže byť:

</doc>
<doc id="702994" url="https://sk.wikipedia.org/wiki?curid=702994" title="EFL Championship 2022/2023">
EFL Championship 2022/2023

EFL Championship 2022/2023 (zo sponzorských dôvodov označované ako Sky Bet Championship) bola 7. sezóna druhej najvyššej anglickej futbalovej súťaže pod súčasným názvom a 31. ročník podľa aktuálneho formátu. Sezóna sa začala 29. júla 2022 a skončila 8. mája 2023. Víťazom ligy sa stal klub Burnley a do Premier League spolu s ním postúpili aj druhý Sheffield United a víťaz playoff Luton Town.
Zmeny.
Nasledujúce tímy postúpili alebo vypadli po sezóne 2021/2022:
Do EFL Championship.
Postúpil z EFL League One
Zostúpil z Premier League
Z EFL Championship.
Postúpil do Premier League
Zostúpil do EFL League One
Tabuľka.
&lt;br&gt;
&lt;br&gt;
&lt;br&gt;

</doc>
<doc id="702997" url="https://sk.wikipedia.org/wiki?curid=702997" title="Česko-slovenská strana národno-socialistická">
Česko-slovenská strana národno-socialistická



</doc>
<doc id="702999" url="https://sk.wikipedia.org/wiki?curid=702999" title="Srdce Rozum Blvd">
Srdce Rozum Blvd

Srdce Rozum Blvd je názov štúdiového albumu skupiny IMT Smile. Tento album v roku 2021 vydalo hudobné vydavateľstvo Universal Music.

</doc>
<doc id="703001" url="https://sk.wikipedia.org/wiki?curid=703001" title="Život človeka v roku 2022">
Život človeka v roku 2022

Život človeka v roku 2022 je názov kompilácie skupiny IMT Smile. Tento album v roku 2022 vydalo hudobné vydavateľstvo Universal Music.
Na albume, ktorý vznikol v roku 30. výročia založenia kapely, je kompilácia skupiny IMT Smile: nové verzie niekoľkých hitov a nahrávky z koncertov v roku 2022. Sú na ňom aj dve nové skladby, „Život človeka“ a „Bolo to tak dávno“. Na CD nosiči sú, oproti vinylovej LP platni, pridané dve skladby, koncertné verzie piesní „Poď so mňou“ (spoluúčinkuje reper Kali a „Hej sokoly!“, ktorú si s IMT Smile zahrala na koncerte skupina Čendeš.

</doc>
<doc id="703004" url="https://sk.wikipedia.org/wiki?curid=703004" title="Joey Kingová">
Joey Kingová

Joey King (* 30. júl 1999, Los Angeles, Kalifornia, USA) je americká herečka, známa z televízneho seriálu "Odhalení" (2019). 
Detstvo a mladosť.
Kingová sa narodila v Los Angeles v Kalifornii. Profesionálne sa začala herectvu venovať už ako štvorročná, počnúc reklamou na Life Cereal. Objavila sa aj v reklamách pre AT&amp;T, Kay Jewelers a Eggo.
Má dve staršie sestry, jednou z nich je aj herečka Hunter King. 
Kariéra.
V roku 2008 dabovala jednu z vedľajších postáv v animovanom filme "Horton". V rovnakom roku, si zahrala aj vedľajšiu úlohu v horore "Karanténa".
V roku 2010 si zahrala po boku Seleny Gomez, v komédii "Ja, zloduch!", ktorý bol natočený na základe knižnej adaptácie od Beverly Cleary. 
V roku 2013 si zahrala vo filmoch "Útok na Biely dom", "V zajatí démonov" a "Rodinný víkend". O rok neskôr, bola obsadená do jednej z vedľajších úloh v televíznom seriály "Fargo", kde účinkovala až do roku 2015. V roku 2017 si zahrala po boku herca Michaela Cainea vo filme "Vo veľkom štýle". 
V roku 2019 hrala hlavnú úlohu v televíznom seriály "Odhalení", ktorý bol natočený podľa skutočnej udalosti. Jej rola sa volala Gypsy Rose Blanchard. Kingová kvôli účinkovaniu v televíznom seriáli si oholila hlavu. Jej herecký výkon bol pozitívne prijatý televíznymi kritikmi a tiež získala nominácie na ceny Emmy, Zlatý glóbus, SAG a Critics' Choice. 
V roku 2022 sa pripojila k hereckému obsadeniu ako Brad Pitt, Aaron Taylor-Johnson, Zazie Beetz, Logan Lerman a Sandra Bullock, vo filme "Bullet Train". 
Súkromný život.
Kingová sa 3. septembra 2023 na Malorke v Španielsku, vydala za Stevena Pieta. 

</doc>
<doc id="703005" url="https://sk.wikipedia.org/wiki?curid=703005" title="Joey King">
Joey King



</doc>
<doc id="703006" url="https://sk.wikipedia.org/wiki?curid=703006" title="Joey Lynn King">
Joey Lynn King



</doc>
<doc id="703007" url="https://sk.wikipedia.org/wiki?curid=703007" title="Letné kúpalisko (Pezinok)">
Letné kúpalisko (Pezinok)

Letné kúpalisko alebo mestské kúpalisko je kúpalisko na ulici L. Novomeského na pezinskom sídlisku Sever. V 90. rokoch 20. storočia nahradilo pôvodné mestské kúpalisko v centre mesta.
Nachádzajú sa tu štyri bazény – veľký (25 x 12,5 m), elipsovitý (15 x 8 m) a dva malé kruhové bazény (s priemerom 3 a 5 m). Kúpalisko je počas leta prístupné denne v čase od 10. do 18. hodiny.

</doc>
<doc id="703008" url="https://sk.wikipedia.org/wiki?curid=703008" title="Príbehy z lesov">
Príbehy z lesov

Príbehy z lesov (v anglickom origináli "Into the Woods") je americký fantasy muzikálový film z roku 2014, ktorého režisérom je Rob Marshall. Film je adaptáciou muzikálu Stephena Sondheima "Into the Woods", ktorý bol ocenený divadelnou cenou Tony.

</doc>
<doc id="703010" url="https://sk.wikipedia.org/wiki?curid=703010" title="Igor Riečanský">
Igor Riečanský

Prof. MUDr. Igor Riečanský, DrSc. (* 10. máj 1938, Bratislava – † 7. marec 2022, Bratislava) bol slovenský kardiológ, vysokoškolský pedagóg a vedecko-výskumný pracovník.
Životopis.
Po maturite na JSŠ v roku 1955 študoval všeobecné lekárstvo na Lekárskej fakulte Univerzity Komenského v Bratislave (LF UK), ktoré ukončil v roku 1961. Po promócii nastúpil ako sekundárny lekár do nemocnice v Topoľčanoch a následne prešiel do Bánoviec nad Bebravou.
Od roku 1963 pracoval na Katedre experimentálnej patológie LF UK, v rokoch 19661968 pôsobil na I. detskej klinike LF UK, 19681978 II. interná klinika LF UK Bratislava, 19681976 odborný asistent, 19711991 viedol kardiovaskulárny program v SR, od 1979 Kardiologická klinika UKVCH (NUSCH), 19792008 prednosta, Subkatedra kardiológie ILF, 1979 vedúci subkatedry.
V roku 1978 habilitácia, 1995 univerzitný profesor v odbore vnútorné lekárstvo na LF UK a v roku 2014 doktor lekárskych vied (DrSc.), vedný odbor vnútorné lekárstvo.
Bol členom výboru Slovenskej kardiologickej spoločnosti (SKS, 1970) a vo výbore pracoval viac ako 30 rokov. Od r. 1981 bol vedeckým sekretárom a v rokoch 19931997 prvým predsedom Slovenskej kardiologickej spoločnosti v samostatnej SR. V Spolku slovenských lekárov v Bratislave pôsobil viac ako 20 rokov ako jeho prezident.
Prof. Riečanský bol spoluzakladateľ časopisu "Neinvazívna kardiológia" (1991), neskôr sa stal oficiálnym časopisom SKS a SHS pod novým názvom ("Kardiológia / Cardiology"). Člen redakčnej rady časopisov Lekársky obzor a Interná medicína.
Dielo.
Profesor Riečanský vybudoval Katedru kardiológie a angiológie, prvý útvar pre postgraduálne vzdelávanie – pre výchovu slovenských špecialistov z kardiológie a angiológie. Katedra kardiológie vychovala počas svojho trvania viac ako 380 kardiológov a 50 angiológov. Prof. Riečanský bol vedúcim pracoviska, ktorému ako prvému v SR udelil v apríli 2008 výbor Európskej hypertenziologickej spoločnosti titul Centrum excelencie pre hypertenziu. Bol autorom a vedúcim prvého celospoločenského preventívneho programu – Kardiovaskulárneho programu MZ SR v rokoch 1977 – 1991. V rámci tohto projektu sa kompletne vyšetrilo a štatisticky spracovalo takmer pol milióna obyvateľov (30 – 60-roční). Ako vysokoškolský učiteľ založil vlastnú vedeckú školu. Vybudoval slovenskú echokardiografickú školu. Zastával funkciu predsedu garantov pre doktorandské štúdium vo vnútornom lekárstve SZU, bol zodpovedným riešiteľom vyše 20 výskumných úloh.
V bývalom Česko-Slovensku do klinickej praxe zaviedol stanovenie hormónov štítnej žľazy, zavedenie batérie neinvazívnych kardiologických techník a biochemických ukazovateľov v odhaľovaní skorých štádií srdcového zlyhávania a zavedenie nových postupov jeho liečby, zavedenie nových preparátov do liečby rezistentnej artériovej hypertenzie. V spolupráci s profesorom Šimkovicom bol spoluriešiteľom problematiky nahrádzania chlopní perikardiálnym homo-transplantátom.
Pod vedením prof. MUDr. I. Riečanského, DrSc. habilitovali z pracovísk 2 kolegovia, profesormi sa stali 3. Kandidátsku dizertačnú prácu obhájili 12 kandidáti. Profesor Riečanský je autor a spoluautor 14 monografií a vysokoškolských učebníc, vydal viac ako 700 odborných prác.

</doc>
<doc id="703011" url="https://sk.wikipedia.org/wiki?curid=703011" title="Johnny Torrio">
Johnny Torrio

John Donato „Johnny“ Torrio (rodený Donato Torrio; * 20. január 1882, Montepeloso, Basilicata, Taliansko – † 16. apríl 1957, New York, New York, USA) bol taliansko-americký mafiánsky boss, ktorý v 20. rokoch 20. storočia pôsobil v Chicagu a stál za rozmachom mafie. V 30. rokoch spolupracoval s Lucky Lucianom na zriadení tzv. „Národného zločineckého syndikátu“. Jeho prezývka bola The Fox (), neskôr aj Papa Johnny. 
Mladosť.
Narodil sa v roce 1882 v talianskom mestečku Montepeloso. Krátko po tom, čo jeho otec zomrel (to mal dva roky), sa presťahoval so svojou matkou do New Yorku.
Ako chlapec sa zapojil do činnosti pouličných gangov. Zoznámil sa tam napríklad s Paulom Kellym (Paolo Vaccarelli), ktorý bol vedúcim skupiny Five Points Gang. On sám sa neskôr stal jeho zástupcom. Okrem toho vypomáhal v obchode svojho nevlastného otca a robil vyhadzovača v bare.
Začal podnikať a okrem legálnych aktivít sa zaoberal stávkami, obchodom s drogami, vydieraním a najmä kupliarstvom. V roku 1912 už mal toľko aktivít, že zamestnával ostatných členov newyorských gangov. Všimol si mladého Al Capona a dohodol mu prácu barmana a vyhadzovača v bare, ktorý vlastnil Torriov priateľ, Frankie Yale.
Bol krutý a vypočítavý, napr. vo vzťahu k prostitútkam, ktoré trestal za akékoľvek previnenie. Ostatní gangstri si ho však vážili pre jeho diplomatické schopnosti a rýchly úsudok.
Chicago.
Jeho teta, Victoria Morescová, a jej manžel, mafiánsky boss Jim Colosimo, vlastnili v Chicagu niekoľko nevestincov.
V roku 1909 sa pani Morescová naňho obrátila s tým, aby im pomohol proti vydieračskej organizácii Mano Nera (). Presťahoval sa teda do Chicaga tak, aby túto vec vybavil. Začal pre Jima Colosima pracovať.
V roku 1911 bol svojím strýkom povýšený po tom, čo zabil prostitútku, ktorá proti nim chcela vypovedať. Rok na to sa oženil so Židovkou Annou Jacobsovou. Navonok viedol slušný život ako obchodník Frank Langley.
Od roku 1915 mal v Colosimových aktivitách už veľkú právomoc a riadil podnik prakticky sám. Stal sa spoluvlastníkom niekoľkých nevestincov av roku 1919 si otvoril svoj vlastný. Jeho záležitosti v New Yorku prebral Frankie Yale.
V roku 1919 za ním do Chicaga prišiel Al Capone a usídlil sa tam natrvalo. Čoskoro sa stal jeho najdôležitejším mužom.
Keď v roku 1920 začala prohibícia, vycítil obrovské peniaze, ktoré by z toho mohli plynúť. Snažil sa presvedčiť Jima Colosima, aby sa do toho podniku pustili (pašovanie, výroba a predaj alkoholu). Ten sa však zdráhal. Tvrdil, že by to len pritiahlo pozornosť konkurenčných mafiánskych gangov a polícia. Navyše sa práve rozvádzal s Victoriou Morescovou a v apríli 1920 sa oženil s kabaretnou speváčkou Dale Winterovou. Do obchodu s alkoholom sa teda nechcel púšťať.
Dňa 11. mája 1920 bol Jim Colosimo na jeho príkaz zastrelený. Dostal sa tak na vedúce miesto celej organizácie a pustil sa do nelegálneho obchodu s alkoholom.
Obdobie vojny gangov.
Jedným z jeho najväčších nepriateľov sa stal Ír Dion O'Banion. Mali spolu množstvo nezhôd, okrem iného ohľadom rozdelenia teritórií.
Dňa 19. mája 1924 O'Banion naňho pripravil podfuk, keď ho nalákal na miesto, kde ho potom zatkla polícia kvôli porušeniu prohibičného zákona.
Dňa 10. novembra 1924 mu potom Frankie Yale a Al Capone pomohli O'Baniona zabiť. Stalo sa tak v O'Banionovom kvetinárstve.
Po tejto akcii nasledovala vojna gangov.
Dňa 23. januára 1925 stál pred súdom za porušenie zákona o prohibícii.
O'Banionovi priatelia, medzi nimi napr. Hymie Weiss alebo Bugs Moran, sa chceli za smrť O'Baniona pomstiť. 24. januára 1925 ho postrelili. Urobili to už raz predtým, ale tentoraz to bolo vážne, strávil nejaký čas v Nemocnici | nemocnici.
Vo februári roku 1925 nastúpil do väzenia, odsúdený bol na 9 mesiacov. Súhlasil s tým, že je vinný, pretože vedel, že vo väzení bude mať dobrú starostlivosť a bude strážený. Bál sa, že by sa O'Banionovi muži mohli pokúsiť dokončenú prácu dokončiť.
Po prepustení z väzenia odovzdal vedenie organizácie Al Caponovi a odletel do Talianska. Na jar roku 1928 sa však vrátil do Ameriky, dôvodom bol okrem iného strach z Mussoliniho.
Nevrátil sa však do Chicaga, ale do New York, kde začal investovať do nehnuteľností. V 30. rokoch sa tiež často stretával s Lucky Lucianom, s ktorým plánoval založenie Komisie, akéhosi grémia newyorských bossov.
Na jar roku 1939 nastúpil opäť do väzenia za daňové úniky. Prepustený bol 14. apríla 1941.
V 50. rokoch sa potom ďalej zaoberal obchodovaním s nehnuteľnosťami.
Smrť.
Dňa 16. apríla 1957 pri návšteve holiča dostal infarkt a niekoľko hodín na to v nemocnici zomrel.
Svojho nástupcu v čele mafiánskeho klanu, Al Capona, tým prežil o 10 rokov.

</doc>
<doc id="703012" url="https://sk.wikipedia.org/wiki?curid=703012" title="John Toshack">
John Toshack

John Benjamin Toshack MBE (* 22. marec 1949) je bývalý waleský futbalový útočník a tréner. Výraznú časť svojej aktívnej kariéry spojil s anglickým klubom Liverpool FC, kde vytvoril legendárnu útočnú dvojicu s Kevinom Keeganom. Za waleský národný tím nastúpil v štyridsiatich zápasoch, v ktorých strelil 12 gólov.
Trénerská kariéra.
Trénerskú dráhu začal ako hrajúci tréner vo waleskom klube Swansea City. Potom prešiel niekoľko klubov v rôznych európskych krajinách, predovšetkým španielsky Real Madrid, kde bol dvakrát vyhlásený najlepším trénerom španielskej ligy. 
Osobný život.
Narodil sa v Cardiffe 22. marca 1949 škótskemu otcovi a waleskej matke. Jeho syn Cameron Toshack odohral 5 zápasov za Cardiff City.

</doc>
<doc id="703013" url="https://sk.wikipedia.org/wiki?curid=703013" title="Sammy Lee (futbalista)">
Sammy Lee (futbalista)

Samuel Lee (* 7. február 1959, Liverpool, Anglicko) je anglický profesionálny futbalový tréner a bývalý hráč.
Lee hral väčšinu svojej kariéry za svoj rodný klub Liverpool v 70. a 80. rokoch ako stredopoliar a štrnásťkrát reprezentoval Anglicko. S Liverpoolom vyhral štyri tituly v Anglickej lige, štyri tituly v Ligovom pohári a dva tituly v Európskom pohári.
Hral tiež v dresoch Queens Park Rangers, Osasuna, Southampton a Bolton Wanderers.
Po skončení hráčskej kariéry sa Lee pripojil k trénerskému tímu v Liverpoole a v roku 2001 sa pripojil k tímu Sven-Göran Erikssona, ktorý v tom čase trénoval reprezentáciu Anglicka. Následne sa stal asistentom trénera Sama Allardycea v Bolton Wanderers v roku 2005. V roku 2007 sa stal hlavným trénerom tímu. Potom bol v roku 2008 vymenovaný za asistenta trénera Rafaela Beníteza v Liverpoole a v roku 2012 sa vrátil do Boltonu Wanderers ako vedúci akadémie koučingu a rozvoja. Lee bol vymenovaný za asistenta trénera v Southamptone pod vedením Ronalda Koemana v roku 2014 a potom sa o dva roky neskôr pripojil k reprezentácií Anglicka Sama Allardycea. Lee nasledoval Allardycea do Crystal Palace a Evertonu v roku 2017. Lee sa opäť pripojil k Allardyceovi vo West Brome v decembri 2020 ako asistent.
Hráčska kariéra.
Lee sa narodil v Liverpoole. V seniorskom tíme debutoval 8. apríla 1978 ako náhradník v 6. minúte za Davida Johnsona. Súperom bol Leicester City a Lee dokázal vo svojom debute streliť gól v 56. minúte.
Lee sa od roku 1980 stal pravidelným hráčom a aj keď mal malý vzrast, vybudoval si povesť behavého hráča s kvalitnými prihrávkami, ktorý taktiež vedel slušne vystreliť. 
Lee získal svoj prvý ligový titul v roku 1982 a tiež pomohol Liverpoolu obhájiť si titul v Ligovom pohári. To isté platilo aj v rokoch 1983 a 1984. V roku 1984 taktiež klub získal ich štvrtý titul v Európskom pohári – Lee hral v každom zápase a strelil rozhodujúci gól v prvom zápase semifinále na Anfielde proti. Dinamo Bukurešť.
Zranenia si vybrali svoju daň v roku 1985 a Lee sa snažil získať späť svoju predchádzajúcu formu. S príchodom Jana Mølbyho už pre neho v Liverpoole nebolo miesto. Odišiel v auguste 1986 a pripojil sa k Queens Park Rangers. Následné hral ešte v Osasune, Southamptone a Bolton Wanderers. Hráčsku kariéru ukončil v roku 1991.
Úspechy.
Liverpool

</doc>
<doc id="703015" url="https://sk.wikipedia.org/wiki?curid=703015" title="Ostré (vrch v Chočských vrchoch)">
Ostré (vrch v Chočských vrchoch)

Ostré alebo staršie Ostroň () je vrch v Chočských vrchoch, krajinnom celku Fatransko-tatranskej oblasti. Leží nad Osádkou, približne juhovýchodne od Dolného Kubína. 
Poloha.
Nachádza sa na severnom okraji Chočských vrchov, v geomorfologickom podcelku Sielnické vrchy. Leží v Žilinskom kraji, na hranici okresov Dolný Kubín a Ružomberok a zasahuje na katastrálne územie obcí Osádka a Lúčky. Najbližším sídlom je severozápadne situovaná obec Osádka, západne ležia Leštiny a Vyšný Kubín, južne Lúčky a severovýchodne Malatiná.
Opis.
Ostré leží na severnom okraji podcelku Sielnické vrchy, v hrebeni vybiehajúcom severovýchodným smerom z Veľkého Choča () cez Holicu (). Severne sa nachádza Šoltýsky vrch (), Turíkov Žiar (), Jastrabie () a Mladá hora (), východne Ostrý vrch (), Súšava (), Ostrý vrch (), Lomné (), Heliaš (), Pravnáč () a Sielnická hora (), južne Sestrč (), Havrania (), Magura () a Bukov () a západne Veľký Choč (), Holica (), Ostrá skala () a Predný Krnáč (). Severné svahy odvodňuje Leštinský potok do Oravy, voda z južných častí odteká Tepliankou do Váhu. Na vrchol nevedie značený turistický chodník. 
Výhľady.
Vrchol je pokrytý súvislým lesným porastom, ktorý neumožňuje rozhľad. Z vhodných lokalít je možné vidieť okolité vrcholy Chočských vrchov, no tiež Skorušinské vrchy, Oravskú vrchovinu, Oravské Beskydy, Oravskú Maguru, Malú Fatru, Nízke a Západné Tatry.
Prístup.
Na vrchol nevedie značený turistický chodník, preto prístup je možný lesom neznačenými chodníkmi. 

</doc>
<doc id="703018" url="https://sk.wikipedia.org/wiki?curid=703018" title="Zlatá lopta 2023">
Zlatá lopta 2023

Zlatá lopta je cena pre najlepšieho futbalistu sveta hrajúceho v Európe. O víťazovi hlasujú športoví novinári. Cena za rok 2023 sa udelila 30. októbra 2023 a vyhral ju už po ôsmykrát Lionel Messi.
Druhýkrát v histórii ocenenia sa cena udelila na základe výsledkov sezóny namiesto kalendárneho roka, pričom obdobie sezóny je od 1. augusta 2022 do 31. júla 2023.
Zlatá lopta.
Nominovaní hráči boli zverejnení 6. septembra 2023.

</doc>
<doc id="703021" url="https://sk.wikipedia.org/wiki?curid=703021" title="Viktor Nikolajevič Kokin">
Viktor Nikolajevič Kokin

Viktor Nikolajevič Kokin (rus. Кокин, Виктор Николаевич, * 1913, Kamyšin, Ruská ríša† 5. júl 1975, Saratov, Sovietsky zväz) bol dôstojník Červenej armády ruského pôvodu. Ako vyškolený rozviedčik pracoval v rôznych funkciách na štáboch partizánskeho hnutiu niekoľkých frontov. Na konci augusta 1944 bol vyslaný na Slovensko, kde pôsobil na štábe partizánskeho zväzku Čapajev a v polovici novembra 1944 sa stal jeho veliteľom. Má podiel na krivom obvinení piatich príšlušníkov zväzku Čapajev z vlastizrady. Z tohto dôvodu bol po vojne vyšetrovaný a bol vylúčený z Komunistickej strany Sovietskeho zväzu. Pravdepodobne mal aj vedomosti o smrti náčelníka štábu zväzku Čapajev Ľudovíta Kukorelliho.
Život.
Otec bol robotník na železničnej stanici, zomrel, keď mal Viktor 5 rokov. Po skončení sedemročnej školy v roku 1929 pokračoval v štúdiách na odbornom učilišti v Saratove. V roku 1931 absolvoval jednoročnú školu odborového hnutia v Saratove. Po jej skončení pracoval ako inštruktor na Krajskej rady odborových organizácií v Nižnevolžskom. V roku 1932 vstúpil do Komunistickej strany Sovietskeho zväzu a v tom istom roku bol preložený na prácu do jedného zo závodov kombinátu Elektroles, kde najskôr viedol kultúrne oddelenie závodného výboru odborovej organizácie. Následne ho zvolili za tajomníka Komsomolu. V roku 1935 nastúpil na vojenskú službu v Červenej armáde. Dva roky pôsobil vo funkcii veliteľa čaty samostatného automobilového pluku v Zabajkalskom vojenskom okruhu. Po návrate z vojenčiny pôsobil ako inšpektor Správy štátnych sporiteľní v Saratove.
Po vypuknutí vojny.
Po napadnutí Sovietskeho zväzu nacistikým Nemeckom bol opätovne povolaný do armády. Absolvoval prípravu vo vojensko-politickom učilišti a následne absolvoval vyšší taktický kurz pri Vojenskej akadémii M. V. Frunzeho a päťmesačný kurz rozviedčíkov veliteľského zboru.
Od novembra 1942 slúžil v rôznych funkciách na Štábe partizánskeho hnutia pri Vojenskej rade Stalingradského, Južného a 1. Ukrajinského frontu. Na Štábe partizánskeho hnutia pri 1. Ukrajinskom fronte pôsobil Kokin v hodnosti kapitána vo funkcii staršieho pomocníka operačného oddelenia štábu a 29. augusta 1944 obdržal od náčelníka štábu pplk. Bovkuna špeciálnu úlohu, ktorá spočívala v zisťovaní stav a početnost partizánskych skupín na území Česko-Slovenska, ktoré ešte neboli zaregistrované ústredným, alebo frontovými štábmí partizánskeho hnutia. Kokin sa stal splnomocnencom Štábu partizánskeho hnutia pri Vojenskej rade 1. UF. Rozkaz bol vypracovaný ešte pred vypuknutím povstania no Kokin ho mal realizovať za zmenených podmienok.
Pri Partizánskom zväzku Čapajev.
Na územie Slovenska bol Kokin letecky dopravený 1. septembra 1944 spoločne s veliteľom partizánskej brigády Čapajev I. K. Baľutom po jeho rokovaní v dňoch 30. - 31. augusta 1944. V tom čase už naplno prepuklo Povstanie, takže svoje poslanie nemohol vyplniť. Na štábe Partizánskeho zväzku Čapajev pôsobil ako poradca štábu, pričom mal prístup k vysielačke, ktorou sa udržiaval kontakt so Štábom partizánskeho hnutia pri 1. UF,
Dňa 15. novembra 1944 bol menovaný do funkcie veliteľa zväzku Čapajev. Stalo sa tak potom, ako sa prvú veliteľ jednotky Ivan Kononovič Baľuta nevrátil spoza frontovej línie. 18. novembra 1944 blízko obce Závada viedol tzv. partizánsky súd, počas ktorého boli po mučení, odsúdení na trest smrti a následne popravené piati členovia velenia partizánskej brigády.
Vzťah s Kokina ako veliteľa zväzku s náčelníkom štábu Ľudovítom Kukorellim bol zložitý. Medzi oboma mužmi sa objavili nezhody. V novembri Kokin poveril Kukorelliho úlohou pripraviť a zrealizovať presun partizánskeho zväzku k frontovej línii a prechod cez ňu k jednotkám Červenej armády.
Po vojne.
Po rozpustení zväzku Čapajev pracoval v orgánoch ministerstva vnútra ZSSR. Bol veliteľom v meste Ľvov a zúčastnil sa bojov proti banderovcom. Od roku 1953 pôsobil v Saratove ako vedúci kádrového oddelenia Oblastnej priemyselnej výroby. V roku 1962 odišiel do dôchodku a v roku 1975 po ťažkej chorobe zomrel.
Kontroverzie.
V polovici 60. rokov 20. storočia sa v Sovietskom zväze uskutočnil rehabilitačný proces, v ktorom bolo zistené, že major Kokin mal podiel na bezdôvodnom obvinení, odsúdení a poprave sovietskych občanov, príslušníkov velenia brigády Čapajev v tzv. partizánskom súde, ktorý sa odohral 18. novembra 1944 pri slovenskej obci Závada. Z tohto dôvodu mu bolo 19. mája 1966 odobraté členstvo v Komunistickej strane Sovietskeho zväzu. Trestné stíhanie voči jeho osobe však kvôli premlčaniu veci začaté nebolo.
Neobjasneným zostala skutočnosť, či Kokin mal alebo nemal vedomosť, či dokonca podiel na smrtí náčelníka štábu zväzku Čapajev npor. let. Ľudovíta Kukorelliho. Kukorelli zahynul za nevyjasnených okolností počas prechodu frontu 23. novembra 1944. Kokin neskôr prispusti, že Kukorelli nezomrel v boji pri prelomení frontu. 
V literatúre.
V roku 1985 vyšli v saratovskom Privolžskom knižnom vydavateľstve jeho spomienky pod názvom "Cestami vojny" (v originálnom názve Dorogami vojny) a v rámci nich aj jeho črta "V gorach Slovakii". 
Kokina vo svojich memoároch spomína aj Ivan Stěpanovič Konev a vo svojej knihe "Slovackaja legenda" o Kokinovi píše aj Ivan Kandaurov. Vo svojej umelecko-dokumentárnej povesti "Husté Beskydy" (v ruštine Dremučije Beskydy), ktorá pojednáva o spoločnom boji sovietskych a slovenských partizánov, ho spomína aj Alexander Voľf. 
Zaujímavosť.
Pri príležitosti 80. výročia Slovenského národného povstania pricestovala na Slovensko na pozvanie slovenského premiéra skupina mladých Rusov, potomkov veteránov SNP a oslobodzovania Slovenska. Bol medzi nimi aj pravnuk V. N. Kokina. 

</doc>
<doc id="703022" url="https://sk.wikipedia.org/wiki?curid=703022" title="Parlamentné voľby v Poľsku v roku 2023">
Parlamentné voľby v Poľsku v roku 2023

Parlamentné voľby v Poľsku v roku 2023 sa konali v nedeľu, 15. októbra 2023. Volilo sa 460 členov dolnej komory poľského parlamentu, Sejmu. Zvíťazila v nich konzervatívna vládna strana Právo a spravodlivosť ("Prawo i Sprawiedliwość" – PiS) pod vedením Jarosława Kaczyńského so ziskom 35,38 % hlasov. Druhá skončila najväčšia opozičná strana Občianska koalícia ("Koalicja Obywatelska" – KO, koalícia strany Občianska platforma s ďalšími menšími stranami), ktorá získala 30,70 % hlasov. Strana Tretia cesta ("Trzecia Droga" – TD) získala 14,40 % hlasov a tretie miesto. Do Sejmu sa dostali aj Nová ľavica ("Nowa Lewica" – NL, 8,61 %) a ultrapravicová Konfederácia ("Konfederacja Wolność i Niepodległość", 7,16 %).
Predpokladá sa, že strana PiS nebude schopná zložiť vládu a voľby tak získa doterajšia opozícia vedená Donaldom Tuskom.
Súbežne s voľbami sa konalo aj referendum so štyrmi otázkami, týkajúcimi sa najmä migrantov a ekonomiky. Z dôvodu nízkej účasti však bolo neplatné.
Reakcie.
Finančné trhy.
Po uverejnení predbežných výsledkov volieb, ktoré naznačovali, že vládu sa podarí zostaviť koalícii Donalda Tuska sa poľské akcie deň po voľbách posilnili o viac ako 5 percent a zlotý si oproti euru pripísal 1,6 percenta.
Po voľbách.
6. novembra 2023 prezident Andrzej Duda poveril Mateusza Morawieckeho zostavením novej vlády. Tým, že jeho strana PiS nemala v Sejme väčšinu, nezískala ani jeho dôveru. Koalícia vedená Donaldom Tuskom zložená z KO, TD a NL, ktorá mala v Sejme väčsinu, získala dôveru a Tusk sa stal novým predsedom vlády Poľska po ôsmich rokoch vlády PiS.

</doc>
<doc id="703038" url="https://sk.wikipedia.org/wiki?curid=703038" title="A máme, čo sme chceli">
A máme, čo sme chceli

A máme, čo sme chceli je slovensko-kanadský komediálny a dramatický film z roku 2023 od režiséra Michala Kunesa Kováča, v ktorom v hlavných úlohách hrajú Eva Holubová a Bolek Polívka.
Dej.
Táto dojímavá rodinná dráma sa odohráva počas Silvestra 1992. Michal a jeho kanadská priateľka Charlie prichádzajú domov osláviť rozpad Československa, avšak nájdu rodinu v chaose. Michalov otec utrpel infarkt po tom, čo sa objavili usvedčujúce dôkazy, že zradil krajinu aj rodinu v spolupráci s hanobenou tajnou políciou predchádzajúceho režimu. Zatiaľ, čo zdravie otca je ponechané na nemocničný personál, jeho miesto v rodine visí na vlásku, keď sa členovia rodiny obracajú proti sebe a debatujú o svojich vlastných reakciách, o svojich predchádzajúcich znalostiach a o tom, či dokážu svojmu otcovi odpustiť šokujúcu minulosť.

</doc>
<doc id="703042" url="https://sk.wikipedia.org/wiki?curid=703042" title="Lucy Punchová">
Lucy Punchová

Lucy Punchová (neprechýlene Lucy Punch; * 30. december 1977, Londýn, Anglicko) je anglická herečka, ktorá je známa vďaka postave Amy vo filme "Mrcha učiteľka" (2011) a vďaka postave Esmé Squalor v televíznom seriáli "A Series of Unfortunate Events" (2017 – 2019).
Detstvo a mladosť.
Punchová sa narodila 30. decembra 1977 v Londýne, v Anglicku. V rokoch 1993 až 1997 vystupovala v National Youth Theatre a začala študovať na University College London predtým, než štúdium ukončila, aby sa mohla venovať herectvu. 
Kariéra.
Svoj debut pred kamerou absolvovala v roku 1998. V roku 2000 si zahrala vo filme "Greenfingers". V tomto období vystupovala aj v divadelných predstaveniach v Londýne.
V roku 2004 si zahrala po boku Annette Bening vo filme "Božská Júlia". V rovnakom roku stvárnila aj vedľajšiu úlohu vo filme "Začarovaná Ella". V roku 2006 získala cenu za najlepšiu herečku na Medzinárodnom filmovom festivale v Monaku, za jej herecký výkon vo filme "Ste zrelí na lásku?". 
V roku 2010 hrala vo filme Woodyho Allena, "Spoznáš muža svojich snov". O rok neskôr, si zahrala po boku Cameron Diaz, vo filme "Mrcha učiteľka", kde stvárnila učiteľku Amy Squirrel.
V roku 2016 hosťovala v televíznom seriály "New Girl", a v rovnakom roku sa pripojila aj k hereckému obsadeniu televízneho seriálu "Motherland".
V roku 2017 bola Punchová obsadená do úlohy Esmé Squalor v druhej sérii televízneho seriálu "A Series of Unfortunate Events". Punchová sa objavila v štrnástich epizódach a jej rola pokračovala aj v tretej a poslednej sérii televízneho seriálu. 
Súkromný život.
Punchová chodila s anglickým hercom Jamesom D'Arcym asi tri roky po tom, čo sa stretli počas natáčania televízneho filmu "Come Together" v roku 2002. Svoje prvé dieťa porodila v júli 2015, pričom odmietla uviesť meno otca.

</doc>
<doc id="703055" url="https://sk.wikipedia.org/wiki?curid=703055" title="Martina Bučuričová">
Martina Bučuričová



</doc>
<doc id="703056" url="https://sk.wikipedia.org/wiki?curid=703056" title="Martina Bartošíková">
Martina Bartošíková



</doc>
<doc id="703058" url="https://sk.wikipedia.org/wiki?curid=703058" title="Rudolf Huliak">
Rudolf Huliak

Ing. Rudolf Huliak (* 5. máj 1975, Očová) je slovenský politik, predseda Strany vidieka. V rokoch 2022 až 2025 bol starostom obce Očová a od októbra 2023 do marca 2025 bol poslancom Národnej rady Slovenskej republiky zvolený na kandidátke strany SNS. Od marca 2025 je ministrom cestovného ruchu a športu v štvrtej vláde Roberta Fica za SMER – SD.
Životopis.
V rokoch 19931998 vyštudoval odbor prevádzka a ekonomika cestnej a mestskej dopravy na Fakulte prevádzky a ekonomiky dopravy a spojov Žilinskej univerzity v Žiline. V roku 2003 spoluzaložil firmu Profilak, ktorá sa zaoberá autolakovníckymi prácami a opravami vozidiel, v ktorej pôsobí dodnes. Od roku 2005 pôsobí ako člen predsedníctva Slovenskej poľovníckej komory, kde je predsedom streleckej komisie. Od roku 2010 je aj členom predsedníctva Slovenského poľovníckeho zväzu, predsedom Pozemkového spoločenstva Očová a poľovný hospodár v Poľovníckom združení Očová-Háj.
Politická kariéra.
V parlamentných voľbách v roku 2020 kandidoval z miesta číslo 38 na kandidátke strany Kotlebovci – Ľudová strana Naše Slovensko, kde získal 899 hlasov a do parlamentu sa nedostal.
V komunálnych voľbách 2022 bol Huliak zvolený za starostu obce Očová so ziskom 510 platných hlasov. Voľby boli spojené s voľbami do orgánov samosprávnych krajov, v ktorých kandidoval aj za župana Banskobystrického samosprávneho kraja, kde so ziskom 23 236 hlasov (11,5 %) skončil na treťom mieste po Ondrejovi Lunterovi a Adrianovi Polónym.
V októbri 2021 sa stal predsedom strany NÁRODNÁ KOALÍCIA, v roku 2022 premenovanej na NÁRODNÁ KOALÍCIA / NEZÁVISLÍ KANDIDÁTI (NK/NEKA).
Pred parlamentnými voľbami v roku 2023 sa strana NK/NEKA spojila so Slovenskou národnou stranou, čím sa Huliak pridal na ich kandidátnu listinu. Podľa predsedu SNS Andreja Danka ich spájala ich národná, sociálna a kresťanská orientácia. Zo 150. miesta na kandidátke sa dostal do Národnej rady SR s 58 875 hlasmi. Po predsedovi strany Andrejovi Dankovi a Tomášovi Tarabovi skončil tretí v poradí v počte preferenčných hlasov.
Nominácia na post ministra životného prostredia.
Po voľbách sa strana SNS stala súčasťou novej vládnej koalície so stranou SMER–SD a HLAS–SD, v ktorej bol Huliak avizovaný ako nominant na post ministra životného prostredia, čo vyvolala vo verejnom priestore rozporuplné reakcie. 12. októbra vznikla petícia proti jeho vymenovaniu, ktorú podpísalo približne 43-tisíc ľudí, vrátane 113 vedcov, vysokoškolských pedagógov, odborníkov a verejne známych osobností. Neúspešní kandidáti za SNS naopak 16. októbra rozbehli podpornú petíciu za vymenovanie Huliaka za ministra, ktorú podpísalo zhruba 16-tisíc ľudí.
Prezidentka Zuzana Čaputová informovala Roberta Fica v rámci konzultácií o novej vláde, že Huliaka nevymenuje za ministra, pretože dlhodobo neuznáva vedecký konsenzus o zmene klímy. Kandidát, ktorý verejne schvaľuje násilné vysporiadanie sa s názorovými oponentmi, najmä z radov ochrancov prírody a krajiny, nemôže byť podľa prezidentky spôsobilý viesť ministerstvo, ktorého súčasťou je štátna ochrana prírody a krajiny.
Minister cestovného ruchu a športu.
5. marca 2025 ho prezident SR Peter Pellegrini vymenoval za ministra rezortu cestovného ruchu a športu SR ako nominanta strany SMER – SD.
Šírenie konšpiračných teórií.
Na Facebooku označil kampaň na podporu ekologického cestovania za súčasť Nového svetového poriadku. Podľa Huliaka si vymysleli medzinárodné elity klimatickú krízu, aby ľudí pripravili o vlastníctvo áut.

</doc>
<doc id="703060" url="https://sk.wikipedia.org/wiki?curid=703060" title="Babinský potok (prítok Hnilca)">
Babinský potok (prítok Hnilca)

Babinský potok je potok vo Volovských vrchoch. Je pravostranným prítokom Hnilca, ktorý je ďalej prítokom Hornádu a je vodným tokom VI. rádu. Má dĺžku .
Prameň.
Pramení v lokalite "Medvedie" v nadmorskej výške , juhovýchodne od vrchu Babiná (). Preteká v lesnom extraviláne v západnej časti územia obce Hnilec, v okrese Spišská Nová Ves v Košickom kraji.
Opis toku.
Od prameňa tečie severovýchodným smerom cez lesný extravilán, podteká spevnenú lesnú cestu a neskôr priberá ľavostranný bezmenný prítok. Vyteká z lesného extravilánu a pokračuje poľnohospodárskou krajinou. Priberá ďalší ľavostranný bezmenný prítok a pokračuje intravilánom obce Hnilec, kde podteká železničnú trať Červená Skala – Margecany a následne ústi do Hnilca. Pramení, preteká a ústi na území obce Hnilec v priestore geomorfologického celku Volovské vrchy a podcelku Knola. 
Pôvod názvu.
Názov vodného toku "Babinský potok (prítok Hnilca)" má pôvod v názve vrchu Babiná s . Motivácia pomenovania vrchu "Babiná" je spojená s "vlastnosťami podobnými babe, starými, zanedbanými alebo počarovanými". Z toponyma "Babiná" bolo po rozšírení o formant "-ský", a po kombinácii so všeobecným podstatným menom "potok" s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Babinský potok" ako súčasť veľmi početnej skupiny názvov v slovenskej toponymii, najmä hydronymii. 
Hydronymum "Babinský potok" bolo štandardizované v roku 2007. V dnešnej slovenskej hydronymii hydronymum "Babinský potok" nie je jedinečným názvom (október 2023).

</doc>
<doc id="703062" url="https://sk.wikipedia.org/wiki?curid=703062" title="Ostrý vrch (Chočské vrchy, 1011 m)">
Ostrý vrch (Chočské vrchy, 1011 m)

Ostrý vrch () je vrch v Chočských vrchoch, krajinnom celku Fatransko-tatranskej oblasti. Leží nad Malatinou, približne juhovýchodne od Dolného Kubína. 
Poloha.
Nachádza sa na severnom okraji Chočských vrchov, v geomorfologickom podcelku Sielnické vrchy. Leží v Žilinskom kraji, na hranici okresov Dolný Kubín a Ružomberok a zasahuje na katastrálne územie obcí Malatiná a Lúčky. Najbližším sídlom je severovýchodne situovaná Malatiná a západne ležiaca obec Osádka, rovnakým smerom sa nachádzajú aj Leštiny a Vyšný Kubín, južne Lúčky a severne Pokryváč, Pucov a Pribiš.
Opis.
Ostrý vrch leží na severnom okraji podcelku Sielnické vrchy, v hrebeni vybiehajúcom severovýchodným smerom z Veľkého Choča () cez Holicu () a pokračujúceho k Sielnickej hore (). Severne sa nachádza Šoltýsky vrch (), Turikov Žiar (), Jastrabie () a Mladá hora (), východne Ostrý vrch (), Diel (), Súšava (), Lomné (), Heliaš () a Pravnáč (), južne Sielnická hora (), Sestrč (), Havrania () a Magura () a západne Bukov (), Veľký Choč (), Ostré (), Holica (), Ostrá skala () a Predný Krnáč (). Severozápadnú časť masívu odvodňuje Leštinský potok do Oravy, voda z juhovýchodnej časti odteká Kalameniankou do Váhu. Na vrchol nevedie značený turistický chodník. 
Výhľady.
V severnej časti odlesnený vrchol poskytuje rozhľad. Pri vhodných podmienkach je vidieť okolité vrcholy Chočských vrchov, no tiež Západné Tatry, Skorušinské vrchy, Oravskú vrchovinu, Oravské Beskydy, Oravskú Maguru, Malú Fatru a ojedinele aj Nízke Tatry.
Prístup.
Na vrchol nevedie značený turistický chodník, preto prístup je možný lesom neznačenými chodníkmi z Osádky a Malatinej. 

</doc>
<doc id="703063" url="https://sk.wikipedia.org/wiki?curid=703063" title="Lucy Punch">
Lucy Punch



</doc>
<doc id="703069" url="https://sk.wikipedia.org/wiki?curid=703069" title="Patrick Warburton">
Patrick Warburton

Patrick Warburton (* 14. november 1964, Paterson, New Jersey, USA) je americký herec známy z televíznych seriálov ako "Seinfeld" (19891998), "The Tick" (2001), "Pravidlá zadaných" (20072013), "Crowded" (2016) alebo "A Series of Unfortunate Events" (20172019). Okrem iného Warburton daboval niekoľko animovaných filmov a televíznych programov.
Detstvo a mladosť.
Warburton sa narodil v meste Paterson, v štáte New Jersey. Spoločne s jeho tromi sestrami vyrastali vo „veľmi náboženskej“ a „konzervatívnej“ katolíckej rodine na Huntington Beach v Kalifornii. Navštevoval katolícku školu. Študoval morskú biológiu na Orange Coast College v Costa Mesa v Kalifornii, ale štúdium ukončil, aby sa venoval modelingu a herectvu.
Kariéra.
V rokoch 1995 až 1998 Warburton stvárnil opakujúcu sa úlohou v televíznom seriály "Seinfeld".
V roku 2001 hral hlavnú úlohu v krátkotrvajúcom seriáli "The Tick". V rokoch 2002 až 2003 hosťoval v televíznom seriály "8 jednoduchých pravidiel". Pripojil sa tiež k hereckému obsadeniu ako Tim Allen, Rene Russo a Stanley Tucci vo filme "Veľké problémy".
Daboval postavy v animovaných filmoch ako napríklad "Vladárova nová tvár" (2000), "Karcoolka - Skutočný príbeh o Červenej čiapočke" (2005), "Lovecká sezóna" (2006) či "Pán Včielka" (2007). Objavil sa aj v oboch častiach komédie "Macík" (2010 a 2012). V rokoch 2006 až 2008 si zopakoval dabing postavy menom Kronk z animovaného filmu "Vladárova nová tvár" v animovanom televíznom seriály "Vladárova nová škola".
V rokoch 2007 až 2013 účinkoval v televíznom seriály "Pravidlá zadaných". V roku 2017 sa pripojil k hereckému obsadeniu televízneho seriálu "A Series of Unfortunate Events", kde stvárnil jednu z hlavných rolí menom Lemony Snicket. V televíznom seriály účinkoval až do záverečnej epizódy v roku 2019.
Po boku hercov ako John Malkovich, Steve Carell a Lisa Kudrowová účinkoval v televíznom seriály Space Force, ktorý bol natáčaný v rokoch 2020 až 2022. Od roku 1999 až do súčasnosti (2023) dabuje postavu Joea Swansona v animovanom televíznom seriály "Griffinovci".
Súkromný život.
V roku 1991 sa Warburton oženil s Cathy Jennings s ktorou sa zoznámil na vysokej škole. Pár má troch synov a jednu dcéru a žijú v Santa Rosa Valley v Kalifornii. Warburton je kresťan a povedal, že je ochotný opustiť natáčanie televízneho seriálu "Griffinovci", keď to s náboženským humorom zájde „za čiaru“. Jeho matka Barbara Warburton je členkou Parents Television Council, ktorá ostro kritizuje televízny seriál "Griffinovci". Warburton je „celoživotný konzervatívec“, ale priznáva „veľmi liberálne názory“.

</doc>
<doc id="703070" url="https://sk.wikipedia.org/wiki?curid=703070" title="Slávnosť úprimných slov">
Slávnosť úprimných slov

Slávnosť úprimných slov je EP, ktoré nahrali Vašo Patejdl, Marika Gombitová, Janko Lehotský a Richard Müller. V roku 1987 ho na vinylovej 7", 33 ⅓ RPM platni vydalo hudobné vydavateľstvo Opus.
Slávnosť úprimných slov je vianočne ladený „poloalbum“ od autorov Vaša Patejdla a Kamila Peteraja. Piesne vo vtedajšej Československej televízii v Bratislave naspievali: Marika Gombitová, Janko Lehotský, Richard Müller, Detský zbor Čs. rozhlasu v Bratislave a Vašo Patejdl, ktorý k nemu nahral aj hudbu.

</doc>
<doc id="703074" url="https://sk.wikipedia.org/wiki?curid=703074" title="Česká strana národnosociálna">
Česká strana národnosociálna



</doc>
<doc id="703076" url="https://sk.wikipedia.org/wiki?curid=703076" title="Pagekón riasnatý">
Pagekón riasnatý

Pagekón riasnatý (lat. "Correlophus ciliatus") je drobný jašter, ktorý sa vyskytuje v Novej Kaledónii, hlavne na ostrovčekoch Grande Terre a Île des Pins. Je to obľúbený terárijný živočích. Prvýkrát bol popísaný v roku 1866. Až do znovuobjavenia v roku 1994 bol považovaný za vyhynutý druh.
Taxonómia.
Autor prvého popisu druhu, francúzsky zoológ Alphonse Guichenot, stanovil označenie "Correlophus ciliatus". Neskôr bol druh premenovaný na "Rhacodactylus ciliatus", najnovšia taxonomická analýza však zistila výraznú odlišnosť od veľkých gekónov a navrhla návrat ku Guichenotovmu označeniu.
Vzhľad.
Pagekóny dorastajú dĺžku približne 16 centimetrov. Sfarbenie môže byť hrdzavé, to je najčastejšie zelenkasté, bledožlté alebo hnedé. Koža spravidla nie je jednofarebná: má na sebe fliačky, nepravidelné pruhy alebo bodky. Hlava má približne tvar kosoštvorca a nad očami vyrastajú malé výstupky, akoby „riasy“, ktoré sa potom tiahnu pozdĺž hlavy a cez chrbát až ku koreňu chvosta. Ovíjavý chvost je v koncovej časti sploštený, a ak sa zviera cíti ohrozené, môže sa časť chvosta odlomiť. Odlomená časť už potom nikdy nedorastie do pôvodnej veľkosti. Samčeky majú kúsok nad kloakou líniu šupín s malými dierkami, ktorým sa hovorí póry, a sú viditeľné od ranného veku iba u samčekov. U starších samčekov je kúsok nad kloakou viditeľná výrazná hrča. Samičky nemajú žiadne póry ani hrče.
Životné prostredie a životný štýl.
Pagekón obýva dažďové lesy a je aktívny hlavne večer, v noci a za svitania. Deň trávi spánkom vo svojich úkrytoch. Šplhá po stromoch do výšky 15 metrov.
Potrava.
Na rozdiel od väčšiny druhov gekónov je tento pagekón všežravý, živí sa najrôznejšími bezstavovcami a plodmi.
Rozmnožovanie.
Je len málo známe o jeho páriacich zvykoch v prírode, ale v zajatí sa rozmnožujú veľmi jednoducho. Samica znáša dve vajcia, z ktorých sa po 60–150 dňoch liahnu malí pagekóny.
Pagekón riasnatý v chove.
Pagekóny sú medzi chovateľmi veľmi obľúbení. Bolo vyšľachtených mnoho farebných variánt a štrukturálnych znakov. V zajatí za vhodných podmienok a správnej starostlivosti sa dožíva až 15 rokov a viac.
Terárium s minimálnymi rozmermi 40 × 40 × 50 cm pre jedného jedinca by malo obsahovať živé alebo umelé rastliny a úkryty, kde bude zviera odpočívať. Vnútri nádrže by mala byť udržiavaná vysoká vlhkosť vzduchu až 90%.

</doc>
<doc id="703077" url="https://sk.wikipedia.org/wiki?curid=703077" title="Dnes večer hrám ja">
Dnes večer hrám ja

Dnes večer hrám ja bol dramatický hraný cyklus ČST (19881990), následne STV (19901995), pôvodne vyrábaný Hlavnou redakciou zábavných programov. Uvádzaný s podtitulom Tri poviedky s ..., jednotlivé časti antológie dramatizovali tri krátke príbehy tak vyhradené vždy jednej hereckej osobnosti v neviazanej trojrole. 
S výnimkou jednej tematickej, vianočnej epizódy s Marošom Kramárom (1995), natočenej na predlohy slovenských prozaikov, zvyšné pochádzali zásadne od autorov svetovej literatúry (opakovane napríklad z dielne Čechova či Maupassanta). Predely medzi poviedkami vypĺňali reportáže zo zákulisia, rozhovory s umelcami alebo ich monológy, inokedy však na seba voľne naväzovali.
Na výrobe samotnej relácie sa majoritne podieľal Ľubomír Vajdička čoby režisér–scenárista, Jaroslav Zeman spoza hlavnej kamery, či takisto Katarína Ďurčanská ako vedúca výrobného štábu, respektíve produkcie. Pod jednou kapitolou sú režisérsky podpísaní Juraj Lihosit, Peter Opálený a Milan Lasica (ten pod inou tiež za scenár), kým Laco Kraus nasnímal pre zmenu úvodné diely. Dramaturgicky cyklus po celý čas zastrešovala Katarína Svetková, hudobne zas Miroslav Nemec. 
Z častých hereckých výskytov – najväčší počet postáv si v antológii zahral Lasica, ktorý bol v rámci jej siedmich častí obsadený do deviatich samostatných poviedok (v dodatočnej kapitole je kreditovaný už autorsky). Zita Furková a Ernest Šmálik nasledujú každý s ôsmimi rolami – herec v zastúpení ôsmich epizód ako takých, herečka šiestich. Často obsadzovaným bol aj Marián Labuda, ktorý v prospech piatich dielov spoluúčinkoval v siedmich poviedkach.
Z hľadiska metráže; najkratšiu demonštrovalo vydanie v titulnom obsadení s Jozefom Dóczym (1994), presnejšie v dĺžke 53 minút, tú najdlhšiu s Emilom Horváthom (1995) a presahujúcu až poldruha hodiny. Metráž celovečerného formátu vykazovala aj vyše 80-minútová epizóda s Evou Krížikovou (1990). Mnohé z poviedok cyklu však boli odvysielané i samostatne a niektoré diely reprízované v zredukovanej, dvojpoviedkovej verzii.
V roku 1996 bola v pláne ešte epizóda so Stanom Dančiakom, jej výroba sa však už nerealizovala.

</doc>
<doc id="703079" url="https://sk.wikipedia.org/wiki?curid=703079" title="Janko Lehotský a priatelia">
Janko Lehotský a priatelia

Janko Lehotský a priatelia je názov debutového sólového štúdiového albumu slovenského hráča na klávesové nástroje a speváka Janka Lehotského. Tento album v roku 1992 vydalo hudobné vydavateľstvo Opus .

</doc>
<doc id="703083" url="https://sk.wikipedia.org/wiki?curid=703083" title="Kanoun">
Kanoun

Kanoun () bol rituálny kôš, ktorý sa používal pri obetných obradoch v starovekom Grécku. 
Kanoun (zrejme z gréckeho slova "[κάννα] kanna – trstina"), zväčša plochý, široký rituálny „kôš“ s tromi rúčkami (alebo aspoň tromi pripevnenými „rukoväťami“, ktoré odlišovali tento kôš od podobných košíkov používaných v každodennom živote), pôvodne vyrobený z prútia alebo trstiny, v neskorších dobách vyrábaný často z drahých kovov. Grécki maliari váz ho zobrazovali v rôznych tvaroch. Okrem plochých, tanierovitých alebo v tvare podnosu, sa najmä v Aténach zobrazovali s vyššími stenami a tromi vyvýšenými rúčkami. V starovekom Grécku slúžil na slávnostných obetných obradoch, na ktorých ho na čele procesie ("sprievod – pompé") niesla zvyčajne na hlave "kanéfora", t. j. dievčina z poprednej rodiny touto rituálnou úlohou poverená (spolu s obetnými darmi a kultovým náčiním, zväčša to bol nôž na usmrtenie obetného zvieraťa pokrytý zrnami jačmeňa ).
Bol známy už archaickom období, v Homérovej Iliade sa v súvislosti s ním spomína rituálna očista a obetný jačmeň (obetujúci si rituálne umyl ruky a obetné zviera bolo pokropené vodou. Po vyhlásení posvätného ticha nasledovala modlitba kňaza a potom sa obetné zviera, oltár a možno aj účastníci obety posypali jačmeňom).
V helenistickom období kanéfory viedli obetný sprievod s trojrúčkovým obetným kanounom, vyrobeným zo striebra, zlata alebo pozláteným. Kanéfory sa objavili v kulte mnohých gréckych božstiev, z ktorých sa javia byť obzvlášť významné bohyne Héra a Afrodita. Boli prítomné aj na Dionýziach alebo na Panathénaiách. V umení ich bolo niekedy vídať aj na svadobných scénach. O význame ich funkcie svedčí fakt, že bronzové a mramorové sochy kanéfor s kanounom na hlave boli zhotovené uznávanými sochármi akými boli Polykleitos, Skopas, Praxiteles či Leóchares (sochy sa použili ako votívne dary).
Karyatídy, sochy žien plniace nosnú alebo dekoratívnu funkciu stĺpu v architektúre (napr. na aténskom Erechtheione) sú tiež identifikované ako kanéfory – panny, ktoré nosili obetný košík známy ako kanoun.

</doc>
<doc id="703084" url="https://sk.wikipedia.org/wiki?curid=703084" title="Piargy">
Piargy

Piargy je slovensko-česko-macedónsky čiernobiely film z roku 2022, ktorý režíroval Ivo Trajkov podľa knižnej predlohy od Františka Švantnera. Ide o čiernobielu historickú drámu v ktorej v hlavných úlohách hrali Judit Pecháček, Attila Mokos a Daniel Fischer.
Dej.
Film sa odohráva počas vzniku Slovenského štátu, nachádzame sa tesne pred druhou svetovou vojnou. Pracuje s dvomi časovými líniami, jedna porozpráva príbeh, ktorý viedol ku katastrofe, druhá jeho následky. 
Prvá časová línia sa odohráva počas fašiangov roku 1939, počas ktorých sa mladá, pekná a chudobná Juliša zoznámi so synom najbohatšieho statkára v dedine. Vzťah medzi nimi však neskončí ako v klasickom romantickom príbehu chudobnej dievčiny a bohatého chlapca. Mladí manželia sa pod jednou strechou s rodičmi chlapca rýchlo dôjdu k rôznym konfliktom. Násilný vzťah medzi otcom a nevestou sa premení na lásku, vytvorí sa milostný trojuholník. 
V druhej dejovej línii sa dozvieme o tragickej udalosti, ktorá zakončí príbeh, dedinu Piargy zasype lavina. Jediný žijúci svedok udalosti je Johanka, ktorá mala byť nevesta Martina, namiesto Juliše. Napriek žiarlenia sa zo strany Johanky sa Juliša prizná príhodu s násilným svokrom práve jej, neskôr sa mladá dievčina vlastnými očami presvedčí o hriešnom vzťahu medzi starým Roháčom a Julišou. 
Vo filme má dôležitú funkciu folklór, vo viacerých scénach sa objavuje tanec, ľudové piesne, tradície, ale hlavne fámy. O Juliši sa v dedine rozšíri, že je posadnutá diablom, od obvinenia za podpálenie svätej vody sa to na konci filmu dostane k porodení Antikrista. Počas celého príbehu hrá zásadnú rolu cirkev a náboženstvo, snaží sa poukázať na silný vzťah dedinčanov k vyššej moci v tvare kresťanstva, príznačné pre to obdobie. Implikuje zmenu pozície cirkvi, neustále cítiť prichádzajúcu sa zmenu k zlu - blíženie sa vojny. Zaoberá sa aj dynamikou domácnosti štyroch dospelých, otca a syna, ženy a muža, nevesty a matky. 
Film sa vizuálne tvári ako dráma z dedinského prostredia, hororový nádych dostane hlavne vďaka zvukovej zložky. Nelineárnym rozprávaním vyvolá v divákovi isté napätie, striedanie prítomných a spomienkových scén sa nakoniec vyvrcholí v legendou zafarbenej katastrofe.

</doc>
<doc id="703085" url="https://sk.wikipedia.org/wiki?curid=703085" title="Plouigneau">
Plouigneau

Plouigneau môže byť:

</doc>
<doc id="703086" url="https://sk.wikipedia.org/wiki?curid=703086" title="Sizun">
Sizun

Sizun môže byť:

</doc>
<doc id="703087" url="https://sk.wikipedia.org/wiki?curid=703087" title="Taulé">
Taulé

Taulé môže byť:

</doc>
<doc id="703088" url="https://sk.wikipedia.org/wiki?curid=703088" title="Saint-Thégonnec">
Saint-Thégonnec

Saint-Thégonnec môže byť:

</doc>
<doc id="703089" url="https://sk.wikipedia.org/wiki?curid=703089" title="Saint-Pol-de-Léon">
Saint-Pol-de-Léon

Saint-Pol-de-Léon môže byť:

</doc>
<doc id="703090" url="https://sk.wikipedia.org/wiki?curid=703090" title="Čierna hora (vrch v Chočských vrchoch)">
Čierna hora (vrch v Chočských vrchoch)

Čierna hora () je vrch v Chočských vrchoch, krajinnom celku Fatransko-tatranskej oblasti. Leží nad Veľkým Borovým, približne severozápadne od Liptovského Mikuláša. 
Poloha.
Nachádza sa v severovýchodnej časti Chočských vrchov, v geomorfologickom podcelku Prosečné. Leží v Žilinskom kraji, v okrese Liptovský Mikuláš a zasahuje na katastrálne územie obcí Veľké Borové a Kvačany. Najbližším sídlom je na severozápadnom úpätí situované Veľké Borové, severovýchodne ležia Huty, juhovýchodne Liptovské Matiašovce, južne Kvačany, Liptovská Sielnica a Prosiek a západne Malatiná.
Opis.
Čierna hora leží nad Kvačianskou dolinou na severnom okraji podcelku Prosečné, v hrebeni vybiehajúcom severovýchodným smerom z Prosečného (). Severne sa nachádza vrch Machy (), Kopec (), Háj (), Polianky () a Súšava (), západne Diel (), Grúň (), Heliaš () a Lomné (), južne Prosečné (), Hrádková () a Hoľa () a východne Babky (), Ostrý vrch () a Holica (). Oblasť patrí do povodia Váhu, kde vodu z východnej časti odvádza Kvačianka a zo severných odteká jej prítokom Borovianka. Vrchol traverzuje značený turistický chodník a hrebeňom vedie hranica NPR Kvačianska dolina. 
Výhľady.
Vrcholovú časť pokrýva riedky porast, ktorý poskytuje obmedzený rozhľad. Z vhodných častí je vidieť okolité vrcholy Chočských vrchov, no tiež Západné Tatry, Skorušinské vrchy, Oravskú vrchovinu, Oravskú Maguru, Malú Fatru a Nízke Tatry. 

</doc>
<doc id="703094" url="https://sk.wikipedia.org/wiki?curid=703094" title="Terry McDermott">
Terry McDermott

Terencia McDermott (* 8. december 1951, Liverpool ) je bývalý anglický futbalista.
Hral na poste záložníka, predovšetkým za Liverpool, s ktorým vyhral 3× Pohár majstrov európskych krajín a 1× Pohár UEFA. Anglicko reprezentoval na Majstrovstvách Európy v roku 1980 a Majstrovstvách sveta v roku 1982.
Hráčska kariéra.
Terry McDermott hral na poste záložníka za Bury, Newcastle United, Liverpool, Cork City a APOEL.
Za Anglicko hral 25 zápasov a dal 3 góly. 
Osobný život.
McDermottovi synovia Neale a Greg tiež hrali futbal. Má tiež dcéru Rachel. 22. augusta 2021 oznámil, že mu bola diagnostikovaná demencia.

</doc>
<doc id="703098" url="https://sk.wikipedia.org/wiki?curid=703098" title="Tamara Stohlová">
Tamara Stohlová

Tamara Stohlová, MSc (* 10. jún 1989) je slovenská environmentálna aktivistka a politička Progresívneho Slovenska. V parlamentných voľbách v septembri 2023 bola zvolená do Národnej rady SR.
Životopis.
Krátko študovala informatiku (20072008) a manažment (20082010) na Univerzite Komenského v Bratislave. Následne v rokoch 20102012 absolvovala magisterský program na Vrije Universiteit Amsterdam so zameraním na manažment, s kvalitatívnou prípadovou štúdiou skúmajúcou znalostný manažment v malých a stredných podnikoch ako diplomovou prácou.
Pracovala v Transparency International Slovensko, pre OECD a europoslanca Michala Wiezika a poslanca Miroslava Beblavého.
Správa o znečistení v areáli Istrochemu.
V júni 2020 sa podieľala na odtajnení a medializácii správy z geologického prieskumu areálu bratislavského chemického podniku Istrochem z roku 2009, ktorá poukazuje na masívnu kontamináciu podzemnej vody aj pôdy v areáli závodu organickými aj anorganickými látkami. Výskumníci namerali atrazín, toluén, arzén, olovo, benzén, PCB látky, pričom došlo už aj k ich vzájomnému miešaniu. Všetky sú pre človeka škodlivé, viaceré sú aj karcinogénne alebo spôsobujú iné závažné ochorenia. Pri viacerých látkach boli ich povolené limity prekročené viac ako tisícnásobne. "„Samotní autori popisujú, že na viacerých lokalitách bolo cítiť silný chemický zápach, ktoré bolo ťažké uniesť. Vrty odhalili v zemi fialové polia s tekutými látkami, bielu vrstvu pesticídov, alebo štrkopiesky s mocným organickým zápachom“", uviedla Stohlová. K znečisteniu podľa správy dochádzalo na viacerých miestach – na skládkach odpadu v areáli Istrochemu, na miestach, kde sa vylieval tekutý odpad, ale aj v budovách a skladoch. Odpady sa vylievali a zasypávali aj do mŕtvych ramien Dunaja, ktoré sa historicky v areáli nachádzali. Správa obsahuje aj predpokladaný model šírenia kontaminácie – z Istrochemu až po kontakt s Malým Dunajom a posun na Žitný ostrov, ktorý je kľúčovým zdrojom pitnej vody.
Istrochem vlastní spoločnosť Istrochem Reality, ktorá patrí Agrofertu. V roku 2025 bratislavský okresný úrad rozhodol, že Agrofert nie je povinný odstrániť obrovské znečistenie životného prostredia. Sanáciu kontaminovaného 138-hektárového územia má vykonať štát a Istrochem Reality na ňom potom môže začať stavať byty a kancelárie. Opozícia to označila za darček pre Andreja Babiša. Stohlová vyzvala ministra životného prostredia Tomáša Tarabu, aby rozhodnutie okresného úradu napadol a prestal vystupovať ako Babišov agent. "„Prípad Istrochemu je o tom, ako štát absurdne ustupuje miliardárovi, kým Slovensko prichádza o peniaze a ľudia o zdravie,“" uviedla Stohlová.
Politické pôsobenie.
Kandidovať ju presvedčil v roku 2020 ekológ Erik Baláž, s ktorým spolupracovala. V parlamentných voľbách vo februári 2020 kandidovala na 43. mieste kandidátky koalície PS/SPOLU a získala 9 468 prednostných hlasov, koalícia však tesne neprekročila 7 % kvórum pre vstup do parlamentu.
V roku 2023 opätovne kandidovala vo voľbách do NR SR, tentokrát zo 4. miesta na kandidátke PS a bola zvolená za poslankyňu so ziskom 63 103 prednostných hlasov.
V rámci Progresívneho Slovenska sa profiluje ako environmentalistka, venujúca sa ochrane životného prostredia a zvierat, ale aj témam života mladých.

</doc>
<doc id="703100" url="https://sk.wikipedia.org/wiki?curid=703100" title="Bruce Grobbelaar">
Bruce Grobbelaar

Bruce David Grobbelaar (* 6. október 1957, Durban, Južná Afrika) je bývalý zimbabwiansky profesionálny futbalista , ktorý hral ako brankár, najmä za anglický tím Liverpool v rokoch 1981 až 1994 a za národný tím Zimbabwe. Je známy pre jeho gymnasticko-atletické schopnosti, neochvejnú sebadôveru a excentrický a okázalý štýl hry, ako aj pre jeho schopnosť vybehovania z bránkového pásma. To všetko viedlo k tomu, že ho experti spätne označili ako jedného z prvých "sweeper-keepers" modernej éry futbalu.
Grobbelaar sa narodil v Južnej Afrike a vyrastal v susednej Rodézii (dnes Zimbabwe) a slúžil v rodézskej armáde predtým, ako v roku 1979 vstúpil do Vancouver Whitecaps, ktorý pôsobil v Severoamerickej futbalovej lige. Pozornosť Liverpoolu si získal počas hosťovania v Crewe Alexandra počas sezóny 197980 a v roku 1981 sa upísal Liverpoolu. Počas nasledujúcich 13 rokov odohral za Liverpool 628 zápasov, z toho 440 ligových. Šesťkrát vyhral s klubom ligový titul, ako aj tri FA Cupy, tri ligové poháre a Európsky pohár v sezóne 198384.
Grobbelaar odišiel z Liverpoolu do Southamptonu v roku 1994, o dva roky neskôr prestúpil do Plymouthu Argyle a potom hral za rôzne anglické tímy nižšej ligy, nikdy viac ako niekoľko zápasov. V roku 2014 bol vymenovaný za trénera brankárov Ottawa Fury FC. 
Hráčska kariéra.
Liverpool.
17. marca 1981 Grobbelaar podpísal zmluvu s Liverpoolom za prestupový poplatok vo výške 250 000 libier ako ich náhradný brankár, ale v polovici roku 1981 odchod jednotky Liverpoolu Raya Clemencea do Tottenhamu dal Grobbelaarovi príležitosť postaviť sa medzi tri žrde.
Grobbelaar debutoval 28. augusta 1981 v ligovom zápase proti Wolverhamptonu Wanderers na Molineux. Liverpool zápas prehral . Jeho prvé čisté konto prišlo o štrnásť dní neskôr na Anfielde, keď Liverpool porazil Arsenal .
Začiatky Grobbelaara ako číslo 1 boli posiate chybami a The Reds mali problémy dosiahnuť akúkoľvek konzistenciu, pričom Grobbelaarovi sa pripisovala najväčšia vina. Na konci kalendárneho roka bol Liverpool v strede tabuľky a zdalo sa, že vypadne z boja o titul, najmä preto, že práve prehral s Manchestrom City na Anfielde. Nový rok priniesol nový impulz, keď Bob Paisley začal zo svojich hráčov dostávať to najlepšie. Nový rok začali v južnom Walese návštevou štadióna Vetch Field, kde hrali so Swansea City v FA Cupe. Liverpool bol vo výbornej forme a porazil Swansea . Následne v lige stratili len 7 bodov z 50 možných.
13. marca 1982 Liverpool porazil Tottenham vo finále ligového pohára na štadióne Wembley. V bráne Spurs bol práve bývalý hráč Ray Clemence.
Počas obdobia 19811994 odohral Grobbelaar za Liverpool 627 zápasov a stal sa známym pre svoj výstredný a okázalý štýl. V roku 1984 skončilo finále Európskeho pohára medzi Liverpoolom a Rímom po predlžení 1:1 a nasledoval penaltový rozstrel. Keď sa Bruno Conti z AS Rímu pripravoval na penaltu, Grobbelaar kráčal smerom k bráne a sebavedomo sa usmieval do kamier a následne začal hrýzť sieť v bráne napodobňujúc jedenie špagiet. Conti kopol svoj pokutový kop nad brvno. Grobbelaar sa následne snažil rozhodiť aj Francesca Grazianiho a predtým než zahral pokutový kop, Grobbelaar skákal z nohy na nohu na bránkovej čiare a triasol kolenami v predstieranej hrôze. Graziani penaltu minul a Liverpool penaltový rozstrel vyhral 4:2.
Grobbelaara si udržali traja z najväčších trénerov Liverpoolu; Paisley, Fagan a Dalglish počas obdobia 13 rokov. 
Úspechy.
Liverpool

</doc>
<doc id="703104" url="https://sk.wikipedia.org/wiki?curid=703104" title="Čiernobiely svet (album Jána Lehotského)">
Čiernobiely svet (album Jána Lehotského)

Čiernobiely svet je názov druhého sólového štúdiového albumu slovenského hráča na klávesové nástroje a speváka Janka Lehotského. Tento album v roku 1996 vydalo hudobné vydavateľstvo Opus. Album, ku ktorému zložil hudbu Ján Lehotský skoro celý otextoval Jozef Urban a v niekoľkých skladbách účinkovala speváčka a herečka Monika Hilmerová.
V roku 2007 vyšla Jankovi Lehotskému pod týmto názvom v remastrovanej reedícii kompilácia dvoch CD nosičov: na CD1 je album "Janko Lehotský a priatelia" a CD2 je "Čiernobiely svet". V tejto verzii boli do playlistu CD1 pridané dva bonusy: „Ty, ja a môj brat (Sklíčka)“/ spev: Ľubomír Stankovský a „Vyznanie“/ spev: Marika Gombitová. Túto reedíciu z roku 2007 remastroval Ján Červenka.

</doc>
<doc id="703105" url="https://sk.wikipedia.org/wiki?curid=703105" title="Čiernobiely svet">
Čiernobiely svet

Čiernobiely svet môže byť:

</doc>
<doc id="703116" url="https://sk.wikipedia.org/wiki?curid=703116" title="Síran amónno-hlinitý">
Síran amónno-hlinitý

Síran amónno-hlinitý je biela kryštalická podvojná soľ síranového aniónu s amónnym a hlinitým katiónom. Zvyčajne sa vyskytuje ako dodekahydrát. V malých množstvách sa používa v špecializovaných aplikáciách. Jeho dodekahydrát sa vyskytuje ako vzácny minerál tschermigit"." V potravinárstve sa označuje E číslom E523, v celej EÚ a USA je používanie tejto látky povolené.
Výroba a základné vlastnosti.
Síran amónno-hlinitý sa vyrába z hydroxidu hlinitého, kyseliny sírovej a síranu amónneho. So síranom draselno-hlinitým tvorí tuhý roztok. Pyrolýzou z neho vzniká oxid hlinitý. Takto vyrobený oxid hlinitý sa používa napríklad na výrobu syntetických drahokamov.
Použitie.
Síran amónno-hlinitý nie je hlavnou priemyselnou chemikáliou alebo obzvlášť užitočným laboratórnym činidlom, ale je lacný a účinný, čo umožňuje mnoho špecializovaných aplikácií. Používa sa pri čistení vody, v rastlinných lepidlách, v porcelánových tmeloch, v dezodorantoch, v garbiarstve, farbení a v ohňovzdorných textíliách. pH roztoku, ktorý je výsledkom lokálnej aplikácie síranu amónno-hlinitého s potom, je typicky v mierne kyslom rozsahu od 3 do 5.
Síran amónno-hlinitý je bežnou zložkou repelentov.
V potravinárstve sa používa ako spevňovacia látka v konzervovaných mäsových výrobkoch a nakladanej zelenine. Nachádza sa aj v prášku do pečiva, kde plní kypriacu funkciu. Upravuje pH.

</doc>
<doc id="703117" url="https://sk.wikipedia.org/wiki?curid=703117" title="Borová voda">
Borová voda



</doc>
<doc id="703119" url="https://sk.wikipedia.org/wiki?curid=703119" title="Leelee Sobieski">
Leelee Sobieski

Liliane Rudabet Gloria Elsveta Sobieski (* 10. jún 1983, New York, New York, USA) je americká umelkyňa a bývalá herečka. Je známa z filmov ako "Drvivý dopad" (1998), "Nepobozkaná" (1999), "Jana z Arku" (1999), "Sklenený dom" (2001), "Jazda do pekiel" (2001), "88 minút" (2007), "V mene kráľa" (2007), "Nočný vlak" (2009), "Reklama" (2012) a z televízneho seriálu "Okrsok 22" (2012).
Detstvo a mladosť.
Leelee Sobieski sa narodila v New Yorku. Jej matka, Elizabeth Sobieski je americká filmová producentka a scenáristka, ktorá pracovala aj ako jej manažérka, a jej otec Jean Sobieski je maliar pochádzajúci z Francúzska a má poľsky a švajčiarsky pôvod. Jej starý otec z matkinej strany, kapitán námorníctva Spojených štátov amerických Robert Salomon a bol židovského pôvodu. Má mladšieho brata.
Jej krstné meno Liliane, bolo meno jej starej mamy z otcovej strany. Jedno z jej stredných mien, Elsveta, je odvodené od mena jej matky, Elizabeth.
Kariéra.
Herectvo.
Leelee Sobieski si prvýkrát všimol hľadač talentov v jedálni súkromnej školy v New Yorku. Toto stretnutie viedlo k tomu, že bola pozvaná na konkurz na rolu Claudie vo filme "Interview s upírom" v roku 1994 ale rolu nezískala. V roku 1994 účinkovala v televíznom filme "Stretnutie" po boku Marlo Thomas a Frances Sternhagen. O rok neskôr si zahrala "Kôň pre Danny", kde stvárnila hlavnú detskú rolu.
V roku 1997 si zahrala po boku Tima Allena, Martina Shorta a Valerie Mahaffey v komédii "Džungľa ako džungľa". O rok neskôr získala väčšiu popularitu vo filme "Drvivý dopad". V rovnakom roku si zahrala po boku Barbary Hershey vo filme "Vojakova dcéra neplače".
V roku 1999 účinkovala vo filmoch "Nepobozkaná", "Eyes Wide Shut - Spaľujúca vášeň" a "Jana z Arku", pričom televízny film "Jana z Arku" jej vyniesol nomináciu na Emmy a Zlatý glóbus a stala sa najmladšou herečkou, ktorá kedy stvárnila Janu z Arku na televíznych či filmových obrazovkách.
Za stvárnenie hlavnej úlohy v televíznom filme "Povstanie" z roku 2001 získala druhú nomináciu na Zlatý glóbus. V rovnakom roku účinkovala po boku Paula Walkera vo filme "Jazda do pekiel" a po boku Diane Lane a Stellana Skarsgårda vo filme "Sklenený dom".
V roku 2003 si zahrala postavu Cécile de Volanges v minisérii "Nebezpečné známosti". Ďalej hrala v americkej dráme "Znásilnené" po boku hereckého obsadenia ako Ty Jones, Timothy Hutton a Azura Skye.
V roku 2007 hrala vo filme "V mene kráľa". O rok neskôr hrala vo filme "88 minút". V roku 2009 si zahrala vo filme "Nočný vlak".
V roku 2011 hosťovala v jednej z epizód televízneho seriálu "Dobrá manželka". Od apríla 2012 do augusta 2012 hrala hlavnú úlohu v televíznom seriáli "Okrsok 22". V roku 2012 ukončila svoju hereckú kariéru a začala sa venovať skôr umeleckej činnosti.
Umelecká činnosť.
Svoju umeleckú kariéru začala s manželským menom Leelee Kimmel. Maľuje a vyrezáva abstraktné diela a pracuje vo VR pomocou Google Tilt Brush. Používa svetlé farby, abstraktné a textúrované tvary plávajúce buď na veľkom čiernom alebo bielom pozadí.
Jej debut na samostatnej výstave v roku 2018 s názvom „Channels“ bol otvorený v Journal Gallery vo Williamsburgu v Brooklyne a získal pozitívne recenzie. Vogue uviedol, že výstava a jej práca si „zaručujú vážne zásluhy“.
Súkromný život.
V januári 2009 začala chodiť s módnym návrhárom Adamom Johnom Kimmelom, s ktorým sa zasnúbila v máji toho istého roku. Svadbu mali v roku 2010. Spolu majú dve deti a bývajú v časti Red Hook v Brooklyne.
Sobieski hovorí plynule po francúzsky, čo sa naučila od svojho otca narodeného vo Francúzsku.

</doc>
<doc id="703121" url="https://sk.wikipedia.org/wiki?curid=703121" title="Čepčenie nevesty">
Čepčenie nevesty



</doc>
<doc id="703123" url="https://sk.wikipedia.org/wiki?curid=703123" title="EFL Championship 2021/2022">
EFL Championship 2021/2022

EFL Championship 2021/2022 (zo sponzorských dôvodov označované ako Sky Bet Championship) bola 6. sezóna druhej najvyššej anglickej futbalovej súťaže pod súčasným názvom a 30. ročník podľa aktuálneho formátu. Sezóna sa začala 6. augusta 2021 a skončila 7. mája 2022. Víťazom ligy sa stal klub Fulham a do Premier League spolu s ním postúpili aj druhý Bournemouth a víťaz playoff Nottingham Forest.
Zmeny.
Nasledujúce tímy postúpili alebo vypadli po sezóne 2020/2021:
Do EFL Championship.
Postúpil z EFL League One
Zostúpil z Premier League
Z EFL Championship.
Postúpil do Premier League
Zostúpil do EFL League One
Tabuľka.
&lt;br&gt;
&lt;br&gt;
&lt;br&gt;

</doc>
<doc id="703126" url="https://sk.wikipedia.org/wiki?curid=703126" title="Turínok">
Turínok

Turínok () je vrch v Skorušinských vrchoch, krajinnom celku Podhôľno-magurskej oblasti. Leží nad Krivou, približne južne od Tvrdošína. 
Poloha.
Nachádza sa v juhozápadnej časti Skorušinských vrchov, v geomorfologickom podcelku Kopec. Leží v Žilinskom kraji, v okrese Dolný Kubín a zasahuje na katastrálne územie obcí Chlebnice, Dlhá nad Oravou a Krivá. Najbližšími sídlami sú juhovýchodne situované Malé Borové a Huty, východne sa nachádza Zuberec, severovýchodne Oravský Biely Potok, severozápadne Krivá, západne Dlhá nad Oravou a juhozápadne Chlebnice.
Opis.
Turínok leží v strednej časti podcelku Kopec, v hrebeni vedúcom od vrchu Blato () na Lysec (). Severne sa nachádza vrch Grapy (), Blatnický vrch () a Bane (), východne Javorková (), Mních (), Machy () a Kopec (), južne Holica (), Ostrý vrch (), Blato (), Súšava (), Diel () a Ostrý vrch () a západne Veľký Choč (), Ďavčovka (), Jastrabie (), Kálaný (), Lysec (), Čistý grúň () a Bučina (). Oblasť patrí do povodia Oravy, kde vodu z východnej a severnej časti odvádza Krivský potok a zo západnej potok Ráztoky. Na vrchol nevedie značený turistický chodník. 
Výhľady.
Vrcholovú časť pokrýva riedky porast, ktorý poskytuje obmedzený rozhľad. Z vhodných častí je vidieť okolité vrcholy Skorušinských vrchov, no tiež Oravskú vrchovinu, Oravské Beskydy, Oravskú Maguru, Malú Fatru a Chočské vrchy. 
Prístup.
Na vrchol nevedie značený turistický chodník, preto prístup je možný lesnými chodníkmi z okolia. 

</doc>
<doc id="703128" url="https://sk.wikipedia.org/wiki?curid=703128" title="Roger Hunt">
Roger Hunt

Roger Hunt, MBE (* 20. júl 1938, Glazebury † 27. september 2021) bol anglický futbalista, ktorý hral predovšetkým ako útočník.
Klubová kariéra.
Jedenásť rokov bol v Liverpoole s 286 gólmi rekordným strelcom klubu, kým ho neprekonal Ian Rush. Napriek tomu zostáva Hunt klubovým rekordným strelcom v lige s 244 gólmi. Hunt je považovaný za jedného z najlepších hráčov Liverpoolu všetkých čias, fanúšikovia klubu ho označovali ako Sir Roger a je na 13. mieste v oficiálnom fanúšikovskom prieskume 100 Players Who Shook the Kop.
S Liverpoolom sa stal dvakrát majstrom Anglicka (1963/64, 1965/66), raz získal FA Cup (1964/65). Ligový titul si pripísal aj v Juhoafrickej republike, v drese Hellenic Cape Town (1971). 
V roku 2006 uvedený do Siene slávy anglického futbalu.
Reprezentačná kariéra.
S anglickou reprezentáciou vyhral Majstrovstvá sveta roku 1966. Na turnaji odohral všetkých šesť zápasov a strelil v nich 3 góly. Má tiež bronzovú medailu z majstrovstiev Európy 1968. Zúčastnil sa aj Majstrovstiev sveta v Čile roku 1962, hoci na záverečnom turnaji nenastúpil. Celkom za národný tím odohral 34 zápasov, v ktorých strelil 18 gólov.
Úspechy.
Liverpool
Anglicko
Individuálne

</doc>
<doc id="703129" url="https://sk.wikipedia.org/wiki?curid=703129" title="Roy Evans">
Roy Evans

Roy Quentin Echlin Evans (* 4. október 1948, Bootle) je anglický bývalý futbalista, ktorý hrával ako obranca za Liverpool.Po skončení hráčskej kariéry sa stal trénerom.
Hráčska kariéra.
Evans bol obrancom, ktorý bol v 60-tych a 70-tych rokoch 20. storočia v Liverpoole veľmi ďaleko od toho aby nastupoval pravidelne do zápasov. Leto 1973 tiež strávil v North American Soccer League v klube Philadelphia Atoms. Tréner Liverpoolu Bill Shankly videl v Evansovi niečo iné a navrhol mu, aby skúsil kariéru trénera.
Trénerská kariéra.
Tréner Liverpoolu.
28. januára 1994 Souness skončil ako tréner Liverpoolu v dôsledku šokujúceho vypadnutia z FA Cupu v zápase proti Bristol City. Funkcie trénera Liverpoolu sa ujal Evans. Zdedil klub, ktorý bol v strede tabuľky v Premier League a bol mimo hry o akékoľvek šance na zisk trofeje. Evans zdedil po Sounessovi tím, ktorý stratil dôveru počas štyroch rokov po odchode Kennyho Dalglisha, ako aj tím, ktorý nebol kompatibility, najmä kvôli podpisom, ktoré Souness urobil.
Pred sezónu 19941995 Evans posilnil svoj tím o obrancov Johna Scalesa a Phila Babba, ako aj mladého krídelníka Marka Kennedyho. Dal tiež ďalšie príležitosti v prvom tíme mladíkom Stevovi McManamanovi, Jamiemu Redknappovi a Robbiemu Fowlerovi, ktorí v tom čase patrili medzi najhorúcejšie talenty anglického futbalu. S týmito mladými hviezdami dobre zapadli etablovaní hráči ako John Barnes, Mark Wright a Ian Rush, pretože Liverpool skončil štvrtý v Premier League so 74 bodmi a triumfoval v EFL Cupe, keď porazil Bolton Wanderers dvoma gólmi McManamana a vyhral rekordný piaty titul v tejto súťaži.
Pred začiatkom sezóny 1995 – 1996 sa Evans dostal na titulky tým, že zaplatil britský rekordný prestupový poplatok za útočníka Nottinghamu Forest Stana Collymora. Mnohí experti tipovali, že Liverpool v tejto sezóne získa ligový titul. Bolo to najmä kvôli tomu, že Blackburn povýšil Kennyho Dalglisha na riaditeľa futbalu a vymenoval menej úspešného Raya Harforda za trénera a druhý Manchester United predal troch kľúčových hráčov a prekvapivo spoliehal na to, že dieru po nich dokážu zaplniť mladí hráči. Hoci Liverpool vyzeral v prvých fázach sezóny ako uchádzač o titul, do Vianoc sa boj o titul v podstate stal súbojom Newcastle United – Manchester United, pričom titul si napokon vybojoval Manchester United. Liverpool sa medzitým musel uspokojiť s tretím miestom v lige. Akékoľvek pretrvávajúce nádeje na zisk titulu boli ukončené koncom apríla šokovou porážkou s Coventry City. Liverpol sa dostal do finále FA Cupu, ale prehrali s Manchestrom United. 
Sezóna 19961997 v anglickom futbale sa ukázala byť najbližšie k víťazstvu Evansa v Premier League. Evans posilnil svoj káder, ktorý bol postavený okolo McManamana a Fowlera, akvizíciou českého stredopoliara Patrika Bergera v lete 1996. Veľa pozornosti si vyslúžil aj 17 ročný talent Michael Owen, ktorý ukázal veľký potenciál v hŕstke zápasov, ktoré za klub stihol odohrať. Liverpool bol do konca januára niekoľkokrát na čele tabuľky Premier League. V januári mal dokonca päťbodový náskok na čele tabuľky, ale nakoniec skončil až na štvrtom mieste, zatiaľ čo Manchester United si zabezpečil titul o sedem bodov. Ich cesta v Pohári víťazov pohárov sa skončila v semifinále po prehre nad Paris Saint-Germain. V poslednom zápase sezóny proti Sheffield Wednesday, Liverpool nedokázal vyhrať a to znamenalo, že Liverpool sa nekvalifikoval do Európského pohára pre nasledujúcu sezónu.
Po odchode Stana Collymoreho do Aston Villa Evans nechcel hodiť Michaela Owena do prvého tímu a priviedol tak stredopoliara Paula Incea a legendárneho nemeckého útočníka Karlheinza Riedleho, aby boli partnermi strelecky plodného Robbieho Fowlera. V sezóne 1997-98 sa zdalo, že Liverpool je pripravený opäť zabojovať o ligový titul, avšak zranenie Fowlera, ktoré trvalo väčšinu sezóny, zabránilo tímu využiť svoj potenciál na maximum. Owen vtrhol na scénu s 18 gólmi v 36 zápasoch Premier League. V lige sa museli uspokojiť s tretím miestom.
Úspechy.
Trénerské.
Liverpool
Individuálne

</doc>
<doc id="703131" url="https://sk.wikipedia.org/wiki?curid=703131" title="Mikuláš Ondrejička">
Mikuláš Ondrejička

Prof. MUDr. Mikuláš Ondrejička (* 24. november 1910, Melčice-Lieskové – † 19. november 1995, Bratislava) bol slovenský lekár internista a kardiológ, univerzitný pedagóg.
Životopis.
Po maturite na gymnáziu v Trenčíne Mikuláš Ondrejička nastúpil na štúdium všeobecného lekárstva na Lekárskej fakulte Karlovej univerzity v Prahe, kde v roku 1939 promoval na doktora medicíny. Na Lekárskej fakulte Univerzity Komenského v Bratislave (LF UK) pôsobil v rokoch 19461981, kde neskôr získal docentúru (1950) v odbore „patológia a terapia vnútorných chorôb“. V roku 1956 sa stal univerzitným profesorom v rovnakom odbore. V rokoch 19561981 bol prednostom na I. internej klinike LF UK. V období rokov 19561980 bol prof. Ondrejička prodekanom LF UK, členom Vedeckej rady UK, predsedom Vedeckej rady MZ SR, hlavným internistom Slovenska. Spolu so svojimi spolupracovníkmi vydal štvorzväzkovú, prvú slovenskú učebnicu "Vnútorné lekárstvo". Dôležitá bola jeho spolková činnosť. Bol predsedom výboru slovenskej a československej sekcie Internistickej spoločnosti JEP. V rokoch 19611986 bol hlavným redaktorom časopisu "Bratislavské lekárske listy".
Profesor Ondrejička bol významným a uznávaným pokračovateľom v práci profesora Ladislava Dérera, ktorý mu bol učiteľom, vzorom pri práci a priateľom. Kliniku dobudoval na úroveň moderného pracoviska. Vybudoval prvú koronárnu jednotku na Slovensku, biochemické laboratóriá, izotopové a spirometrické pracovisko a laboratórium pre štúdium hydrominerálnych porúch v organizme. Svoju vedeckú prácu zameral na komplexný výskum arteriálnej hypertenzie. Je autorom a spoluautorom viac ako 100 odborných štúdií v recenzovaných časopisoch.

</doc>
<doc id="703132" url="https://sk.wikipedia.org/wiki?curid=703132" title="John McKenna">
John McKenna

John McKenna (* 3. január 1855, Monaghan, Írsko – † 22. marec 1936, Walton, Liverpool) bol írsky obchodník, profesionálny hráč rugby a prvý tréner futbalového klubu Liverpool, ktorý sa odvtedy stal jedným z najúspešnejších futbalových klubov v Anglicku.
Liverpool FC.
McKenna sa stretol so zakladateľom futbalového klubu Liverpool Johnom Houldingom, ktorý ho pozval na Anfield, aby sledoval hru jeho klubu Evertonu. McKenna ostal po boku Houldina aj po odchode Evertonu z Anfieldu do Goodison Parku. Po založení Liverpoolu sa práve McKenna stal prvým trénerom klubu. 
McKenna pôsobil ako predseda Liverpoolu v rokoch 19061915. V roku 1917 bol zvolený za prezidenta futbalovej ligy a túto funkciu zastával takmer 20 rokov až do svojej smrti v marci 1936. V Liverpoole slúžil viac ako 40 rokov. 
Smrť a uznanie.
Jeho rakvu niesli mestom traja hráči Liverpoolu a traja hráči Evertonu.
V auguste 2011 bola v Glaslough v grófstve Monaghan v Írsku odhalená pamätná tabuľa na počesť prvého trénera Liverpoolu Johna McKennu.

</doc>
<doc id="703134" url="https://sk.wikipedia.org/wiki?curid=703134" title="Poslední a prví">
Poslední a prví

Poslední a prví je názov tretieho sólového štúdiového albumu slovenského hráča na klávesové nástroje a speváka Janka Lehotského. Tento album v roku 2000 vydalo hudobné vydavateľstvo Universal Music. Album, ku ktorému zložil hudbu Ján Lehotský z väčšej časti otextoval Jozef Urban, posledné dve piesne otextovala Danica Ruppeldtová. Pri nahrávaní albumu s Jankom Lehotským spolupracovala speváčka Michaela Paľová (známa ako Misha).

</doc>
<doc id="703136" url="https://sk.wikipedia.org/wiki?curid=703136" title="FA Premier League 2000/2001">
FA Premier League 2000/2001

Premier League 2000/2001 bola 9. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Manchester United. Nováčikmi súťaže boli Charlton Athletic, Manchester City a Ipswich Town. Sezóna sa začala 19. augusta 2000 a skončila sa 19. mája 2001.
Víťazom ligy sa stal Manchester United, ktorý vyhral svoj 7. titul v Premier League a 14. celkovo. Do Ligy Majstrov 2001/2002 sa spoločne s Manchesterom United kvalifikovali ešte Arsenal a Liverpool. Do Pohára UEFA sa kvalifikovali Leeds United, Ipswich Town a Chelsea. Do Pohára Intertoto sa kvalifikovali Aston Villa a Newcastle United.
Do Football League First Division zostúpili Manchester City Coventry City a Bradford City.

</doc>
<doc id="703141" url="https://sk.wikipedia.org/wiki?curid=703141" title="White Hart Lane">
White Hart Lane

White Hart Lane bol futbalový štadión v Tottenhame v severnom Londýne a v rokoch 1899 až 2017 bol domovom futbalového klubu Tottenham Hotspur. Jeho kapacita sa v priebehu rokov menila. Po rekonštrukcií na štadión na sedenie bola kapacita 36 284 divákov. Štadión bol po skončení sezóny 2016/17 úplne zdemolovaný.
Štadión hostil 2 533 súťažných zápasov Spurs vo svojej 118-ročnej histórii. Používal sa aj na reprezentačné futbalové zápasy Anglicka a reprezentačné futbalové zápasy Anglicka do 21 rokov. White Hart Lane mal kedysi kapacitu takmer 80 000 divákov a začiatkom 50. rokov dosahovala návštevnosť 70 000, ale po zavedení tribún len na sedenie sa kapacita štadióna v porovnaní s ostatnými klubmi Premier League znížila na skromné číslo. 5. marca 1938 bola zaznamená rekordná účasť na štadióne. 75 038 divákov sa prišlo pozrieť na zápas FA Cupu proti Sunderlandu. 
Posledný zápas Tottenhamu na White Hart Lane sa hral 14. mája 2017. Tottenham svoje pôsobenie na tomto štadióne ukončil víťazstvom 2:1 proti Manchestru United.
Novým domovom Tottenhamu sa stal Tottenham Hotspur Stadium. Štadión ma kapacitu 62 062 miest a navrhla ho spoločnosť Populous. 
Tottenham Hotspur oficiálne presťahoval na tento štadión 3. apríla 2019.

</doc>
<doc id="703142" url="https://sk.wikipedia.org/wiki?curid=703142" title="Láv sa píše „love“">
Láv sa píše „love“

Láv sa píše „love“ je názov štúdiového albumu slovenského hráča na klávesové nástroje a speváka Janka Lehotského, ktorý nahral so skupinou nazvanou Modus 2002. Tento album v roku 2002 vydalo hudobné vydavateľstvo Universal Music. 
Album, ku ktorému zložil hudbu Ján Lehotský otextovali: Jozef Urban, Boris Filan, Juraj Soviar, Kamil Peteraj a Milan Lasica.

</doc>
<doc id="703144" url="https://sk.wikipedia.org/wiki?curid=703144" title="Peklisko (prítok Hnilca)">
Peklisko (prítok Hnilca)

Peklisko je potok v regióne Spiš v Košickom kraji v okrese Spišská Nová Ves v obci Hnilčík a v obci Hnilec. Je ľavostranným prítokom Hnilca, ktorý je ďalej prítokom Hornádu; má dĺžku . 
Je vodným tokom VI. rádu. Číslo hydronyma: 4-32-02-2449. Nachádza sa v geomorfologickom celku Volovské vrchy.
Prameň.
Pramení v nadmorskej výške v lesnom extraviláne v južnej časti územia obce Hnilčík juhovýchodne od vrchu "Holičky" s , na východnom úpätí lesa "Pri troch kopcoch" a na západnom úpätí lesa "Ferdinandka" v okrese Spišská Nová Ves v Košickom kraji.
Opis toku.
Od prameňa tečie juhovýchodojužným smerom cez lesný extravilán, v priberá bezmenný pravostranný prítok, v v lesnom extraviláne opúšťa územie obce Hnilčík a vteká na územie obce Hnilec, bez zmeny smeru v vyteká z lesa do poľnohospodárskeho extravilánu, v 
ústi do Hnilca ako jeho ľavostranný prítok. Hnilec v úseku okolo zaústenia "Pekliska" tvorí obecnú hranicu a zároveň aj okresnú hranicu medzi obcou Hnilec v okrese Spišská Nová Ves a obcou Nálepkovo v okrese Gelnica. Cca 400 m poniže ústia "Pekliska" na protiľahlom brehu Hnilca už na území obce Nálepkovo je osada "Peklisko". Pramení, preteká a ústi na území obce Hnilčík a obce Hnilec v priestore geomorfologického celku Volovské vrchy, geomorfologického podcelku Knola svojou pramennou časťou a geomorfologického podcelku Hnilecké vrchy svojim zaústením. 
Pôvod názvu.
Názov vodného toku "Peklisko (prítok Hnilca)" má pôvod v názve osady "Peklisko" ležiacej poniže ústia potoka "Peklisko" na protiľahlom brehu Hnilca na území obce Nálepkovo. V juhozápadnom susedstve od samoty "Peklisko" je na území obce Nálepkovo aj les rovnakého názvu. Názov osady bol bez zmeny prenesený priamo na pomenovanie vodného toku ako súčasť skupiny názvov v slovenskej toponymii s nižšou frekvenciou výskytu v hydronymii. 
Podobne tento názov v podobe "Nálepkovo – Peklisko" nesie aj železničná zastávka v tejto osade na železničnej trati Červená Skala – Margecany. Motivácia pomenovania osady "Peklisko" je spojená s apelatívom "peklisko" vo význame "lokalita v období pomenovacieho procesu spájaná s produkciou drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach.
Hydronymum "Peklisko" bolo štandardizované v roku 2007. V dnešnej slovenskej hydronymii hydronymum "Peklisko" nie je jedinečným názvom (október 2023).

</doc>
<doc id="703150" url="https://sk.wikipedia.org/wiki?curid=703150" title="Disociačná konštanta kyselín">
Disociačná konštanta kyselín



</doc>
<doc id="703162" url="https://sk.wikipedia.org/wiki?curid=703162" title="Fruges">
Fruges

Fruges môže byť:

</doc>
<doc id="703163" url="https://sk.wikipedia.org/wiki?curid=703163" title="La Guerche-de-Bretagne">
La Guerche-de-Bretagne

La Guerche-de-Bretagne môže byť:

</doc>
<doc id="703164" url="https://sk.wikipedia.org/wiki?curid=703164" title="Plaisir">
Plaisir

Plaisir môže byť:

</doc>
<doc id="703166" url="https://sk.wikipedia.org/wiki?curid=703166" title="Prípor (vrch v Skorušinských vrchoch; 1150 m)">
Prípor (vrch v Skorušinských vrchoch; 1150 m)

Prípor () je vrch v Skorušinských vrchoch, krajinnom celku Podhôľno-magurskej oblasti. Leží nad Malým Borovým, približne južne od Tvrdošína. 
Poloha.
Nachádza sa v juhozápadnej časti Skorušinských vrchov, v geomorfologickom podcelku Kopec. Leží v Žilinskom kraji, na hranici okresov Dolný Kubín a Liptovský Mikuláš a zasahuje na katastrálne územie obcí Krivá a Malé Borové. Najbližším sídlom je na južnom úpätí situované Malé Borové, juhovýchodne ležia Huty, východne Zuberec, severne Oravský Biely Potok, severozápadne Krivá a západne Chlebnice.
Opis.
Prípor leží na juhu strednej časti podcelku Kopec, v hrebeni vedúcom od vrchu Blato () na Kopec (). Severne sa nachádza vrch Grapy (), Blatnický vrch (), Bane () a Biedna (), východne Javorková (), Mních (), Machy (), Kopec (), Brestová () a Sivý vrch (), južne Holica (), Ostrý vrch (), Prosečné (), Polianky (), Súšava () a Diel () a západne Ostrý vrch (), Veľký Choč (), Blato (), Ďavčovka (), Jastrabie (), Turínok (), Lysec () a Čistý grúň (). Severozápadné svahy odvodňuje Krivský potok do Oravy, voda z južných odteká prítokmi Kvačianky do Váhu. Vrcholom vedie značený turistický chodník. 
Výhľady.
Vrcholovú časť pokrýva lesný porast, ktorý neposkytuje rozhľad. Z vhodných častí je vidieť okolité vrcholy Skorušinských vrchov, no tiež Oravské Beskydy, Oravskú Maguru, Malú Fatru, Chočské vrchy, Nízke a Západné Tatry. 

</doc>
<doc id="703170" url="https://sk.wikipedia.org/wiki?curid=703170" title="Florbal na Hrách Juhovýchodnej Ázie">
Florbal na Hrách Juhovýchodnej Ázie

Florbal na Hrách Juhovýchodnej Ázie je florbalový turnaj, ktorý sa koná v rámci multišportového podujatia Hier Juhovýchodnej Ázie a organizuje ho Federácia Hier Juhovýchodnej Ázie. Do programu hier bol turnaj prvýkrát zaradený na 27. hrách Juhovýchodnej Ázie v roku 2013 v mjanmarskom Nay Pyi Taw, v mužskej i ženskej kategórii súčasne. Išlo však len o demonštračný šport, v ktorom sa neudeľovali medaily. Ako oficiálny bol šport uznaný až na 28. hrách Juhovýchodnej Ázie v roku 2015 v Singapure. Florbalový turnaj sa odvtedy koná nepravidelne. Najúspešnejšími tímami sú družstvá a . 

</doc>
<doc id="703195" url="https://sk.wikipedia.org/wiki?curid=703195" title="Mahsá Amíníová">
Mahsá Amíníová

Mahsá Amíníová (; * 21. september 1999, Saqqez, Irán – † 16. september 2022 Teherán, Irán) bola iránska Kurdka, ktorá zomrela vo veku 22 rokov po tom, čo bola zatknutá iránskou mravnostnou políciou pre nesprávne nasadený hidžáb. Mahsá Amíníová zomrela po trojdňovej kóme, polícia tvrdí, že na infarkt. Podľa rodiny bola ale zdravá.
Jordánska vysoká komisárka OSN pre ľudské práva spomenula správy, podľa ktorých polícia Amíníovej hlavou udrela o auto a udrela ju do hlavy obuškom.
Smrť Amíníovej vyústila do série rozsiahlych protestov po celej krajine, najväčšej od demonštrácií v rokoch 20192020, pri ktorých zahynulo približne 1 500 ľudí.
Európsky parlament ju v roku 2023 ocenil Sacharovovou cenou za slobodné myslenie.
Po výročí incidentu, v septembri 2023, iránsky parlament ešte sprísnil legislatívu o odievaní žien, za porušenie ktorej hrozí aktuálne až desaťročné väzenie.
Protesty.
Protesty začali v Teheráne 17. septembra 2022, niekoľko hodín po tom, čo Mahsá Amíníová zomrela. Následne sa rozšírili do ďalších miest, vrátane rodného mesta Amíníovej, Saqqezu. Niektorí demonštranti kričali „Smrť diktátorovi!“ s odkazom na ajatolláha Alího Chameneího. V meste Sárí na severe Iránu ženy tancovali okolo ohňa, v ktorom pálili svoje šatky. Demonštranti rozbíjali okná automobilov a zapaľovali smetiaky. Polícia nasadila slzný plyn, na niektorých videách bola počuť streľba.
Počas desiatich dní pri protestoch zomrelo podľa mimovládnej organizácie Iran Human Rights najmenej 76 ľudí, iránske štátne médiá uviedli 41 mŕtvych. Celkový počet obetí protestov pokračujúcich až do jari 2023 postupom času stúpol až na približne 500 osôb.

</doc>
<doc id="703200" url="https://sk.wikipedia.org/wiki?curid=703200" title="Sacharovova cena za slobodu myslenia">
Sacharovova cena za slobodu myslenia



</doc>
<doc id="703202" url="https://sk.wikipedia.org/wiki?curid=703202" title="Mahsá Amíní">
Mahsá Amíní



</doc>
<doc id="703203" url="https://sk.wikipedia.org/wiki?curid=703203" title="Mahsa Amíníová">
Mahsa Amíníová



</doc>
<doc id="703204" url="https://sk.wikipedia.org/wiki?curid=703204" title="Mahsa Amíní">
Mahsa Amíní



</doc>
<doc id="703207" url="https://sk.wikipedia.org/wiki?curid=703207" title="Tropická noc">
Tropická noc

Tropická noc je noc počas ktorej neklesne minimálna teplota pod 20,0 °C. Podľa iných definícií denná teplota neklesne pod 20,0 °C. Teplotné minimum nastáva zvyčajne pred východom slnka. Počas tropického dňa je maximálna denná teplota nad 30,0 °C.
Meranie.
„Tropický deň aj tropická noc [...] vychádzajú z meraní pomocou tzv. extrémnych teplomerov. Sú to teplomery umiestnené v meteorologickej búdke, ktoré kontrolne odčítame v termíne o 7. hodine a definitívne o 21. hodine. Do výkazu meteorologických pozorovaní prepisujeme iba údaj maximálneho teplomeru z 21. hodiny a údaj z minimálneho teplomeru (v búdke) z pozorovania o 7. a 21. hodine.“ Ak však po 7. hodine teplota klesne pod 20,0 °C, noc sa za tropickú nepočíta.
Pozorovanie na Slovensku.
Noc na 21. októbra 2023 bola na viacerých miestach Slovenska tropická noc: Na staniciach Hurbanovo, Kamenica nad Cirochou, Uhrovec a Hronský Beňadik teplota neklesla pod 20°C. Podľa SHMÚ: „Extrémne vysoké minimá teploty vzduchu 17 až 20 stupňov Celzia sme zaznamenali najmä na západe a v Žilinskom kraji vrátane typicky studených lokalít, ako sú Kysuce, Orava a Liptov. Na niektorých staniciach sú to hodnoty rekordné nielen pre celý október, ale aj pre celú jeseň.“ Táto noc sa stala najneskoršou tropickou nocou v histórii merania.

</doc>
<doc id="703212" url="https://sk.wikipedia.org/wiki?curid=703212" title="Zvon 9801">
Zvon 9801

Zvon #9801 je pamätný zvon pre Prahu odliaty v roku 2022 v zvonolejárni Grassmayr v Innsbrucku. Jeho hmotnosť 9 801 kg má pripomínať 9801 zvonov skonfiškovaných nacistickým Nemeckom počas druhej svetovej vojny v Protektoráte Čechy a Morava pre zbrojný priemysel. Zvon #9801 bude po dokončení revitalizácie symbolicky umiestnený na bývalom Rohanskom ostrove, kde boli skonfiškované zvony zhromaždené. O vznik zvona sa zaslúžil Ondřej Boháč, pražský zvonár a predseda združenia Sanctus Castulus.
Výzdoba.
Výzdoba plášťa zvona vychádza z návrhu pražských zvonárov Kryštofa Čižinského a Jakuba Kamínka. Jednu stranu tvoria fragmenty zabavených zvonov, na druhej strane je nápis v češtině pripomínajúci zaniknuté zvony:
História.
Výbor pre kultúru Mestského zastupiteľstva hlavného mesta Prahy schválil 3. novembra 2021 zámer združenia Sanctus Castulus vytvoriť pamätný zvon, ktorý by bol umiestnený v novopostavenej zvonici na bývalom Rohanskom ostrove a pripomínal by zvony, ktoré boli zrekvirované v Protektoráte Čechy a Morava počas druhej svetovej vojny. Zámerom bolo uhradiť náklady na výrobu zvona z verejnej zbierky s tým, že po umiestnení na Rohanskom ostrove by zvon prešiel pod správu mesta. zbierka na nový zvon sa začala 3. februára 2020 s cieľom vyzbierať 9 miliónov Kč. Ešte pred jej zahájením prispela na vznik zvonu Nadácie PPF.
V apríli 2022 bol v súťaži vybraný návrh zvona. Víťazný motív navrhli pražskí zvonári Kryštof Čižinský a Jakub Kamínek. Výroba zvona bola zverená rakúskej zvonolejárskej firme Grassmayr, ktorá je so svojou viac ako štyristoročnou históriou najstaršou v Rakúsku. Zvonolejár najprv zhotovil falošný zvon, ktorý bol vrátane výzdoby dokončený začiatkom mája 2022 a z ktorého sa následne vyrobila forma. Samotné odlievanie zvona sa uskutočnilo 10. júna 2022. Zvon dorazil do Prahy koncom augusta 2022 na pontóne, kde zostane až do svojho definitívneho umiestnenia na Rohanskom ostrove, ktoré je naplánované na rok 2024. Slávnostné odhalenie zvona sa uskutočnilo 28. augusta 2022 v Hollárovej kaplnke na Smetanovom nábreží. Česká televízia odvysiela 3. októbra 2023 na ČT2 krátky dokumentárny film Víta Klusáka Zvon zvonov, ktorý dokumentuje vznik zvonu 9801.

</doc>
<doc id="703214" url="https://sk.wikipedia.org/wiki?curid=703214" title="Auzances">
Auzances

Auzances môže byť:

</doc>
<doc id="703215" url="https://sk.wikipedia.org/wiki?curid=703215" title="Saint-Sulpice-les-Champs">
Saint-Sulpice-les-Champs

Saint-Sulpice-les-Champs môže byť:

</doc>
<doc id="703217" url="https://sk.wikipedia.org/wiki?curid=703217" title="Royère-de-Vassivière">
Royère-de-Vassivière

Royère-de-Vassivière môže byť:

</doc>
<doc id="703218" url="https://sk.wikipedia.org/wiki?curid=703218" title="Gentioux-Pigerolles">
Gentioux-Pigerolles

Gentioux-Pigerolles môže byť:

</doc>
<doc id="703219" url="https://sk.wikipedia.org/wiki?curid=703219" title="Évaux-les-Bains">
Évaux-les-Bains

Évaux-les-Bains môže byť:

</doc>
<doc id="703220" url="https://sk.wikipedia.org/wiki?curid=703220" title="Crocq">
Crocq

Crocq môže byť:

</doc>
<doc id="703221" url="https://sk.wikipedia.org/wiki?curid=703221" title="Chénérailles">
Chénérailles

Chénérailles môže byť:

</doc>
<doc id="703222" url="https://sk.wikipedia.org/wiki?curid=703222" title="La Courtine">
La Courtine

La Courtine môže byť:

</doc>
<doc id="703223" url="https://sk.wikipedia.org/wiki?curid=703223" title="Bellegarde-en-Marche">
Bellegarde-en-Marche

Bellegarde-en-Marche môže byť:

</doc>
<doc id="703224" url="https://sk.wikipedia.org/wiki?curid=703224" title="Česká florbalová extraliga žien">
Česká florbalová extraliga žien



</doc>
<doc id="703225" url="https://sk.wikipedia.org/wiki?curid=703225" title="Asci">
Asci

Asci alebo asci môže byť
ASCI môže byť skratka pre:

</doc>
<doc id="703226" url="https://sk.wikipedia.org/wiki?curid=703226" title="ASCI">
ASCI



</doc>
<doc id="703227" url="https://sk.wikipedia.org/wiki?curid=703227" title="USASCII">
USASCII



</doc>
<doc id="703229" url="https://sk.wikipedia.org/wiki?curid=703229" title="Domino (EP)">
Domino (EP)

Domino je EP slovenskej speváčky Ronie, ktoré vyšlo 5. novembra 2019 bez hudobného vydavateľstva. Nahrávka obsahuje 7 skladieb.
Z EP vyšli 3 single, ku ktorým boli natočené i videoklipy. Ako pilotný singel vyšla skladba „Bam Bam“ s Majkom Spiritom. EP taktiež obsahuje singel „Bonnie and Clyde“ z roku 2017.
Na nahrávke hosťovali zvučné mená ako Majk Spirit, Dominika Mirgová či ADiss. Na jednotlivých skladbách sa podieľala až pätica producentov – Viktor Hazard, DJ Wich, Grimaso, Hoodini a ADiss.
Turné k EP s názvom "Ronie Domino Tour 2020" bolo plánované na máj 2020 v siedmych slovenských mestách, avšak kvôli pandemickým opatreniam sa nakoniec nemohlo uskutočniť.
Pozadie vzniku EP.
Celé skompletizovanie EP trvalo približne dva roky. Bolo pôvodne plánované ako štúdiový album, napokon sa však spolu so svojím tímom rozhodla, že na úvod ponúkne fanúšikom menšiu porciu skladieb. Po starostlivom výbere z viacerých demoverzií na album napokon vybrala sedem skladieb – štyri sólové skladby a tri spolupráce. Skladby sú, ako sama priznala, plné emócií a príbehov, či už zo svojho života alebo zo života ľudí v jej okolí.
„K srdcu mi najviac prirástla emocionálne Slowmo, ale najobľúbenejšiu mám Domino, preto som po nej pomenovala i celé EP,“ vyjadrila sa Ronie. 
Vydanie a predaj.
​​​​​​​Predpredaj EP odštartoval 29. októbra 2019 prostredníctvom internetového obchodu Spinaker. Zakúpené EP v predpredaji boli takisto odoslané aj s podpisom. EP vyšlo 5. novembra 2019 v limitovanom náklade a po jeho vypredaní bolo k dispozícii už len v digitálnej forme.
Nahrané skladby.
Videoklip ku skladbe „Bonnie and Clyde“ vyšiel ešte v apríli 2017. Prvým singlom z albumu sa stala skladba „Bam Bam“ v spolupráci s Majkom Spiritom. Videoklip ku skladbe vyšiel v júli 2019. Druhý singel „Stále“, na ktorom hosťovala Dominika Mirgová, vyšiel v októbri 2019. Do tohto duetu ako prvú oslovila speváčku Mishu, ktorá bola v detstve jej veľkým speváckym idolom. Speváčka so spoluprácou súhlasila, napokon sa im ju však kvôli časovej vyťaženosti Mishy nepodarilo zrealizovať. Skladbu produkoval Hoodini. Éru debutového EP uzatvára rovnomenný singel „Domino“, ktorý vyšiel v októbri 2020.
Krst albumu.
Krst EP sa konal 13. novembra 2019 v kruhu rodiny, priateľov, kolegov a médií v bratislavskej Positive Restaurant. EP krstili kolegovia, ktorí na nahrávke spolupracovali – raper Majk Spirit, speváčka Dominika Mirgová a producenti Grimaso, Viktor Hazard a spevák a raper ADiss.

</doc>
<doc id="703231" url="https://sk.wikipedia.org/wiki?curid=703231" title="Metageitnia">
Metageitnia

Metageitnia () bola starogrécka slávnosť.
Metageitnia (μετά + γειτονία doslova zmena susedstva) sa slávila (najmä v Aténach) počas mesiaca metageitnión (august/september). Rovnako ako ostatné mesiace v atickom kalendári, aj metageitnión bol pôvodne pomenovaný po najvýznamnejšom sviatku, oslavovanom na počesť boha Apolóna Metageitnia (podporovateľa zväzku medzi susedmi), ktorý sa priebehu neho slávil. Bol to veľmi starobylý sviatok, ktorý sa podľa tradície oslavoval na pamiatku migrácie Thésea z Melité do Diomeie (atický démos). Bola to však spomienka na iónsku migráciu (kolónií „spoločného atického pôvodu“) uskutočnenú počas hrdinského veku gréckej kolonizácie, cez ktorú sa bohovia Helénov dostali na pobrežie Malej Ázie.
Metageitnia sa slávila nielen v Aténach, ale i v iónskom Miléte. Vzhľadom na názov mesiaca metageitnión sa takýto sviatok mohol oslavovať aj v iných iónskych mestách. Názov mesiaca sa zrejme rozšíril prostredníctvom kolonizácie najmä vo východnom Grécku. Iónia bola kolonizovaná pevninskými Grékmi už od konca druhého tisícročia pred Kr., tradičným dátumom založenia Milétu je polovica 11. storočia pred Kr., kým Mykénčania a zrejme Minojci sa tam dostali ešte skôr.
Po niekoľkých storočiach Metageitnia upadla na význame a v Aténach ju nahradila Apatúria, sviatok, počas ktorého boli prijímaní noví členovia do fratrií a iónske mestá na pobreží Malej Ázie sa už nepovažovali za obyčajné kolónie, pretože si v 8., 7. a 6. storočí pred Kr. založili veľa vlastných kolónií. Samotný Milét založil Abydos, Kyzikos, Istros, Naukratis, Odessos, Olbiu, Pantikapaion, Sinópé, Trapezús, aby sa vymenovali len tie najvýznamnejšie mestá (v 7. stor. pred Kr. mali Milét a Fókaia hlavný podiel na kolonizácii v zámorí). Pomaly však Ióni na východnom pobreží Egejského mora a Gréci vo všeobecnosti zabudli na tieto rané oslavy do takej miery, že v klasických časoch bola Metageitnia sotva viac ako len názov (ale niekoľko starých písomných komentárov pomáhali určiť jeho identitu).

</doc>
<doc id="703233" url="https://sk.wikipedia.org/wiki?curid=703233" title="Prípor (vrch v Skorušinských vrchoch; 1003 m)">
Prípor (vrch v Skorušinských vrchoch; 1003 m)

Prípor () je vrch v Skorušinských vrchoch, krajinnom celku Podhôľno-magurskej oblasti. Leží nad Hutami, približne južne od Tvrdošína. 
Poloha.
Nachádza sa v juhozápadnej časti Skorušinských vrchov, v geomorfologickom podcelku Kopec. Leží v Žilinskom kraji, v okrese Liptovský Mikuláš a na katastrálnom území obce Huty. Najbližším sídlom je na južnom úpätí situovaná obec Huty, západne sa nachádza Malé Borové, severne Oravský Biely Potok a severovýchodne Habovka a Zuberec.
Opis.
Prípor leží na juhu strednej časti podcelku Kopec, v rázsoche vedúcej južným smerom od vrchu Machy (). Západne sa nachádza Kopec (), Prípor (), Blato (), Polianky (), Súšava () a Diel (), južne Prosečné (), Ostrý vrch (), Holica () a Babky (), východne Ostrá (), Sivý vrch (), Salatín (), Brestová () a Skorušina () a severne Javorková (), Mních (), Machy () a Bane (). Masív je súčasťou povodia Váhu, kde voda odteká prítokmi Kvačianky. Na vrchol nevedie značený turistický chodník. 
Výhľady.
Vrcholovú časť pokrýva riedky porast, ktorý poskytuje rozhľad. Pri vhodných podmienkach je vidieť okolité vrcholy Skorušinských vrchov, no tiež Západné Tatry a Chočské vrchy. 
Prístup.
Na vrchol nevedie značená turistická trasa, preto prístup je možný neznačenými chodníkmi z blízkych Hút. 

</doc>
<doc id="703238" url="https://sk.wikipedia.org/wiki?curid=703238" title="Bitka pri Ménfő">
Bitka pri Ménfő

Bitka pri Ménfő bola bitkou v ranej histórii Uhorského kráľovstva. Bitka sa odohrala v roku 1044 pri Ménfő pri Győri medzi prevažne nemeckou armádou vyhnaného kráľa Petra Orseola a cisára Henricha III. a maďarskou armádou kráľa Samuela Abu. Došlo k víťazstvu Nemcov a tým aj západného vplyvu v Uhorsku. 
Predohra bitky.
Peter Orseolo, ktorého v roku 1041 zosadil Samuel Aba, sa vrátil s pomocou cisára Henricha III. a v júni 1044 vtrhol do Uhorska. 
Bitka.
Proti cisárovej armáde vytiahol Samuel Aba a armády sa stretli pri Ménfő neďaleko Győru (Rábu). Cisárova armáda bola malá a uhorská armáda Samuela Abu veľká. No v uhorských radoch však zavládla nespokojnosť a armáda sa zoči-voči nemeckej jazde rýchlo rozpadla. Samuel utiekol z poľa, ale bol zajatý a zabitý. Peter bol znovu dosadený do funkcie uhorského kráľa v Stoličnom Belehrade a vzdal hold za svoje kráľovstvo Henrichovi. Poprední magnáti a aj menej významní šľachtici prišli za Henrichom, aby zložili prísahu vernosti a vazalstva. 
Dohra.
Uhorsko sa stalo vazalom Svätej ríše rímskej a Peter Orseolo sa vracia na uhorský trón, kde ostáva až do roku 1046, kedy je zvrhnutý Vazulovými synmi Ondrejom a Belom.
Bitka v naračných prameňoch.
Bitku opisuje Obrázková kronika:

</doc>
<doc id="703243" url="https://sk.wikipedia.org/wiki?curid=703243" title="Ján Gordulič">
Ján Gordulič

Ján Gordulič (* 26. február 1980 Bratislava) je slovenský komik, moderátor, scenárista a producent. Je zakladateľom a majiteľom standupovej šou Silné reči. 
Životopis.
Gordulič sa narodil 26. februára 1980 v Bratislave. Jeho mama bola dabingová režisérka, od detstva sa pohyboval medzi hercami. Pod pseudonymom Niko Lagerfeld začal v puberte prekladať scenáre pre dabingové štúdio STV. Vyštudoval filmovú a televíznu produkciu na Vysokej škole múzických umení. Počas štúdia pracoval v PR agentúre. V roku 2008 absolvoval na VŠMU doktorandské štúdium a krátky čas na škole učil.
V šoubiznise a médiách pôsobil v rôznych profesiách ako herec, produkčný, moderátor, dramaturg, scenárista, režisér. V rokoch 2003 až 2010 účinkoval v televíznej relácii "Pošta pre teba" ako poštár Janko, kde doručoval poštu pozvaným do programu. Neskôr začal tvoriť scenáre pre seriály Mafstory a Profesionáli. Ako herec a scenárista sa podieľal na internetovom sitkome Cestovka. Venoval sa aj scenárom a réžii spoločenských podujatí, krátkych filmov, rozhlasových spotov, moderoval firemné večierky.
V novembri 2009 založil stand-up šou Silné reči, ktorý v roku 2015 transformoval do profesionálnej podoby. Šou od svojho založenia až do roku 2018 pôsobila v bratislavskom klube Nu Spirit. V roku 2020 otvoril Gordulič v budove bratislavského divadla Malá scéna pre Silné reči vlastný komediálny klub aj s kaviarňou, v prevádzke vydržal rok.
V roku 2015 Gordulič založil politicko-satirickú internetovú reláciu "Ťažký týždeň," ktorú aj moderoval. V roku 2022 oznámil z relácie odchod, na pozícii moderátora ho vystriedal komik Jakub Gulík.

</doc>
<doc id="703244" url="https://sk.wikipedia.org/wiki?curid=703244" title="Selfie">
Selfie



</doc>
<doc id="703246" url="https://sk.wikipedia.org/wiki?curid=703246" title="Eredivisie 2022/2023">
Eredivisie 2022/2023

Eredivisie 2022/2023 bol 67. ročník najvyššej holandskej futbalovej súťaže. Obhajcom trofeje bol Ajax, nováčikmi súťaže boli Emmen, Volendam a Excelsior. Sezóna sa začala 5. augusta 2022 a skončila 28. mája 2023. 
Feyenoord získal 16. titul v klubovej histórii. Do Ligy majstrov UEFA 2023/2024 sa spolu s ním kvalifikoval aj PSV Eindhoven. Do Európskej ligy UEFA 2023/2024 postúpil Ajax. Do Európskej konferenčnej ligy UEFA 2023/2024 zamieril AZ Alkmaar a Twente. Do 2. ligy zostúpili Emmen, Cambuur a Groningen.
Tabuľka.
&lt;br&gt;

</doc>
<doc id="703249" url="https://sk.wikipedia.org/wiki?curid=703249" title="Streckerova syntéza">
Streckerova syntéza

Streckerova syntéza je metóda prípravy aminokyselín pomocou reakcie aldehydu s amoniakom v prítomnosti kyanovodíka. Je to kondenzačná reakcia, počas ktorej vzniká α-aminonitril, ktorý následne hydrolyzuje za vzniku požadovanej aminokyseliny. Táto metóda sa používa komerčne na syntézu racemátu metionínu z metionálu. Všeobecne sa dá rakcia zapísať ako:
Pri použití amónnych solí (namiesto amoniaku) vznikajú nesubstituované aminokyseliny, pri použití primárnych a sekundárnych amínov vznikajú "N"-substituované aminokyseliny. Obdobne, použitím ketónov namiesto aldehydov vznikajú α,α-disubstituované aminokyseliny.
Reakčný mechanizmus.
V prvej časti reakcie dochádza k protonácii karbonylového kyslíka aldehydu. Nasleduje nukleofilný atak amoniaku na karbonylový uhlík. Po výmene protónu sa odštiepi voda a vznikne imíniový katiónový intermediát. Následne dochádza k ataku kyanidového aniónu, čím vzniká aminonitril.
V druhej časti Streckerovej syntézy sa protonuje nitrilový dusík a molekula vody atakuje nitrilový uhlík. Presunom protónu vzniká 1,2-diamino-1,1-diol a dochádza k nukleofilnému ataku vody na uhlík, ktorý bol pôvodne súčasťou nitrilu. Z molekuly sa odštiepi amoniak po tom, čo sa protonuje aminoskupina, a nakoniec deprotonáciou hydroxylovej skupiny vzniká aminokyselina.
Príkladom použitia Streckerovej syntéza vo veľkom merítku je syntéza derivátu -valínu, ktorá začína metylizopropylketónom:
Asymetrická Streckerova syntéza.
Bola vyvinutá aj asymetrická Streckerova syntéza, počas ktorej vzniká preferenčne jeden enantiomér. Nahradením amoniaku za ("S")-α-fenyletylamín, ktorý slúži ako chirálny pomocník, vzniká chirálny alanín.
Asymetrickú Streckerovu syntézu možno ovplyvniť pomocou katalyzátorov odvodených od tiomočoviny. V roku 2012 bol opísaný postup využívajúci katalyzátor odvodený od BINOLu, pomocou ktorého vzniká chirálny kyanidový anión.
História.
Nemecký chemik Adolph Strecker objavil sériu chemických reakcií, ktorými vznikali aminokyseliny z aldehydov alebo ketónov. Pomocou amoniaku alebo amónnych solí vznikajú nesubstituované aminokyseliny. V pôvodnej Streckerovej syntéze reagujú acetaldehyd, amoniak a kyanovodík za vzniku alanínu. Pri použití primárnych alebo sekundárnych amínov namimesto amoniaku vznikajú "N"-substituované aminokyseliny.
Klasickou Streckerovou syntézou vznikajú racemáty α-aminokyselín, ale bolo vyvinutých niekoľko alternatívnych reakcií, ktoré využívajú chirálnych pomocníkov alebo asymetrické katalyzátory.
V roku 1963 opísal Harada asymetrickú Streckerovu syntézu. Prvá asymetrická syntéza s použitím chirálneho katalyzátora bola opísaná v roku 1996, avšak v roku 2023 bol tento článok stiahnutý, pretože sa autorom nepodarilo výsledky replikovať.
Komerčná syntéza aminokyselín.
Existuje niekoľko ďalších metód syntézy aminokyselín mimo Streckerovej syntézy.
Komerčná produkcia aminokyselín zvyčajne využíva mutantné baktérie, ktoré nadprodukujú konkrétne aminokyseliny z glukózy, ktorú využívajú ako zdroj uhlíka. Okrem toho vznikajú aminokyseliny pomocou enzýmov zo syntetických intermediátov. Kyselina 2-aminotiazolín-4-karboxylová je intermediát v jednej priemyselnej syntéze -cysteínu. Aspartát vzniká pridaním amoniaku k fumarátu v reakcii katalzyovanej lyázou.
Jednou z najstarších metód je bromácia α-uhlíka karboxylovej kyseliny. Nukleofilnou substitúciou za amoniak potom z alkylbromidu vzniká aminokyselina.

</doc>
<doc id="703265" url="https://sk.wikipedia.org/wiki?curid=703265" title="Zoznam vrcholov v Podbeskydskej vrchovine">
Zoznam vrcholov v Podbeskydskej vrchovine

Zoznam vrcholov v Podbeskydskej vrchovine zahŕňa pomenované vrcholy s nadmorskou výškou nad Zoznam vychádza z údajov, dostupných na stránkach hiking.sk a podrobnej turistickej mape.

</doc>
<doc id="703266" url="https://sk.wikipedia.org/wiki?curid=703266" title="Električková doprava v Toronte">
Električková doprava v Toronte

Električková doprava v kanadskom meste Toronto funguje od roku 1890. Na 9 linkách 204 vozmi prepraví za rok 26,155 mil cestujúcich.
Dejiny.
Prvé „električky“ ťahané koňmi boli v prevádzke začiatkom 60. rokov 19. storočia. Od 1. septembra 1890 začala premávať na Yonge Street premávať elektrická električka. Spoločnosť Metropolitan Street Railway začala prevádzku v predmestiach. Spoločnosť pokračovala v rozširovaní tratí a električka premávala po Yonge Street až do Sutton na Lake Simcoe. Toronto Railway Company získala od 1. septembra 1891 právo prevádzkovať mestské dráhy. Do augusta 1894 boli všetky konské nahradené elektrickými. Po 30 rokoch všetky mestské dráhy prebrala organizácia Toronto Transportation Commission, ktorá po TRC prebrala električky. V roku 1938 TTC investovalo tri milióny dolárov na nákup 144 vozidiel typu Presidents’ Conference Committee. Posledné z nich premávali do roku 1996.
Prvá nízkopodlažná električka bola do Toronta dodaná v septembri 2012.

</doc>
<doc id="703271" url="https://sk.wikipedia.org/wiki?curid=703271" title="Vidíme sa">
Vidíme sa

Vidíme sa je siedmy štúdiový album slovenskej skupiny Le Payaco. Album v roku 2023 vydalo na vinylovom LP hudobné vydavateľstvo BRUUDER records.
Album "Vidíme sa" vyšiel tri roky po predchádzajúcom albume "Pohybliví v nehybnom" (2020). Pred jeho oficiálnym vydaním 19. októbra 2023 boli albumu zberejnené tri single: „Vtáci“, „Leto“ a „Na Ranveji“. Album vyšiel na 12“/140 g priesvitnej Dlhohrajúcej, „LP“, platni s nápadným obalom a fotografiami od cestovateľa Martina Navrátila. Fotografie pochádzajú z jeho cesty na Južný pól.

</doc>
<doc id="703278" url="https://sk.wikipedia.org/wiki?curid=703278" title="Fides et ratio">
Fides et ratio

Fides et ratio môže byť:

</doc>
<doc id="703279" url="https://sk.wikipedia.org/wiki?curid=703279" title="Komárne">
Komárne

Komárne () je vrch v Oravských Beskydách, krajinnom celku Stredných Beskýd. Leží nad Novoťou, približne západne od Námestova. 
Poloha.
Nachádza sa v juhozápadnej časti Oravských Beskýd, v geomorfologickom podcelku Ošust. Leží v Žilinskom kraji, v okrese Námestovo a na katastrálnom území obce Mútne. Najbližšími sídlami sú južne situovaná obec Novoť a východne ležiace Mútne, západne sa nachádza Gmina Ujsoły. Vrch patrí do Chránenej krajinnej oblasti Horná Orava
Opis.
Vrch Komárne leží v strednej časti podcelku Ošust, v rázsoche vedúcej juhovýchodným smerom od vrchu Hrubá bučina (). Severne sa nachádza vrch Mechy (), Pilsko (), Polanica (), Magurka (), Okrúhle () a Hrubá bučina (), západne Grúniky (), Pientkuľa () a Solisko (), južne Dážďany (), Malý kopec (), Modlový vrch () a Kurčinka () a východne Menzdrovka (), Náveterný vrch (), Grúniky (), Tokárovka () a Súšava (). Masív je súčasťou povodia Oravy, presnejšie jej zdrojnice Biela Orava. Západné a južné svahy odvodňuje Menzdrovka do Klinianky, voda zo východných odteká Čiernym potokom do Mútňanky. Na vrchol nevedie značený turistický chodník. 
Výhľady.
Vrcholovú časť pokrýva nesúvislý porast, ktorý poskytuje obmedzený rozhľad. Z vhodných častí je vidieť okolité vrcholy Oravských Beskýd, no tiež Západné Tatry, Nízke Tatry a Oravskú Maguru. 
Prístup.
Na vrchol nevedie značená turistická trasa, preto prístup je možný neznačenými chodníkmi z Novote a Mútneho. 

</doc>
<doc id="703280" url="https://sk.wikipedia.org/wiki?curid=703280" title="FA Premier League 1999/2000">
FA Premier League 1999/2000

Premier League 1999/2000 bola 8. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Manchester United. Nováčikmi súťaže boli Sunderland, Bradford City and Watford. Sezóna sa začala 7. augusta 1999 a skončila sa 14. mája 2000.
Víťazom ligy sa stal Manchester United, ktorý vyhral svoj 6. titul v Premier League a 13. celkovo. Do Ligy Majstrov 2000/2001 sa spoločne s Manchesterom United kvalifikovali ešte Arsenal a Leeds United. Do Pohára UEFA sa kvalifikovali Liverpool Chelsea a Leicester City. Do Pohára Intertoto sa kvalifikovali Aston Villa a a Bradford City.
Do Football League First Division zostúpili Wimbledon Sheffield Wednesday a Watford

</doc>
<doc id="703281" url="https://sk.wikipedia.org/wiki?curid=703281" title="Bristol City FC">
Bristol City FC

Bristol City Football Club je profesionálny futbalový klub so sídlom v Bristole v Anglicku, ktorý súťaží v EFL Championship, čo je druhá úroveň anglického futbalu. Svoje domáce zápasy hrajú na štadióne Ashton Gate. Do roku 1904 hral klub na štadióne St John's Lane. Domáce farby klubu sú červená a biela a ich prezývka je "The Robins" – červienka, ktorá bola na klubovom odznaku od roku 1976 do roku 1994 a od roku 2019. Ich hlavnými rivalmi sú Bristol Rovers, s ktorým zápasia v Bristol derby.
Klub bol založený v roku 1894 a súťažil v Southern Football League a Western Football League a sezóne 1897/98 získal titul vo Western League. Následne bol klub prijatý do Football League v roku 1901. V sezóne 1905/06 klub vyhral druhú divíziu. V nasledujúcej sezóne skončili na druhom mieste v prvej divízii, tri body za majstrom Newcastle United a vo finále FA Cupu v roku 1909 prehrali s Manchestrom United. Zostúpili v roku 1911, v roku 1922 zostúpili až do tretej divízie.
Štadión.
Klub hrá od roku 1904 svoje domáce zápasy na štadióne Ashton Gate s kapacitou 27 000 divákov. Štadión ma štyri tribúny:
Úspechy.
Víťaz: 1905-06
Postup z 2. miesta: 1975–76
Víťaz: 1922–23, 1926–27, 1954–55, 2014–15
Postup z 2. miesta: 1964–65, 1989–90, 1997–98, 2006–07
Postup z 4. miesta: 1983–84
2. miesto: 1908–09
1985–1986, 2002–03, 2014–15
2. miesto: 1986–87, 1999–2000

</doc>
<doc id="703282" url="https://sk.wikipedia.org/wiki?curid=703282" title="Rotherham United FC">
Rotherham United FC

Rotherham United Football Club, prezývaný "The Millers" je profesionálny futbalový klub so sídlom v Rotherhame, South Yorkshire, Anglicko. Tím súťaží v EFL Championship, čo je druhá úroveň anglického futbalu. Farby klubu boli spočiatku žlté a čierne, ale okolo roku 1930 sa zmenili na červenú a bielu. Od roku 2012 hrá klub svoje domáce zápasy na New York Stadium.
Klub vznikol fúziou medzi Rotherham County a Rotherham Town v roku 1925 a bol okamžite prijatý do Football League.
Pod vedením Ronnieho Moorea si Rotherham v sezónach 1999/2000 a 2000/01 zabezpečil postup zo štvrtej a tretej ligy. V druhej lige hral klub štyri sezóny, potom ale opäť spadol až do štvrtej ligy. Klubu sa v sezóne 2012/13 podarilo postúpiť zo štvrtej ligy a následne aj z tretej ligy v sezóne 2013/14.
Štadión.
Klub hra od roku 2012 svoje domáce zápasy na New York Stadium s kapacitou 12 021 divákov.
Na štadióne sa nachádzajú štyri tribúny:
Rekordná návštevnosť na štadióne bola 7. septembra 2013 v zápase medzi Rotterhamom proti Sheffield United. Na zápas prišlo 11 758 divákov.
Úspechy.
1995/96

</doc>
<doc id="703288" url="https://sk.wikipedia.org/wiki?curid=703288" title="Peter Olekšák">
Peter Olekšák

Prof. Peter Olekšák, PhD., (* 12. máj 1969, Kežmarok) je katolícky kňaz, vysokoškolský pedagóg a publicista, ktorý sa špecializuje na teóriu masmediálnej komunikácie a vzťah cirkvi a štátu. Pôsobí ako profesor.
Osobný život.
Narodil sa v Kežmarku Jánovi a Kataríne ako ich tretie dieťa. Má staršiu sestru Martu a sestru Janu. Svoje detstvo a roky základnej školy strávil v Kežmarku.
Vzdelanie.
Po maturitnej skúške a absolvovaní základnej vojenskej služby bol prijatý do Kňazského seminára biskupa Jána Vojtaššáka v Spišskom Podhradí, kde študoval v rokoch 19901995. Magisterské štúdium v odbore katolícka teológia absolvoval na Teologickom inštitúte v Spišskom Podhradí, ktorý bol súčasťou Rímskokatolíckej cyrilometodskej bohosloveckej fakulty Univerzity Komenského. Vedúcim jeho diplomovej práce bol Ivan Chalupecký. 
Po absolvovaní doktorandského štúdia na Katolíckej univerzite v Lubline získal v roku 2000 titul PhD. v odbore katolícka teológia, kde sa špecializoval na súčasné formy šírenia viery, konkrétne na masmédiá. Svoju dizertačnú prácu vypracoval pod vedením Tadeusza Zasępu. Táto práca následne vyšla v upravenej podobe ako prvá monografia Katolíckej univerzity v Ružomberku.
V roku 2005 sa habilitoval v odbore katolícka teológia a v roku 2010 bol po inauguračnom procese na Katolíckej univerzite v Ružomberku menovaný za profesora v odbore teória a dejiny žurnalistiky.
Akademické pôsobenie.
V roku 2000 zriaďovateľ Katolíckej univerzity v Ružomberku vyslovil požiadavku na založenie fakulty zameranej na médiá. Touto úlohou bol poverený Olekšák, ktorý sa na základe toho rozhodol zriadiť katedru žurnalistiky. Táto katedra bola pôvodne založená ako samostatné oddelenie Katedry slovenského jazyka a literatúry v roku 2001 a od roku 2002 fungovala ako plnohodnotná Katedra žurnalistiky Filozofickej fakulty KU. 
Na tejto katedre Olekšák medzi rokmi 2001 až 2014 zastával rôzne funkcie, vrátane pozície profesora. Okrem toho v rokoch 2001 až 2007 zastával funkciu prodekana pre vzdelávanie a rozvoj Filozofickej fakulty KU. Významne prispieval k rozvoju univerzity aj ako prorektor pre vedu a rozvoj od roku 2008 do roku 2012, pričom bol prvým prorektorom KU. 
V roku 2008 na KU organizoval svetovú vedeckú konferenciu "Rodina a médiá", čím ho poverila World Organisation for the Family.
Univerzitná knižnica KU.
Medzi významné projekty Olekšáka patrí príprava, výstavba, zabezpečenie financovania a otvorenie novej Univerzitnej knižnice KU, ktorá bola slávnostne otvorená 25. septembra 2013. Výnimočným činom bola zbierka na výstavbu Univerzitnej knižnice KU, kde boli získané dary inštitúcií a drobných darcov v rokoch 2009 – 2014 vo výške viac ako 3 milióny eur.
Pastoračná práca.
V roku 1995 bol vysvätený za katolíckeho kňaza. Po vysviacke do roku 1998 pôsobil ako kaplán v Ružomberku, súčasne v rokoch 1996 až 1997 pracoval ako redaktor rádia Lumen. Medzi rokmi 1998 a 2015 bol správcom farnosti Švošov. Od 8. júla 2015 sa stal farárom farnosti Hniezdne.
Diela.
Medzi najvýznamnejšie Olekšákove práce patria:

</doc>
<doc id="703297" url="https://sk.wikipedia.org/wiki?curid=703297" title="Nahé dotyky">
Nahé dotyky

Nahé dotyky je názov štúdiového hráča na klávesové nástroje Janka Lehotského, ktorý vydal bez pomoci externého hudobného vydavateľa v roku 2005.
Na albume sú piesne, ktorých autorom hudby je Ján Lehotský, textármi sú: Rudolf Rusiňák, Jozef Urban a jednu pieseň otextoval Milan Lasica. Spoluautorkou bonusovej skladby je aj hosťka nahrávania, speváčka Jana Kirschner.

</doc>
<doc id="703306" url="https://sk.wikipedia.org/wiki?curid=703306" title="Hrabáčotvaré">
Hrabáčotvaré



</doc>
<doc id="703307" url="https://sk.wikipedia.org/wiki?curid=703307" title="Lubyho právnické dni">
Lubyho právnické dni

Lubyho právnické dni (, ) sú významná medzinárodná právnická vedecká konferencia organizovaná na Slovensku každý druhý rok (bienále) od roku 1990 počas septembra. Pomenovaná je po slovenskom právnikovi Štefanovi Lubym. Jej hlavnými organizátormi sú dlhodobo Nadácia Štefana Lubyho a Právnická fakulta Trnavskej univerzity v Trnave. Prvé ročníky organizovala Právnická fakulta Univerzity Komenského. Okrem nich sa na organizácii niektorých ročníkov spolupodieľali napríklad Slovenská akadémia vied či Slovenská advokátska komora.
Hlavnými iniciátormi konferencie a založenia nadácie, ktorá ju organizuje, boli právny teoretik Jozef Prusák, právny romanista Peter Blaho, civilista Ján Lazar a profesorka pracovného práva Helena Barancová.
Od roku 2002 sa konferencia konáva na zámku v Smoleniciach (Kongresové centrum SAV Smolenice). Príspevky na konferencii sa týkajú prevažne oblasti súkromného práva a bývajú publikované v zborníkoch. V septembri 2025 sa konal 17. ročník.
Konferencie sa pravidelne zúčastňujú významní právnici z krajín vyšehradskej štvorky, Nemecka, Rakúska, Holandska či krajín južnej a východnej Európy. Účastníkmi sú spravidla profesori a docenti súkromného práva, ale aj odborníci z praxe, advokáti či notári. Podujatie podľa niektorých právnikov nemá vo svojej kategórii "„v strednej a východnej Európe obdobu“".

</doc>
<doc id="703308" url="https://sk.wikipedia.org/wiki?curid=703308" title="Dies Luby iurisprudentiae">
Dies Luby iurisprudentiae



</doc>
<doc id="703309" url="https://sk.wikipedia.org/wiki?curid=703309" title="Luby Law Days">
Luby Law Days



</doc>
<doc id="703310" url="https://sk.wikipedia.org/wiki?curid=703310" title="Livernon">
Livernon

Livernon môže byť:

</doc>
<doc id="703311" url="https://sk.wikipedia.org/wiki?curid=703311" title="Orvault">
Orvault

Orvault môže byť:

</doc>
<doc id="703313" url="https://sk.wikipedia.org/wiki?curid=703313" title="Lumbres">
Lumbres

Lumbres môže byť:

</doc>
<doc id="703314" url="https://sk.wikipedia.org/wiki?curid=703314" title="Mirebeau">
Mirebeau

Mirebeau môže byť:

</doc>
<doc id="703315" url="https://sk.wikipedia.org/wiki?curid=703315" title="Prahecq">
Prahecq

Prahecq môže byť:

</doc>
<doc id="703316" url="https://sk.wikipedia.org/wiki?curid=703316" title="Pézenas">
Pézenas

Pézenas môže byť:

</doc>
<doc id="703317" url="https://sk.wikipedia.org/wiki?curid=703317" title="Pré-en-Pail">
Pré-en-Pail

Pré-en-Pail môže byť:

</doc>
<doc id="703318" url="https://sk.wikipedia.org/wiki?curid=703318" title="Pontrieux">
Pontrieux

Pontrieux môže byť:

</doc>
<doc id="703319" url="https://sk.wikipedia.org/wiki?curid=703319" title="Sousceyrac">
Sousceyrac

Sousceyrac môže byť:

</doc>
<doc id="703320" url="https://sk.wikipedia.org/wiki?curid=703320" title="Peklisko (prítok Hornádu)">
Peklisko (prítok Hornádu)

Peklisko je potok v regióne Spiš v Košickom kraji v okrese Spišská Nová Ves v obciach Hincovce, Bystrany a Olcnava. Je ľavostranným prítokom Hornádu v povodí Slanej. Má dĺžku . 
Je vodným tokom V. rádu. Číslo hydronyma: 4-32-01-2879. Nachádza sa v geomorfologickom celku Hornádska kotlina.
Prameň.
Pramení na úpätí severozápadného svahu pasienka a poľa "Nad hájom" v nadmorskej výške v lesnom extraviláne v severnej časti územia obce Hincovce, v severnej časti územia jej časti obce "Trsťany", v okrese Spišská Nová Ves v Košickom kraji.
Opis toku.
Od prameňa tečie juhozápadným smerom cez lesný extravilán premiešaný poľnohospodárskym extravilánom, mení smer na juhovýchod, priberá bezmenný pravostranný prítok a vteká do poľnohospodárskeho extravilánu. Neskôr vteká do intravilánu časti obce "Trsťany", v podteká miestnu komunikáciu a vyteká z intravilánu do poľnohospodárskeho extravilánu, pravým brehom obmýva lúku aj pole s názvom "Lúky", vteká do intravilánu Hincoviec. V priberá ľavostranný bezmenný prítok od cintorína a vyteká z intravilánu do poľnohospodárskeho extravilánu, pravým brehom obmýva úpätie poľa "Kliny" a poľa "Dlhé". V priberá pravostranný bezmenný prítok, v podteká cestu z obce Bystrany do obce Spišský Hrušov, opúšťa územie obce Hincovce a vteká na územie obce Bystrany, tečie cez pole (na území obce Bystrany) "Peklisko" a cez les (na území obce Olcnava) "Peklisko", meandruje. V opúšťa územie obce Bystrany a vteká na územie obce Olcnava, v vteká do intravilánu Olcnavy, opúšťa intravilán, v ústi v extraviláne do Hornádu ako jeho ľavostranný prítok. Preteká územím troch obcí Hincovce (tu aj pramení), Bystrany a Olcnava (tu aj ústi) v priestore geomorfologického celku Hornádska kotlina, geomorfologického podcelku Hornádske podolie. 
Pôvod názvu.
Názov vodného toku "Peklisko (prítok Hornádu)" má pôvod v názve poľa a lesa "Peklisko" na území obcí Bystrany a Olcnava, cez ktoré preteká. Názov poľa a lesa bol bez zmeny prenesený priamo na pomenovanie vodného toku ako súčasť skupiny názvov v slovenskej toponymii s nižšou frekvenciou výskytu v hydronymii. 
Motivácia pomenovania lesa a poľa "Peklisko" je spojená s apelatívom "peklisko" vo význame "lokalita v období pomenovacieho procesu spájaná s produkciou drevného uhlia". Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach.
Hydronymum "Peklisko" bolo štandardizované v roku 1975. V dnešnej slovenskej hydronymii hydronymum "Peklisko" nie je jedinečným názvom (október 2023).

</doc>
<doc id="703321" url="https://sk.wikipedia.org/wiki?curid=703321" title="Don't Worry, Be Happy">
Don't Worry, Be Happy



</doc>
<doc id="703322" url="https://sk.wikipedia.org/wiki?curid=703322" title="Hoľa (vrch v Oravských Beskydách)">
Hoľa (vrch v Oravských Beskydách)

Hoľa () je vrch v Oravských Beskydách, krajinnom celku Stredných Beskýd. Leží nad obcou Oravské Veselé, približne severozápadne od Námestova. 
Poloha.
Nachádza sa v strednej časti Oravských Beskýd, v geomorfologickom podcelku Pilsko. Leží v Žilinskom kraji, v okrese Námestovo a na katastrálnom území obce Oravské Veselé. Najbližšími sídlami sú juhovýchodne situované Oravské Veselé, juhozápadne ležiace Mútne a východne Sihelné a Oravská Polhora. Vrch patrí do Chránenej krajinnej oblasti Horná Orava
Opis.
Hoľa leží na juhu strednej časti podcelku Pilsko, v rázsoche vedúcej juhovýchodným smerom z masívu Pilska () cez Dudovú (). Východne sa nachádza Kopanica (), Gluchová (), Magura (), Babia hora () a Sihelniansky hrádok (), severne Kôň (), Dudová (), Pilsko () a Mechy (), západne Minčol (), Súšava (), Magurka () a Jedličník () a južne Kurčinka (), Zraz (), Vráta () a Grebáčovka (). Masív je súčasťou povodia Oravy, presnejšie jej zdrojnice Biela Orava. Východné svahy odvodňuje Veselianka, voda zo západných odteká Randovou do Mútnika. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Oravských Beskýd, no tiež Tatry, Nízke Tatry a Oravskú Maguru.
Prístup.
Na vrchol nevedie značená turistická trasa, no juhovýchodným úbočím vedie žlto značený turistický chodník z Mútneho cez Randovú a Dudovú do Oravského Veselého. 

</doc>
<doc id="703323" url="https://sk.wikipedia.org/wiki?curid=703323" title="Nový Maradona">
Nový Maradona

Nový Maradona alebo Nový Diego bol názov, ktorý dala tlač a verejnosť ako meradlo sľubným argentínskym futbalistom v referencií (a úcte) k Diegovi Maradonovi. Odkedy Maradona odišiel do dôchodku, ľudia očakávali niekoho, kto povedie národný tím Argentíny do finále majstrovstiev sveta, ako to urobil Maradona v rokoch 1986 a 1990. V dôsledku toho boli veľmi talentovaní argentínski mladíci rýchlo označovaní ako "Nový Maradona" (napríklad Lionel Messi alebo Juan Román Riquelme), niekedy bez akejkoľvek podobnosti v hernom štýle (ako napríklad Franco Di Santo). "Nový Maradonci" boli prevažne hráči v útočiacich, alebo pokročilých úlohách pri tvorbe hry – útočníci, krídelníci alebo útoční stredopoliari. Tento výraz sa postupne prestal používať po tom, čo sa Lionelovi Messimu úspešne podarilo doviesť Argentínu do finále majstrovstiev sveta v rokoch 2014 a 2022, pričom ho v druhom z nich vyhral, čím pravdepodobne napodobnil a prekonal Maradonu a sa stal najúspešnejším argentínskym futbalistom všetkých čias.
Lionel Messi.
V rokou 2006 bolo označenie 'Nový Maradona' spájané s Lionelom Messim a toto tvrdenie podporil aj samotný Maradona. Maradona a Messi spolupracovali ako trénerér a hráč za argentínsku reprezentáciu na Majstrovstvách sveta 2010, pričom boli vzájomne ohromení schopnosťami toho druhého.
18. apríla 2007 strelil Messi gól proti Getafe CF, ktorý bol veľmi podobný Maradonovmu gólu storočia, ktorý strelil proti Anglicku na MS 1986. Svetová športová tlač explodovala v porovnaní s Maradonom a španielska tlač označila Messiho za „Messidona“. 9. júna 2007 v zápase proti RCD Espanyol strelil Messi gól svojou rukou, čo bolo prirovnané k gólu Hand of God, ktorý strelil Maradona v tom istom zápase majstrovstiev sveta. 
Messi bol porovnávaný s Maradonom kvôli ich podobnému hernému štýlu, schopnostiam a nízkej postave. Ich nižšie ťažisko im umožňovalo byť agilnejší a rýchlejšie meniť smer, čo im pomáhalo vyhýbať sa nástrahám, a ich krátke nohy im umožňovali vyniknúť v krátkych prudkých zrýchleniach a udržať si kontrolu nad loptou pri driblovaní. Obaja hráči hrali a nosili dres s číslom 10 za Barcelonu a tiež za reprezentáciu Argentíny a podobne ako pred ním Maradona, aj Messi je prevažne ľavonohým hráčom. Messiho rozohrávka, driblovanie, vízia, zmysel pre gól a schopnosť vytvárať akcie sa tiež prirovnali k Maradonovi.

</doc>
<doc id="703324" url="https://sk.wikipedia.org/wiki?curid=703324" title="Cruyffova otočka">
Cruyffova otočka

Cruyffova otočka je vyhýbavý driblovací pohyb používaný vo futbale a pomenovaný po holandskom hráčovi Johanovi Cruyffovi.
V 24. minúte zápasu proti Švédsku v skupinovej fáze Majstrovstiev sveta vo futbale 1974, mal Cruyff loptu pod kontrolou v útočnej pozícii, ale stál pred vlastnou bránou a bol tesne napadaný švédskym obrancom Janom Olssonom. Cruyff nafingoval prihrávku a následne si loptu presunul za seba, otočil sa o 180 stupňov a zrýchlil preč. Vďaka svojej jednoduchosti, efektívnosti a nepredvídateľnosti zostáva Cruyffova otočka jedným z najbežnejšie uznávaných driblingových pohybov v modernom futbale.
To, že táto finta bola pomenovaná po Cruyffovi, však neznamená, že Cruyff ju vykonal ako prvý. Rovnako ako pri väčšine trikov, prvého futbalistu, ktorý to predviedol, je takmer vždy nemožné vystopovať.

</doc>
<doc id="703325" url="https://sk.wikipedia.org/wiki?curid=703325" title="FA Premier League 1998/1999">
FA Premier League 1998/1999

Premier League 1998/1999 bola 7. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Arsenal. Nováčikmi súťaže boli Nottingham Forest, Middlesbrough a Charlton Athletic. Sezóna sa začala 15. augusta 1998 a skončila sa 16. mája 1999.
Víťazom ligy sa stal Manchester United, ktorý vyhral svoj 5. titul v Premier League a 12. celkovo. Do Ligy Majstrov 1999/2000 sa spoločne s Manchesterom United kvalifikovali ešte Arsenal a Chelsea. Do Pohára UEFA sa kvalifikovali Leeds United Newcastle United a Tottenham Hotspur. Do Pohára Intertoto sa kvalifikoval West Ham United.
Do Football League First Division zostúpili Charlton Athletic, Blackburn Rovers a Nottingham Forest.

</doc>
<doc id="703330" url="https://sk.wikipedia.org/wiki?curid=703330" title="Sám (Ján Lehotský)">
Sám (Ján Lehotský)

Sám je názov štúdiového albumu hráča na klávesové nástroje Janka Lehotského. Tento album vyšiel v roku 2010 bez priamej podpory hudobného vydavateľa.
Na albume je dvanásť piesní. Autorom hudby je Ján Lehotský. Jedenásť je zbierkou jeho menej známych piesní, chcel nahrať niečo, čo ho najviac charakterizuje. Väčšinu skladieb otextoval Kamil Peteraj, po jednej otextovali: Boris Filan, Milan Lasica, jednu pieseň, „Mama“, si otextoval Ján Lehotský. Jedinou úplnou novinkou je pieseň „Život“, ktorú otextoval Robert Pospiš. V súlade s názvom albumu, tentoraz všetky nahrávky naspieval Ján Lehotský „sám“ bez hosťujúcich sólových spevákov.

</doc>
<doc id="703331" url="https://sk.wikipedia.org/wiki?curid=703331" title="James Milner">
James Milner

James Philip Milner, MBE (* 4. január 1986, Leeds) je anglický profesionálny futbalista, ktorý hrá na pozícii záložníka za anglický klub Brighton &amp; Hove Albion FC. Medzi rokmi 2009 a 2016 odohral aj 61 zápasov v drese anglickej reprezentácie, v ktorých sa raz strelecky presadil.
Klubová kariéra.
Leeds United.
Milner sa prvýkrát objavil na ihrisku v drese Leedsu v novembri 2002 v zápase proti West Hamu United. V tom čase bol vďaka tomuto striedaniu druhým najmladším hráčom, ktorý kedy nastúpil v Premier League. 26. decembra toho istého roku sa stal najmladším strelcom Premier League, keď dal gól pri výhre 2:1 nad Sunderlandom.(jeho rekord bol prekonaný v roku 2005 Jamesom Vaughanom ). Kvôli finančným problémom klubu ho bol Leeds nútený predať do Newcastlu United za prestupový poplatok vo výške okolo 3,6 milióna libier.
Newcastle United.
James strelil svoj premiérový gól za Newcastle už v predsezónnej príprave v lete 2004. Svoj prvý súťažný gól za klub strelil 18. augusta 2004 v zápase proti Middlesbrough FC. Milner sa pomaly v Newcastli dostával do tempa, ale potom prišlo odvolanie trénera Bobbyho Robsona, ktorého nahradil Graeme Souness. Ten Milnerovi nedával toľko príležitostí a po kúpe Nolberta Solana z Aston Villy odišiel Milner na hosťovanie práve do birminghamského celku. 
Aston Villa (hosťovanie).
James prišiel do Aston Villy na začiatku sezóny 2005/06 a svoj debut si odbil 12. septembra 2005 v zápase proti West Hamu. Vtedajší tréner Villans David O'Leary sa z Milnerovho príchodu do tímu tešil a v priebehu sezóny naznačil, že by ho v klube rád mal natrvalo. Aston Villa aj Newcastle v sezóne prešli zmenou trénerov. Novým trénerom Villy sa stal Martin O'Neill a vedenia Newcastlu sa ujal Glenn Roeder. Aj napriek záujmu O'Neilla o Milnera sa však napokon Newcastle s Aston Villou nedohodol, a aj keď už prestup vyzeral byť hotový, povolal ho z hosťovania späť. 
Návrat do Newcastlu United.
Nový tréner Glenn Roeder dával Milnerovi oveľa viac priestoru, nastupoval takmer v každom zápase v základnej zostave. Chválil ho aj za jeho prístup v tréningu. Na konci sezóny 2006/07 podpísal James v Newcastli zmluvu do roku 2011, keď vedenie klubu prevzal Sam Allardyce. V októbri 2007 strelil jubilejný 500. domáci gól Newcastlu v Premier League. 
Sezónu 2008/09 síce začal v drese Newcastle a dokonca dal gól v zápase Carling Cupu proti Coventry City FC, ale po konci zápasu bolo zverejnené, že v predchádzajúcom týždni odovzdal klubu písomnú žiadosť o prestup.
Aston Villa.
29. augusta 2008, dva dni pred koncom letného prestupového obdobia pre anglické kluby James podpísal s Aston Villou zmluvu na štyri roky. Prestupová čiastka bola údajne 12 miliónov libier. Prvý gól v Premier League vo svojom druhom pôsobení v Aston Ville prišiel 17. januára 2009 v zápase proti Sunderlandu. Vďaka svojim výkonom v drese "Villans" si vyslúžil aj pozvánku do reprezentácie od manažéra Fabia Capella.
19. mája prišla ponuka z Manchestru City ponuka na 20 miliónov libier za Milnerove služby, tú však manažér Martin O'Neill odmietol. 22. júla povedal, že Milner naznačil, že by do tímu City chcel odísť, ale stane sa to, iba ak City splní finančné požiadavky Aston Villy.
Manchester City.
17. augusta 2010 sa kluby dohodli na prestupe v údajnej hodnote 24 miliónov libier a opačným smerom putoval Stephen Ireland. 23. augusta 2010 Milner počas svojho debutu v zápase proti Liverpoolu pripravil gólovú prihrávku pre svojho bývalého spoluhráča z Aston Villy Garetha Barryho. Prvý súťažný gól za Manchester City strelil v januárovom zápase FA Cupu proti Leicester City FC, ktorý skončil 2:2. Prvý gól v Premier League prišiel v zápase proti Evertonu v septembri 2011, ktorý Citizens vyhrali 2:0. S klubom vyhral dvakrát Premier League (2011/12 a 2013/14). 
Liverpool.
V júni 2015 sa Milner dohodol na prestupe do Liverpool FC. Do klubu prišiel po vypršaní zmluvy ako voľný hráč (zadarmo). Pod novým trénerom Jürgenom Kloppom sa stal zástupcom kapitána. Debutoval v zápase proti Stoke City pri výhre 1:0. V septembri 2015 strelil svoj prvý gól v drese "Reds", a to v zápase proti Aston Ville.
V decembri 2018 sa stal trinástym hráčom v histórii Premier League, ktorý dosiahol métu 500 zápasov. V júni 2019 vyhral Milner s Liverpoolom Ligu majstrov, keď vo finále porazili Tottenham Hotspur 2:0. V auguste toho istého roku sa Milner radoval aj z víťazstva v Superpohári UEFA, v ktorom "Reds" porazili Chelsea po penaltovom rozstrele. S Liverpoolom vyhral aj Majstrovstvá sveta vo futbale klubov, keď vo finále porazili Flamengo 1:0.
25. júna 2020 získal Milner svoj tretí titul v Premier League, keď Liverpool po dlhých tridsiatich rokoch vyhral ligový titul.
Milner v sezóne 2022/23 zasiahol do 31 ligových zápasov, väčšinou ale v úlohe náhradníka, potom Liverpool v máji 2023 oznámil, že s ostrieľaným hráčom nepredĺži končiacu zmluvu.
Brighton &amp; Hove Albion.
V júni 2023 podpísal Milner ročnú zmluvu s opciou na ďalší rok s Brightonom. 
Reprezentačná kariéra.
V seniorskom mužstve Anglicka debutoval 12. 8. 2009 v priateľskom zápase v Amsterdame proti Holandsku (remíza 2:2).
Zúčastnil sa Majstrovstiev sveta 2010 v Juhoafrickej republike a EURA 2012 v Poľsku a na Ukrajine.
Tréner Roy Hodgson ho vzal na Majstrovstvá sveta 2014 v Brazílii, kde Angličania vypadli už skupinovej fáze. Obsadili s jedným bodom poslednú štvrtú priečku.Pod vedením trénera Roya Hodgsona sa zúčastnil aj EURA 2016 vo Francúzsku, kam sa Anglicko suverénne prebojovalo bez straty bodu z kvalifikačnej skupiny E.
V auguste 2016 ukončil reprezentačnú kariéru, celkom odohral za anglický národný tím 61 zápasov a strelil jeden gól (7. septembra 2012 proti Moldavsku pri výhre 5:0).

</doc>
<doc id="703332" url="https://sk.wikipedia.org/wiki?curid=703332" title="Naby Keita">
Naby Keita



</doc>
<doc id="703333" url="https://sk.wikipedia.org/wiki?curid=703333" title="Voľby do Poslaneckej snemovne Parlamentu Českej republiky 2013">
Voľby do Poslaneckej snemovne Parlamentu Českej republiky 2013

Voľby do Poslaneckej snemovne Parlamentu Českej republiky sa uskutočnili od 25. do 26. októbra 2013. Tieto parlamentné voľby boli predčasné. Ak by voľby neboli predčasné konali by sa v máji roku 2014. Dňa 20. augusta 2013 však poslanci prijali ústavné uznesenie o žiadosti prezidenta na rozpustenie Poslaneckej snemovne. Prezident Miloš Zeman rozpustil Poslaneckú snemovňu 28. augusta 2013.
V týchto voľbách, rovnako ako vo voľbách predchádzajúcich, zvíťazila Česká strana sociálně demokratická so ziskom 20,45% a 50 mandátov. Na druhom mieste sa prekvapivo umiestnilo hnutie ANO 2011 so ziskom 18,65% a ziskom 47 kresiel. Tretia skončila Komunistická strana Čech a Moravy s takmer 15%. Za KSČM nasledovali bývalé vládne strany TOP 09 a Občanská demokratická strana. Do snemovne sa dostali aj strany Úsvit příme demokracie Tomia Okamury a KDU - ČSL.

</doc>
<doc id="703335" url="https://sk.wikipedia.org/wiki?curid=703335" title="Sám">
Sám

Sám môže byť:

</doc>
<doc id="703336" url="https://sk.wikipedia.org/wiki?curid=703336" title="Sihelniansky hrádok">
Sihelniansky hrádok

Sihelniansky hrádok () je najvyšší vrch Podbeskydskej brázdy, krajinného celku Stredných Beskýd. Leží nad obcou Sihelné, približne severne od Námestova. 
Poloha.
Nachádza sa na severe východnej časti Podbeskydskej brázdy. Leží v Žilinskom kraji, v okrese Námestovo a na katastrálnom území obce Sihelné. Najbližšími sídlami je na juhozápadnom úpätí situované Sihelné a východne ležiaca Oravská Polhora. Vrch patrí do Chránenej krajinnej oblasti Horná Orava
Opis.
Sihelniansky hrádok leží na severnom okraji brázdy, v spoločnom masíve so severne ležiacim Polhorským hrádkom (). Východným smerom sa nachádza Vysoká (), Babia hora (), Turňa (), Bandíkovka () a Gluchová (), južným Kopanica (), Grebáčovka (), Vráta () a Mišovka (), západným Magura (), Dudová (), Mechy (), Pilsko () a Kôň () a severným Klobásová (), Poľany () a Ostrý vrch (). Oblasť patrí do povodia Oravy, kde vodu odvádza riečka Polhoranka a jej prítoky - zo severu Dlhá voda a z juhozápadu Sihelniansky potok. Na vrchol nevedie značený turistický chodník. 
Výhľady.
Vrcholovú časť pokrýva lesný porast, ktorý neumožňuje rozhľad. Z vhodných lokalít je vidieť blízke Oravské Beskydy, no tiež Tatry, Nízke Tatry, Skorušinské vrchy, Oravskú Maguru a Malú Fatru.
Prístup.
Na vrchol nevedie značená turistická trasa, preto prístup je možný neznačenými chodníkmi z Oravskej Polhory a Sihelného. 

</doc>
<doc id="703340" url="https://sk.wikipedia.org/wiki?curid=703340" title="Krtovec pieskový">
Krtovec pieskový



</doc>
<doc id="703341" url="https://sk.wikipedia.org/wiki?curid=703341" title="Krtovec slepý">
Krtovec slepý



</doc>
<doc id="703342" url="https://sk.wikipedia.org/wiki?curid=703342" title="Vakokrt">
Vakokrt



</doc>
<doc id="703343" url="https://sk.wikipedia.org/wiki?curid=703343" title="Moje mladšie ja">
Moje mladšie ja

Moje mladšie ja je názov štúdiového albumu hráča na klávesové nástroje Janka Lehotského. Tento album vyšiel v roku 2016 bez priamej podpory hudobného vydavateľa.

</doc>
<doc id="703345" url="https://sk.wikipedia.org/wiki?curid=703345" title="Krtovec">
Krtovec

Krtovec môže byť:

</doc>
<doc id="703347" url="https://sk.wikipedia.org/wiki?curid=703347" title="Kolonizácia Marsu">
Kolonizácia Marsu

Kolonizácia Marsu je koncept osídlenia Marsu ľuďmi a neskoršieho terraformovania (premeny na planétu podobnú Zemi). V súčasnosti (2023) ale ešte existuje mnoho problémov týkajúcich sa dopravy, bezpečného pristátia, konštrukcie biotopu a návratu na Zem.
História.
Myšlienka osídlenia Marsu bola spomínaná už v sci-fi literatúre koncom 18. storočia v románe "Vojna svetov" a v sérii John Carter z roku 1911, ktoré opisovali Mars ako miesto, kde môže existovať život a kde by ľudia mohli cestovať alebo ho dokonca osídliť.
Konstantin Ciolkovskij vo svojich prácach z 19. a 20. storočia zverejnil koncepty vesmírnych kolónií, zatiaľ čo Robert Goddard so svojimi prácami prispel k rozvoju vesmírnych letov a osídleniu planét.
Mars Excursion Module (1967).
Mars Excursion Module (MEM) bol plánovaný americký pilotovaný pristávací modul (lander) na Marse. MEM navrhol North American pre Marshall Spaceflight Center. Rok prvého pristátia na Marse odhadovala spoločnosť North American na 1982.
Lander by mal tvar veliteľského modulu Apollo a vážil by 50 ton. Obsahoval by návratový modul vnútri kapsule. Mal kapacitu 4 ľudí, ktorí by skúmali Mars a odobrali vzorky z jeho povrchu.
Pri vstupe do atmosféry by na posádku pôsobilo preťaženie 7 G. Po spomalení na takmer nadzvukovú rýchlosť by sa kapsula stabilizovala, vo výške 3 km nad povrchom by sa zapálil hlavný motor. Nakoniec by sa rozložili pristávacie nohy a kapsula by mäkko pristála na povrchu.
Po preskúmaní marťanského povrchu a odobratí vzoriek by sa návratový modul pripojil späť k materskej lodi na obežnej dráhe okolo Marsu. Ten istý motor by počas aktívneho letu zásobovalo až osem palivových nádrží a boli by odhodené, keď by sa palivo minulo.
Mars Ice Home (2016).
Mars Ice Home je projekt s cieľom vyvinúť biotop vyrobený z ľadu na Marse.
Problém kozmického žiarenia, ktorý je najväčším problémom pre ľudské zdravie pri dlhých misiách na Mars, rieši tento koncept tak, že používa vodný ľad ako štít pred kozmickým žiarením.
Väčšina biotopu pozostáva z nafukovacej konštrukcie. Vodný ľad sa naplní a zamrzne v bunkách presne vyrobenej nafukovacej membrány. Vnútro biotopu bude izolované od ľadu vrstvou oxidu uhličitého, ktorý sa dá ľahko extrahovať z marťanskej atmosféry.
Dlhodobý pobyt na povrchu Marsu si vyžaduje biotopy so zníženou štartovacou hmotnosťou a zároveň poskytujú členom posádky efektívne pracovné prostredie. Ľad je kľúčovým prvkom: umožňuje prirodzenému svetlu prenikať do interiéru biotopu.
Interplanetary Transport System (2016).
Interplanetary Transport System je koncept medziplanetárnej kozmickej lode firmy SpaceX, primárne vyvinutá pre let na Mars, ktorá by naň mala dopraviť až 100 ľudí. Neskôr by mala byť schopná letieť aj na vzdialenejšie objekty, ako napríklad k Jupiterovým mesiacom.
Problémy.
Radiácia.
Keďže Mars má veľmi slabú magnetosféru a súčasne riedku atmosféru s minimálnym obsahom kyslíka, tzn. bez ozónovej vrstvy, preniká na jeho povrch v porovnaní so Zemou výrazne viac ionizujúceho aj neionizujúceho žiarenia korpuskulárnej aj vlnovej povahy, čo predstavuje značné riziko pre ľudské zdravie. Krátkodobé vystavenie kozmickému žiareniu môže spôsobiť rakovinu a iné zdravotné problémy a dlhodobé môže byť smrteľné. Vývoj ochrany ľudí pred žiarením je jednou z najväčších výziev pri osídľovaní Marsu.
Jedno z riešení tohto problému je budovanie biotopov pod povrchom, alebo zahrabané povrchovými materiálmi, ktoré by poskytovali dodatočnú ochranu pred žiarením. Ďalším riešením je vyvinúť nové materiály, ktoré dokážu ochrániť ľudí pred žiarením, pričom budú dostatočne ľahké na dopravu na Mars.
Tenká atmosféra.
Na Marse je veľmi tenká atmosféra, ktorá spôsobuje problémy s pristávaním, obývateľnosťou planéty a úpravou atmosférických plynov.
Väčšinu marťanskej atmosféry tvorí oxid uhličitý (95%), dusík (3%), argón (1,5%) a stopy kyslíka, oxidu uhoľnatého, vody, metánu a iných plynov. Pre kolonizáciu Marsu však bude potrebný kyslík, ktorý budú astronauti využívať na dýchanie (3 tony počas 18-mesačného pobytu) a štart návratovej rakety (25 - 30 ton) a ktorý sa bude musieť extrahovať z atmosféry a nie dovážať zo Zeme. V súčasnosti je na Marse rover Perseverance nesúci prístroj MOXIE, ktorý otestuje spôsob, akým budú budúci astronauti na Marse vyrábať kyslík z marťanskej atmosféry. Dokáže vyrobiť od 6 - 10 gramov kyslíka za hodinu. Astronauti na Marse budú potrebovať viacej kyslíka, takže aj väčšie MOXIE, ktoré by malo vážiť až 1 tonu a vyrobiť 2 - 3 kg kyslíka za hodinu a to by musel pracovať nepretržite.
Okrem toho je atmosférický tlak na Marse priemerne iba 0,014 barov v porovnaní s 1 barom na Zemi. Pri takomto tlaku by praskli ušné bubienky a voda v tele by vrela. Astronauti nosia pretlakové obleky, aby prežili vo vesmíre, a museli by ich nosiť aj na Marse alebo žiť v pretlakovom prostredí.
Aj napriek tomu, že CO₂ spôsobuje skleníkový efekt, kvôli tenkej atmosfére teplo zo Slnka veľmi ľahko unikne do vesmíru. Výsledkom je, že Mars je veľmi chladný, teplota tam klesá až na -175 stupňov Celzia.
Toxický povrch.
Povrch Marsu je nielen jemný a prašný, ale navyše tam oba pristávacie moduly Viking detegovali chloristany, ktoré tvoria od 0,5 do 1 % marťanskej pôdy. Chloristany sú reaktívne chemikálie, ktoré sú pre ľudí toxické. Okrem toho merania z kozmickej lode Mars Odyssey ukazujú, že chloristany pokrývajú celú planétu.
V súčasnosti existuje viacero spôsobov dekontaminácie pôdy od chloristanov, no nie všetky sú vhodné pre budúce misie. Jedným z týchto spôsobov je prefiltrovať pôdu pomocou vody, pretože chloristany sa rozpúšťajú vo vode. Ďalším spôsobom je použitie baktérií požierajúcich chloristan, ktoré by produkovali kyslík ako vedľajší produkt metabolizmu.
Vplyv na ľudské zdravie.
Rednutie kostí.
Počas 6-mesačnej cesty k Marsu budú musieť astronauti pravidelne a intenzívne cvičiť, aby predišli úbytku v priemere 1 až 2 % svojho kostrového tkaniva mesačne. Aj po pristátí na Marse by stále dochádzalo k úbytku tohto tkaniva, pretože Mars má len 38 % zemskej gravitácie.
Štúdia uskutočnená v roku 2013 porovnávala úbytok kostrového tkaniva astronautov, ktorí cvičili iba vo vesmíre, a astronautov, ktorí cvičili v kombinácii s užívaním bisfosfonátov, triedy liekov, ktoré sa už používajú na liečbu osteoporózy u starších dospelých. Štúdia dospela k záveru, že užívanie bisfosfonátov spolu s cvičením môže byť užitočné pri ochrane astronautov pred vážnym úbytkom aj pri dlhodobých vesmírnych letoch.
Psychika.
Prví ľudia na Marse budú izolovaní v takom rozsahu, aký je na Zemi nemožný. Neboli by schopní fyzicky komunikovať s nikým okrem svojich kolegov (s diaľkovým prenosom na Zem trvá najmenej desať minút, takže rozhovory sú viac ako trochu ťažké), čo by pravdepodobne viedlo k duševným chorobám u niektorých z tých, ktorí sú trvalo umiestnení na červenej planéte.
Ukázalo sa, že dlhodobá izolácia vedie k depresii, nespavosti, úzkosti, únave, nude a emocionálnej nestabilite. Dokonca aj tí najlepšie vyškolení astronauti stále trpia vedľajšími účinkami z dlhodobej izolácie.
Život na Marse znamená, že kolonisti budú musieť žiť vo vnútri. Už nikdy nebudú cítiť, aké to je vidieť západ slnka bez vrstvy skla a obleku ako ochrany pred marťanskými nebezpečenstvami. Dlhodobé uväznenie prichádza aj s vlastným zoznamom problémov, ako sú kognitívne poruchy a veľa psychologických problémov z predchádzajúceho zoznamu.

</doc>
<doc id="703352" url="https://sk.wikipedia.org/wiki?curid=703352" title="Strojárska technológia (odbor)">
Strojárska technológia (odbor)

Strojárska technológia je odbor, ktorý sa zaoberá štúdiom a aplikáciou rôznych procesov, metód a nástrojov na výrobu, spracovanie a spájanie materiálov. Jej cieľom je výroba výrobkov, súčiastok a častí výrobného procesu. Medzi tieto oblasti patria:

</doc>
<doc id="703366" url="https://sk.wikipedia.org/wiki?curid=703366" title="Solre-le-Château">
Solre-le-Château

Solre-le-Château môže byť:

</doc>
<doc id="703368" url="https://sk.wikipedia.org/wiki?curid=703368" title="Satillieu">
Satillieu

Satillieu môže byť:

</doc>
<doc id="703369" url="https://sk.wikipedia.org/wiki?curid=703369" title="Lamastre">
Lamastre

Lamastre môže byť:

</doc>
<doc id="703370" url="https://sk.wikipedia.org/wiki?curid=703370" title="Saint-Martin-de-Valamas">
Saint-Martin-de-Valamas

Saint-Martin-de-Valamas môže byť:

</doc>
<doc id="703371" url="https://sk.wikipedia.org/wiki?curid=703371" title="Saint-Agrève">
Saint-Agrève

Saint-Agrève môže byť:

</doc>
<doc id="703372" url="https://sk.wikipedia.org/wiki?curid=703372" title="Saint-Péray">
Saint-Péray

Saint-Péray môže byť:

</doc>
<doc id="703374" url="https://sk.wikipedia.org/wiki?curid=703374" title="Salies-du-Salat">
Salies-du-Salat

Salies-du-Salat môže byť:

</doc>
<doc id="703376" url="https://sk.wikipedia.org/wiki?curid=703376" title="Montréjeau">
Montréjeau

Montréjeau môže byť:

</doc>
<doc id="703378" url="https://sk.wikipedia.org/wiki?curid=703378" title="Saint-Béat">
Saint-Béat

Saint-Béat môže byť:

</doc>
<doc id="703380" url="https://sk.wikipedia.org/wiki?curid=703380" title="Boulogne-sur-Gesse">
Boulogne-sur-Gesse

Boulogne-sur-Gesse môže byť:

</doc>
<doc id="703381" url="https://sk.wikipedia.org/wiki?curid=703381" title="L’Isle-en-Dodon">
L’Isle-en-Dodon

L’Isle-en-Dodon môže byť:

</doc>
<doc id="703382" url="https://sk.wikipedia.org/wiki?curid=703382" title="Bagnères-de-Luchon">
Bagnères-de-Luchon

Bagnères-de-Luchon môže byť:

</doc>
<doc id="703383" url="https://sk.wikipedia.org/wiki?curid=703383" title="Aspet">
Aspet

Aspet môže byť:

</doc>
<doc id="703384" url="https://sk.wikipedia.org/wiki?curid=703384" title="Anne Applebaumová">
Anne Applebaumová

Anne Elizabeth Applebaumová (neprechýlene Anne Elizabeth Applebaum; * 25. júl 1964, Washington, D. C., USA) je americká novinárka a spisovateľka.
Venuje sa najmä problematike sovietskeho Ruska a východnej Európy. Je členkou pravicovo orientovaného think tanku "American Enterprise Institute", mala blízko k administratíve George W. Bush.
V roku 2004 získala Pulitzerovu cenu v kategórii literatúry faktu za knihu "Gulag: A History". V rovnakej kategórii získala v roku 2012 "National Book Award" za knihu "Iron Curtain: The Crushing of Eastern Europe, 1945–1956."
Jej manželom je poľský politik, bývalý minister zahraničných vecí Radosław Sikorski, majú synov Aleksandra a Tadeusza. Spolu s manželom žije v Chobieline v Kujavsko-pomoranskom vojvodstve, kde si kúpili a postupne opravili zdevastovaný klasicistický zámoček.

</doc>
<doc id="703386" url="https://sk.wikipedia.org/wiki?curid=703386" title="Magura (vrch v Oravských Beskydách)">
Magura (vrch v Oravských Beskydách)

Magura () je vrch v Oravských Beskydách, krajinnom celku Stredných Beskýd. Leží nad obcou Oravské Veselé, približne severozápadne od Námestova. 
Poloha.
Nachádza sa v strednej časti Oravských Beskýd, v geomorfologickom podcelku Polhoranská vrchovina. Leží v Žilinskom kraji, v okrese Námestovo a zasahuje na katastrálne územie obce Oravské Veselé a mesta Námestovo. Najbližšími sídlami sú na juhovýchodnom úpätí situované Oravské Veselé a na východnom obec Sihelné, severovýchodne sa nachádza Oravská Polhora a juhozápadne Mútne. Vrch patrí do Chránenej krajinnej oblasti Horná Orava
Opis.
Magura leží na juhozápadnom okraji podcelku Polhoranská vrchovina, v rázsoche vedúcej juhovýchodným smerom z masívu Pilska (). Východne sa nachádza Babia hora (), Sihelniansky hrádok (), Bandíkovka () a Gluchová (), južne Kopanica (), Grebáčovka (), Vráta (), Zraz (), Náveterný vrch () a Kurčinka (), západne Hoľa (), Magurka (), Dudová (), Mechy () a Pilsko () a severne Kôň () a Klobásová (). Masív je súčasťou povodia Oravy; masív odvodňuje západne tečúca Veselianka a jej prítoky do Bielej Oravy. Na vrchol nevedie značený turistický chodník a na severnom úbočí je lyžiarske stredisko. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Oravských Beskýd, no tiež Tatry, Nízke Tatry a Oravskú Maguru.
Prístup.
Na vrchol nevedie značená turistická trasa, preto prístup je možný neznačenými chodníkmi z Oravského Veselého a Sihelného. Západným úpätím vedie zeleno značený turistický chodník z Oravského Veselého na Dudovú a Pilsko. 

</doc>
<doc id="703388" url="https://sk.wikipedia.org/wiki?curid=703388" title="Zoznam vrcholov v Oravskej vrchovine">
Zoznam vrcholov v Oravskej vrchovine

Zoznam vrcholov v Oravskej vrchovine zahŕňa pomenované vrcholy s nadmorskou výškou nad Zoznam vychádza z údajov, dostupných na stránkach hiking.sk a podrobnej turistickej mape.

</doc>
<doc id="703389" url="https://sk.wikipedia.org/wiki?curid=703389" title="František Ružička">
František Ružička

Ing. František Ružička (* 3. február 1966, Lučenec) je slovenský kariérny diplomat, od novembra 2020 pôsobiaci ako veľvyslanec a stály predstaviteľ SR pri OECD v Paríži.
Životopis.
František Ružička sa narodil v roku 1966 v Lučenci, kde prežil aj svoje detstvo. Navštevoval v rokoch 19721980 IV. základnú školu, následne v rokoch 19801983 Gymnázium Boženy Slančíkovej Timravy. V rokoch 19831984 absolvoval jeden ročník na Prípravke pre štúdium v socialistickom zahraničí v Banskej Štiavnici. V rokoch 19841989 vyštudoval v ZSSR na MGIMO. V roku 1991 študoval za doktora filozofie na Univerzite Karlovej v Prahe.
Kariéra.
Od júla 1989 pôsobí nepretržite v rôznych pozíciách v štátnej diplomacii.
Členstvo v radách a organizáciách.
V rokoch 19901991 bol členom delegácií ČSFR pri rozhovoroch o znižovaní konvenčných zbraní v Európe (Viedenský dohovor) a pri rokovaniach o rozpustení Varšavskej zmluvy. Následne bol v rokoch 19921993 členom Národného tlačového centra vo Washingtone v USA. V rokoch 1993-1996 pracoval ako poradca delegácie SR na rokovaniach Svetovej banky a Medzinárodného menového fondu, v rokoch 1994-1995 bol členom delegácie SR na Muenskerskej konferencii (Cleveland, Baltimore).
Okrem toho bol aktívny v mimovládnych organizáciách, v rokoch 19972010 bol členom správnej rady Nadácie pre občiansku spoločnosť, resp. Nadácie Pontis, pričom v rokoch 20042005 bol pri Nadácii Pontis predsedom správnej rady.
V decembri 2019 získal v OSN ocenenie Diwali – Power of One za aktivity, ktoré prispeli k budovaniu mieru a bezpečnosti vo svete.

</doc>
<doc id="703391" url="https://sk.wikipedia.org/wiki?curid=703391" title="Beáta Hanušniaková">
Beáta Hanušniaková

Brigádna generálka RNDr. Beáta Hanušniaková je slovenská generálka, prvá žena v Ozbrojených silách Slovenskej republiky v generálskej hodnosti.
Životopis.
Do prvej generálskej hodnosti, brigádna generálka, ju vymenovala prezidentka Zuzana Čaputová 24. októbra 2023. Stala sa prvou ženou v Ozbrojených silách Slovenskej republiky v generálskej hodnosti. Hanušniaková pri vymenovaní povedala, že ide pre ňu o „výnimočný post a veľkú poctu“ a dodala, že „Naša pocta dnes ale patrí všetkým vojakom a vojačkám, ktorí tvrdo pracujú“. Ministerstvo obrany neuviedlo Hanušniakovej zaradenie. Na rukávovej nášivke je znak s nápisom - Ministerstvo obrany Slovenskej republiky Vojenské spravodajstvo. Príslušnosť k Vojenskému spravodajstvu potvrdil aj Igor Cibula z Asociácie bývalých spravodajských dôstojníkov.

</doc>
<doc id="703394" url="https://sk.wikipedia.org/wiki?curid=703394" title="SLOVENSKO">
SLOVENSKO



</doc>
<doc id="703399" url="https://sk.wikipedia.org/wiki?curid=703399" title="Vláda Slovenskej republiky od 15. mája 2023">
Vláda Slovenskej republiky od 15. mája 2023



</doc>
<doc id="703400" url="https://sk.wikipedia.org/wiki?curid=703400" title="Gitwa">
Gitwa

Gitwa je obývaná oblasť v africkom štáte Burundi, v západnej časti provincie Ruyigi, v časti Butezi. Nachádza sa približne 81 kilometrov od mesta Bužumbura a 21 kilometrov od mesta Gitega. Nadmorská výška tejto oblasti je približne 1828 m n. m.. Približne v roku 2019 sa tu s pomocou Pierre Nkurunziza podarilo postaviť zdravotné stredisko.

</doc>
<doc id="703403" url="https://sk.wikipedia.org/wiki?curid=703403" title="Vláda Slovenskej republiky od 25. októbra 2023">
Vláda Slovenskej republiky od 25. októbra 2023

Vláda Slovenskej republiky od 25. októbra 2023, resp. štvrtá vláda Roberta Fica je súčasná, v poradí sedemnásta, vláda Slovenskej republiky. Skladá sa z členov na základe výsledkov predčasných volieb do Národnej rady Slovenskej republiky (NR SR) uskutočnených 30. septembra 2023, v ktorých zvíťazila strana SMER – sociálna demokracia.
25. októbra 2023 bola vymenovaná prezidentkou Slovenskej republiky Zuzanou Čaputovou. Vládnu koalíciu vytvorila strana SMER-SD so stranou HLAS – sociálna demokracia a Slovenskou národnou stranou. Národná rada vyslovila vláde dôveru 21. novembra, kedy z prítomných 143 poslancov hlasovalo 78 poslancov za.
Zloženie.
Členovia vlády a ich funkcie:
Zmeny v zložení.
Demisia ministerky zdravotníctva Dolinkovej.
Zuzana Dolinková oznámila svoj odchod z funkcie 4. októbra 2024, pričom kritizovala vládu a ministrov: „Pri súčasnom nastavení konsolidačného balíčka ako ministerka zdravotníctva neviem garantovať, že naše zdravotníctvo ide správnym smerom, ktorý sme si vytýčili v programovom vyhlásení vlády. Je mi zároveň ľúto, že sektor zdravotníctva nepatrí medzi priority vlády a nemá silnú podporu vlády a vládnej koalície.“ V rámci konsolidácie verejných financií, ktoré prijala Národná rada SR 3. októbra 2024, je jedným z úsporných opatrení aj cieľ ušetriť 259 miliónov eur v zdravotníctve. Mzdy zdravotníkov v nemocniciach aj ambulanciách sa v roku 2025 majú zvýšiť len o 3 %, pôvodne sa mali o 9,66 %. Lekári upozornili, že k reálnemu nárastu platov nedôjde, keďže sa inflácia odhaduje na úrovni okolo troch percent. Odborové združenie sestier a pôrodných asistentiek a Lekárske odborové združenie protestujú proti opatreniu, pričom lekári sa na protest začali odhlasovať z nadčasov.8. októbra doručila prezidentovi Pellegrinimu svoju demisiu, vo funkcii ministerky tak bola 345 dní. Pellegrini hneď demisiu neprijal a požiadal ju, aby až do vymenovania nového ministra naplno vykonávala svoju funkciu. Prezident jej demisiu prijal dva dni na to a ako jej nástupcu vymenoval za ministra zdravotníctva Kamila Šaška.
Koaličná kríza.
Z 10 poslancov zvolených za SNS boli traja poslanci z NK/NEKA (neskôr SV) – Rudolf Huliak (58 875 prednostných hlasov), Ivan Ševčík (25 639) a Pavol Ľupták (13 046), traja poslanci zo strany ŽIVOT – národná strana, Martina Šimkovičová (Hlas ľudu), Roman Michelko (Vlasť) a Peter Kotlár (bez straníckej príslušnosti) a jeden (Andrej Danko) z SNS. 22. októbra 2024 R. Huliak oznámil, že on a ďalší dvaja poslanci končia v poslaneckom klube SNS. 4. februára 2025 na tlačovej konferencii vyhlásili poslanci Národnej koalície, že do tejto Huliakovej strany pribudol odídenec z Hlasu Roman Malatinec. Vzhľadom na vylúčenie dvoch poslancov Samuela Migaľa a Radomíra Šalitroša z Hlasu 25. januára 2025 tak Huliak vďaka štyrom hlasom, ktorými disponuje, získal blokačnú menšinu, keďže bez týchto poslancov nemala vládna koalícia 76 poslancov na vytvorenie väčšiny. V marci 2025 podpísali Migaľ so Šalitrošom dohodu s Ficom o obnovení vládnej väčšiny, výmenou za čo bol Migaľovi prisľúbený post ministra investícií, regionálneho rozvoja a informatizácie (MIRRI) a Šalitrošovi miesto štátneho tajomníka na rovnakom ministerstve. V rovnakom čase od marca 2025 sa stal Rudolf Huliak ministrom cestovného ruchu a športu.
Vládnutie.
Novela Trestného zákona.
Vláda 6. decembra 2023 schválila návrh novely Trestného zákona, ktorý ruší Úrad špeciálnej prokuratúry a jeho agendu presúva do kompetencie krajských prokuratúr. „Odborné poznatky z doterajšej činnosti ÚŠP nasvedčujú tomu, že súčasné usporiadanie Generálnej prokuratúry SR s osobitnou súčasťou, ktorou je ÚŠP, nie je ideálne. Nevyhnutne si vyžaduje štrukturálne zmeny,“ uviedlo Ministerstvo spravodlivosti ako predkladateľ novely. Novela mení trestné sadzby, hranice škôd pri majetkovej trestnej činnosti aj upravuje premlčacie lehoty. Premlčacie lehoty napríklad pri trestných činoch, kde hrozil páchateľovi trest najmenej desať rokov, sa skráti premlčacia lehota z 20 rokov na 15 rokov. Tým sa premlčacia lehota po znásilnení skráti z 20 rokov na 10, rovnaké skrátenie sa týka aj sexuálneho zneužitia detí.
Novelu, o ktorej parlament rokoval v skrátenom legislatívnom konaní, schválili koaliční poslanci Národnej rady SR 78 hlasmi 8. februára 2024. Premiér Fico podpísal novelu až po týždni od schválenia NR SR, čo sa v praxi deje len zriedka. 16. februára prezidentka novelu podpísala, aj keď k nej mala výrazné výhrady. Spravila tak kvôli tomu, aby mohla zákon napadnúť na Ústavnom súde a poskytnúť ústavným sudcom čo najviac času, aby zákon posúdili a prípadne stihli pozastaviť jeho účinnosť ešte pred vstúpením do účinnosti. 28. februára 2024 Ústavný súd pozastavil viaceré paragrafy novely Trestného zákona, týkajúce sa všetkých schválených zmien v Trestnom zákone, zákone o trestnej zodpovednosti právnických osôb a niektorých paragrafov Trestného poriadku. Dôvodom na pozastavenie účinnosti zmien v Trestnom zákone podľa súdu bolo možné ohrozenie základných práv a slobôd poškodených, ale aj niektorých stíhaných osôb, pričom poukázal na to, že pri posudzovaní dôvodov na pozastavenie účinnosti je dôležitým kritériom nenapraviteľnosť následkov. Novela mala vstúpiť do platnosti 15. marca 2024, no pre rozhodovanie o protiústavnosti sporných paragrafov mala pozastavenú účinnosť až do rozhodnutia súdu. Zaniknutím Úradu špeciálnej prokuratúry sa Ústavný súd nezaoberal a zákon vstúpil do platnosti 20. marca 2024. Prokurátori ÚŠP boli zaradení na jednotlivé oddelenia Generálnej prokuratúry SR a prípady, kde bola podaná obžaloba alebo kde bol návrh na podanie obžaloby zostali súčasným prokurátorom.
Ústavný súd SR 3. júla rozhodol, že väčšina napadnutej novely trestných kódexov je v súlade s Ústavou SR, za protiústavné považoval iba štyri body v novele. Za protiústavné označil súd retroaktivitu, ktorá by vznikla, ak by mal minister spravodlivosti možnosť spätne otvárať už právoplatné dohody o vine a treste, využitie nezákonného dôkazu, len ak je v prospech obvineného, a dve prechodné ustanovenia o premlčacích lehotách a trestu prepadnutia majetku. Podľa súdu vládna koalícia porušila zákon, keď novelu Trestného zákona presadila cez zrýchlené legislatívne konanie, čo však nebolo protiústavné. Súd odmietol argumenty vlády o tom, že na Slovensku dochádzalo k nejakým porušovaniam ľudských práv pri vyšetrovaní korupcie na najvyšších miestach. Nález Ústavného súdu vo veci novely Trestného zákona bol 6. augusta 2024 zverejnený v Zbierke zákonov SR, čím novela nadobudla účinnosť v tých častiach, v ktorých ÚS pôvodne pozastavil jej účinnosť s výnimkou ustanovení, o ktorých rozhodol, že nie sú v súlade s Ústavou SR.
Reakcie.
Po oznámení zámeru novelizácie Trestného zákona zvolala opozícia po celom Slovensku protesty, ktoré sa konali vo viacerých mestách. Začiatkom decembra 2023 sa začali konať prvé protesty proti vláde Roberta Fica, ktoré neskôr narástli na počte protestujúcich aj miest. Protesty sa konali na týždňovej báze. 1. februára sa protesty konali v Bratislave a v ďalších 29 mestách po Slovensku, na ktorých sa spolu zišlo vyše 60-tisíc ľudí. V stredu 7. februára, deň pred hlasovaním o novele, sa pred NR SR uskutočnil protest, ktorého sa zúčastnilo okolo 18-tisíc ľudí.
V polovici januára 2024 Európsky parlament hlasoval za uznesenie, v ktorom kritizuje a vyjadruje obavy z legislatívnych zmien Trestného zákona, najmä z oslabenia schopnosti vlády bojovať proti korupcii. Za uznesenie hlasovalo 496 zo 630 europoslancov. Deň na to vystúpila prezidentka Zuzana Čaputová pred poslancami NR SR, kde apelovala, že nesprávne alebo dôkladne nepripravené nastavenie novely Trestného zákona by mohlo spôsobiť nepredvídateľné celospoločenské škody a nezvratné zásahy do práv poškodených osôb. Podľa politológa Grigorija Mesežnikova bol prejav prezidentky výnimočný, keďže sa jednalo o prvý prípad, keď sa prezident nevenoval vo svojom vystúpení celkovému hodnoteniu situácie na Slovensku, ale konkrétnej novele zákonov.
Európska komisia začiatkom decembra 2023 požiadala Ficovu vládu, aby nepokračovala v novelizácii Trestného zákona a nerušila Úrad špeciálnej prokuratúry, keďže tieto návrhy treba dôkladne zvážiť. Eurokomisia zaslala vláde v januári list, v ktorom upozornila, že analyzovala právne poriadky okolitých členských štátov a nikde nenašla obdobné trestné sadzby, na ktoré sa vláda premiéra Roberta Fica odvolávala. V deň hlasovania o novele poslal eurokomisár pre spravodlivosť Didier Reynders vláde list, v ktorom žiadal zastavenie schvaľovania novely v skrátenom legislatívnom konaní, ktorá je v rozpore s európskym právom. Európska komisia po prijatí novely pozastavila hodnotenie žiadosti o platbu z plánu obnovy, čím môže Slovensko prísť o vyše 900 miliónov eur.
Vojna na Ukrajine.
Už počas snemu strany SMER-SD v roku 2022 Fico hovoril, že Slovensko s vojnou na Ukrajine nič nemá a „ak bude Smer v nasledujúcej vláde a vojna bude pokračovať, podporíme len humanitárnu pomoc a nepošleme tam ani jeden náboj.“ V novembri 2023 sa vláda jednomyseľne rozhodla odmietnuť zaslanie armádnych zbraní a munície na Ukrajinu, čím zastavila 14. balík štátnej vojenskej pomoci Ukrajine. Hneď po zložení vlády sa Fico ako premiér zúčastnil rokovania Európskej rady, pred ktorým Ukrajinu urážal a označil ju za „jednu z najskorumpovanejších krajín na svete“. Aj napriek protirečným výrokom pred samitom, Fico spolu s ostatnými členmi Európskej rady hlasoval jednomyseľne za odsúdenie útočnej vojny Ruska proti Ukrajine, sľub poskytovať udržateľnú vojenskú podporu a potrestanie ruských zločinov. V januári 2024 na otázku novinára o mieste stretnutia s ukrajinskou vládou Fico zareagoval: „Vy si fakt myslíte, že v Kyjeve je vojna? Žartujete. To nemyslíte vážne. Tak tam choďte a zistíte, že tam je normálny život, v tom meste, absolútne normálny život. Ja som rád, že to je v Užhorode, ale vidím, že už aj to bude problém.“ Koncom februára 2024 na summite Vyšehradskej štvorky v Prahe sa po náročnom rokovaní premiéri Fico, Orbán, Fiala a Tusk zhodli, že ruská agresia proti Ukrajine je hrubým porušením medzinárodného práva a Ukrajina potrebuje pomoc, do ktorej sa majú naďalej zapájať všetky štyri krajiny.
Financie.
Ešte počas leta 2023 úradujúci premiér Ľ. Ódor upozorňoval, že verejné financie a rozpočet treba konsolidovať. Úradnícka vláda si pripravila zoznam opatrení, ktoré mali poslúžiť vláde Roberta Fica na konsolidovanie verejných financií. Podľa vlády Ódora bola minimálna potrebná konsolidácia 3 % hrubého domáceho produktu alebo 0,75 % HDP počas 4 rokov.
Ficova vláda prebrala verejné financie v zlom stave s najvyšším deficitom v EÚ. V programovom vyhlásení sa vláda zaviazala k zníženiu schodku oproti roku 2023 o 0,5 % HDP zvyšovaním daní bohatším občanom, bankám, za tvrdý alkohol, cigarety, hazard a znečisťovateľom ovzdušia. Šetriť len pol percenta HDP ročne bolo podľa ekonómov z Rady pre rozpočtovú zodpovednosť nedostatočné a dlh sa zvýši. Podľa ministra financií Kamenického je potrebná jedna z najvyšších konsolidácii v histórii. Aj napriek potrebnej konsolidácii sa vláda zaviazala nájsť zdroje na financovanie pomoci ľuďom s drahými hypotékami, drahými energiami a zároveň splniť svoj predvolebný sľub o vyplatení 13. dôchodku vo výške priemerného dôchodku, spolu s 300-eurovým vianočným bonusom. 
Začiatkom decembra 2023 bol dlh štátu na úrovni 57 percent HDP, čo činilo 69 miliárd eur. 4. decembra schválila vláda konsolidačný balík, v ktorom zrušila pracovné voľno na Deň Ústavy SR, znížila odvody do 2. dôchodkového piliera, zvýšila dane za alkohol, cigarety, zdravotné odvody, správne a súdne poplatky. Najviac peňazí má štátu priniesť osobitný odvod pre banky a predĺženie solidárneho príspevku z ropy, napríklad pre Slovnaft. Spolu má konsolidácia štátu ušetriť 1,96 miliardy eur. Len štyri dni po prijatí balíka ratingová agentúra Fitch zhoršila hodnotenie Slovenska na úroveň A- so stabilným výhľadom pre zhoršenie stavu verejných financií a nejasný postup konsolidácie. 12. decembra vláda schválila návrh rozpočtu s deficitom verejnej správy na 5,97 % HDP, teda 0,5% konsolidáciu oproti roku 2023. Rozpočet je podľa ekonomických expertov zle nastavený a neprinesie ozdravenie verejných financií, keďže veľká časť príjmov zo zvyšovania daní a odvodov sa minie na nové výdavky. Zároveň ministerstvo financií nesprávne zaúčtovalo dotácie na pomoc s cenami energii, čím umelo zvýšilo deficit za rok 2023 a znížilo deficit v roku 2024. Aj na priek zle vypočítanému deficitu bol 20. decembra 2023 rozpočet schválený koaličnými poslancami NR SR. Kvôli nesprávnemu započítaniu energopomoci podľa Európskej komisie deficit vzrastie z 6,1 % HDP za rok 2023 na 6,3 % HDP v roku 2024. Celkový deficit verejnej správy v roku 2023 dosiahol 6,4 miliardy eur, čo predstavovalo 5,21 % z HDP Slovenska za ten rok.
V októbri 2024 schválila vláda konsolidačný daňový balíček a zavedenie novej transakčnej dane v roku 2025, čo má do štátnej kasy priniesť 2,7 miliardy, s cieľom znížiť deficit na rok 2025 na 4,7 percenta hrubého domáceho produktu. V konsolidácii zaviedli kúpeľom a aquaparkom zvýšenie dane z 10 na 23 percent, zvýšenie základnej sadzby DPH z 20 na 23 percent, zvýšenie ceny diaľničnej známky, zvýšenie dane z príjmov firmám s príjmom nad 5 miliónov eur na 24 percent, zníženie daňového bonusu na deti, zrušenie rodičovského dôchodku a zavedenie novej dane z finančných transakcií. V roku 2024 aj napriek zavedeniu konsolidačného balíka dosiahol deficit 5,27 percenta. Slovensko tak podľa Európskej komisie malo najnižšiu udržateľnosť verejných financií z krajín EÚ. Podľa prieskumu agentúry Focus z júna 2025 pocítilo konsolidačné opatrenia osem z desiatich Slovákov, ktorým výdavky narástli v priemere o 103 eur mesačne, pričom najčastejšie šetria na stravovaní, zábave, kultúre a dovolenkách.
V roku 2025 je podľa ministra financii potrebná konsolidácia na rok 2026 okolo dvoch miliárd eur, najmä na výdavkovej strane štátu, teda na efektívnejšom vynakladaní peňazí.
Atentát.
15. mája 2024 na Slovensku spáchal 71-ročný dôchodca Juraj Cintula pokus o atentát na predsedu vlády Roberta Fica v Handlovej na výjazdovom rokovaní vlády. Atentáty na najvyšších predstaviteľov štátov v Európe nie sú bežné, naposledy sa obeťou atentátu na politika na Slovensku stal minister hospodárstva Ján Ducký v roku 1999. V reakcii na atentát prijala vláda zákon na zlepšenie bezpečnostnej situácie v Slovenskej republike, tzv. Lex atentát.
Novela ústavy.
Predseda vlády Robert Fico sa vyjadril k potrebe zmeny ústavy už v júli 2024 počas osláv sviatku svätého Cyrila a Metoda na Devíne, kde vyhlásil, že „je potrebné postaviť hrádzu progresivizmu“. Dňa 27. januára 2025 na tlačovej konferencii predstavil základné okruhy pripravovanej novely ústavy: suverenitu Ústavy SR v kultúrno-etických otázkach pred právom EÚ a medzinárodnými zmluvami, uznanie iba dvoch pohlaví a obmedzenie možnosti zmeny pohlavia, zákaz adopcií detí homosexuálnymi pármi, posilnenie rodičovských práv pri kontrole obsahu vzdelávania, rovnosť odmeňovania mužov a žien. Premiér návrh zdôvodňoval ochranou „tradičných hodnôt“ a zastavením „nezmyslov progresivizmu“. Opozičné KDH predstavilo krátko nato vlastný návrh, ktorý sa v podstatných bodoch zhodoval s Ficovým. Hnutie nevylúčilo rokovania o spoločnom postupe, no odmietalo existenciu akejkoľvek dohody. Líder Progresívneho Slovenska Michal Šimečka označil snahu o ústavné zmeny za „snahu odvrátiť pozornosť od zlyhaní vlády a polarizovať spoločnosť“.
Dňa 5. marca 2025 vláda schválila návrh ústavného zákona. Návrh mal podľa plánu nadobudnúť účinnosť 1. júla 2025, ak by ho parlament schválil a podpísal prezident Peter Pellegrini. Hlasovanie sa pôvodne plánovalo na jar, ale pre nedostatok podpory v parlamente, kde koalícia disponovala len 72 hlasmi, bolo odložené na jesennú schôdzu. 26. septembra Národná rada SR novelu ústavy schválila presne potrebnou ústavnou väčšinou 90 hlasov. Schválená novela ústavy obsahovala ustanovenia o zachovávaní zvrchovanosti v kultúrno-etických otázkach Slovenskej republiky, uznávanie iba biologicky určeného pohlavia muža a ženy, umožnenie adopcie dieťaťa iba manželom, pozostalému manželovi alebo výnimočne osamelej osobe v záujme dieťaťa. KDH navyše presadilo pozmeňovacie návrhy, ktoré zakazujú surogátne materstvo, určujú rovnosť odmeňovania mužov a žien za rovnakú prácu, dávajú rodičom právo rozhodovať o účasti ich detí na výučbe nad rámec štátneho programu, najmä v otázkach sexuálnej výchovy, štátny vzdelávací program musí byť v súlade s Ústavou SR, školy sú povinné zaradiť vzdelávanie o ochrane zdravia, telesnej integrity a prevencii zneužívania primerane veku detí.&lt;ref name="dennikn.sk/4871828"&gt;&lt;/ref&gt;
Za návrh hlasovali všetci koaliční poslanci okrem Jána Ferenčáka z HLASU, štyria nezaradení poslanci a z opozície hlasovalo 12 poslancov. Z nezaradených poslancov podporujúcich vládu hlasovali za Pavel Ľupták, Ivan Ševčík, Roman Malatinec a Miroslav Radačovský. Z KDH hlasovali za poslanci Marián Čaučík, Jozef Hajko, Ján Horecký, Igor Janckulík, Milan Majerský, Peter Stachura, Branislav Škripek, Martin Šmilňák a Andrea Turčanová. Nehlasovali 2 poslanci KDH František Mikloško a František Majerský. Za návrh hlasovali aj traja poslanci z opozičného klubu Hnutia SLOVENSKO – Richard Vašečka z Kresťanskej únie a Marek Krajčí a Rastislav Krátky z Hnutia Slovensko. Krajčí a Krátky sa pridali k hlasovaniu napriek tomu, že deň pred hlasovaním na tlačovej konferencii tvrdili, že so Smerom hlasovať nebudú. Tesne pred hlasovaním však oznámili zmenu postoja. 
Fico po hlasovaní na tlačovej konferencii poďakoval všetkým poslancom, ktorí návrh podporili a označil ho za historické víťazstvo a „hrádzisko proti progresivizmu“. Predseda PS Šimečka oznámil, že hlasovanie poslancov hnutia SLOVENSKO s koalíciou je koniec akýchkoľvek úvah o spolupráci s hnutím. Predseda hnutia Slovensko Igor Matovič povedal, že na mieste poslancov Krajčího a Krátkeho by sa vzdal poslaneckého mandátu a považuje to za zradu. Prezident Peter Pellegrini novelu označil za „signál zhody naprieč politickým spektrom“ a 30. septembra 2025 ju podpísal. Do platnosti vstúpi 1. novembra 2025.
Podľa odborníkov ustanovenie deklarujúce nadradenosť slovenského práva je v rozpore s princípom prednosti práva EÚ. Tento krok môže viesť k právnym sporom so Súdnym dvorom EÚ a otvoriť cestu k oslabeniu záväzkov Slovenska ako člena EÚ a Rady Európy. Kritici upozorňovali, že obdobné ustanovenie nemá žiadny iný členský štát únie. Benátska komisia, poradný orgán Rady Európy, v urgentnom stanovisku označila takýto prístup za nebezpečný. Upozornila, že novela by mohla umožniť štátu svojvoľne ignorovať záväzné medzinárodné zmluvy a rozhodnutia súdov, čím by vzniklo riziko právneho chaosu. Komisia kritizovala aj použitie nejasných pojmov ako „národná identita“ či „kultúrno-etické otázky“, ktoré podľa nej otvárajú priestor pre svojvoľný a nekonzistentný výklad. Varovala, že to môže viesť k oslabeniu ochrany ľudských práv, k diskriminačným zásahom do práv menšín a k napätiu s princípom prednosti európskeho práva.

</doc>
<doc id="703404" url="https://sk.wikipedia.org/wiki?curid=703404" title="Štvrtá vláda Roberta Fica">
Štvrtá vláda Roberta Fica



</doc>
<doc id="703405" url="https://sk.wikipedia.org/wiki?curid=703405" title="SMER–SD">
SMER–SD



</doc>
<doc id="703406" url="https://sk.wikipedia.org/wiki?curid=703406" title="HLAS–SD">
HLAS–SD



</doc>
<doc id="703408" url="https://sk.wikipedia.org/wiki?curid=703408" title="Pýtam sa? Novo dur &amp; staro mol">
Pýtam sa? Novo dur &amp; staro mol

Pýtam sa? Novo dur &amp; staro mol je názov štúdiového albumu hráča na klávesové nástroje Janka Lehotského. Tento album vyšiel v roku 2017 bez priamej podpory hudobného vydavateľa.

</doc>
<doc id="703417" url="https://sk.wikipedia.org/wiki?curid=703417" title="Nikokrates (kovotepec)">
Nikokrates (kovotepec)

Nikokrates () bol grécky kovotepec v druhej polovici 4. storočia pred Kr.
Nikokrates z atického dému "Kolónos" bol činný v približne v rokoch 334 až 310 pred Kr. Jeho umeleckým pôsobiskom boli Atény, kde zo zlata a striebra zhotovil rôzne tvary rituálnych nádob (a predmetov), akými boli napr. pinax a chernibeion venovaných bohyni Aténe Polias, niekoľko hydriai venovaných Asklépiovi a Artemide Brauronii, oinochoé, escharis (zrejme podnos) a fialé (najmenej 26 nádob, z ktorých sa nezachovala žiadna).
Meno Nikokrata je uvedené v inventárnych zoznamoch (a pokladničných dokumentoch) chrámu Parthenón na aténskej Akropole v rokoch 320, 314 a 311 pred Kr. ("IG II² 1469", "IG II² 1470", "IG II² 1474", "IG II² 1480", "IG II² 1492",) a vo fakturačnom spise "tamiai" (pokladníkov) už z roku v 338 pred Kr. ("IG II² 1496").
Nikokrates bol zrejme plodným kovotepcom, ktorý rád svoje diela signoval (dokonca mu bolo dovolené podpisovať prepracované diela). Väčšine predmetom v inventárnych zoznamoch Atén nie sú zaznamenané mená ich tvorcov. V jednom zázname je napr. uvedených, jeden po druhom, 27 strieborných hydriai venovaných Aténe Polias bez mien ich výrobcov. Je možné, že pokladníci Atén neboli vždy dôslední. Ale príklady Nikokrata, Diomedóna a Archefóna naznačujú, že tam, kde sa podpisy na výrobkoch vyskytli, sa aj zaznamenali.

</doc>
<doc id="703419" url="https://sk.wikipedia.org/wiki?curid=703419" title="Diomedón">
Diomedón

Diomedón () môže byť:

</doc>
<doc id="703421" url="https://sk.wikipedia.org/wiki?curid=703421" title="Dušo Martinčok">
Dušo Martinčok



</doc>
<doc id="703423" url="https://sk.wikipedia.org/wiki?curid=703423" title="Carrow Road">
Carrow Road

Carrow Road je futbalový štadión v Norwichi, Norfolk, Anglicko. Štadión je domovom klubu Norwich City, ktorý pôsobí v EFL Championship . Štadión sa nachádza na východnom okraji mesta, neďaleko železničnej stanice Norwich a rieky Wensum.
Norwich City pôvodne hral na Newmarket Road a potom sa presťahoval do The Nest. The Nest ale zakrátko prestal stačiť a miest na štadióne bolo nedostatok. Klub sa tak rozhodol postaviť štadión Carrow Road, pomenovaný podľa ulice, na ktorej sa nachádza. Štadión sa postavil len za 82 dní a bol otvorený 31. augusta 1935.
Štadión bol počas svojej histórie niekoľkokrát zrekonštruovaný a modernizovaný, najmä po požiari v roku 1984. Tribúny na štadióne boli pôvodne na státie, ale podľa odporúčaní Taylorovej správy sú od roku 1992 na sedenie. Súčasná kapacita štadióna je 27 359. Rekordná návštevnosť štadióna v časoch, keď fanúšikovia mohli na tribúnach bola 43 984 ľudí v zápase Norwichu proti Leicestru City v zápase FA Cupu v roku 1963.
Carrow Road tiež hostil medzinárodný futbal do 21 rokov a množstvo koncertov vrátane vystúpení Eltona Johna a Georgea Michaela. Súčasťou areálu Carrow Road sú stravovacie zariadenia a hotel Holiday Inn, ktorý ponúka izby s výhľadom na ihrisko.

</doc>
<doc id="703424" url="https://sk.wikipedia.org/wiki?curid=703424" title="Zraz (vrch v Podbeskydskej vrchovine)">
Zraz (vrch v Podbeskydskej vrchovine)

Zraz () je vrch v Podbeskydskej vrchovine, krajinnom celku Stredných Beskýd. Leží nad obcou Oravské Veselé, približne západne od Námestova. 
Poloha.
Nachádza sa v strednej časti Podbeskydskej vrchoviny. Leží v Žilinskom kraji, v okrese Námestovo a zasahuje na katastrálne územie obce Breza. Najbližším sídlom je juhovýchodne situovaná Breza, juhozápadne leží Krušetnica, západne Zákamenné a Novoť, severozápadne Beňadovo, severne Oravské Veselé a východne Oravská Jasenica a Námestovo. Vrch patrí do Chránenej krajinnej oblasti Horná Orava
Opis.
Zraz leží v strednej časti vrchoviny, od najvyššej časti oddelenej údolím Kýčery. Severne sa nachádza Vyšná Poperačka (), Mrázová (), Nižná Poperačka (), Náveterný vrch (), Kýčerka (), Mechy () a Pilsko (), západne Kurčinka (), Grúň (), Strakov vrch () a Kýčera (), južne Vrchy (), Mrzáčka (), Surový (), Šutkovka (), Šubovka () a Budín () a východne Pekelná (), Vráta () a Slepčianka (). Oblasť je súčasťou povodia Oravy a jej zdrojnice Bielej Oravy, kde vodu z východných svahov odvádza potok Kýčera, zo západných rieka Mútňanka. Na vrchol nevedie značený turistický chodník. 
Výhľady.
Vrcholovú časť pokrýva súvislý, no riedky lesný porast, ktorý umožňuje obmedzený rozhľad. Z vhodných lokalít je vidieť okolité vrcholy Podbeskydskej vrchoviny, no tiež Tatry, Nízke Tatry, Oravskú Maguru a Oravské Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi z Brezy. 

</doc>
<doc id="703433" url="https://sk.wikipedia.org/wiki?curid=703433" title="Athénokles">
Athénokles

Athénokles () môže byť:

</doc>
<doc id="703451" url="https://sk.wikipedia.org/wiki?curid=703451" title="Brendan Rodgers">
Brendan Rodgers

Brendan Rodgers (* 26. január 1973, Carnlough, Severné Írsko) je severoírsky profesionálny futbalový tréner a bývalý hráč
Rodgers začal svoju kariéru ako obranca v Ballymene United, kde zostal až kým nepodpísal zmluvu s Readingom vo veku 18 rokov, hoci ho genetické ochorenie kolena prinútilo odísť do futbalového dôchodku už vo veku 20 rokov. V Readingu ostal ako tréner a potom riaditeľ akadémie a niekoľko rokov pokračoval v hraní amatérskeho futbalu v Newporte, Witney Town a Newbury Town. Po období cestovania po Španielsku, kde študoval trénerské metódy ho José Mourinho v roku 2004 pozval, aby sa pripojil k Chelsea ako tréner hráčov do 18 rokov. Neskôr bol v roku 2006 povýšený na trénera hráčov do 21 rokov.
V roku 2008 bol vymenovaný za trénera Watfordu, kde zostal až do roku 2009 a následne prijal ponuku stať sa trénerom svojho bývalého klubu Reading. Klub opustil po vzájomnej dohode po niekoľkých neuspokojivých výsledkoch o šesť mesiacov neskôr. V roku 2010 sa vrátil do vedenia Swansea City a priviedol klub k postupu do Premier League. Bol to prvý klub z Walesu, ktorému sa to podarilo. 1. júna 2012 Rodgers prijal ponuku stať sa novým tréneru Liverpoolu, ktorého v sezóne 2013 – 2014 doviedol na druhé miesto v lige. Odovlaný bol v októbri 2015.
Rodgers sa stal trénerom Celticu v máji 2016 klub priviedo k neporazenej ligovej sezóne vo svojom prvom roku a treblem v oboch svojich prvých dvoch sezónach. Z Celticu odišiel do Leicestru City vo februári 2019, vo svojej druhej celej sezóne vyhral FA Cup 2021. Z klubu odišiel po vzájomnej dohode v apríli 2023. Do Celticu sa vrátil v júni 2023.
Skorý život.
Rodgers sa narodil v prímorskej dedine Carnlough v grófstve Antrim v Severnom Írsku. Jeho otec Malachy bol maliar a dekoratér, zatiaľ čo jeho matka Christina bola dobrovoľníčkou írskej charitatívnej organizácie Trócaire. Rodgers je najstarší z piatich chlapcov. Jeho mladší brat Malachy sa stal miestne známym country-a-westernovým spevákom a pokračuje vo svojej kariére v Nashville v Tennessee. Vyrastal ako priaznivec Sheffield Wednesday a Celticu.
Rodgers bol vychovaný ako katolík. Navštevoval katolícku základnú školu St John's v Carnlough. Jeho matka zomrela v roku 2010 vo veku 53 rokov a v septembri 2011 bol Rodgers po otcovom boku, keď vo veku 59 rokov zomrel na rakovinu.
Trénerská kariéra.
Watford.
24. novembra 2008 Rodgers opustil Chelsea a stal sa trénerom klubu Watford, ktorý v tom čase pôsobil v EFL Championship. Rodgers vyhral iba dva zo svojich prvých desiatich ligových zápasov ako tréner, takže Watford sa v januári ocitol v zostupovej zóne. Forma Watfordu sa však dramaticky zlepšila a Rodgers ich dokázal v ligovej tabuľke doviesť na 13. miesto a vyhnúť sa tak zostupu.
Reading.
Niekoľko týždňov po tom ako sa Rodgers vyhol s Watfordom zostupu tréner Readingu Steve Coppell rezignoval na svojej pozícií a Rodgers sa rýchlo stal favoritom na jeho náhradu. Pôvodne sa dištancoval od správ, ktoré ho spájali s prestupom, s tým, že sa „plne sústredí na trénovanie Watfordu“. Nakoniec súhlasil s dohodou, že sa 5. júna 2009 stane novým trénerom Readingu, po tom, čo bol s Watfordom dohodnutý kompenzačný balík v počiatočnej hodnote 500 000 libier, ktorý sa neskôr zvýšil na 1 milión libier. Watford Supporters' Trust uviedol, že Rodgersova povesť bola v očiach fanúšikov „vážne poškodená“ v dôsledku tohto kroku, no napriek tomu „poďakovali (Rodgersovi) za jeho úsilie v minulej sezóne“ a „(zaželali mu) všetko najlepšie budúcnosť". 11. augusta získal Rodgers svoje prvé víťazstvo ako tréner Readingu, keď v prvom kole Ligového pohára vyhral 5:1 nad Burtonom Albionom. Napriek dobrému štartu v lige nasledovala neuspokojivá séria výsledkov a Rodgers opustil Reading po vzájomnej dohode 16. decembra, niečo vyše šesť mesiacov po svojom príchode, pričom Reading bol len od jedného miesta v zóne zostupu v Championship.
Swansea City.
16. júla 2010 Rodgers prijal ponuku stať sa trénerom tímu Swansea City, ktorý v tom čase pôsobil v Championship. Ešte pred jeho vymenovaním dostal ponuku, aby sa pripojil k trénerskému tímu v Manchestri City pod vedením Roberta Manciniho. Jeho začiatky ako tréner Swansea boli veľmi úspešné, čo viedlo k tomu, že Rodgers bol vymenovaný za trénera mesiaca Championship za február 2011 po tom, čo Swansea vyhrala päť zo šiestich ligových zápasov, ktoré v danom mesiaci odohrali, pričom si udržali štyri čisté kontá. Do 25. apríla 2011 sa Rodgersovi podarilo pohodlne zabezpečiť Swansea City miesto v play-off Championship 2011 o postup do Premier League presvedčivým víťazstvom 4:1 nad Ipswich Town na Liberty Stadium.
16. mája 2011 viedol Rodgers Swansea do finále Play-Off Championship 2011 po tom, ako v semifinále porazil Nottingham Forest. 30. mája 2011 čelil vo finále na štadióne Wembley svojmu starému klubu Readingu. Finále Swansea vyhralo 4:2 čiastočne vďaka hetriku Scotta Sinclaira, čo znamenalo, že Swansea sa stalo prvým waleským tímom, ktorý kedy postúpil do Premier League. Rodgersa chválili médiá a priaznivci za to, že pred prevzatím trofeje utešoval trénera Readingu Briana McDermotta a majiteľa Johna Madejskiho.
Prvé víťazstvo Rodgersa ako Premier League trénera prišlo 17. septembra 2011, keď Swansea porazilo West Bromwich Albion 3:0 na Liberty Stadium. Napriek mnohým predpovediam pred začiatkom sezóny, že Swansea je favoritom na zostup sa ich debutová sezóna sa ukázala ako veľmi pôsobivá, pretože nazbierali body proti Liverpoolu, Newcastlu United, Tottenhamu Hotspur a Chelsea, čím sa udržali vysoko nad zónou zostupu. V januári 2012 si Swansea pripísalo prvé víťazstvo vonku v sezóne, keď zvíťazili na štadióne Aston Villy. V tom istom mesiaci Swansea porazilo doma Arsenal a taktiež remizovalo s Chelsea. Za tieto výkony tak Rodgers získal svoje prvé ocenenie pre trénera mesiaca v Premier League. Vo februári Rodgers podpísal novú zmluvu na tri a pol roka.
Liverpool.
Sezóna 201213.
1. júna 2012 bol po odchode Kennyho Dalglisha Rodgers predstavený ako nový tréner Liverpoolu. S klubom podpísal zmluvu na tri roky. Rodgersovo vymenovanie okamžite podporil bývalý kolega a v tom čase tréner Realu Madrid José Mourinho. V júli 2012 napísal Rodgers otvorený list fanúšikom Swansea City, v ktorom poďakoval zamestnancom aj fanúšikom za čas strávený v klube a zaželal im veľa šťastia do budúcnosti. O niekoľko dní neskôr absolvoval Rodgers s Liverpoolom svoj prvý tréning v Melwoode.
2. augusta 2012 Rodgers "debutoval" ako tréner Liverpoolu a to víťazstvom v Európskej lige UEFA proti bieloruskému klubu Gomel. 18. augusta vo svojom prvom ligovom zápase ako tréner Liverpoolu Rodgers prehral proti West Brom na štadióne The Hawthorns. Jeho prvé víťazstvo v lige prišlo v zápase vonku proti Norwich City na Carrow Road. Liverpool zápas vyhral . 31. októbra privítal Rodgers svoj bývalý klub Swansea na Anfielde vo štvrtom kole Ligového pohára. Liverpool zápas prehral . 6. decembra Liverpool vonku porazil Udinese v Európskej lige a kvalifikoval sa šestnásťfinále ako víťaz skupiny.
27. januára 2013 Liverpool vypadol z FA Cupu po prekvapujúcej prehre vo štvrtom kole nad klubom z League One Oldham Athletic. Liverpool skončil v Premier League na siedmom mieste vo svojej prvej sezóne vo vedení.
Sezóna 201314.
Sériou 11 víťazstiev v rade bol Liverpool na čele Premier League s náskokom piatich bodov, pričom do konca sezóny zostávali len tri zápasy. 27. apríla však utrpeli domácu porážku s Chelsea. Tento výsledok priniesol Manchestru City výhodu v boji o titul. Vo svojom ďalšom zápase proti Crystal Palace viedol Liverpool a do konca zápasu ostávalo 11 minút, ale zápas sa skončil 3:3. Liverpool ukončil sezónu ako vicemajster Premier League, dva body za víťazom Manchestrom City.
Liverpool strelil v sezóne 101 ligových gólov, čo je najviac od sezóny 1895-96 a tretí najvyšší počet v histórii Premier League. Neskôr v tom istom mesiaci bol Rodgers vymenovaný za trénera roka LMA a stal sa prvým trénerom Liverpoolu, ktorý získal toto ocenenie v 20-ročnej histórii tohto ocenenia. 26. mája 2014 podpísal Rodgers s Liverpoolom novú zmluvu na štyri roky.
Sezóna 201415.
Liverpool vypadol z Ligy majstrov UEFA 2014-15 po remíze s Bazilejom vo svojom poslednom zápase v skupinovej fáze a postúpil do Európskej ligy. "The Reds" následne vypadli v šestnásťfinále Európskej ligy po prehre po penaltách s tureckým Beşiktaşom. 19. apríla 2015 Liverpool porazil Aston Villu v semifinále FA Cupu. Klub sezónu ukončil prehrou so Stoke City a skončil šiesty v Premier League. To znamenalo, že Rodgers sa stal prvým trénerom Liverpoolu od 50. rokov, ktorý po troch sezónach vo vedení nezískal žiadnu trofej. Aj napriek tomu získal Rodgers podporu majiteľov Liverpoolu.
Sezóna 201516.
4. októbra 2015 odohral Liverpool svoje 225. derby na Merseyside proti Evertonu, pričom zápas sa skončil remízou . Len hodinu po zápase bol Rodgers odvolaný a Liverpool tak zostal po ôsmich ligových zápasoch v tabuľke na desiatom mieste. Neskôr sa zistilo, že rozhodnutie o jeho prepustení padlo už pred zápasom proti Evertonu. Nasledujúci deň vydal Rodgers prostredníctvom Asociácie ligových manažérov vyhlásenie, v ktorom uviedol: „Som, samozrejme, neuveriteľne sklamaný, že odchádzam... [ale] bolo pre mňa cťou aj privilégiom viesť jeden z najlepších klubov na svete."
Medzi Rodgersove posily pre Liverpool patrili James Milner, Roberto Firmino, Philippe Coutinho, Adam Lallana, Joe Gomez, Dejan Lovren, Divock Origi a Mario Balotelli.
Celtic.
Sezóna 201617.
20. mája 2016 bol Rodgers po odchode Ronnyho Deilu vymenovaný za trénera Celticu. S klubom podpísal zmluvu na 1 rok. Po príchode do Glasgowa Rodgers hovoril o svojom obdive k zosnulému Tommymu Burnsovi, bývalému hráčovi a trénerovi Celticu, ktorý mal na starosti Reading, keď Rodgers začal svoju trénerskú kariéru.
12. júla vo svojom prvom súťažnom zápase za Celtic klub prehral vonku s gibraltárskym Lincolnom Red Imps v prvom zápase druhého predkola Ligy majstrov 2016-17. Celtic v odvete prekonal svoje jednogólové manko víťazstvom v Celtic Parku. 23. augusta 2016 sa Celtic kvalifikoval do skupinovej fázy Ligy majstrov 2016–17 prvýkrát po troch rokoch po súhrnnom víťazstve nad Hapoel Beer Ševa. V prvom zápase skupinovej fázy, 13. septembra 2016, Rodgers utrpel porážku 7:0 proti Barcelone na Camp Nou. Pre Brendana Rodgersa to bola najvyššia výhra v jeho kariére a najhorší výsledok Celticu v európskej súťaži.
27. novembra 2016 získal Rodgers svoju prvú trofej ako tréner, keď Celtic porazil Aberdeen vo finále Škótskeho ligového pohára. Pre Celtic to bola zároveň ich 100. trofej.
31. decembra 2016 sa Rodgers stal prvým trénerom histórii Celticu, ktorý vyhral svoje úvodné tri zápasy proti Rangers. Toto víťazstvo znamenalo, že Celtic mal v tabuľke škótskej Premiership v sezóne 2016/17 náskok 19 bodov. Celticu to zabezpečilo aj 5. ligové víťazstvo za sebou, 58 získaných bodov zo 60 možných a natiahlo jeho sériu bez prehry v lige na 24 zápasov.
2. apríla 2017 Celtic porazil Hearts 5:0 a zabezpečil si šiesty ligový titul v rade s ôsmimi zápasmi k dobru. O päť dní neskôr podpísal Rodgers s Celticom novú zmluvu na štyri roky.
Spanilá jazda Celticu pokračovala aj naďalej. 21. mája Celtic vyhral nad Hearts a skončil s 30-bodovým náskokom pred druhým Aberdeenom v lige s rekordnými 106 bodmi a tím sa stal od roku 1899 prvým škótskym tímom, ktorý skončil ligovú sezónu bez prehry. 27. mája 2017 Celtic porazil Aberdeen a vyhral Škótsky pohár, čím si štvrtýkrát vo svojej histórii zabezpečil domáce treble a sezónu 2016/17 ukončil bez prehry vo všetkých domácich súťažiach.
Sezóna 201718.
4. novembra 2017 priviedol Rodgers Celtic k víťazstvu nad St Johnstone . Toto víťazstvo znamenalo, že Celtic neprehral posledných 63 domácich zápasov. Víťazstvo tiež znamenalo, že prekonali 100-ročný britský rekord zápasov bez prehry, ktorý zhodou náhod taktiež držal tím Celticu pod vedením Willieho Maleyho od roku 1917. 26. novembra 2017 získal Rodgers svoju štvrtú trofej v rade ako tréner, keď Celtic porazil Motherwell vo finále Škótskeho ligového pohára v roku 2017. Rodgers sa stal prvým trénerom v klubovej histórii, ktorý vyhral svoje prvé štyri domáce trofeje a zároveň natiahol domáci rekord bez prehry na 65 zápasov. Táto séria bez prehry sa napokon po 69 zápasoch skončila prehrou s Hearts.
29. apríla 2018 si Rodgers zabezpečil svoj druhý a Celtic siedmy ligový titul v rade víťazstvom proti Rangers v Celtic Parku. Toto víťazstvo tiež predĺžilo sériu Celticu bez prehry proti Rangers na 12 zápasov. Sezóna sa skončila tým, že Rodgers vyhral prvý "Double Treble" (treble v dvoch po sebe idúcich sezónach) v histórii škótskeho futbalu po tom ako 19. mája 2018 Celtic výhrou vyhral škótsky pohár nad Motherwellom.
Sezóna 201819.
Rodgers povedal, že počas leta 2018 odmietol ponuku na trénovanie od čínskeho klubu. Pre BBC Scotland povedal: "V Číne by som zarobil veľké peniaze, ale tu som našiel šťastie." Po neúspechu v kvalifikácii do Ligy majstrov sa Celtic kvalifikoval z druhého miesta v skupinovej fáze do play-off Európskej ligy UEFA.V šestnásťfinále ich vyradila Valencia celkovo . Celtic vyhral v decembri 2018 Škótsky ligový pohár, Rodgersovu siedmu trofej v rade s klubom. Vo februári 2019, keď Celtic viedol Premiership o osem bodov, Rodgers opustil Celtic a prestúpil do Leicester City, ktorý v tom čase pôsobil v Premier League.
Leicester City.
Sezóna 201819.
Vo februári 2019 bol Rodgers vymenovaný za tréneraLeicester City po prepustení Clauda Puela. Prvý zápas Rodgersa sa odohral 3. marca 2019 vonku proti bývalému klubu Watford. Zápas sa skončil porážkou keď Andre Gray skóroval v 92. minúte. V Rodgersovom domácom debute, jeho druhom zápase nad vedením, vyhral Leicester nad Fulhamom.
Sezóna 201920.
6. decembra 2019 Rodgers podpísal predĺženie zmluvy až do roku 2025. V čase podpisu zmluvy zaznamenal jeho tím 7 víťazstiev v rade a po 15 zápasoch Premier League bol druhý v tabuľke. Vo svojej prvej celej sezóne doviedol Rodgers Leicester v ligovej tabuľke na piate miesto a kvalifikoval sa tak s tímom do skupinovej fázy Európskej ligy UEFA.
Sezóna 202021.
Sezónu 2020/2021 začal Leicester silne. 27. septembra 2020 porazili Manchester City vonku, čo znamenalo, že Rodgers sa stal prvým trénerom, ktorého tím strelil 5 gólov proti tímu, ktorý vedie Pep Guardiola. V Európe sa Leicestru podarilo vyhrať skupinu Európskej ligy. V skupine hrali proti Brage, AEK Atény a Zorya Luhansk. V semifinále ich ale vyradila Slavia Praha.
15. mája 2021 viedol Rodgers Leicester City k zisku prvého titulu v FA Cupe v jeho histórii po víťazstve nad Chelsea vo finále. Koniec sezóny v lige bol svedkom krutého boja medzi Leicesterom, Chelsea a Liverpoolom o zostávajúce miesta v Lige majstrov UEFA. Po neúspechoch na konci sezóny Leicester opäť skončil piaty a kvalifikoval sa do Európskej ligy.
Sezóna 202122.
V Európskej lige skončil Leicester City vo svojej skupine na treťom mieste a postúpil do Európskej konferenčnej ligy UEFA, v ktorej sa mu podarilo dostať Leicester City do ich vôbec prvého európskeho semifinále. V semifinále ich vyradil AS Rím, ktorý trénoval bývalý Rodgersov kolega José Mourinho.
Sezóna 202223.
Leicester začal sezónu siedmimi prehrami z 10 úvodných zápasov Premier League, čím sa prepadol na spodok tabuľky pred sériou štyroch víťazstiev z piatich zápasov, ktoré sa odohrali do prestávky z dôvodu Majstrovstiev sveta 2022. Foxes pokračovali v problémoch aj po obnovení sezóny a Rodgers priznal, že chápe frustráciu fanúšikov po skandovaní proti nemu. Rodgers opustil Foxes po vzájomnej dohode 2. apríla po porážke proti Crystal Palace. 
Návrat do Celticu.
19. júna 2023 sa Rodgers vrátil do Celticu a dohodol sa na trojročnej zmluve. Nahradil tak odchadzajúceho trénera Angeho Postecoglou. 
Celtic začal sezónu 2023-24 víťazstvom proti Ross County.
27. októbra 2025 rezignoval z postu trénera Celticu. 
Štýl hry.
Z útočného hľadiska Rodgers verí v neustalom držaní lopty, plynulých prihrávkach a hrať s lopotu stále v pohybe. Z defenzívnej stránky sa snaží o to, aby jeho tím vytváral neustály nátlak na súpera.
Jeho liverpoolsky tím sa v sezóne 2013-14 zmenil z formácie 4-5-1 na 3-5-2 a 4-4-2 a 4-3-3 do diamantovej formácie. Steven Gerrard opísal Rodgersovo vedenie na jedno znajlepších, aké kedy videl.
Osobný život.
Rodgers sa odlúčil od svojej manželky Susan v lete 2014 a rozviedli sa v decembri 2015. Majú dve deti – syna Antona, tiež futbalistu a dcéru Mischu. Rodgers sa zasnúbil s Charlotte Searle vo februári 2016 a vzali sa v júni 2017. Od mala je fanúšikom Celticu. 6. marca 2019 sa zlodeji vlámali do jeho domu v Glasgowe, ukradli rodinný majetok a medaily, ktoré získal v Celticu.
V júni 2011 sa Rodgers pripojil k tímu reprezentujúcu futbalovú ligu a vyliezol na horu Kilimandžáro v rámci pomoci neziskovej organizácií Marie Curie Cancer Care a na počesť svojej matky, ktorá zomrela v roku 2010 a otca, ktorý zomrel na rakovinu v roku 2011. V júni 2014 mu Univerzita v Ulsteri udelila čestný titul doktora vied.
Rodgers hovorí španielsky a taliansky.
Trénerské štatistiky.
TBA

</doc>
<doc id="703453" url="https://sk.wikipedia.org/wiki?curid=703453" title="Brantford">
Brantford

Brantford je mesto v kanadskej provincii Ontário. Nachádza sa na rieke Grand River na juhovýchode provincie. V roku 2021 malo 104 688 obyvateľov. Mesto je centrom poľnohospodárstva a priemyslu.
Názov.
Mesto sa pôvodne volalo Brant’s Ford, po mohawskom náčelníkovi Josephovi Brantovi.
Dejiny.
Po Americkej nezávislosti miesto v roku 1784 získal Joseph Brant pre osídlenie členmi Irokézskej konfederácie. Prvé osídlenie belochov sa datuje do roku 1805. V meste pôsobil Alexander Graham Bell. V auguste 1876 sa do mesta po telegrafnych drôtoch uskutočnil vôbec prvý medzimestský telefonát s blízskym mestom Paris.
Od roku 1874 má štatút „town“ a od roku 1877 „city“.
Demografia.
V sčítaní obyvateľstva v roku 2021 malo mesto 104 688 obyvateľov, v roku 2016 to bolo 98 563. V roku 2021 cca 275 ľudí uviedlo ako etnický pôvod český, 235 slovenský a 165 československý.
Doprava.
Na severozápad od mesta sa nachádza Brantford Airport. Mestom prechádza provinčná Diaľnica 403.
Ekonomika.
Mesto je centrom poľnohospodárstva a priemyslu.

</doc>
<doc id="703454" url="https://sk.wikipedia.org/wiki?curid=703454" title="Scunthorpe United FC">
Scunthorpe United FC

Scunthorpe United Football Club je profesionálny futbalový klub so sídlom v meste Scunthorpe v Severnom Lincolnshire v Anglicku. Tím súťaží v National League North, šiestej úrovni systému anglickej futbalovej ligy.
História.
Klub vznikol v roku 1899 a stal sa profesionálnym po vstupe do Midland League v roku 1912. Brian Laws s klubom postúpil z League Two v roku 2005 a jeho nástupca, Nigel Adkins, priviedol klub k titulu League One v sezóne 2006/07. Scunthorpe strávil v Championship len jednu sezónu, ale víťazstvom vo finále play-off League One v roku 2009 sa klub dostal späť do Championship. V roku 2013 ale opäť vypadli až do 4. ligy, League Two.
Scunthorpe postúpil do League One v sezóne 2013/14, no v roku 2019 opäť spadol do League Two, z ktorej v roku 2022 zostúpil do National League, čím sa skončilo 72-ročné pôsobenie vo futbalovej lige. O rok neskôr klub opäť zostúpil do National League North.
Tím má prezývku „The Iron“. Svoje domáce zápasy hrajú v Glanford Parku, po presťahovaní zo svojho pôvodného štadióna Old Show Ground, v roku 1988.

</doc>
<doc id="703457" url="https://sk.wikipedia.org/wiki?curid=703457" title="Marko Maroši">
Marko Maroši

Marko Maroši (* 23. október 1993, Michalovce) je slovenský profesionálny futbalista, ktorý hrá na pozícií brankára za Shrewsbury Town. Je bývalým reprezentantom Slovenska do 21 rokov.
Skorý život.
Maroši je bývalý študent Burnley College, kde študoval verejné služby a súčasne trénoval s univerzitnou futbalovou akadémiou.
Klubová kariéra.
Wigan Athletic.
Maroši začal svoju profesionálnu kariéru vo Wigan Athletic, kde podpísal zmluvu po pôsobivej skúške. Čoskoro odišiel vtedajší tréner Roberto Martínez a nový tréner už Markovi nedával toľko príležitostí. Nastúpil za Wigan do 21 rokov v priateľskom zápase proti svojmu bývalému klubu Barnoldswick Town. Wigan zápas vyhral 5:2.
Doncaster Rovers.
7. augusta 2014 Maroši následne prestúpil zadarmo do Doncaster Rovers a s klubom podpísal zmluvu na dva roky. Maroši oficiálne debutoval za Doncaster Rovers 27. septembra 2014 po tom ako v 30. minúte vystriedal Jeda Steera pre zranenie. Svoj prvý štart za klub zaznamenal v repríze tretieho kola FA Cupu proti Bristol City. Doncaster ho prepustil na konci sezóny 2018/19.
Coventry City.
22. mája 2019 Maroši súhlasil s tým, že sa pripojí k Coventry City a s klubom podpíše zmluvu na tri roky po vypršaní jeho zmluvy 30. júna 2019.
Shrewsbury Town.
24. júna 2021 Maroši podpísal so Shrewsbury Town trojročnú zmluvu za nezverejnený poplatok.
Reprezentačná kariéra.
Maroši má za sebou jeden zápas za slovenský tím do 21 rokov, v prípravnom zápase proti Portugalsku do 20 rokov. Bol tiež členom kádra pri neúspešnom pokuse kvalifikovať sa na Majstrovstvá Európy hráčov do 21 rokov v roku 2015.
Osobný život.
Do Anglicka sa presťahoval s rodinou v roku 2006 keď mal 13 rokov. Je ženatý a s manželkou majú jedno dieťa. S manželkou sa spoznal, keď bol na skúške vo Wigan Athletic. Jeho otec bol v minulosti taktiež brankár.
Úspechy.
Individuálne

</doc>
<doc id="703462" url="https://sk.wikipedia.org/wiki?curid=703462" title="Wycombe Wanderers FC">
Wycombe Wanderers FC

Wycombe Wanderers FC (celým názvom: Wycombe Wanderers Football Club ) je anglický futbalový klub, ktorý sídli v meste High Wycombe v nemetropolitnom grófstve Buckinghamshire. Klub bol založený bol v roku 1887. Od sezóny 2018/19 hrá v EFL League One (3. najvyššia súťaž).
Svoje domáce zápasy odohráva na štadióne Adams Park s kapacitou 9558 divákov.
Štadión.
Klub hrá svoje domáce štadióny na štadióne Adams Park, ktorý sa nachádza sa na okraji priemyselnej zóny v oblasti Sands v High Wycombe. Štadión bol pomenovaný na počesť dobrodinca a bývalého kapitána Franka Adamsa. Klub hrá na štadióne od roku 1990.Počas sezón 2003/04 a 2004/05 bol štadión známy ako "The Causeway Stadium" zo sponzorských dôvodov. 
Úspechy.
Zdroj:

</doc>
<doc id="703463" url="https://sk.wikipedia.org/wiki?curid=703463" title="Kongregácia pre náuku viery">
Kongregácia pre náuku viery



</doc>
<doc id="703465" url="https://sk.wikipedia.org/wiki?curid=703465" title="Jonáš Maxim">
Jonáš Maxim

Jeho Vysokopreosvietenosť Vladyka SEODr. Jonáš Maxim, PhD. M.S.U. (* 21. november 1974, Levoča) (rodným menom "Jozef Maxim") je arcibiskup prešovskej archieparchie a metropolita Gréckokatolíckej cirkvi na Slovensku sui iuris.
Život.
Po teologických štúdiách v Prešove prijal kňazskú vysviacku 11. júla 1998. V štúdiách pokračoval na Pápežskom východnom inštitúte v Ríme. V rokoch 2001 až 2004 bol špirituálom v kňazskom seminári v Prešove. Následne vstúpil do studitského svätouspenského monastiera v Unive, kde prijal mníšske meno Jonáš a v roku 2020 bol zvolený za igumena.
Biskup.
Pápež František ho 26. októbra 2023 vymenoval za druhého prešovského arcibiskupa a metropolitu. Biskupskú chirotóniu, čiže vysviacku prijal 27. januára 2024 v Katedrále sv. Jána Krstiteľa v Prešove za účasti vyše 50 biskupov z celého sveta. Jeho hlavným svätiteľom bol Cyril Vasiľ a spolusvätiteľmi Peter Rusnák a Venedykt Aleksijčuk. Po obrade chirotónie bol aj intronizovaný, čím podľa kánonických predpisov prebral archieparchiu a stal sa jej deviatym sídelným biskupom a druhým metropolitným arcibiskupom.
Pápež František ho 22. októbra 2024 vymenoval za člena Dikastéria pre východné cirkvi.

</doc>
<doc id="703469" url="https://sk.wikipedia.org/wiki?curid=703469" title="Kongregácia pre kauzy svätých">
Kongregácia pre kauzy svätých



</doc>
<doc id="703471" url="https://sk.wikipedia.org/wiki?curid=703471" title="Jozef Jonáš Maxim">
Jozef Jonáš Maxim



</doc>
<doc id="703472" url="https://sk.wikipedia.org/wiki?curid=703472" title="Bathory cross">
Bathory cross

Bathory Cross, alebo aj familiárne "Čachtický krvák" je od roku 2016 horský beh v Malých Karpatoch so štartom a cieľom v Čachticiach.
História.
História horského behu za začala písať v novembri roku 2015, kedy sa zišlo 33 bežcov na tzv. Nultom ročníku. Nadšenie z behu prekrásnou prírodou Čachtických Malých Karpát v okolí Čachtického hradu rozhodlo o tom, že presne o rok sa uskutočnil oficiálny prvý ročník. Zakladateľom podujatia je Občianske združenie Čachtické podzemie.
Bathory Cross štartuje najčastejšie poslednú novembrovú nedeľu. V prvých štyroch ročníkoch bol štart a cieľ umiestnený v areáli Základnej školy v Čachticiach, od roku 2020 sa podujatie presunulo do areálu Expozícií Legendaria (budova Poľnohospodárskeho družstva Čachtice) na Malinovského ulici. 
V roku 2022 sa na preteky prihlásilo 497 bežcov. 
Trať.
Trať behu je smerovaná do oblasti Čachtického hradného vrchu a vrchu Veľký Plešivec (484 m.n.m.) V ponuke sú dve dĺžky tratí, 23km s prevýšením +900m a 12km s prevýšením +450m.

</doc>
<doc id="703484" url="https://sk.wikipedia.org/wiki?curid=703484" title="Výr (vrch)">
Výr (vrch)

Výr () je najvyšší vrch Oravskej kotliny, krajinného celku Podhôľno-magurskej oblasti. Leží nad obcou Suchá Hora, približne východne od Trstenej. 
Poloha.
Nachádza sa na juhovýchodnom okraji Oravskej kotliny. Leží v Žilinskom kraji, v okrese Tvrdošín a na katastrálnom území obce Suchá Hora. Najbližším sídlom je na severnom úpätí situovaná Suchá Hora, západne leží Hladovka a Vitanová a východne poľská obec Chocholów.
Opis.
Nevýrazný Výr leží na pahorku, ktorý vedie severozápadne z hraničného vrchu Kraviarky (). Rovnako východným smerom sa nachádza aj Góra Cyrlica (), južne dominujú končiare Západných Tatier, no tiež Oravická Magura () a Krúpová (), západne leží Skorušina (), Vajdovka (), Vrchdolinky () a Uhlisko () a severozápadne mohutná Babia hora (). Východné svahy odvodňuje Tvorkov potok, južné Grúničný potok, oba smerujúce do Jelešne v povodí Oravy. Na vrchol nevedie značený turistický chodník. 
Výhľady.
Vrcholovú časť pokrýva poľnohospodársky využívaná krajina bez porastu, ktorý umožňuje kruhový rozhľad. Pri vhodných podmienkach je vidieť blízke Skorušinské vrchy, no tiež Západné Tatry, Oravskú Maguru a Oravské Beskydy. 
Prístup.
Na vrchol nevedie značená turistická trasa, no prístup na nevysoký vrch je kvôli malému prevýšeniu zo Suchej Hory nenáročný. 

</doc>
<doc id="703487" url="https://sk.wikipedia.org/wiki?curid=703487" title="Dušan Bustin">
Dušan Bustin

Prof. Ing. Dušan Bustin, DrSc. (* 12. september 1937, Martin – † 19. september 2022, Bratislava) bol slovenský chemik a univerzitný pedagóg.
Životopis.
Po maturite na gymnáziu v Rimavskej Sobote Dušan Bustin v roku 1955 nastúpil na štúdium chémie na Fakulte chemickej a potravinárskej technológie Slovenskej technickej univerzity v Bratislave, kde v roku 1960 promoval na inžiniera chémie (Ing.). V rokoch 19612013 pôsobil na Katedre analytickej chémie Fakulty chemickej a potravinárskej technológie Slovenskej technickej univerzity. PhD v odbore fyzikálna chémia získal v roku 1965 na J. Heyrovského ústave fyzikálnej chémie a elektrochémie ČSAV v Prahe. V rokoch 19661967 bol na postdoktorandskom študijnom pobyte na Georgetown University vo Washingtone, neskôr získal docentúru (1973) v odbore analytická chémia, a v roku 1986 doktor chemických vied (DrSc.), vedný odbor analytická chémia. V roku 1987 sa stal univerzitným profesorom v odbore analytická chémia. Prodekan FCHPT 19941997, prorektor STU 19972000. Zakladateľ vedeckej školy elektroanalytickej chémie na Slovensku. Výsledky jeho výskumnej práce boli publikované vo viac ako 200 pôvodných prácach v prestížnych vedeckých zahraničných a slovenských časopisoch a zborníkoch. V zahraničí predniesol 20 pozvaných prednášok. Je spoluautorom 3 monografií a 14 učebníc.
Profesor Bustin bol nielen vynikajúci vedec, ale sa intenzívne venoval aj výchove novej generácie vedeckých a technických pracovníkov. Bol človekom, pre ktorého veda vždy bola poslaním a zmyslom života. Rovnako pozitívna a dôležitá bola pre neho rola univerzitného profesora. Vychoval 29 diplomantov a 10 doktorandov. Dvaja jeho žiaci sa stali profesormi a dvaja docentmi. Študenti a celá slovenská vedecká obec vysoko oceňovali jeho zásluhy a tiež jeho láskavý prístup k nim.
Bol členom redakčných rád vedeckých časopisov ("Chemical Papers", "Chemické listy"). Dôležitá bola jeho spolková činnosť. Bol zahraničným členom Americkej chemickej spoločnosti, podpredsedom Slovenského národného výboru pre Čistú a aplikovaná chémiu (IUPAC) a národný zástupca v IUPAC.

</doc>
<doc id="703488" url="https://sk.wikipedia.org/wiki?curid=703488" title="Vladimír Skovajsa">
Vladimír Skovajsa

Vladimír Skovajsa (* 4. máj 1929, Nové Mesto nad Váhom – † 24. máj 2002, Bratislava) bol slovenský plavec, 13-násobný majster Československa (200 m prsia a 1 500 m kraul) a olympionik v Helsinkách 1952. Na Slovensku bol aj zakladateľom diaľkového a zimného plávania a nestorom otužovania.
Športový životopis.
K bazénovému plávaniu sa dostal v rámci rehabilitácie ako chlapec. Pretekať začal v roku 1945 v klube Slávia VŠ Bratislava (od 1955 ako Slávia UK Bratislava) pod vedením trénera Ota Malého. Jeho najobľúbenejšou plaveckou disiplínou boli prsia na trati 200 m a od roku 1946 viackrát vyhral v tejto disciplíne dorastenecké aj seniorské majstrovská Česko-Slovenska. Jeho osobný rekord na 200 m prsia 2:40,8 min. bol v roku 1955 aj československým rekordom. Okrem plávania sa venoval aj vodnému pólu a v roku 1955 jeho tím Slávia UK Bratislava získal titul majstra ČSR. Počas plaveckej kariéry a aj po jej skončení bol v rokoch 19492000 inštuktorom plávania, a to hlavne v historickej bratislavskej plavárni Grössling.
Olympijské hry.
V roku 1952 sa zúčastnil XV. letných olympijských hier v Helsinkách (spolu s Ľudovítom Komadelom súťažiacim v tejže disciplíne), a to v rámci Armádneho telocvičného klubu, kde v pretekoch na 200 metrov prsia dosiahol čas 2:53,3 min. a skončil v rozplavbe – celkove na 35. mieste.
Diaľkové plávanie.
V neskoršej športovej kariére sa zameral na diaľkové plávanie, a to na trati 5 km. Príklady jeho štartov na súťažiach v rokoch 19801983 sú uvedené v publikácii na strane 10. Jeho krédom v diaľkovom a otužileckom plávaní boli zásady húževnatosť – vytrvalosť – čestnosť – kamarátstvo a schopnosť deliť sa o radosť z úspechov.
Zimné plávanie.
Od roku 1974 sa V. Skovajsa venoval aj zimnému plávaniu. A to ako v prvom otužileckem oddiele na Slovensku (v TJ Kovo Bratislava pod návzom oddiel diaľkového ôlávania športového otužovania), tak od r. 1979 aj na súťažiach v Česku. V roku 1979 zaplával vo vode s teplotu 2°C svoj prvý „ľadový“ kilometer. A vo vyššom veku bol v roku 2000 aj pri zrode prvého slovenského otužileckého občianskeho združenia (OZ) Ľadové medvede Bratislava. Na počesť V. Skovajsu usporadúva uvedené OZ/klub ĽMB Memoriál Vladimíra Skovajsu (v roku 2024 išlo už o 17. ročník).
Ocenenia.
Vladimír Skovajsa bol nositeľom titulu Zaslúžilý majster športu.

</doc>
<doc id="703489" url="https://sk.wikipedia.org/wiki?curid=703489" title="Železničná zastávka Hrachovište">
Železničná zastávka Hrachovište

Železničná zastávka Hrachovište je železničná zastávka na severnom okraji obce Hrachovište. Nachádza sa v nadmorskej výške medzi zastávkou Višňové a stanicou Vaďovce na 12,290 km. Zastávka leží na trati železničnej trati Nové Mesto nad Váhom – Vrbovce, ktorá nie je elektrifikovaná. Na železničnej zastávke nie je možná kúpa cestovného lístka. 
Budova zastávky sa nachádza vľavo, v smere od Nového Mesta nad Váhom. Najbližšia autobusová zastávka je vzdialená asi 600 m.

</doc>
<doc id="703490" url="https://sk.wikipedia.org/wiki?curid=703490" title="Sumène">
Sumène

Sumène môže byť:

</doc>
<doc id="703491" url="https://sk.wikipedia.org/wiki?curid=703491" title="Sauve">
Sauve

Sauve môže byť:

</doc>
<doc id="703492" url="https://sk.wikipedia.org/wiki?curid=703492" title="Saint-Hippolyte-du-Fort">
Saint-Hippolyte-du-Fort

Saint-Hippolyte-du-Fort môže byť:

</doc>
<doc id="703493" url="https://sk.wikipedia.org/wiki?curid=703493" title="Saint-André-de-Valborgne">
Saint-André-de-Valborgne

Saint-André-de-Valborgne môže byť:

</doc>
<doc id="703495" url="https://sk.wikipedia.org/wiki?curid=703495" title="Kimón (kovotepec)">
Kimón (kovotepec)

Kimón () bol starogrécky kovotepec.
Kimón, grécky kovolejár a kovotepec z neznámeho obdobia (pravdepodobne z helenistického), podľa Athénaia zhotovil spolu s Athénokleom umelecké nádoby na pitie, ozdobené rytinami zobrazujúce výjavy z gréckej mytológie. Obaja umelci boli vynikajúci rytci, ich poháre boli strieborné, pozlátené, niekedy vyrobené z čistého zlata a ozdobené drahokamami.

</doc>
<doc id="703498" url="https://sk.wikipedia.org/wiki?curid=703498" title="Anne Applebaum">
Anne Applebaum



</doc>
<doc id="703499" url="https://sk.wikipedia.org/wiki?curid=703499" title="Anne Elizabeth Applebaumová">
Anne Elizabeth Applebaumová



</doc>
<doc id="703500" url="https://sk.wikipedia.org/wiki?curid=703500" title="Anne Elizabeth Applebaum">
Anne Elizabeth Applebaum



</doc>
<doc id="703501" url="https://sk.wikipedia.org/wiki?curid=703501" title="Lodenica na Antigue">
Lodenica na Antigue

Lodenica na Antigue a priľahlé archeologické lokality na juhu ostrova Antigua zahŕňajú lodenicu kapitána Nelsona () a prístav s obrannými, obytnými, skladovacími a administratívnymi budovami, ale i menšiu delostreleckú batériu na Shirley Heights.
Nachádzajú sa v obci English Harbour vo farskom okrsku Saint Paul. Celková plocha tohto chráneného historického územia je 255 ha. Lodenicu postavili v 18. storočí pomocou otrokov a následne slúžila ako základňa britského námorníctva pre celý región východného Karibiku. Miestna hlboká zátoka krytá okolitými kopcami pred hurikánmi predstavovala pre Britov ideálne miesto na umiestnenie lodenice a prístavu.
V roku 2016 boli zapísané na zoznam svetového dedičstva UNESCO.

</doc>
<doc id="703502" url="https://sk.wikipedia.org/wiki?curid=703502" title="Slávne kúpeľné mestá Európy">
Slávne kúpeľné mestá Európy

Slávne kúpeľné mestá Európy ("The Great Spa Towns of Europe") je nadnárodná pamiatka svetového dedičstva UNESCO, do ktorej patrí 11 kúpeľných miest v siedmich európskych štátoch. Tieto mestá sa rozvinuli okolo prírodných prameňov minerálnych vôd a prosperovali od začiatku 18. storočia do 30. rokov 20. storočia.
Snaha dostať jedenástku európskych kúpeľov na zoznam svetového dedičstva začalo v roku 2012, koordinovalo ju Česko a nominácia bola predložená v roku 2019. 
24. júla 2021 boli tieto mestá oficiálne zapísané na zoznam svetového dedičstva UNESCO na 44. zasadaní World Heritage Committee v meste Fu-čou v Číne. Anglické kúpeľné mesto Bath je zapísané na zozname svetového dedičstva UNESCO i samostatne už od roku 1987. Istý čas počas spracovania prihlášky boli nominované i mestá Luhačovice, Bad Homburg vor der Höhe, Bad Pyrmont, Wiesbaden a Bad Ischl, ktoré sa však na zoznam UNESCO nedostali.

</doc>
<doc id="703503" url="https://sk.wikipedia.org/wiki?curid=703503" title="Gedeon Burkhard">
Gedeon Burkhard

Gedeon Burkhard (* 3. júl 1969, Mníchov, Západné Nemecko) je nemecký herec. Najznámejší je zo seriálov "Komisár Rex" a "Kobra 11".
Život.
V roku 1992 získal bavorskú filmovou cenu za úlohu vo filme "Kleine Haie" (Malí podvodníci). V roku 1998 sa stal najpríťažlivejším mužom časopisu Bild a v roku 1999 dostal cenu Romy za najobľúbenejšieho seriálového hrdinu. Najväčší herecký úspech dosiahol v rakúskom seriáli "Komisár Rex", v úlohe Alexandera „Alexa“ Brandtnera, V rokoch 20062008 hral v nemeckom akčnom kriminálnom seriáli "Kobra 11" hlavného komisára Chrisa Rittera, v hlavnej úlohe s Erdoganom Atalayom.
V roku 2016 si zahral aj vo filme "Lída Baarová" so slovenskou herečkou Táňou Pauhofovou.

</doc>
<doc id="703506" url="https://sk.wikipedia.org/wiki?curid=703506" title="Vyšná Poperačka">
Vyšná Poperačka

Vyšná Poperačka () je vrch v Podbeskydskej vrchovine, krajinnom celku Stredných Beskýd. Leží nad obcou Breza, približne západne od Námestova. 
Poloha.
Nachádza sa v strednej časti Podbeskydskej vrchoviny. Leží v Žilinskom kraji, v okrese Námestovo a na katastrálnom území obce Lokca. Najbližším sídlom je západne situované Beňadovo a južne ležiaca Breza, juhovýchodne sa nachádza Oravská Jasenica, východne Námestovo a severne Oravské Veselé. Vrch patrí do Chránenej krajinnej oblasti Horná Orava.
Opis.
Vyšná Poperačka leží v strednej, najvyššej časti vrchoviny, v hrebeni, vedúcom severozápadne od vrchu Vráta (). Severne sa nachádza Náveterný vrch (), Nižná Poperačka (), Mechy (), Pilsko () a Mrázová (), východne Grebáčovka (), Slepčianka () a Kozubka (), južne Vráta (), Budín (), Šubovka (), Surový (), Mrzáčka () a Zraz () a západne Kýčera (), Grúň (), Kýčerka (), Kurčinka () a Skalnitý (). Oblasť je súčasťou povodia Oravy a jej zdrojnice Bielej Oravy, kde vodu zo západnej časti odvádza potok Kýčera a z východných Poperačský potok do Veselianky. Na vrchol nevedie značený turistický chodník. 
Výhľady.
Vrcholovú časť pokrýva riedky lesný porast, ktorý umožňuje rozhľad. Pri vhodných podmienkach je vidieť okolité vrcholy Podbeskydskej vrchoviny, no tiež Tatry, Nízke Tatry, Oravskú Maguru a Oravské Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi z Brezy a Beňadova. 

</doc>
<doc id="703507" url="https://sk.wikipedia.org/wiki?curid=703507" title="Zlatá lopta 2009">
Zlatá lopta 2009

Zlatá lopta je cena pre najlepšieho futbalistu sveta hrajúceho v Európe. O víťazovi hlasujú športoví novinári. Cena za rok 2009 sa udelila 1. decembra 2009 a vyhral ju Lionel. Messi. Bola to pre neho prvá výhra v tejto ankete.
Messi získal 473 bodov o 240 viac ako druhý Cristiano Ronaldo.

</doc>
<doc id="703508" url="https://sk.wikipedia.org/wiki?curid=703508" title="Continuo">
Continuo

Continuo je štvrtý štúdiový album slovenskej art-rockovej skupiny Collegium musicum Tento album v roku 1978 vydalo hudobné vydavateľstvo Opus. 
Od jeho pôvodného vydania vyšlo albumu niekoľko oficiálnych a neoficiálnych reedícií na rôznych typoch hudobných nosičov a v rôznych verziách zvukových záznamov.

</doc>
<doc id="703509" url="https://sk.wikipedia.org/wiki?curid=703509" title="Tomi Popovič">
Tomi Popovič

Tomi Popovič, vlastným menom Tomáš Popovič, (* 25. jún 1977, Nitra, ČSSR, dnes Slovensko) je slovenský spevák, skladateľ a producent. Jeho bratmi sú hudobníci Anton Popovič a Sáva Popovič. Vydal dva štúdiové albumy "Tomi" (2007) a "Virtuálna láska" (2010). Má na konte produkciu s menami ako Backstreet Boys, Michelle Williams z Destiny’s Child, Olivia Gunit, 50 Cent, Mary J Blidge, Babyface a ďalšími. Je autorom úspešných skladieb „Príbeh“ (Tina feat. Rytmus), či „Nebo Peklo Raj“ (Dara Rolins feat. Tomi Popovič), za ktorú získal Zlatého slávika v kategórii Hit roka 2011. Producentsky sa podieľal na Rytmusovom albume "Kral".
Kariéra.
Narodil sa v Nitre, ale vyrastal v Bratislave. V osemnástich sa presťahoval do Spojených štátov.
Jeho úspechy v Európe začali v Maďarsku, po vydaní singlu „Babygetdown“ a neskôr s ním bodoval aj na Slovensku. Pieseň odprezentoval na galavečere Športovec roka v decembri 2008.
Jeho debutový album "Tomi" vyšiel v roku 2007 v USA, v Maďarsku, na Slovensku a dokonca v Japonsku. Druhým singlom sa stala skladba „Waiting“. Celkový predaj albumu sa priblížil k 100 tisíc predaným kusom. Skladba „You can tell me“ sa stala najsťahovanejšou v Japonsku. To bolo dôvodom, prečo spoločnosť Sony Music Japan podpísala s Tomim zmluvu na druhý album. 
Ten vyšiel v decembri 2009 a nesie sa predovšetkým v štýle r’n’b a popu a obsahuje 15 skladieb vrátane dvoch remixov pilotného singlu „What it feels like“ a coververzie piesne „Tears in Heaven“ od Erica Claptona. Druhým singlom sa stala skladba „Sám s Tebou“, ktorú pôvodne Popovič napísal v angličtine, ale na žiadosť svojich fanúšikov ju preložil do slovenčiny. Ide pritom o vôbec prvú jeho skladbu naspievanú v slovenčine.
V roku 2010 vystúpil ako predskokan skupiny Backstreet Boys v rámci časti ich koncertnej šnúry "This Is Us Tour" v Japonsku, a taktiež na ich bratislavskom koncerte.
V októbri 2011 získal so skladbou „Príbeh“ Cenu SOZA za najhranejšiu skladbu, spolu s autormi piesne Alexandrou Okálovou a Patrikom „Rytmusom“ Vrbovským.
Vo februári 2012 získal s Darou Rolins ocenenie Hit roka za skladbu „Nebo Peklo Raj“ v ankete Slávik 2011.
V apríli 2012 vydal singel „Tvoja sloboda“, ktorý je zároveň ústrednou piesňou k filmu "eŠteBák".
V decembri 2012 hosťoval na Egovom mixtape v skladbe „Každý deň“.
Osobný život.
Tomi Popovič má jedno manželstvo za sebou, 8 rokov taktiež tvoril pár s Barborou Rakovskou, ktorá mu 12. septembra 2010 porodila dcéru Amiu.

</doc>
<doc id="703510" url="https://sk.wikipedia.org/wiki?curid=703510" title="Zlatá lopta 2008">
Zlatá lopta 2008

Zlatá lopta je cena pre najlepšieho futbalistu sveta hrajúceho v Európe. O víťazovi hlasujú športoví novinári. Cena za rok 2008 sa udelila 2. decembra 2008 a vyhral ju Cristiano Ronaldo. Bola to pre neho prvá výhra v tomto ocenení. Stal sa tak po Eusébiovi a Figovi tretím Portugalcom a zároveň štvrtým hráčom v histórii Manchesteru United, ktorý získal toto ocenenie. Pred ním dokázali Denis Law (1964), Bobby Charlton (1966) a George Best (1985).

</doc>
<doc id="703518" url="https://sk.wikipedia.org/wiki?curid=703518" title="Thomas Tuchel">
Thomas Tuchel

Thomas Tuchel (* 29. august 1973, Krumbach) je nemecký profesionálny futbalový tréner a bývalý futbalový obranca. Je všeobecne považovaný za taktického inovátora v modernom futbale a jedného z najlepších trénerov na svete. Do 7. septembra 2022 bol trénerom anglického klubu Chelsea. Od októbra 2024 je trénerom anglickej reprezentácie.
Hráčska kariéra.
Thomas Tuchel hral v nižších ligách za Stuttgarter Kickers a SSV Ulm 1846.
Trénerská kariéra.
Tuchel trénoval FC Augsburg II, 1. FSV Mainz 05, Borussii Dortmund, Paris Saint-Germain a Chelsea. S PSG bol v roku 2020 vo finále Ligy majstrov a s Chelsea v roku 2021 Ligu majstrov vyhral. 
7. septembra 2022 bol vyhodený z Chelsea.
Osobný život.
Ako dieťa bol Tuchel „obrovským“ fanúšikom futbalu a jeho prvým futbalovým idolom bol Hans-Günter Bruns.
Tuchel navštevoval Simpert-Kraemer-Gymnasium a vymýšľal taktické stratégie na volejbale počas hodín telesnej výchovy.
Thomas sa v roku 2009 oženil so svojou manželkou Sissi, s ktorou má dve dcéry. V apríli 2022 bolo oznámené, že Sissi požiadala o rozvod, pričom ako dôvod uviedla neprekonateľné rozdiely.
Tuchel je polyglot, hovorí nemecky, francúzsky, anglicky a taliansky. Sám seba označuje za „nedokonalého vegetariána“ a konzumuje minimálne množstvo alkoholu. Tuchel sa považuje za vášnivého čitateľa, najmä románov, kriminálnych trilerov a kníh o architektúre a dizajne. Je taktiež fanúšikom tenisu, rockovej hudby a hip-hopu.
Úspechy.
Trénerske.
Bayern Mníchov

</doc>
<doc id="703522" url="https://sk.wikipedia.org/wiki?curid=703522" title="Tomáš Suslov">
Tomáš Suslov

Tomáš Suslov (* 7. jún 2002, Spišská Nová Ves) je slovenský profesionálny futbalista, ktorý hrá na pozícii ofenzívneho stredopoliara či krídelníka v talianskom klube Hellas Verona, kde je na hosťovaní z FC Groningen. Suslov je taktiež reprezentant Slovenska.
Klubová kariéra.
V roku 2018 zamieril z akadémie Tatranu Prešov do mládeže tradičného účastníka holandskej Eredivisie, do FC Groningen, kde sa postupnými krokmi prebojoval do A-tímu na začiatku sezóny 2020/21.
V holandskej najvyššej súťaži odohral svoj prvý zápas 13. septembra 2020, keď po úvodnej polhodine vystriedal holandskú futbalovú legendu Arjena Robbena v prvom zápase sezóny proti PSV Eindhoven. Vo svojom prvom zápase sa strelecky presadil v 53. minúte, po asistencii Jørgena Larsena, prehre 1:3 však zabrániť nedokázal.
V tej istej sezóne sa stal stabilným členom základnej zostavy. 21. februára 2021 strelil svoj druhý profesionálny gól, a to v 23. kole Eredivise do siete SC Heerenveen.
Reprezentačná kariéra.
18. novembra 2020 debutoval v slovenskej reprezentácii v zápase Ligy národov proti Česku. V 62. minúte vystriedal Alberta Rusnáka.

</doc>
<doc id="703525" url="https://sk.wikipedia.org/wiki?curid=703525" title="Víctor Manuel Fernández">
Víctor Manuel Fernández

Víctor Manuel Fernández (* 18. júl 1962, Alcira Gigena, Argentína) je prelát Katolíckej cirkvi a teológ. Od decembra 2009 do apríla 2018 pôsobil ako rektor Pápežskej katolíckej univerzity v Argentíne. Dňa 2. júna 2018 bol vymenovaný za arcibiskupa La Platy. Pápež František ho 1. júla 2023 vymenoval za prefekta Dikastéria pre náuku viery od polovice septembra. František udelil Fernándezovi kardinálsky biret 30. septembra 2023. Často mu familiárne hovoria „Tucho“.
Život.
Vzdelanie a skorá kariéra.
Fernández sa narodil 18. júla 1962 v Alcira Gigena v provincii Córdoba. Jeho otec Emilio bol obchodník, ktorý podporoval Raúla Alfonsína, radikálneho politického vodcu. Fernández vstúpil do seminára v roku 1978.
Teológ a pedagóg.
Koncom 90. rokov Fernández nasledoval odporúčanie arcibiskupa z Buenos Aires Jorgeho Bergoglia a odmietol pozvanie do čela teologického inštitútu v Bogote.
Fernández viedol Teologickú fakultu Pápežskej katolíckej univerzity v Argentíne a 15. decembra 2009 ho kardinál Bergoglio navrhol za jej rektora. Svoju prísahu zložil 20. mája 2011, keď jeho menovanie potvrdila Kongregácia pre katolícku výchovu, ktorá odmietla vydať súhlas, kým Fernández neodpovedal na námietky proti jeho vymenovaniu zo strany Kongregácie pre náuku viery. Bergoglio nesúhlasil s takýmto spochybňovaním jeho úsudku a Fernández považoval samotný proces za neúctivý (napr. cestoval do Ríma a Kongregácia zrušila zasadnutie na poslednú chvíľu). V júli 2023, po svojej nominácii za prefekta Dikastéria pre náuku viery, Fernández uviedol, že ho kongregácia kedysi „dokonca vyšetrovala“. Dodal tiež, že v priebehu niekoľkých mesiacov „vyjasnil [svoje] skutočné postoje [Kongregácii pre náuku viery] a všetko sa pokojne vyriešilo“. Kardinál Gerhard Müller, ktorý viedol túto inštitúciu v rokoch 2012 až 2017, potvrdil, že kongregácia viedla koncom nultých rokov 21. storočia spis o Fernándezovi kvôli obavám o jeho teológiu.
Dva mesiace po tom, čo sa kardinál Bergoglio stal pápežom Františkom, vymenoval 13. mája 2013 Fernándeza za titulárneho arcibiskupa Tiburnie. Toto prvé argentínske biskupské menovanie Františka bolo vnímané ako pokarhanie rímskej kúrie, s ktorou mal František ako arcibiskup Buenos Aires príležitostne antagonistický vzťah, najmä so snahou niektorých v Ríme zablokovať Fernándezovo menovanie za rektora univerzity v roku 2011. Fernández bol prvým rektorom univerzity, ktorý sa stal arcibiskupom. 
Fernández prijal biskupskú vysviacku 15. júna 2013 v metropolitnej katedrále Buenos Aires z rúk arcibiskupa z Buenos Aires Maria Poliho. Spolusvätiteľmi bol arcibiskup zo Santa Fe José María Arancedo, biskup z Río Cuarto Eduardo Eliseo Martín, biskup z Quilmes Carlos José Tissera a arcibiskup z Corrientes Andrés Stanovnik. Fernández mal na sebe náprsný kríž, ktorý mu poslal František z Ríma. 
Pápež František vymenoval Fernándeza do komisie, ktorá vypracovala záverečné posolstvo (tzv. "relatio") mimoriadnej biskupskej synody o rodine, ktorá sa konala v októbri 2014.
František ho v októbri 2015 vymenoval za člena štrnásteho riadneho valného zhromaždenia Biskupskej synody a vymenoval ho tiež do prípravnej komisie na záverečnú správu, ktorá mala byť predložená účastníkom synody na hlasovanie.
Fernández bol 17. decembra 2016 vymenovaný za poradcu Kongregácie pre katolícku výchovu (dnes súčasť Dikastéria pre kultúru a vzdelávanie).
Fernández ukončil svoje pôsobenie vo funkcii rektora katolíckej univerzity v Argentíne 25. apríla 2018, keďže naplnil dve po sebe idúce funkčné obdobia.
Arcibiskup pre La Plata.
Po zvolení pápeža Františka bol Fernández často spomínaný ako kandidát na dôležitý post v Rímskej kúrii, napríklad ako vedúci Kongregácie pre katolícku výchovu alebo vo vzdialenejšej budúcnosti ako prefekt Kongregácie pre náuku viery. Pápež František ho 2. júna 2018 vymenoval za arcibiskupa La Platy ako nástupcu Héctora Rubéna Aguera, ktorý bol už niekoľko rokov v zlom zdravotnom stave. (Aguer podal rezignáciu len týždeň pred 75. narodeninami a bol dlho považovaný za odporcu Bergoglia v rámci Argentínskej biskupskej konferencie.) Fernández uviedol, že jeho program pre arcidiecézu bude „"Evangelium gaudium", ale vážne, nie ako slogan“. Podľa jeho slov mu František povedal, aby sa pozorne pozrel na arcidiecézny seminár. Intronizovaný vo svojej arcidiecéze bol 16. júna.
Dikastérium pre náuku viery.
Dňa 1. júla 2023 ho pápež František v polovici septembra vymenoval za prefekta Dikastéria pre náuku viery, čím nahradil kardinála Luisa Ladariu Ferrera. Stal sa tak prvým Argentínčanom, ktorého František vymenoval do vedúcej pozície v Rímskej kúrii.
Spolu s oznámením o jeho vymenovaní bol zverejnený aj „veľmi nezvyčajný“ list pápeža Františka Fernándezovi napísaný v španielčine. V ňom definoval jeho poslanie slovami: „Dikastérium, ktorému budete v budúcnosti predsedať, začalo používať nemorálne metódy. Boli to časy, keď sa namiesto podpory teologických vedomostí sledovali možné doktrinálne omyly. To, čo od vás očakávam, je určite niečo veľmi odlišné.“ V liste Fernándezovi napísal, aby rozvíjal teológiu zameranú na „zvyšovanie inteligencie a odovzdávanie viery v službe evanjelizácie“, pričom poznamenal, že jeho celoživotná práca ukázala, že vie, ako „uviesť teologické poznatky do dialógu so životom svätého Božieho ľudu.“ Upriamil tak pozornosť skôr sem ako na novú zodpovednosť kongregácie za duchovnú disciplínu a prípady sexuálneho zneužívania.
V liste veriacim svojej arcidiecézy Fernández uviedol, že pôvodne odmietol vymenovanie, pretože sa necítil „kvalifikovaný alebo vyškolený“ na to, aby viedol sekciu dikastéria zodpovednú za zneužívanie detí, avšak ustúpil, keď bol uistený, že odborníci v tejto sekcii sú schopní pracovať samostatne.
V rozhovore po svojom vymenovaní Fernández povedal, že je proti požehnaniam osôb rovnakého pohlavia, ale uviedol, že také, ktoré nevyvolávajú zmätok, by mali byť potvrdené.
Dňa 9. júla 2023 pápež František oznámil, že ho 30. septembra vymenuje za kardinála. Na tomto konzistóriu bol vymenovaný za kardinála diakona kostola Santi Urbano e Lorenzo a Prima Porta.
Vzťah s pápežom Františkom.
Jeho vzťah s pápežom Františkom sa datuje od jeho práce pre Argentínsku biskupskú konferenciu, kde preukázal svoju schopnosť začleniť rôzne názory do zostavovania skupinových vyhlásení. Ako predseda prípravnej komisie pre konferenciu Aparecida CELAM v roku 2007 sa František spoliehal na Fernandezove schopnosti. Predpokladá sa, že odpor Rímskej kúrie proti Františkovmu výberu Fernándeza za rektora argentískej katolíckej univerzity posilnil Františkovu podporu. Išlo pravdepodobne aj o podnet vymenovať Fernándeza za arcibiskupa a prideliť mu dôležité úlohy.
Pápež František mu dôveruje; preto je Fernández všeobecne uznávaný ako prispievateľ do exhortácie "Evangelii gaudium". Taktiež „významným spôsobom prispel“ k tvorbe encykliky "Laudato Si'".
Pre svoju povesť Františkovho „dôveryhodného teológa“ sa hovorí, že bol hlavným autorom "Amoris Laetitia", apoštolskej exhortácie, ktorú František vydal v roku 2016 po dvoch zasadnutiach Biskupskej synody o rodine. Vo svojej vlastnej rozšírenej obhajobe "Amoris", Fernández argumentoval v prospech väčšej slobody pri rozhodovaní o podávaní prijímania rozvedeným a znovu zosobášeným. Napísal, že „nie je možné v každom jednotlivom prípade tvrdiť, že tieto [sexuálne] akty sú vážne nečestné v subjektívnom zmysle. V zložitosti konkrétnych situácií, aj podľa sv. Tomáša [Akvinského] ,narastá neurčitosť‘“. Povedal tiež, že „v mnohých otázkach som oveľa progresívnejší ako pápež“.
Fernández bol tiež nazývaný Františkovým „primárnym ghostwriterom“ a blízkym spolupracovníkom.
Tvorba.
V knižnom rozhovore Fernándeza s novinárom Paolom Rodarim z talianskeho denníka "La Repubblica" pod názvom "Il progetto di Francesco." "Dove vuole portare la Chiesa" ("Projekt František. Kam chce doviesť Cirkev") kardinál opísal široké témy Františkovho pápežstva. Vyzdvihol potrebu pozerať sa na morálne problémy v kontexte namiesto toho, aby sme ich presadzovali ako nevyjednávateľné. Je potrebné radšej „zapáliť srdcia“ ako opakovať staré argumenty „filozofické alebo stojace na prírodných zákonoch“. Fernández uviedol: „Napríklad nie je dobré postaviť sa proti manželstvám osôb rovnakého pohlavia, pretože ľudia majú tendenciu vidieť nás ako skupinu odporných, krutých, necitlivých, dokonca prehnaných jednotlivcov. Je však úplne iné hovoriť o kráse manželstva a harmónii rozdielov, ktoré tvoria súčasť zväzku medzi mužom a ženou. Tento pozitívny kontext ukazuje a hovorí sám za seba, že používanie rovnakého pojmu „manželstvo“ na opísanie zväzkov osôb rovnakého pohlavia je nevhodné.“

</doc>
<doc id="703526" url="https://sk.wikipedia.org/wiki?curid=703526" title="Peklisko (prítok Levočského potoka)">
Peklisko (prítok Levočského potoka)

Peklisko je potok v regióne Spiš v Prešovskom kraji v okrese Levoča na území mesta Levoča. Je ľavostranným prítokom Levočského potoka v povodí Hornádu. Má dĺžku . Je vodným tokom VI. rádu. Číslo hydronyma: 4-32-01-3084. Nachádza sa v geomorfologickom celku Levočské vrchy.
Prameň.
Pramení na úpätí južného svahu vrchu "Javorinka" s v nadmorskej výške v lesnom extraviláne v severnej časti územia mesta Levoča, na území jej mestskej časti Levočská Dolina, v okrese Levoča v Prešovskom kraji.
Opis toku.
Od prameňa tečie juhovýchodojužným smerom cez lesný extravilán územím mesta Levoča, v priberá bezmenný ľavostranný prítok a vteká do poľnohospodárskeho extravilánu. Stáča sa na juhozápad a striedavo tečie cez les a trvalé trávnaté porasty. Ďalej sa stáča na juh a po krátkom úseku smerujúcom na východ tečie cez lúky a pasienky. V priberá ľavostranný bezmenný prítok, ľavým brehom obmýva úpätie západného svahu lesa a vrchu "Veľká Krásna" s , v priberá ľavostranný bezmenný prítok. Na úpätí lesa "Malý Latín" tvorí esovitý meander, podteká cestu z Levočskej Doliny do mestskej časti Závada (Levoča) a hneď v ústi neďaleko východného okraja intravilánu do Levočského potoka ako jeho pravostranný prítok. Pramení, preteká a ústi na území mesta Levoča v priestore geomorfologického celku Levočské vrchy, geomorfologického podcelku Levočská vysočina. 
Pôvod názvu.
Názov vodného toku má pôvod v toponymickom apelatíve "peklisko" na území, cez ktoré preteká. Apelatívum bolo bez zmeny prenesené priamo na pomenovanie vodného toku ako súčasť skupiny názvov v slovenskej toponymii s nižšou frekvenciou výskytu v hydronymii. Motivácia vzniku apelatíva "peklisko" je spojená s významom "lokalita v období pomenovacieho procesu spájaná s produkciou drevného uhlia". Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Celé širšie okolie regiónu sa vyznačuje hustým výskytom toponým z tohto slovného základu: v susednej doline na západ od "Pekliska" tečie "Pekliansky potok", ktorý preteká o.i. aj cez les "Nad Peklom" a obmýva svojim brehom úpätie lesa "Peklo", ďalej medzi "Peklianskym potokom" a "Pekliskom" je situovaný les "Uhliarky", na území Levoče je lúka "Uhlisko", ktoré podobne ukazujú na spojenie s produkciou drevného uhlia. Hydronymum "Peklisko" bolo štandardizované v roku 1975. V dnešnej slovenskej hydronymii hydronymum "Peklisko" nie je jedinečným názvom (október 2023).

</doc>
<doc id="703529" url="https://sk.wikipedia.org/wiki?curid=703529" title="Imrich Matej Korauš">
Imrich Matej Korauš

Imrich Matej Korauš (* 16. november 1835, Valča† 27. október 1918, Kláštor pod Znievom) bol slovenský vojenský lekár a pedagóg. Podieľal sa na likvidácii cholerovej epidémie, ktorá v roku 1873 vypukla v Turci. Vyučoval matematiku, chémiu a telesnú výchovu na Gymnáziu v Kláštore pod Znievom.
Životopis.
Narodil sa v turčianskej obci Valča do rodiny roľníka Mateja Korauša a jeho ženy Kataríny rod. Fillovej. Študoval v Martine, Kremnici, Banskej Štiavnici na Baníckej a lesníckej akadémii, vo Váci a neskôr medicínu na Inštitúte pre výchovu vojenských lekárov vo Viedni. Od roku 1861 pôsobil ako vojenský lekár v Sedmohradsku a v roku 1871 nastúpil ako učiteľ matematiky, chémie a telesnej výchovy na Gymnáziu v Kláštore pod Znievom. Svojimi vedomosťami a vedeckým prístupom výrazne pomohol pri boji s turčianskou epidémiou cholery v roku 1873.
Zaznamenal jeden z väčších nálezov meteoritov na slovenskom území, 19 ks meteoritov z Lazian, z nich najťažší vážil "viac centov" a druhý najťažší 4,5 kg. Podľa záznamu meteority odovzdal SNM v Martine, no v roku 2014 už sa uvádzajú ako stratené.
Podieľal sa na slovenskej kultúre a vede svojej doby, bol v aktívnom kontakte s inými národovcami, ako boli Andrej Kmeť, Pavol Mudroň, či Richard Osvald. Prispieval do slovenských periodík, menovite do Národného hlásnika, Národných novín, Časopisu a Sborníka MSS, Slovenského letopisu, Slovenských novín, Orla, Tábora, Zory, či Kalendára Svätovojtešského.

</doc>
<doc id="703530" url="https://sk.wikipedia.org/wiki?curid=703530" title="Bomba kšeft">
Bomba kšeft

Bomba kšeft je názov druhého štúdiového albumu dvojice Miroslav Noga &amp; Štefan Skrúcaný. Tento album v roku 1993 vydalo hudobné vydavateľstvo Jumbo Records.
Napriek tomu, že svojim zameraním je album orientovaný skôr na zábavu, sa na jeho vzniku podieľalo silné zastúpenie: autormi jeho textov sú z väčšej časti Boris Filan a Kamil Peteraj, autorom textu jedného z najväčších hitov albumu, „Tequila Jumbo“, je Stano Gurka. Autormi hudby sú Gabo Dušík, ale aj Janko Lehotský, Jožo Ráž a Jano Baláž. Okrem piesne „Tequila Jumbo“ boli v rádiách často hrávané aj skladby „Ružový vesmír“ a titulná skladba „Bomba kšeft“.

</doc>
<doc id="703533" url="https://sk.wikipedia.org/wiki?curid=703533" title="Adela Gleijerová">
Adela Gleijerová

Adela Gleijerová (* 20. september 1933, Montevideo, Uruguaj) je uruguajská filmová, divadelná a televízna herečka pôsobiaca v Argentíne.
Kariéra.
Bola členkou skupiny Teatro El Galpón v Montevideu, kde debutovala v roku 1956 s Agustínom Cuzzanim v hre "El centroforward murió al amanecer". Okrem iného účinkovala aj v hre "Kaukazský kriedový kruh" od Bertolta Brechta a v "Kráľovi Learovi" od Williama Shakespeara, ktorú režíroval Atahualpa del Cioppo.
V Buenos Aires pôsobila v divadle San Martín v hrách "Hombre y superhombre" od Bernarda Shawa, "Lo frío y lo caliente" od Pacha O'Donnella, "La Máscara" a "Gris de ausencia" od Roberta Cossu v réžii Carlosa Gandolfa.
Medzi jej ďalšie divadelné roly partia: "El prisonero de la Segunda Avenida" od Neila Simona v réžii Normy Aleandro, "Tres buenas mujeres" od Laury Bonaparte na festivale v Guanajuate, "Greek" od Stephena Berkoffa atď.
Od Argentínskej asociácie hercov a herečiek získala ocenenie "Premio Podestá 2006 a la Trayectoria Honorable".
Televízia.
Preslávila sa účinkovaním v telenovelách "Amo y señor" (1984), "Increíblemente sola" (1985), "Rebelde" (1989), "Celeste" (1991), "Princesa" (1992), "Celeste siempre Celeste" (1993), "Milady" (1997) a "Los buscas de siempre" (2000). V rokoch 1996 až 1998 hrala aj v seriáli "Mi familia es un dibujo". V roku 1999 si zahrala v prvej sérii seriálu "Vulnerables". V roku 2006 účinkovala v telekomédii "Rany z lásky" a v roku 2007 v prvej sérii "Mujeres de nadie". V roku 2009 stvárnila Amandu v telekomédii "Enséñame a vivir". V roku 2012 si zahrala úlohu starej mamy Antonie v seriáli "Volver a nacer" a objavila sa v 17. epizóde seriálu "El hombre de tu vida", ktorý vysielala televízia Telefe.
Súkromný život.
V roku 1961 sa vydala za herca Juana Manuela Tenutu. Je matkou herečky Andrey Tenuta.

</doc>
<doc id="703546" url="https://sk.wikipedia.org/wiki?curid=703546" title="Nižná Poperačka">
Nižná Poperačka

Nižná Poperačka () je vrch v Podbeskydskej vrchovine, krajinnom celku Stredných Beskýd. Leží nad obcou Beňadovo, približne západne od Námestova. 
Poloha.
Nachádza sa v strednej časti Podbeskydskej vrchoviny. Leží v Žilinskom kraji, v okrese Námestovo a na katastrálnom území obce Beňadovo a Breza. Najbližším sídlom je západne situované Beňadovo a južne ležiaca Breza, juhovýchodne sa nachádza Oravská Jasenica, východne Námestovo a severne Oravské Veselé. Vrch patrí do Chránenej krajinnej oblasti Horná Orava.
Opis.
Nižná Poperačka leží v strednej, najvyššej časti vrchoviny, v hrebeni, vedúcom severozápadne od vrchu Vráta () cez Vyšnú Poperačku (). Severne sa nachádza Náveterný vrch (), Sochov vrch (), Mechy (), Pilsko (), Magura (), Sihelniansky hrádok () a Gaňovka (), východne Grebáčovka (), Mrázová (), Slepčianka () a Kozubka (), južne Vráta (), Budín (), Šubovka (), Vyšná Poperačka (), Surový (), Mrzáčka (), Zraz () a Kýčera () a západne Grúň (), Kýčerka (), Kurčinka (), Skalnitý () a Poľany (). Oblasť patrí do povodia Oravy; severné svahy odvodňuje potok Rakovec do Veselianky, juhovýchodné Poperačský potok a južné potok Kýčera. Na vrchol nevedie značený turistický chodník. 
Výhľady.
Vrcholovú časť pokrýva súvislý, no riedky lesný porast, ktorý neumožňuje rozhľad. Z vhodných lokalít je vidieť okolité vrcholy Podbeskydskej vrchoviny, no tiež Tatry, Nízke Tatry, Oravskú Maguru a Oravské Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi z Brezy a Beňadova. 

</doc>
<doc id="703550" url="https://sk.wikipedia.org/wiki?curid=703550" title="Zuzana Stromková">
Zuzana Stromková



</doc>
<doc id="703551" url="https://sk.wikipedia.org/wiki?curid=703551" title="E - mental">
E - mental



</doc>
<doc id="703555" url="https://sk.wikipedia.org/wiki?curid=703555" title="Doktor zubnej medicíny">
Doktor zubnej medicíny



</doc>
<doc id="703556" url="https://sk.wikipedia.org/wiki?curid=703556" title="Ligat ha Al">
Ligat ha Al



</doc>
<doc id="703557" url="https://sk.wikipedia.org/wiki?curid=703557" title="Liga Portugal">
Liga Portugal



</doc>
<doc id="703563" url="https://sk.wikipedia.org/wiki?curid=703563" title="Krištáľové bludisko">
Krištáľové bludisko



</doc>
<doc id="703580" url="https://sk.wikipedia.org/wiki?curid=703580" title="Adela Gleijer">
Adela Gleijer



</doc>
<doc id="703589" url="https://sk.wikipedia.org/wiki?curid=703589" title="Labutia ulica (Bratislava)">
Labutia ulica (Bratislava)

Labutia ulica je slepá ulica v Bratislave v mestskej časti Petržalka. Nachádza sa v miestnej časti Petržalka-Juh, Južnom-meste Zóne A.
Pomenovaná je podľa labute. Ulica nesie svoj názov od 1. júna 2012.

</doc>
<doc id="703594" url="https://sk.wikipedia.org/wiki?curid=703594" title="Béžová ulica (Bratislava)">
Béžová ulica (Bratislava)

Béžová ulica je ulica v Bratislave, v mestskej časti Petržalka, v miestnej časti Petržalka-Juh, v Južnom-meste Zóne C. PSČ tejto ulice je 851 07.
Ulica nesie svoj názov, podľa béžovej farby, od 1. júna 2012.

</doc>
<doc id="703597" url="https://sk.wikipedia.org/wiki?curid=703597" title="Pekliansky potok (prítok Levočského potoka)">
Pekliansky potok (prítok Levočského potoka)

Pekliansky potok je potok v regióne Spiš v Prešovskom kraji v okrese Levoča na území mesta Levoča. Je pravostranným prítokom Levočského potoka v povodí Hornádu. Má dĺžku .
Je vodným tokom VI. rádu. Číslo hydronyma: 4-32-01-3079. Nachádza sa v geomorfologickom celku Levočské vrchy.
Prameň.
Pramení na severozápadnom svahu vrchu "Javorinka" s v nadmorskej výške v lesnom extraviláne v severnej časti územia mesta Levoča, na území jej mestskej časti Levočská Dolina, v okrese Levoča v Prešovskom kraji.
Opis toku.
Od prameňa tečie juhozápadným až južným smerom cez lesný extravilán mesta Levoča, ľavým brehom obmýva úpätie vrchu a lesa "Javorinka", pravým brehom obmýva úpätie lesa a lúky "Dvorčianka". V priberá bezmenný pravostranný prítok, pravým brehom obmýva les "Pod Javorinkou". Vytvára hlboko zarezanú meandrovitú dolinu, v priberá ľavostranný bezmenný prítok z lesa "Ležoviská", pravým brehom obmýva les "Patria". Preteká cez les "Peklo", pravým brehom obmýva les "Uhliarky", v priberá bezmenný pravostranný porítok, ľavým brehom obmýva úpätie lesa "Chabzdina", vteká do intravilánu mestskej časti Levočská Dolina a v jeho strede v ústi do Levočského potoka ako jeho pravostranný prítok. Pramení, preteká a ústi na území mesta Levoča v priestore geomorfologického celku Levočské vrchy, geomorfologického podcelku Levočská vysočina.
Pôvod názvu.
Názov vodného toku má pôvod v názve lesa "Peklo", cez ktorý preteká. Motivácia pomenovania lesa "Peklo" je spojená s významom "lokalita v období pomenovacieho procesu spájaná s produkciou drevného uhlia". Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Celé širšie okolie regiónu sa vyznačuje hustým výskytom toponým z tohto slovného základu: v blízkosti "Peklianskeho potoka" leží les "Nad Peklom", v susednej doline na východ od "Peklianskeho potoka" tečie potok "Peklisko", medzi "Peklianskym potokom" a "Pekliskom" je situovaný les "Uhliarky", na území Levoče je lúka "Uhlisko", ktoré podobne ukazujú na spojenie s produkciou drevného uhlia. Z toponyma "Peklo" bolo po rozšírení o systémový formant "-iansky", a po kombinácii so všeobecným podstatným menom "potok" s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Pekliansky potok" ako súčasť veľmi početnej skupiny názvov v slovenskej toponymii, najmä hydronymii.
Hydronymum "Pekliansky potok" bolo štandardizované v roku 1975. V dnešnej slovenskej hydronymii hydronymum "Pekliansky potok" nie je jedinečným názvom (október 2023).

</doc>
<doc id="703599" url="https://sk.wikipedia.org/wiki?curid=703599" title="NEC PC-9801">
NEC PC-9801

NEC PC-9801 bol rad osobných počítačov vyvinutý v roku 1982 v Japonsku spoločnosťou NEC Corporation, určený výlučne pre japonský trh. Spoločnosť NEC ukončila jeho výrobu v roku 2000.
Prvý model mal 16-bitovú architektúru s procesorom Intel 8086 taktovaným na 5 MHz a 128 KB RAM. Dodával sa s grafickou kartou schopnou zobraziť 8 farieb pri rozlíšení 640 × 400, čo bol jasný výkonnostný rozdiel v porovnaní s vtedajšími PC. Tento rad počiatočne koncipovaný ako riešenie pre priemyselné a kancelárske aplikácie, zaujal do roku 1987 takmer 90 % japonského trhu s PC. Postupom času, ako sa zvyšoval výkon a domáci používatelia (najmä hráči) ktorí oceňovali grafiku a zvukové efekty, sa stal populárnym aj pre nekomerčné aplikáciedebutoval napríklad sériou hier Touhou Project.

</doc>
<doc id="703602" url="https://sk.wikipedia.org/wiki?curid=703602" title="Islamská náboženská polícia">
Islamská náboženská polícia

Islamská náboženská polícia (niekedy známa aj ako morálna polícia alebo polícia šaría) sú oficiálne islamské policajné útvary mravnostnej polície, ktoré presadzujú dodržiavanie náboženských predpisov a verejnej morálky v mene národných alebo regionálnych orgánov na základe ich výkladu šaríe. Moderné islamské náboženské policajné útvary boli prvýkrát zriadené koncom 70. rokov 20. storočia v období iránskej revolúcie a islamskej obrody, ktorú revolúcia priniesla. Predtým sa správa verejnej morálky vo väčšine islamských krajín považovala za sociálno-náboženskú záležitosť a presadzovala sa uplatňovaním občianskych zákonov alebo neformálnejšími prostriedkami.
Právomoci a povinnosti islamskej náboženskej polície sa v jednotlivých krajinách líšia, ale na rozdiel od presadzovania zákonov proti trestným činom, ako sú lúpeže a vraždy, bežnými policajnými zložkami sa islamská náboženská polícia viac zameriava na také otázky, ako je zabránenie konzumácii alkoholu, interakcia mužov a žien, púšťaniu hudby a verejnému prejavovaniu náklonnosti, západným praktikám, ako sú valentínske alebo vianočné darčeky, dohliadanie na to, aby ženy (ale niekedy aj muži) dodržiavali islamské pravidlá obliekania a aby moslimovia nevynechávali účasť na modlitbe salát. Niekedy sú vykresľovaní ako parapolicajné zložky, ktoré väčšinou udeľujú pokuty a varovania, ale vo väčšine krajín majú podobné právomoci ako príslušníci polície, vrátane právomoci zadržania osoby.
Táto prax sa vo všeobecnosti odôvodňuje odkazom na doktrínu hisba, ktorá je ukotvená v Koráne. Vzťahuje sa na povinnosť moslimov podporovať morálnu správnosť a zasiahnuť, keď iný moslim koná nesprávne.
Organizácie islamskej náboženskej polície boli kontroverzné na miestnej aj medzinárodnej úrovni. Hoci tieto inštitúcie majú zvyčajne podporu konzervatívnych prúdov verejnej mienky, ich činnosť sa často nepáči iným skupinám obyvateľstva, najmä liberálom, mestským ženám a mladším ľuďom. Reformy uskutočnené saudskými vládcami v roku 2016 výrazne obmedzili právomoci saudskej náboženskej polície. Bývalý iránsky prezident Hasan Rúhání kritizoval iránsku náboženskú políciu, ale podľa iránskej ústavy nad ňou prezident nemá kontrolu. V nigérijskom štáte Kano mala náboženská polícia sporné vzťahy s civilnými policajnými zložkami. Niektoré incidenty, pri ktorých bola náboženská polícia všeobecne vnímaná ako prekračujúca svoje právomoci, sa stretli so širokým odsúdením verejnosti.

</doc>
<doc id="703604" url="https://sk.wikipedia.org/wiki?curid=703604" title="Zoznam ostrovov na Dunaji">
Zoznam ostrovov na Dunaji

Toto je zoznam ostrovov na rieke Dunaj.

</doc>
<doc id="703605" url="https://sk.wikipedia.org/wiki?curid=703605" title="Fialová ulica (Bratislava)">
Fialová ulica (Bratislava)

Fialová ulica je ulica v bratislavskej mestskej časti Petržalka, nachádza sa v miestnej časti Petržalka-Juh, Južné mesto Zóna-C. PSČ na Fialovej ulici je 851 07.
Ulica nesie svoj názov, podľa fialovej farby, od 1. júna 2012.

</doc>
<doc id="703607" url="https://sk.wikipedia.org/wiki?curid=703607" title="Mrázová (vrch v Podbeskydskej vrchovine)">
Mrázová (vrch v Podbeskydskej vrchovine)

Mrázová () je vrch v Podbeskydskej vrchovine, krajinnom celku Stredných Beskýd. Leží nad obcou Oravské Veselé, približne severozápadne od Námestova. 
Poloha.
Nachádza sa v strednej časti Podbeskydskej vrchoviny. Leží v Žilinskom kraji, v okrese Námestovo a na katastrálnom území obce Oravská Jasenica. Najbližším sídlom je severne situované Oravské Veselé a západne ležiace Beňadovo, južne sa nachádza Breza a Oravská Jasenica a východne Námestovo a Klin. Vrch patrí do Chránenej krajinnej oblasti Horná Orava.
Opis.
Mrázová leží v strednej, najvyššej časti vrchoviny, v hrebeni, vedúcom severne od vrchu Vráta () cez Vyšnú Poperačku (). Severne sa nachádza Sochov vrch (), Mechy (), Pilsko (), Magura (), Sihelniansky hrádok (), Gaňovka () a Vahanov vrch (), východne Grebáčovka (), Kopanica (), Výsypková (), Slepčianka () a Magurka (), južne Kozubka (), Budín (), Šubovka (), Vráta (), Zraz () a Vyšná Poperačka () a západne Kýčerka (), Nižná Poperačka (), Poľany () a Náveterný vrch (). Oblasť patrí do povodia Oravy; východne preteká údolím riečka Veselianka, kde zo severných svahov vodu odvádza potok Rakovec a z južných Poperačský potok. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Podbeskydskej vrchoviny, no tiež Tatry, Oravskú Maguru a Oravské Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí. 

</doc>
<doc id="703608" url="https://sk.wikipedia.org/wiki?curid=703608" title="NADPH">
NADPH



</doc>
<doc id="703609" url="https://sk.wikipedia.org/wiki?curid=703609" title="NADP">
NADP



</doc>
<doc id="703610" url="https://sk.wikipedia.org/wiki?curid=703610" title="Syntáza mastných kyselín">
Syntáza mastných kyselín

Syntáza mastných kyselín alebo syntáza karboxylových kyselín (označovaná ako FAS"" z anglického "fatty acid synthase") je multienzýmový komplex, ktorý sa účastní syntézy mastných kyselín. Nejde o jeden enzým, ale o enzýmový komplex zložený z dvoch identických multifunkčných polypeptidových podjednotiek, každej z hmotnosťou 272 kDa, pričom substrát reakcií sa postupne presúva z jednej funkčnej domény k druhej v rámci celého komplexu.
Hlavnou funkciou FAS je syntéza mastných kyselín, primárne kyseliny palmitovej (C16:0, nasýtenej mastnej kyseliny s dlhým reťazcom) z acetylkoenzýmu A a malonylkoenzýmu A v prítomnosti NADPH. Syntéza mastných kyselín prebieha pomocou série dekarboxylačných Claisenových kondenzácií. Po každom kole predĺženie reťazca sa beta ketoskupina redukuje na nasýtený uhlíkový reťazec pomocou reakcií katalyzovaných postupne ketoreduktázou (KR), dehydratázou (DH) a enoylreduktázou (ER). Predlžujúci sa reťazec mastnej kyseliny sa medzi týmito aktívnymi miestami presúva tak, že je kovalentne naviazaný na fosfopanteteínovú prostetickú skupinu proteínu ACP (z anglického acyl-carrier-protein, teda proteín prenášajúci acyl), a po tom, čo reťazec dosiahne dĺžku 16 atómov uhlíka (teda vznikne kyselina palmitová) sa uvoľní pôsobením tioesterázy (TE).
U ľudí je tento enzým kódovaný génom "FASN".
Triedy.
Existujú dve hlavné triedy FAS:
Mechanizmy, ktoré využívajú FAS I a FAS II na predlžovanie reťazca a redukciu, sú rovnaké, vzhľadom na to, že domény enzýmov FAS II sú vo veľkej miere homológmi príslušných domén v multienzýmových FAS I. Rozdiel v ich organizácií – teda integrácia do jedného reťazca vo FAS I a oddelené enzýmy vo FAS II – má však za následok mnohé biochemické rozdiely.
Evolučná história FAS je spojená s históriou polyketidsyntáz (PKS). PKS využívajú podobný mechanizmus a homológne domény na tvorbu sekundárnych lipidových metabolitov. PKS takisto existujú v dvoch triedach, podobne ako FAS. Predpokladá sa, že FAS I u živočíchov vznikol modifikáciou PKS I prítomnej u húb, zatiaľ čo FAS I u húb a CMN baktérií vznikol oddelene prostredníctvom spojenia génov FAS II do jedného.
Štruktúra.
Cicavčia FAS je homodimér, ktorý je zložený z dvoch identických podjednotiek. Každá podjednotka sa skladá z troch častí:
Klasický model organizácie FAS je z veľkej časti založený na pozorovaniach, v ktorých je bifunkčný reagent 1,3-dibrómpropanón (DBP) schopný prepojiť cysteínové zvyšky v aktívnych miestach KS v jednom monoméri FAS s fosfopanteteínovou prostetickou skupinou ACP domény druhého monoméru. Komplementačná analýza dimérov FAS s rôznymi mutáciami na jednotlivých monoméroch ukázala, že KS a MAT domény sú schopné využiť ACP domény oboch monomérov. Prepojenie domén pomocou DBP takisto ukázalo, že Cys161 v aktívnom mieste KS sa môže spojiť s ACP 4'-fosfopanteteínovým tiolom oboch monomérov. Okrem toho bolo v roku 2003 ukázané, že heterodimérna FAS obsahujúca len jeden funkčný monomér je takisto schopná syntetizovať palmitát.
Tieto pozorovania sa zdali byť nekompatibilné s klasickým modelom usporiadania FAS, kde by N-koniec a C-koniec smerovali k stredu bielkoviny. Namiesto toho bol navrhnutý nový model, podľa ktorého sa KS a MAT domény oboch monomérov nachádzajú bližšie k stredu diméru FAS, takže „dočiahnu“ na ACP oboch podjednotiek.
Aktuálne je dostupná štruktúra z röntgenovej kryštalografie s nízkym rozlíšením pre FAS z prasaťa (homodimér) a kvasiniek (heterododekamér) a i z kryoelektrónovej mikroskopie (kryo-EM) pre kvasinkovú FAS s rozlíšením ~6 Å.
Mechanizmus prenosu substrátu.
Štruktúry kvasinkovej a cicavčej FAS ukazujú dve rôzne organizácie vysoko konzervovaných katalytických domén/enzýmov v rámci tohto multienzýmového komplexu. Kvasinková FAS má veľmi účinnú pevnú štruktúru podobnú sudu so šiestimi reakčnými miestami, ktoré syntetizujú mastné kyseliny nezávisle na sebe. Oproti tomu cicavčia FAS má otvorenú flexibilnú štruktúru, ktorá má len dve reakčné „oblasti“. V oboch prípadoch, u kvasiniek i cicavcov, je však za prenos medziproduktov zodpovedná konzervovaná doména ACP, ktorá je mobilná a presúva substráty medzi rôznymi katalytickými miestami. Prvý priamy pohľad na štruktúru tohto mechanizmu bol získaný pomocou kryo-EM analýzy, pričom ACP bol pozorovaný viazaný na rôzne katalytické domény v sudu podobnej kvasinkovej FAS. Podľa tejto štruktúry z kryo-EM je naviazanie ACP na rôzne miesta asymetrické a stochastické, čo takisto naznačujú počítačové simulácie.
Regulácia.
Metabolizmus a homeostáza FAS je regulovaná transkripčne pomocou stimulačných faktorov umiestnených pred génom samotným (Upstream Stimulatory Factors, USF; konkrétne USF1 a USF2) a proteínom SREBP-1c v nadväznosti na príjem potravy alebo inzulín u živých živočíchov.
Pečeňové X receptory (LXR) síce modulujú expresiu SREBP-1c pri príjme potravy, ale regulácia FAS pomocou SREBP-1c závisí na USF.
Acylfloroglucinoly (odvodené od floroglucinolu) izolované z paprade "Dryopteris crassirhizoma" vykazujú inhibíciu FAS.
Klinický význam.
Gén "FASN" bol skúmaný ako potenciálny onkogén. FAS je upregulovaná pri rakovine prsníka a žalúdka a je to i indikátorom zlej prognózy, takže by mohla byť zaujímavým cieľom pre chemoterapeutiká. FAS inhibítory sú preto aktívnou oblasťou výskumu objavovania liekov.
FAS sa takisto potenciálne účastní tvorby endogénnych ligandov pre nukleárny receptor PPARalpha, ktorý je cieľom fibrátových liekov na hyperlipidémiu, a je skúmaná ako potenciálny cieľ pre liečbu metabolickému syndrómu. Orlistat, inhibítor gastrointestinálnej lipázy, inhibuje aj FAS a má potenciál ako liek proti rakovine.
U niektorých rakovinových bunkových línií sa našla FAS „zrastená“ s estrogénovým receptorom alfa (ER-alfa), pričom N-koniec FAS sa spojil s C-koncom ER-alfa.
Takisto bol opísaný súvis s leiomyómom maternice.

</doc>
<doc id="703612" url="https://sk.wikipedia.org/wiki?curid=703612" title="Fosfopanteteín">
Fosfopanteteín

Fosfopanteteín alebo 4'-fosfopanteteín je skupina, pomocou ktorej sa penášajú acylové skupiny v živých organizmoch. Je súčasťou koenzýmu A a takisto tvorí prostetickú skupinu niekoľkých proteínov prenášajúcich acylové skupiny (ACP, z anglického "acyl carrier protein"). Medzi tieto proteíny patria ACP syntázy mastných kyselín, ACP polyketidsyntáz, proteíny prenášajúcich peptidyl (PCP) a proteíny prenášajúce arylové skupiny (ArCP) syntetáz neribozomálnych peptidov (NRPS). Fosfopanteteín je takisto súčasťou formyltetrahydrofolátdehydrogenázy.
Metabolizmus.
Fosfopanteteín vzniká dekarboxyláciou 4'-fosfo-"N"-pantotenoylcysteínu, ktorú katalyzuje fosfopantotenoylcysteíndekarboxyláza:
 4'-fosfo-"N"-pantotenoylcysteínu → fosfopanteteín + CO2
U mnohých baktérií (s výnimkou streptokokov a enterokokov) prebieha syntéza a dekarboxylácia 4'-fosfo-"N"-pantotenoylcysteínu na jednom bifunkčnom enzýme.
Fosfopanteteín sa potom ďalej premieňa na defosfokoenzým A, za čo je zodpovedná fosfopanteteínadenylyltransferáza:
 fosfopanteteín + ATP → defosfo-CoA +PPi
Rozklad.
Rozklad fosfopanteteínu katalyzujú fosfatázy, ktoré z neho štiepia anorganický fosfát. Tým sa premieňa na panteteín:
 fosfopanteteín → panteteín + Pi
U "E. coli" túto reakciu katalyzuje napríklad alkalická fosfatáza. Opačnú reakciu, teda syntézu fosfopanteteínu, katalyzujú rôzne kinázy:
 panteteín + ATP → fosfopanteteín + ADP
Význam.
Fosfopanteteín je nosnou skupinou acylov v metabolizme. Túto funkciu plní v dvoch hlavných podobách: v rámci koenzýmu A a v rámci proteínov prenášajúcich acyl (ACP).
Koenzým A.
Fosfopanteteín tvorí súčasť koenzýmu A. Počas syntézy koenzýmu A sa fosforylová skupina fosfopanteteínu viaže na adenozínmonofosfát (AMP). V "E. coli" sa až 90 % fosfopanteteínových skupín nachádza v podobe CoA.
Proteíny prenášajúce acyl (ACP).
Po syntéze apoformy ACP sa na jedno zo serínových reziduí naviaže fosfopanteteín pomocou fosfodiesterovej väzby. Syntézu tejto väzby sprostredkováva ACP syntáza, ktorá patrí medzi fosfopanteteíntransferázy. Donorom fosfopanteteínu je CoA.
Fosfopanteteínová prostetická skupina sa naviaže kovalentne na acylovú skupinu pomocou vysokoenergetickej tioesterovej väzby. V rámci tejto úlohy sa niekedy označuje ako „panteteínová ruka“. Flexibilita a dĺžka fosfopanteteínového reťazca (asi 2 nm) umožňuje kovalentne naviazaným intermediátom prístup k rôzne vzdialeným aktívnym miestam enzýmov. Táto dostupnosť umožňuje zvýšiť efektívnu molaritu (lokálnu koncentráciu) intermediátu a umožňuje priebeh reakcií ako na montážnej linke. 

</doc>
<doc id="703614" url="https://sk.wikipedia.org/wiki?curid=703614" title="Panteteín">
Panteteín

Panteteín je derivát kyseliny pantoténovej (vitamínu B5), v ktorom je cysteamín naviazaný amidovou väzbou na kyselinu pantoténovú.Táto zlúčenina bežne dimerizuje za vzniku pantetínu, ktorý sa pokladá za najúčinnejšiu formu vitamínu B5. Panteteín je medziproduktom rozkladu koenzýmu A.
Metabolizmus.
Panteteín vzniká rozkladom fosfopanteteínu, pričom vedľajším produktom je anorganický fosfát:
 fosfopanteteín → panteteín + Pi
U "E. coli" túto reakciu katalyzuje napríklad alkalická fosfatáza. Opačnú reakciu, teda syntézu fosfopanteteínu, katalyzujú rôzne kinázy:
 panteteín + ATP → fosfopanteteín + ADP 
Tieto kinázy sú schopné premieňať panteteín aj kyselinu pantoténovú a sú prítomnú u mikroorganizmov i u živočichov v pečeni.
Panteteín sa ďalej rozkladá pôsobením panteteinázy, ktorá ho štiepi na cysteamín a kyselinu pantoténovú:
 panteteín → cysteamín + pantotenát
Prebiotická evolúcia.
Keďže panteteín je súčasťou koenzýmu A, ktorý je bežným kofaktorom mnohých enzýmov, predpokladá sa, že bol panteteín prítomný i v prebiotickej polievke. Na základe toho bol navrhnutý mechanizmus syntézy v prebiotických podmienkach.

</doc>
<doc id="703621" url="https://sk.wikipedia.org/wiki?curid=703621" title="Sitnianska ulica (Bratislava)">
Sitnianska ulica (Bratislava)

Sitnianska ulica je ulica v bratislavskej mestskej časti Petržalka, nachádzajúca sa v miestnej časti Lúky.
PSČ tejto ulice je 851 07.
Sitnianska ulica je pomenovaná podľa zrúcaniny hradu Sitno. Ulica nesie svoj názov od 1. júna 2012.

</doc>
<doc id="703622" url="https://sk.wikipedia.org/wiki?curid=703622" title="Pavol Boriš">
Pavol Boriš

Ing. Pavol „Paľo“ Boriš (* 28. október 1954, Šaľa) je slovenský malovýrobca vína, spisovateľ a bývalý referent záujmovo umeleckej činnosti MO SZM v Pezinku, stredoškolský pedagóg a komunálny poslanec. Je známy ako druhý hlavný organizátor a zároveň organizátor oboch ročníkov festivalu Koncert mladosti.
Životopis.
Narodil sa v Šali. V lete 1947 sa jeho rodičia prisťahovali do domu po Maďaroch v obci Neded. Od roku 1961 žije v Pezinku.
Začiatkom 70. rokov 20. storočia sa vo vlaku spoznal a spriatelil s Jánom Štrbom, ktorý so sebou vliekol veľký cievkový magnetofón. V roku 1974 absolvoval elektromaturitu a následne absolvoval dvojročnú základnú vojenskú službu (ZVS) v 65. motostreleckom pluku v Chebe. V rokoch 1976 až 1981 študoval strojársku technológiu na Strojníckej fakulte SVŠT v Bratislave. Po zakázaní festivalu Koncert mladosti bol ako spoluorganizátor predvolávaný na výsluchy a potrestaný tým, že nemohol oficiálne pôsobiť ako kultúrny referent miestnej organizácie SZM. Na jeho pozíciu bol dosadený jeho kamarát Ľubomír „Jačmeň“ Janečka, ktorý bol tzv. sidemanom tímu ľudí okolo Paľa Boriša.
Angažoval sa vo VPN. Medzi rokmi 1989 a 2001 bol učiteľom strojárskych odborných predmetov na Strednom odbornom učilišti. V rokoch 1990 až 1998 bol poslancom mestského zastupiteľstva v Pezinku. Od založenia do roku 2005 pracoval vo výbore Združenia pezinských vinohradníkov a vinárov.
V roku 2002 alebo 2003 sa stal šéfom a hlavným organizátorom novovzniknutej akcie Fyzulnačka.
Borišove vinohrady sa nachádzajú v hone Škridláky pezinského rajónu.
Spolu s Petrom Bittnerom a fotografom Jánom Štrbom sú autormi troch kníh: prvého vydania "Pezinok – bigbeatown" s kompilačným CD (2001), "Koncerty mladosti ´76, ´77 – Československý Woodstock" (2007) a druhého vydania "Pezinok – bigbeatown" (2024). Boriš a Bittner sa tiež považujú za kronikárov hudby 60. rokov 20. storočia v Pezinku.
Osobný život.
Od roku 1980 je ženatý s manželkou Editou a je otcom syna Martina (* 1984) a dcéry Zuzany (* 1987).

</doc>
<doc id="703623" url="https://sk.wikipedia.org/wiki?curid=703623" title="Anton Baník">
Anton Baník



</doc>
<doc id="703625" url="https://sk.wikipedia.org/wiki?curid=703625" title="Ždenijevo">
Ždenijevo

Ždenijevo (, , , , ) je sídlo mestského typu ležiace v Zakarpatskej oblasti severne od Svaľavy v Mukačevskom rajóne. Leží v úzkom údolí rieky Latorice mimo hlavnej dopravnej trasy (7 km západne od cesty MukačevoĽvov). V roku 2022 malo 1074 obyvateľov.
Dejiny.
V minulosti mesto patrilo do Rakúsko-Uhorska, od jeho rozpadu po prvej svetovej vojne v roku 1918 až do roku 1938 bolo súčasťou Československa. V roku 1944 bolo sídlo s okolím pripojené k Ukrajinskej SSR, definitívne v roku 1946.

</doc>
<doc id="703626" url="https://sk.wikipedia.org/wiki?curid=703626" title="Malonylkoenzým A">
Malonylkoenzým A

Malonylkoenzým A alebo malonyl-CoA je derivát kyseliny malónovej naviazaný na koenzým A. Hrá dôležitú úlohu v predlžovaní reťazca mastných kyselín počas ich syntézy a takisto v biosyntéze polyketidov.
Metabolizmus.
Malonyl-CoA vzniká niekoľkymi spôsobmi na rôznych miestach podľa toho, akej metabolickej dráhy sa účastní. Na základe toho potom takisto podstupuje rôzne biochemické reakcie. Všeobecne poskytuje dvojuhlíkové jednotky na tvorbu väčších organických zlúčenín.
Cytozolová biosyntéza mastných kyselín.
Malonyl-CoA vzniká v cytozole karboxyláciou acetyl-CoA pôsobením acetyl-CoA karboxylázy. Druhým substrátom tohto enzýmu je hydrogénuhličitanový anión a v procese dochádza k hydrolýze ATP na ADP a anorganický fosfát:
 acetyl-CoA + HCO3- + ATP → malonyl-CoA + Pi + ADP 
Malonyl-CoA sa potom využíva v biosyntéze mastných kyselín, kde ho spracováva malonyltransferáza (MT, MAT alebo MCAT). Úlohou MT je previesť malonát z malonyl-CoA na koncovú tiolovú skupinu "holo"-ACP:
 malonyl-CoA + ACP → malonyl-ACP + CoA
Malonyl-ACP tvorí nosný základ reťazca mastnej kyseliny, ktorá sa postupne predlžuje opakovaním niekoľkých reakcií. V každom cykle je zdrojom dvojuhlíkového zvyšku práve malonyl-CoA:
MK(Cn)-ACP + malonyl-CoA → β-ketoacyl(Cn+2)-ACP + CoA + CO2
Mitochondriálna biosyntéza mastných kyselín.
V prvom kroku mitochondriálnej syntézy mastných kyselín (pomocou syntázy mtFASII) vzniká malonyl-CoA z kyseliny malónovej pôsobením malonyl-CoA syntetázy (ACSF3). V procese docházda k hydrolýze ATP na AMP a pyrofosfát:
 malonát + CoA + ATP → malonyl-CoA + AMP + PPi
Malonát je silným inhibítorom mitochondriálnej respirácie, takže táto reakcia detoxikuje mitochondrie a umožňuje syntézu mastných kyselín.
Biosyntéza polyketidov.
Enzým MT sa takisto účastní bakteriálnej biosyntézy polyketidov. Spolu s ACP a heterodimérom tvoreným polyketidsyntázou (PKS) a faktorom dĺžky reťazca tvoria tieto bielkoviny minimálnu PKS typu II. Malonyl-CoA využívajú všetky druhy PKS. Malonyl-CoA vzniká najčastejšie jedným z dvoch spôsobov, a to karboxyláciou acetyl-CoA (pôsobením acetyl-CoA karboxylázy) alebo premenou malonátu (pôsobením malonyl-CoA syntetázy), obdobne ako je opísané vyššie. Nie je jasné, či malonyl-CoA syntetáza poskytuje významné množstvo malonyl-CoA na biosyntézu polyketidov, tento enzým je však zaujímavý z bioinžinierskeho hľadiska, pretože rozpoznáva a je schopný do polyketidov zabudovať aj (2"S")-metylmalonyl-CoA, ktorý sa uplatňuje napríklad v syntéze erytromycínu, ktorý pôsobí ako antibiotikum, alebo aureotínu, ktorý má antifungálne účinky a pôsobí proti rakovine. 
Regulácia.
Koncentrácia malonyl-CoA je v biosyntéze mastných kyselín prísne regulovaná. Malonyl-CoA pôsobí ako inhibítor rýchlosť určujúcich krokov v beta-oxidácii mastných kyselín. Takisto inhibuje asociáciu mastných kyselín s karnitínom, pretože inhibuje karnitínacyltransferázu, čím zabraňuje vstupu mastných kyselín do mitochondrií, v ktorých dochádza k ich beta-oxidácii a rozkladu.
Klinický význam.
Malonyl-CoA hrá dôležitú úlohu v detoxikácii kyseliny malónovej z mitochondrií a spôsobuje matbolickú poruchu známu ako kombinovaná malónová a metylmalónová acidúria (CMAMMA). Normálne sa malonát premieňa na malonyl-CoA pôsobením malonyl-CoA syntetázy a potom dochádza k jeho dekarboxylácii za vzniku acetyl-CoA pôsobením malonyl-CoA dekarboxylázy. CMAMMA teda môže mať dve príčiny:
Katalyzované reakcie možno znázorniť nasledovne:
 malonát + CoA + ATP –[malonyl-CoA syntetáza (ACSF3)]→ malonyl-CoA –[malonyl-CoA dekarboxyláza (MLYCD)]→ acetyl-CoA

</doc>
<doc id="703628" url="https://sk.wikipedia.org/wiki?curid=703628" title="4'-fosfopanteteín">
4'-fosfopanteteín



</doc>
<doc id="703631" url="https://sk.wikipedia.org/wiki?curid=703631" title="Football League Second Division">
Football League Second Division

Football League Second Division bola anglická futbalová súťaž, ktorá predchádzala dnešnému EFL Championship. Medzi rokmi 1892 až 1992 bola druhou najvyššou súťažou v Anglicku. Potom, čo sa osamostatnila Premier League, bola od roku 1992 do roku 2004 treťou najvyššou súťažou. V roku 2004 bola nahradená súťažou známou ako League One. First Division bola nahradená The Championship a Third Division bola nahradená League Two.
História.
Súťaž bola založená v roku 1892, zakladajúcimi členmi sa väčšinou stali bývalé kluby Football Alliance. Pôvodne sa jednalo o súťaž, v ktorej nastupovalo 12 klubov (Ardwick (teraz Manchester City), Bootle, Burton Swifts, Crewe Alexandra, Darwen, Grimsby Town, Lincoln City, Northwich Victoria, Port Vale, Sheffield United, Small Heath a Walsall). V roku 1992 bola Football League reorganizovaná. First Division bola premena na 2. najvyššiu súťaž, Second a Third Divison na 3. a 4. najvyššiu súťaž. Aj napriek novom formáte, pri všetkých súťažiach ostal systém play-off. Fourth Division bola ako jediná súťaž zrušená.
V roku 2004 bola z komerčných dôvodov premenovaná Second Division na League One. Avšak súťaž naďalej zostala tretia najvyššia v Anglicku.
Počet tímov.
† ako tretia najvyššia súťaž v Anglicku (od roku 1992)

</doc>
<doc id="703632" url="https://sk.wikipedia.org/wiki?curid=703632" title="Náveterný vrch">
Náveterný vrch

Náveterný vrch () je vrch v Podbeskydskej vrchovine, krajinnom celku Stredných Beskýd. Leží nad obcou Beňadovo, približne severozápadne od Námestova. 
Poloha.
Nachádza sa v strednej časti Podbeskydskej vrchoviny. Leží v Žilinskom kraji, v okrese Námestovo a zasahuje na katastrálne územie obce Oravské Veselé a Beňadovo. Najbližším sídlom je juhozápadne situované Beňadovo, severovýchodne sa nachádza Oravské Veselé, severozápadne Mútne, západne Novoť, južne Breza a juhovýchodne Oravská Jasenica a Námestovo. Vrch patrí do Chránenej krajinnej oblasti Horná Orava.
Opis.
Náveterný vrch leží na severe strednej, najvyššej časti vrchoviny, v hrebeni, vedúcom severným smerom od vrchu Vráta () cez Nižnú Poperačku (). Severne sa nachádza Sochov vrch (), Mechy (), Pilsko (), Magura () a Sihelniansky hrádok (), východne Vahanov vrch (), Grebáčovka (), Kopanica (), Výsypková (), Mrázová () a Slepčianka (), južne Vráta (), Vyšná Poperačka (), Nižná Poperačka (), Zraz (), Kýčerka (), Poľany () a Sviniarky () a západne Kurčinka (), Malý kopec (), Komárne () a Blahutov (). Oblasť patrí do povodia Oravy; západné svahy odvodňuje Beňadovský potok do Mútňanky, voda zo severných odteká potokom Lopatov a z južných potokom Rakovec do riečky Veselianky. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Podbeskydskej vrchoviny, no tiež Tatry, Oravskú Maguru a Oravské Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí. 

</doc>
<doc id="703633" url="https://sk.wikipedia.org/wiki?curid=703633" title="Martin Ødegaard">
Martin Ødegaard

Martin Ødegaard (* 17. december 1998, Drammen, Nórsko) je nórsky futbalový záložník, ktorý je kapitánom klubu Arsenal FC. Bol považovaný za futbalový supertalent. V pätnástich rokoch sa stal najmladším hráčom aj strelcom v histórii najvyššej nórskej ligy a tiež najmladším reprezentantom nórskeho národného A-tímu.
Klubová kariéra.
Strømsgodset IF.
V 14 rokoch bol na tréningových stážach v európskych veľkokluboch a to v Manchestri United a Bayerne Mníchov. V najvyššej nórskej lige debutoval v drese Strømsgodset IF 13. apríla 2014 v zápase proti Aalesunds FK, čím sa stal najmladším hráčom v histórii nórskej najvyššej ligy. 16. mája 2014 strelil štvrtý gól svojho tímu v zápase proti Sarpsborg 08 FF (výhra 4:1) a stal sa tak najmladším strelcom v histórii nórskej najvyššej ligy. V sezóne 2014/15 sa oň strhla bitka najväčších svetových klubov. Medzi záujemcov o jeho služby patrili napr. Bayern Mníchov, Borussia Dortmund, AFC Ajax, Liverpool, Manchester United, Manchester City, Real Madrid, Barcelona.
Real Madrid.
V januári 2015 prestúpil za 3 milióny eur do španielskeho veľkoklubu Real Madrid. Začlenil sa do rezervného tímu vedeného Zinedine Zidanom. Tréner A-mužstva Carlo Ancelotti ho však dopísal na súpisku pre Ligu majstrov UEFA 2014/15. Ødegaardov otec Hans Erik dostal v Reale miesto mládežníckeho trénera. V A-tíme Realu Martin debutoval 23. mája 2015 v zápase La Ligy proti Getafe CF (výhra 7:3). Na ihrisko sa dostal v drese číslo 41 v 58. minúte za stavu 5:3 a vystriedal autora hetriku Portugalca Cristiana Ronalda. Vo veku 16 rokov a 157 dní sa stal najmladším debutantom v „áčku“ Realu Madrid.
Do 10. januára 2017, kedy odišiel hosťovať do holandského mužstva SC Heerenveen, odohral za A-tím Realu len 2 zápasy, jeden v La Lige a jeden v Copa del Rey. Nastupoval pravidelne za treťoligový rezervný tím (62 zápasov a 5 gólov do 10. januára 2017).
SC Heerenveen (hosťovanie).
V januári 2017 odišiel na osemnásť mesačné hosťovanie do holandského klubu SC Heerenveen. Tu v 40 odohraných zápasoch strelil 3 góly.
Vitesse Arnhem (hosťovanie).
V sezóne 2018/19 odišiel na hosťovanie do holandského klubu Vitesse Arnhem, kde v 35 odohraných zápasoch strelil 9 gólov.
Real Sociedad (hosťovanie).
V júli 2019 odišiel na hosťovanie do španielskeho klubu Real Sociedad, kde doteraz odohral 20 zápasov v ktorých strelil 4 góly a pridal 5 asistencií.
Arsenal (hosťovanie).
27. januára 2021 bolo potvrdené hosťovanie v anglickom Arsenale, kde mal Ødegaard stráviť zvyšok sezóny 2020/21. V Premier League debutoval 30. januára 2021. Arsenal doma čelil Manchestru United a remizoval 0:0. Ødegaard vkročil na trávnik v 85. minúte a vystriedal Emila Smitha Roweho.
Arsenal.
20. augusta 2021 Arsenal oznámil, že Ødegaard do klubu prestupuje natrvalo. Prestupový poplatok dosiahol výšku 35 miliónov EUR a 5 miliónov EUR v bonusoch. Ødegaard podpísal štvorročnú zmluvu do roku 2025, pričom klub má opciu na predĺženie o jeden rok.
Po odchode predchádzajúceho kapitána klubu Pierra-Emericka Aubameyanga a dočasného kapitána Alexandra Lacazetta vymenoval tréner Mikel Arteta Ødegaarda za nového kapitána Arsenalu pred sezónou 2022/23.
Reprezentačná kariéra.
19. augusta 2014 ho tréner Per-Mathias Högmo nominoval do A-mužstva Nórska pre priateľský zápas so Spojenými arabskými emirátmi. V stretnutí hranom 27. augusta v Stavangeri (remíza 0:0) nastúpil Martin do zápasu a stal sa tak najmladším nórskym reprezentantom seniorského tímu a to vo veku 15 rokov a 253 dní. Prekonal tak rekord Tormoda Kjellsena z roku 1910 (15 rokov a 351 dní).
Ďalší vekový rekord prekonal 13. októbra 2014 v kvalifikačnom zápase na EURO 2016 proti Bulharsku (výhra 2:1), stal sa totiž najmladším hráčom európskej kvalifikácie (vo veku 15 rokov a 300 dní), prekonal rekord Islanďana Sigurðura Jónssona z roku 1983 16 rokov a 251 dní).
Osobný život.
Jeho otcom je bývalý nórsky futbalista Hans Erik Ødegaard, jeho idolom bol argentínsky hráč Lionel Messi. Ďalším vzorom mu je brazílsky stredopoliar Philippe Coutinho.

</doc>
<doc id="703635" url="https://sk.wikipedia.org/wiki?curid=703635" title="Cheirisofos (kovotepec)">
Cheirisofos (kovotepec)

Cheirisofos () bol grécky kovotepec neznámeho pôvodu, ktorý tvoril za vlády cisára Augusta. Známe sú jeho signatúry na dvoch strieborných skyfoi uložených v Národnom múzeu v Kodani.
Tieto poháre sú majstrovskými dielami spracovania striebra, vyrobené boli v rímskej dielni (zrejme niekde v okolí Capuy v regióne Kampánia) Každý z pohárov váži asi jeden kg, vysoké sú 11 cm, v priemere majú 13,5 cm, výška zdobených reliéfov je približne 8,5 cm. Nájdené boli v roku 1920 na južnom pobreží dánskeho ostrova Lolland, v obci "Hoby", v pohrebnej hrobke bojovníka, s ďalšími cennými predmetmi.
Obidva poháre reliéfne zobrazujú výjavy z Homérovej Iliady, jeden zobrazuje Priama, ktorý žiada Achilla o mŕtve telo svojho syna Hektora, druhý Odysea a Filoktéta. Na prvom je podpis Cheirisofa v starogréčtine "ΧΕΙΡΙΣΟΦΟΣ ΕΠΟΕΙ" (Cheirisofos to zhotovil), na druhom vo fonetickom prepise, ale nie v latinčine, latinkou: "CHIRISOPHOS EPOI"; z toho možno vydedukovať, že umelec bol Grék, ale v službách Rimanov. 
Ďalší nápis na dne jedného z pohárov uvádza meno ich prvého majiteľa Gaia Silia, veliteľa rímskej armády v provincii Horná Germánia (Germania Superior), s hlavným mestom Mogontiacum (dnes Mainz), rokoch 14 až 21 po Kr., ktorého Tiberius poveril výstavbou rímskej flotily Germánie. Existuje zaujímavá možnosť, že muž pochovaný v Hoby bol v osobnom kontakte s Rimanmi (poháre mohli byť diplomatické dary Silia pre „barbarského“ náčelníka na severe). Historicky je zaznamenaná cesta budúceho rímskeho cisára Tiberia v roku 5 po Kr. na polostrov Kimbrov. Kimbrovia boli národom, ktorý žil na Jutskom polostrove. Nápis s názvom "Skutky Božského Augusta" na bronzovom stĺpe v Ríme z roku 14 po Kr. uvádza: " Moja flotila sa plavila od ústia Rýna smerom nadol až do krajín Kimbrov, do ktorých dovtedy žiaden Riman nikdy neprenikol, buď po súši, alebo po mori, a Kimbrovia Charudi a Semnoni a ďalšie národy Germánov z toho istého regiónu prostredníctvom svojich vyslancov hľadali moje priateľstvo a priateľstvo rímskeho ľudu." 

</doc>
<doc id="703637" url="https://sk.wikipedia.org/wiki?curid=703637" title="Ulica Josepha Poppera">
Ulica Josepha Poppera

Ulica Josepha Poppera je ulica v bratislavskej mestskej časti Petržalka, nachádzajúca sa v miestnej časti Petržalka-Západ, Kapitulský dvor.
PSČ tejto ulice je 851 01.
Ulica nesie názov podľa Josepha Poppera, bratislavského hospodára, emigranta. Svoj život zaznamenal do denníka s názvom Farma na Dunaji.
Blízke ulice.
V blízkosti ulice Josepha Poppera sú tieto ulice:

</doc>
<doc id="703639" url="https://sk.wikipedia.org/wiki?curid=703639" title="Citrát železito-amónny">
Citrát železito-amónny



</doc>
<doc id="703640" url="https://sk.wikipedia.org/wiki?curid=703640" title="Ulica závodu Matador">
Ulica závodu Matador

Ulica závodu Matador je ulica v bratislavskej mestskej časti Petržalka, nachádzajúca sa v miestnej časti Petržalka-Západ, Kapitulský dvor.
PSČ tejto ulice je 851 01.
Ulica nesie názov podľa závodu Matador.

</doc>
<doc id="703645" url="https://sk.wikipedia.org/wiki?curid=703645" title="Randal Kolo Muani">
Randal Kolo Muani

Randal Kolo Muani (* 5. december 1998, Bondy) je francúzsky profesionálny futbalista, ktorý hrá na pozícii útočníka za francúzsky klub Paris Saint-Germain a za francúzsku reprezentáciu.
Skorý život.
Randal Kolo Muani sa narodil 5. decembra 1998 v Bondy, Seine-Saint-Denis. Je konžského pôvodu.
Klubová kariéra.
Nantes.
Kolo Muani hral za rôzne kluby v okolí Paríža predtým než v roku 2015 prestúpil do mládežníckej akadémie Nantes. 4. júna 2018 podpísal s Nantes svoju prvú profesionálnu zmluvu. Svoj debut si odbil 30. novembra 2018 pri prehre v Ligue 1 so Saint-Étienne.
V auguste 2019 odišiel Kolo Muani na ročné hosťovanie do treťoligového tímu Boulogne.
Eintracht Frankfurt.
4. marca 2022 podpísal bundesligový klub Eintracht Frankfurt s Kolo Muanim, ktorému vypršala zmluva v Nantes, predčasnú zmluvu. S klubom podpísal zmluvu na päť rokov. 26. októbra 2022 strelil svoj prvý gól v Lige majstrov, a to pri výhre 2:1 nad Marseille. 1. novembra strelil víťazný gól pri vonkajšom víťazstve nad portugalským Sportingom, a pomohol tak Frankfurtu k historicky prvému postupu do vyraďovacej fázy Ligy majstrov.
Paris Saint Germain.
1. septembra 2023 podpísal Paris Saint-Germain zmluvu s Koloom Muanim za prestupový poplatok vo výške 95 miliónov EUR vrátane bonusov. S klubom podpísal zmluvu na päť rokov.
Reprezentačná kariéra.
Kolo Muani je bývalým francúzskym mládežníckym reprezentantom.
15. septembra 2022 dostal svoju prvú pozvánku do francúzskeho národného tímu na dva zápasy Ligy národov UEFA. 16. novembra 2022 nahradil zraneného Christophera Nkunkua v nominácii na Majstrovstvá sveta.
14. decembra 2022 strelil svoj prvý reprezentačný gól a to v semifinálovom zápase proti Maroku, keď premenil šancu po odrazenej strele Kyliana Mbappého. Stal sa tiež tretím najrýchlejším hráčom, ktorý strelil gól ako striedajúci hráč na majstrovstvách sveta. Gól strelil po 44 sekundách od nástupu na ihrisko.

</doc>
<doc id="703646" url="https://sk.wikipedia.org/wiki?curid=703646" title="Rúben Dias">
Rúben Dias

Rúben dos Santos Gato Alves Dias (* 14. máj 1997, Amadora, Portugalsko), známy ako Rúben Dias, je portugalský profesionálny futbalista, ktorý hrá na pozícii stredného obrancu za Manchester City a portugalský národný tím.
Klubová kariéra.
Dias prešiel mládežníckou akadémiou Benficy Lisabon. V roku 2015 začal hrať za rezervný tím a v roku 2017 bol povýšený do seniorského tímu. Vo svojej prvej sezóne bol menovaný Najlepším mladým hráčom roka Primeira Ligy. V nasledujúcej sezóne pomohli Diasove výkony k zisku ligového titulu a k víťazstvu v portugalskom Superpohári, pričom sa dostal do najlepšej jedenástky roka v Primeira Lige. V septembri 2020 prestúpil do anglického klubu Manchester City za poplatok vo výške 68 miliónov EUR.
Reprezentačná kariéra.
Dias je bývalý portugalský mládežnícky reprezentant, hral na úrovniach do 16, do 17, do 19, do 20 a do 21 rokov. V seniorskej reprezentácii Portugalska debutoval v roku 2018. Bol nominovaný na Majstrovstvá sveta 2018 a na Finálový turnaj Ligy národov UEFA 2019, kde bol vo víťaznom finálovom zápase proti Holandsku menovaný mužom zápasu.

</doc>
<doc id="703652" url="https://sk.wikipedia.org/wiki?curid=703652" title="Priblíženie">
Priblíženie

Priblíženie môže byť:

</doc>
<doc id="703657" url="https://sk.wikipedia.org/wiki?curid=703657" title="Maigret (seriál)">
Maigret (seriál)

Maigret je francúzsko-belgicko-švajčiarsko-český krimi-detektívny televízny seriál s prvkami mysterióznosti a drámy. Hlavným hrdinom je komisár Maigret, ktorý vedie vyšetrovanie každého prípadu. Seriál prostredníctvom deja zobrazuje rutinný život hlavnej postavy. V rokoch 1991 až 2005 vzniklo 54 epizód, každá trvá približne po 90 minútach. Seriál je založený na knižnej predlohe Georgesa Simenona.
Dabing.
Český dabing.
1. až 24. diel nadabovala Česká televize v rokoch 19931996, réžie českého znenia sa ujala Marie Fronková. V roku 2006 TV Prima dodabovala zvyšné časti 25. až 54. diel. Vo všetkých dieloch prepožičal Brunovi Cremerovi hlas Jan Schánilec.

</doc>
<doc id="703660" url="https://sk.wikipedia.org/wiki?curid=703660" title="Kolónie benevolencie">
Kolónie benevolencie

Kolónie benevolencie je skupina štyroch vnútrozemských kolónií, ktoré sa nachádzajú v provinciách Drenthe a Antverpy vo vtedajšom Spojenom kráľovstve nizozemskom. Od roku 1818 ich zriaďovala "Spoločnosť benevolencia" pre boj s rozmáhajúcou sa chudobou. Projekt je sociálnym experimentom, ktorý je jedinečný pre Európu a bol začiatkom Holandska ako sociálneho štátu.
"Spoločnosť benevolencia" bola súkromná organizácia založená v 19. storočí, ktorá chcela pomôcť chudobným rodinám, väčšinou z veľkých miest, vybudovať si vlastnú existenciu ako roľníci. Ústrednou osobnosťou Spoločnosti bol politik Johannes van den Bosch. Kolónie vznikali v odľahlých, málo osídlených oblastiach kráľovstva.
Od roku 2021 sú štyri kolónie v Belgicku a Holandsku na zozname svetového dedičstva UNESCO.
História.
Kolónie možno rozdeliť na slobodné a neslobodné. V slobodných kolóniách bola chudobným rodinám z veľkých miest ponúknutá obživa možnosťou kultivovať pridelenú neobrábanú pôdu. Keďže malé farmy kolónii poskytovali nedostatočné príjmy, hľadal zriaďovateľ iné zdroje a uzavrel zmluvy so štátom o umiestnení sirôt, čoskoro nasledovali žobráci a tuláci, čo viedlo k vytvoreniu „neslobodných“ kolónii ako je Veenhuizen, s budovami internátneho typu. Na veľkých centralizovaných farmách sa pracovalo pod dohľadom stráži.
Kolónie boli z pohľadu územného plánovania navrhnuté ako osady pozdĺž ortogonálnych línií siete ciest a vodných kanálov. Zahŕňali obytné a hospodárske budovy, kostoly a ďalšie komunálne zariadenia. Na ich vrchole v polovici 19. storočia žilo v takých kolóniách v Holandsku vyše 11 000 ľudí. V Belgicku počet dosiahol vrchol 6 000 osôb v roku 1910.

</doc>
<doc id="703662" url="https://sk.wikipedia.org/wiki?curid=703662" title="Žandári (filmová séria)">
Žandári (filmová séria)

Žandári je francúzska filmová hexalógia režiséra Jeana Giraulta. Séria vznikla začiatkom 60. rokov a skončila šiestym dielom po smrti Jeana Giraulta. V hlavných úlohách sa objavili Louis de Funès a Michel Galabru.
Opis série.
Sága opisuje každodenné dobrodružstvá menšej policajnej stanice v Saint-Tropez, ktorej velí istý rotmajster Gerber. V každom diele skupina žandárov zažije niečo nové a jedinečné. Dej príbehov je napínavý a samozrejme komediálny, čo dáva sérii ten správny ťah.

</doc>
<doc id="703666" url="https://sk.wikipedia.org/wiki?curid=703666" title="Charmanlijska reka">
Charmanlijska reka

Charmanlijska reka (); do roku 1942 Oludere () alebo Olu dere (), do roku 1945 Velička ()) je východorodopská rieka v južnom Bulharsku. Je pravým prítokom rieky Marica.
Iné názvy.
V počiatočnej fáze toku je Charmanlijska reka známa aj pod názvom Džurnata ().
Priebeh toku.
Rieka vyviera pod názvom "Džurnata" približne 1 km južne až juhozápadne od vrchu Kaleto v západnej časti horského hrebeňa Mečkovec vo Východných Rodopoch v nadmorskej výške Preteká prechodnou geografickou oblasťou medzi Východnými Rodopami a Hornotráckou nížinou, známou ako "Chaskovska chălmista oblast" (, doslovne "Chaskovská kopcovitá oblasť"). Po dedinu Malevo tečie východným smerom, úzkou, ale plytkou dolinou, ohraničenou nízkymi svahmi. Neskôr sa koryto rozširuje a tok rieky sa stáča severovýchodným smerom. Pri dedine Briagovo rieka vteká do veľmi úzkej doliny, ktorá je ohraničená nízkymi, ale strmými svahmi. Pred vliatim sa do Marice vytvára Charmanlijska reka dva silno zatočené meandre. Rieka sa vlieva do rieky Marica východne od mesta Charmanli v nadmorskej výške 
Prítoky.
Najvýznamnejšími prítokmi rieky Charmanlijska reka sú "Chaskovska reka" () (ľavý prítok), a "Uzundžovska reka" () (ľavý prítok).
Opis.
Charmanlijska reka je dlhá . Ide o pravý prítok rieky Marica. 
Rieka odvodňuje územie o rozlohe , čo predstavuje približne 1,8 % povodia Marice. Najvodnatejšou je rieka v období februára a marca, najmenej vody v nej tečie v priebehu augusta. Vo všeobecnosti je rieka vodnatá v období od októbra do júna a malovodná v období od júla do septembra. 
Priemerný ročný prietok meraný pri meste Charmanli dosahuje 4,24 m³/s. Najvyšší prietok bol zaznamenaný 12. februára 1942 a dosiahol hranicu 708 m³/s. Najnižší prietok bol zaznamenaný v roku 1951 a dosiahol úroveň len 0,010 m³/s.
Priemerný náklon riečneho koryta dosahuje 3 ‰ (náklon koryta pri dedine Konuš je 9,8 ‰ a pri meste Charmanli 4,9 ‰).
Priemerná ročná teplota vody v rieke (pri meste Charmanli) dosahuje 12,3°C. Počas 1020 dní v roku Charmanlijska reka zamŕza.
Mineralizácia vody v rieke dosahuje 300400 mg/dm³.
Využitie.
Voda z rieky je používaná na zavlažovanie v poľnohospodárstve. V hornej časti toku sa nachádza priehrada Trakiec.
Obývané miesta.
Rieka preteká cez územie mesta Charmanli. Z významnejších dedín ležia na toku rieky napríklad dediny Malevo, Briagovo, Trakiec, Dinevo, alebo Konuš.
Chránené územia.
V prielome rieky na území medzi mestom Charmanli a dedinou Briagovo bola vyhlásená chránená lokalita Defileto.

</doc>
<doc id="703669" url="https://sk.wikipedia.org/wiki?curid=703669" title="Chrám svätého Atanáza (Charmanli)">
Chrám svätého Atanáza (Charmanli)

Chrám svätého Atanáza (), alebo Chrám svätého Atanáza Veľkého () je farský pravoslávny chrám nachádzajúci sa v meste Charmanli v Chaskovskej oblasti v južnom Bulharsku. Kultúrna pamiatka miestneho významu.
Lokalita.
Budova leží v centrálnej časti mesta Charmanli na ulici „Ivan Vazov“ (, doslova "ulica Ivana Vazova") č. 33.
Dejiny.
Chrám bol postavený v priebehu roku 1835. Výstavba bola financovaná obyvateľmi mesta a okolitých dedín. O niečo neskôr bola k budove pristavaná aj drevená zvonica. V roku 1931 prešiel chrám rozsiahlou prestavbou a pri tejto príležitosti bola zároveň pôvodná drevená zvonica nahradená novou masívnou zvonicou, ktorá bola postavená v západnej časti chrámu. V roku 1960 získal chrám štatút kultúrnej pamiatky miestneho významu.
Charakteristika.
V pôvodnej podobe z roku 1835 chrám predstavoval trojloďovú baziliku bez kupoly s predsieňou, ktorá sa nachádzala v interiéri západnej časti budovy.
Pri prestavbe v roku 1931 sa chrám značne zmenil. V priestore chrámu, kde sa pôvodne nachádzala predsieň, sa dnes telo zvonice. Prestavaná musela byť aj empora v západnej časti chrámu.
Bočné lode chrámu sú od centrálnej lode oddelené drevenými stĺpmi. Strop chrámu je drevený, tvorený doskami. 
Ikonostas a ikony.
V chráme sa nachádza cenný ikonostas s dverami zdobenými drevorezbou. Samotný ikonostas je ale strohý s minimom výzdoby. Ikony pochádzajú z druhej polovice 19. storočia a sú dielom umelca Dimităra Andonova.
Štatút a dôvod pamiatkovej ochrany.
Kategória: kultúrna pamiatka miestneho významu
Dátum zapísania do registra kultúrnych pamiatok: 6. december 1960
Dôvod pamiatkovej ochrany: od roku 1960 architektonicko-staviteľská hodnota budovy, od roku 1974 aj umelecká hodnota budovy

</doc>
<doc id="703671" url="https://sk.wikipedia.org/wiki?curid=703671" title="Vikingská kruhová pevnosť">
Vikingská kruhová pevnosť

Vikingská kruhová pevnosť alebo aj pevnosť typu Trelleborg je pevnosť prísne kruhového pôdorysu stavaná v Škandinávii v dobe Vikingov. 
Brány pevnosti smerujú do štyroch svetových strán. Niekedy sú čiastočne obohnané predsunutými valmi, už nie nutne kruhovými. 
V súčasnosti je známych sedem vikingských prstencových pevností v Dánsku a v Švédsku. Väčšina z nich bola datovaná do doby vlády Haralda Modrozuba (zomrel 986).
Stavba systému pevností pravdepodobne súvisela s tým, že okolo roku 974 stratil Harald kontrolu nad obranným valom Danevirke a časťami južného Jutska pod tlakom Sasov. Datovanie podľa dendrochronológie zistilo, že drevo použité na stavbu Trelleborgu neďaleko Slagelse bolo vyrúbané na jeseň roku 980 a na stavbu použité pravdepodobne na jar roku 981. Na iných miestach nebolo nájdené dostatočné množstvo pre presné datovanie, ale konštrukcia a usporiadanie sú si tak podobné, že sa považuje za najpravdepodobnejšie, že všetky pevnosti vznikli približne v rovnakej dobe. Pomerne krátka doba výstavby a absolútna absencia akýchkoľvek známok údržby svedčia o krátkom užívaní budov, možno päť rokov, iste nie viac než dvadsať. Slúžiť mohli pre vojsko samotné i ako úkryt pre obyvateľstvo v prípade útoku. Ďalšia teória je, že kruhové hrady boli výcvikovými tábormi jednotiek Svena I. na jeho útok na Anglicko. Sven a jeho muži vyplienili Londýn v roku 1013. 
Typ opevnenia bol pomenovaný podľa prvého objaveného príkladu, pevnosti Trelleborg pri Slagelse, ktorá bola vykopaná v rokoch 1936 – 1941. 
V septembri 2023 bolo 5 dánskych lokalít zapísaných na zoznam svetového dedičstva UNESCO.
Zoznam trelleborgov.
Existencia vikingskej kruhovej pevnosti sa predpokladá i v Helsingborgu na základe archeologických vykopávok, ktoré boli vykonávané od roku 1987. Pevnosť v Helsingborgu mohla byť najväčšia zo všetkých s priemerom 270 m. Aj v Lunde topografia mesta svedčí pre existenciu kruhovej pevnosti. Z plne potvrdených je najväčšia pevnosť v Aggersborgu s priemerom 240 metrov. Pravdepodobne sa pevnosť nachádza aj v Nórsku, v Rygge.

</doc>
<doc id="703676" url="https://sk.wikipedia.org/wiki?curid=703676" title="Strakov vrch">
Strakov vrch

Strakov vrch () je vrch v Podbeskydskej vrchovine, krajinnom celku Stredných Beskýd. Leží nad obcou Zákamenné, približne západne od Námestova. 
Poloha.
Nachádza sa v západnej časti Podbeskydskej vrchoviny. Leží v Žilinskom kraji, v okrese Námestovo a na katastrálnom území obce Zákamenné. Najbližším sídlom je východne situované Zákamenné, severovýchodne sa nachádza Novoť, severozápadne Soblówka a juhozápadne Oravská Lesná. Vrch patrí do Chránenej krajinnej oblasti Horná Orava.
Opis.
Strakov vrch leží na západe strednej časti vrchoviny, v hrebeni, vedúcom z vrchu Úšust () východným smerom cez Kovaľov vrch (). Severne sa nachádza Veľký kopec (), Malý kopec (), Vlkov vrch (), Mechy () a Pilsko (), východne Kurčinka (), Maršalkov grúň (), Vyšná Poperačka (), Nižná Poperačka (), Vráta (), Kýčera () a Kamenný vrch (), južne Mrzáčka (), Štíbeľ (), Paráč () a Rusniačka () a západne Kohútik (), Korčuľa (), Kovaľov vrch (), Úšust () a Kaňovky (). Oblasť patrí do povodia Oravy, resp. jej zdrojnice Biela Orava, do ktorej odteká voda krátkymi potokmi z južných svahov, zo severných a východných vodu odvádzajú prítoky Zásihlianky. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Podbeskydskej vrchoviny, no tiež Oravské Beskydy, Malú Fatru, Oravskú Maguru a Tatry.
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí. 

</doc>
<doc id="703681" url="https://sk.wikipedia.org/wiki?curid=703681" title="Ramalláh">
Ramalláh

Ramalláh () je palestínske mesto, ktoré slúži ako "de facto" administratívne hlavné mesto štátu Palestína. Nachádza sa v Judských vrchoch, 10 km severne od Jeruzalema, v priemernej nadmorskej výške 872 metrov nad morom.
V posledných rokoch sa Ramalláh vyvinul do významného centra politiky, kultúry a ekonomiky. Slúži ako miesto pre rôzne palestínske vládne inštitúcie, ako je oficiálna rezidencia prezidenta Palestínskej národnej samosprávy (PNA), Palestínskej legislatívnej rady a ústredia palestínskych bezpečnostných služieb. V Ramalláhu sa nachádza mnoho múzeí, kultúrnych centier. Ramalláh má takisto rušný nočný život. Postupom času sa demografické zloženie zmenilo, pričom moslimovia sa do roku 2017 stali väčšinou jeho 38 998 obyvateľov, hoci kresťania stále tvoria významnú menšinu. 
Niektoré budovy v Ramalláhu majú murivo z obdobia Herodesa Veľkého, aj keď neboli dochované žiadne úplné stavby z obdobia pred križiackymi výpravami v 11. storočí. Začiatok moderného mesta možno vystopovať do 16. storočia, keď ho založili Hadadeenovci, arabský kresťanský klan s koreňmi siahajúcimi až ku Ghássánovcom. V roku 1517 bolo mesto začlenené do Osmanskej ríše. V roku 1920 spadalo pod jurisdikciu Britského mandátu v Palestíne po tom, čo ho počas prvej svetovej vojny obsadilo Spojené kráľovstvo. Počas udalostí arabsko-izraelskej vojny v roku 1948 bol celý Západný breh Jordánu vrátane Ramalláhu okupovaný a následne anektovaný Jordánskom. V roku 1967 Izrael dobyl Ramalláh počas šesťdňovej vojny. Po dohodách z Osla z roku 1995 riadi Ramalláh PNA ako súčasť oblasti A na Západnom brehu.
Geografia a podnebie.
Ramalláh sa nachádza v stredozemnom podnebí s suchým letom a miernou, daždivou zimou s občasnými snehovými zrážkami. Zaznamenaný priemerný ročný úhrn zrážok v Ramalláhu činí približne 615 mm, pričom minimálny úhrn zrážok sa pohybuje okolo 307 mm a maximálny úhrn zrážok dosahuje až 1 591 mm.
Podľa Köppenovej klasifikácie podnebia spadá Ramalláh do kategórie Csa. Klimatické podmienky tejto triedy obvykle prevládajú na západných stranách kontinentov medzi zemepisnými šírkami 30° a 45°. Tieto klímy sa nachádzajú v oblasti polárneho frontu v zime a preto majú miernu teplotu a premenlivé daždivé počasie.
Ekonomika.
Do roku 2010 sa Ramalláh stal hlavným centrom pre ekonomické a politické aktivity v oblastiach ovládaných Palestínskou samosprávou.
Kultúra.
Ramalláh je všeobecne považovaný za navplyvnejšie, kultúrne najbohatšie a i najliberálnejšie zo všetkých palestínskych miest. Pobýva tu mnoho populárnych palestínskych aktivistov, umelcov a hudobníkov.

</doc>
<doc id="703688" url="https://sk.wikipedia.org/wiki?curid=703688" title="Rámaláh">
Rámaláh



</doc>
<doc id="703689" url="https://sk.wikipedia.org/wiki?curid=703689" title="Peklianka">
Peklianka

Peklianka je potok v regióne Šariš v Prešovskom kraji v okrese Prešov na území obce Ľubovec. Je pravostranným prítokom Svinky v povodí Hornádu. Má dĺžku . Nachádza sa v geomorfologickom celku Čierna hora.
Prameň.
Pramení v južnej časti územia obce Ľubovec na severozápadosevernom svahu vrchu Tlstá s v nadmorskej výške v lesnom extraviláne v časti obce Ruské Pekľany v katastrálnom území Ruské Pekľany v okrese Prešov v Prešovskom kraji.
Opis toku.
Od prameňa tečie východným smerom cez lesný extravilán obce Ľubovec, skrúca sa na sever, v priberá bezmenný pravostranný prítok, v priberá bezmenný ľavostranný prítok, pokračuje severným smerom. V podteká spevnenú cestu a zároveň mení smer na severovýchod, približuje sa k intravilánu časti obce Ruské Pekľany, ľavým brehom obteká poľnohospodársku farmu, v priberá ľavostranný bezmenný prítok pritekajúci z intravilánu časti obce Ruské Pekľany, pokračuje juhovýchodným smerom popri spevnenej ceste. Vyteká z lesa do poľnohospodárskeho extravilánu a v ústi do Svinky ako jej pravostranný prítok v povodí Hornádu na území obce Ľubovec v katastrálnom území Ruské Pekľany v lese "Kotúľava". Pramení, preteká a ústi na území obce Ľubovec v priestore geomorfologického celku Čierna hora, geomorfologického podcelku Sopotnické vrchy. 
Pôvod názvu.
Názov vodného toku má pôvod v názve niekdajšej samostatnej obce Ruské Pekľany, od roka 1964 časti obce Ľubovec, cez ktorú preteká. Zo slovného základu druhého komponentu toponyma "Pekľany" bolo po rozšírení o systémový formant "-ianka" utvorené jednočlenné toponymum "Peklianka" ako súčasť veľmi početnej skupiny názvov v slovenskej toponymii, najmä hydronymii. Motivácia pomenovania dnešnej časti obce "Ruské Pekľany" je spojená s významom "osada producentov drevného uhlia a smoly". Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Vývoj názvu obce bol: "Poculnyk" (čítaj "pekelník") 1335, "Poklen" 1427, "Orosz-Peklin, Peklanky" 1773, "Peklani" 1786, "Pekľany" 1920, "Ruské Pekľany" 1927. Najstarší doklad v prepise "Pekelník" možno vyložiť od apelatíva "peklo" vo význame "jama v zemi na výrobu drevného uhlia alebo smoly" príponou miesta "-ník" (ako v slovách "trávnik, chodník") prípadne od apelatíva "pekelník" vo význame "výrobca smoly". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. 
Hydronymum "Peklianka" bolo štandardizované v roku 2007. V dnešnej slovenskej hydronymii hydronymum "Peklianka" je jedinečným názvom (október 2023).

</doc>
<doc id="703690" url="https://sk.wikipedia.org/wiki?curid=703690" title="Athénokles (kovotepec)">
Athénokles (kovotepec)

Athénokles () bol starogrécky kovotepec.
Athénokles, grécky kovotepec z neznámeho obdobia (pravdepodobne z helenistického), bol podľa Athénaia vynikajúci umelec, ktorý podobne ako Kimón zhotovoval nádoby na pitie, zdobené rytinami s výjavmi z gréckej mytológie. Bol dobrý rytec, poháre vyrábal zo striebra, pozlátené, niekedy z čistého zlata a ozdobené drahokamami.
Strieborné poháre sa mohli vytvarovať kovaním a všetky stopy po kovaní sa odstránili leštením. Ich zdobenie sa prevádzalo lisovaním, rytím, granulovaním, tepaním, pozlacovaním a nielovaním. 

</doc>
<doc id="703692" url="https://sk.wikipedia.org/wiki?curid=703692" title="Pevnosť Boyard (televízna súťaž)">
Pevnosť Boyard (televízna súťaž)

Pevnosť Boyard () je francúzska televízna súťaž vysielaná od roku 1990. Šou bola navrhnutá a založená Jacquesom Antoinom, produkovaná pre France TV. V roku 2024 bola odvysielaná 35. séria šou.
Priebeh súťaže.
Pevnosť Boyard, natočená na opevnení medzi ostrovmi Île d'Aix a Île d'Oléron. Je to herná show, v ktorej tím zvyčajne pozostáva zo šiestich kandidátov (tri tímy po štyroch kandidátoch v roku 2010, jeden tím s piatimi kandidátmi v roku 2020) absolvuje rôzne fyzické a intelektuálne testy, aby získal poklad (v bojaroch, fiktívnej mene predstavenia). Tím je obklopený „populáciou pevnosti“, postavami, ktoré umocňujú tajomnú a fantastickú atmosféru miesta a deja.
Ostatní účinkujúci.
(‡)už nie je súčasťou

</doc>
<doc id="703694" url="https://sk.wikipedia.org/wiki?curid=703694" title="Les Mots bleus">
Les Mots bleus

„Les Mots bleus“ (doslovne ) je francúzska skladba od Christopha s textom Jeana-Michela Jarreho z roku 1974.
Pieseň bola s pôvodným spevákom prespievaná aj do taliančiny "Le dire parole blu."
O piesni.
Pieseň "Les Mots bleus" je na tému plachosti, ťažkostí s vyjadrením romantických pocitov a vzťahov.

</doc>
<doc id="703695" url="https://sk.wikipedia.org/wiki?curid=703695" title="Azúrová ulica">
Azúrová ulica

Azúrová ulica je ulica:

</doc>
<doc id="703696" url="https://sk.wikipedia.org/wiki?curid=703696" title="Mohammad Štajje">
Mohammad Štajje

Mohammad Štajje (iné mená: Muhammad Štajja, Muhammad Ištajja; * 17. január 1958, Tell, Západný breh Jordánu) je palestínsky politik, akademik a ekonóm. V rokoch 2019 až 2024 bol predsedom vlády štátu Palestína.
Životopis.
Študoval univerzitu podnikovú administratívu a ekonómiu v Bir Zait (absolvoval v 1981). V roku 1989 získal doktorát z ekonomického na Inštitúte rozvojových štúdií na University of Sussex v Brightone v Spojenom kráľovstve. V rokoch 1989 až 1991 pôsobil na univerzite Bir Zait. Neskôr sa tam až do roku 1993 stal dekanom pre záležitosti študentov. Od roku 1995 do roku 1998 zastával funkciu generálneho tajomníka Ústrednej volebnej komisie Palestíny. V roku 1996 vymenovaný za ministra Palestínskej hospodárskej rady pre rozvoj a obnovu (PECDAR), verejného investičného fondu v hodnote 1,6 miliardy USD. V rokoch 1994 až 1996 pôsobil ako jeho riaditeľ pre administratívu a financie. Štajje bol členom palestínskeho predbežného tímu na madridskej konferencii v roku 1991 a členom palestínskej vyjednávacej delegácie pri ďalších príležitostiach. 
V rokoch 2005 a 2008 bol zvolený za ministra verejných prác a bývania Palestínskej samosprávy. Od roku 2005 bol Štajje palestínskym guvernérom Islamskej banky. V rokoch 20052006 a potom opäť v rokoch 20082010 bol ministrom verejných prác a bývania. Vo voľbách v rokoch 2009 a 2016 bol zvolený do ústredného výboru Fatahu. Politicky bol spájaný s prezidentom palestínskej samosprávy Mahmúdom Abbásom.
Odkedy sa v apríli 2019 stal premiérom Palestíny, viedol mierové rokovania medzi Hamásom, ktorý "de facto" kontroluje pásmo Gazy, a ústrednou palestínskou vládou na Západnom brehu Jordánu. Z pozície odstúpil na jar 2024.

</doc>
<doc id="703699" url="https://sk.wikipedia.org/wiki?curid=703699" title="Hit roka">
Hit roka

Hit roka je slovenská zábavná hudobná relácia s Jánom Žgravčákom. Program sa začal vysielať začiatkom roka 2022 na Jednotke. Do šou sú vždy pozvaní traja iní hostia, s ktorými moderátor diskutuje.
Opis.
Hit roka je hudobno-zábavný cyklus, vytvorený ako show plná zábavy, rozhovorov a hudobných hitov, ktoré zneli v rokoch svojho vzniku. V jednotlivých častiach cyklu budeme rozoberať rok po roku, čo zaujímavé sa udialo počas 30 rokov samostatnej Slovenskej republiky. Každý rok má svoje „Best-of“, na ktoré sa oplatí zaspomínať. Pripomenieme ho aj vo vtipne komentovaných zostrihoch (najvýraznejších udalostí), ale predovšetkým cez znamenia tej doby.
Účinkujúci.
Glosátori

</doc>
<doc id="703701" url="https://sk.wikipedia.org/wiki?curid=703701" title="FAD">
FAD



</doc>
<doc id="703702" url="https://sk.wikipedia.org/wiki?curid=703702" title="FMN">
FMN



</doc>
<doc id="703703" url="https://sk.wikipedia.org/wiki?curid=703703" title="Qazvín">
Qazvín



</doc>
<doc id="703704" url="https://sk.wikipedia.org/wiki?curid=703704" title="Skrutka (rozlišovacia stránka)">
Skrutka (rozlišovacia stránka)

Skrutka môže byť:

</doc>
<doc id="703705" url="https://sk.wikipedia.org/wiki?curid=703705" title="Primeira Liga 2022/2023">
Primeira Liga 2022/2023

Primeira Liga 2022/2023 bol 89. ročník najvyššej portugalskej futbalovej súťaže. Obhajcom trofeje bol Porto, nováčikmi súťaže boli Rio Ave, Casa Pia a Chaves. Sezóna sa začala 5. augusta 2022 a skončila 27. mája 2023. 
Benfica získala 38. titul v klubovej histórii. Do Ligy majstrov UEFA 2023/2024 sa spolu s ňou kvalifikovali aj Porto a Braga. Do Európskej ligy UEFA 2023/2024 postúpil Sporting. Do Európskej konferenčnej ligy UEFA 2023/2024 zamierili Arouca a Vitória de Guimarães. Do 2. ligy zostúpili Marítimo, Paços de Ferreira a Santa Clara.
Tabuľka.
&lt;br&gt;

</doc>
<doc id="703712" url="https://sk.wikipedia.org/wiki?curid=703712" title="Karavanserail (Charmanli)">
Karavanserail (Charmanli)

Karavanserail () v Charmanli sú zvyšky karavanserailu, teda zájazdného hostinca pre karavány, ktoré sa nachádzajú v meste Charmanli v Chaskovskej oblasti v južnom Bulharsku. Kultúrna pamiatka miestneho významu.
Lokalita.
Stavba leží v centrálnej časti mesta Charmanli na námestí medzi budovou hotelu Hebros a budovou vojenského klubu.
Dejiny.
Karavanserail v Charmanli bol postavený začiatkom 16. storočia, okolo roku 1510. Miesto pre výstavbu zájazdného hostinca v tejto lokalite bolo vybrané preto, že miesto ležalo jen deň pochodu ako od mesta Chaskovo, tak aj od mesta Svilengrad, medzi ktorými dnešné Charmanli leží. Neskôr okolo karavanserailu vznikla malá turecká osada, ktorá sa neskôr vyvinula do dnešného mesta Charmanli. 
V roku 1977 získala stavba štatút kultúrnej pamiatky miestneho významu.
Charakteristika.
Autorom stavby bol s najväčšou pravdepodobnosťou významný turecký architekt Mimar Sinan.
Išlo o impozantnú veľkú budovu. Rozloha stavby dosahovala 400 m². Vnútorný dvor bol ohradený masívnymi stenami. Ako materiál pre výstavbu boli použité kamene a tehly. Do budovy viedli dva vchody. Dvor, ako aj budovy, ktoré sa vo vnútornom dvore nachádzali boli vydláždené. Dlaždice boli spojené rozpusteným olovom. V centrálnej časti dvora sa nachádzala fontána. Vo vnútornom priestore sa nachádzalo celkovo až 24 ohnísk, ktoré sa nachádzali v stenách budovy v na tento účel prispôsobených nikách. Na strechách karavanserailu sa nachádzali kupoly.
Do súčasnosti sa zachovala jedna zo stien stavby.
Štatút a dôvod pamiatkovej ochrany.
Kategória: kultúrna pamiatka miestneho významu
Dátum zaradenia: 11. september 1977
Dôvod pamiatkovej ochrany: architektonicko-staviteľská hodnota stavby
Názov na zozname kultúrnych pamiatok: "Ostanki ot kervansaraj (stena s vchod)" (, doslovne Zvyšky karavanserailu (stena s vchodom))

</doc>
<doc id="703713" url="https://sk.wikipedia.org/wiki?curid=703713" title="Karavanserail (rozlišovacia stránka)">
Karavanserail (rozlišovacia stránka)

Karavanserail môže byť:

</doc>
<doc id="703714" url="https://sk.wikipedia.org/wiki?curid=703714" title="Bitka pri Trnave (1430)">
Bitka pri Trnave (1430)

Bitka pri Trnave sa odohrala 28. apríla 1430 v lokalite medzi mestom Trnava a riekou Váh. Husiti pod velením hajtmana Velka Koudelníka z Březnice tu v priebehu spanilej jazdy do Horného Uhorska zviedli úspešný obranný boj s moravskými, českými a uhorskými oddielmi kráľa Žigmunda Luxemburského. Hoci sa husitom podarilo ubrániť svoje pozície, v noci po stretnutí sa odpútali od protivníka a začali ústup na domovské územie.
Predohra.
16. apríla 1430 vytiahlo do poľa husitské vojsko, ktoré zhromaždil sirotský hajtman Velek Koudelník z Březnice. Jeho cieľom bol vpád na územie Horného Uhorska, ktorý bol zrejme odvetou namierenou proti kráľovi Žigmundovi Luxemburskému, ktorý nedodržal sľub, ktorým bolo husitom zaručené rokovanie o ich požiadavkách v nemeckom Norimbergu. Štruktúru týchto síl tvorili najmä vojaci sirotského a táborského zväzu, spolu s jednou štvrtinou hotovosti z Nového Mesta pražského, podľa starších odhadov v počte 10 000 bojovníkov. Okrem veliteľa výpravy k hlavným osobnostiam tejto rejsy patrili duchovní správca sirôt Prokop Malý, táborský hajtman Ján Zmrzlík zo Svojšína a Filip z Padarovho, veliteľ táborskej posádky v Ostroměři . Pri svojom pochode sa toto vojsko uberalo cez Moravu, Holíč a Biele Karpaty smerom k močaristej rovine medzi Trnavou a riekou Váh. K prvému jeho kontaktu s nepriateľom došlo pravdepodobne pri dedine Podivín na rakúsko-moravských hraniciach, kde sa husiti víťazne stretli s oddielmi nemenovaných moravských hajtmanov. Pri zrážke údajne stratili viac ako 150 vojakov a nemožno vylúčiť, že podobné boje s vopred zaistenou obranou zvádzali až k Trnave. Zrejme nielen tieto čiastkové protivníkove akcie, ale aj vedomie, že kráľ Žigmund proti nim zhromaždil značné vojenské sily, ich prinútili celú cestu postupovať vo vozovom šíku.
Priebeh bitky.
Zo všetkých týchto záznamov možno usudzovať, že sa kráľ Žigmund, ktorý riadil bojové operácie z hradu Šintava, rozhodol zviesť bitku v priestore medzi Trnavou a riekou Váh z čisto taktického hľadiska, pretože tunajší rovinatý terén umožňoval najúčelnejšie využitie jeho jazdného vojska. Zo skorších skúseností s husitským spôsobom boja si bol pravdepodobne dobre vedomý skutočnosti, že útok proti vozovej hradbe mu neposkytuje reálne šance na víťazstvo, rozhodol sa preto napadnúť husitov z dvoch strán ešte za pochodu. Velením prvého oddielu poveril tunajšieho šľachtica Stibora zo Stiboríc ml., na čele druhého postavil uhorsko-srbského šľachtica Jána Marothiho. O tom, v ktorej lokalite presne sa bitka odohrala alebo akým spôsobom došlo k napadnutiu husitov, sa dá iba dohadovať. Známy je iba fakt, že ako prvé zaútočili jednotky podriadené Stiborovi zo Stiboríc a ich úder bol natoľko úspešný, že sa im podarilo vniknúť medzi vozy skôr, než sa husitom podarilo uzavrieť hradbu. Vojenský historik Otakar Frankenberger starší sa v súvislosti s touto epizódou stretnutia domnieva, že kráľovské sily napadli husitov zo zálohy, pričom sa najskôr stretli s ich predsunutým jazdeckým oddielom. Ďalej nevylučuje, že to boli práve títo jazdci, ktorí znemožnili včasné sformovanie vozovej hradby, pretože sila útoku ich prinútila vyhľadať útočisko medzi pechotou. Aj napriek tomuto prvotnému úspechu katolíckej strany sa husiti pokúšali o húževnatú obranu, avšak čelný oddiel bol za vysokých strát prinútený ustúpiť. Jedným z mŕtvych bol aj hajtman Velek z Březnice. V tej chvíli však nedisciplinovaní uhorskí a srbskí vojaci, ktorí sa pravdepodobne domnievali, že je boj rozhodnutý, poľavili v tlaku a značná časť sa ich začala zaoberať rabovaním vozidiel. Toho využili husiti k protiútoku, vďaka ktorému sa im podarilo protivníka vytlačiť z dobytých pozícií. Po tomto úspechu ihneď dokončili uzavretie vozovej hradby a Jan Marothi, ktorý vďaka zlej koordinácii dorazil na bojisko so značným oneskorením a ktorého úlohou bolo husitmi napadnúť zozadu, sa k útoku na ich pevnú pozíciu neodhodlal.
Dohra.
Hoci husiti vyšli z boja víťazne, vysoké počty mŕtvych a zranených, smrť vrchného hajtmana a zrejme aj značné straty medzi ťažnými zvieratami, ich prinútili ešte v noci po boji začať spiatočnú cestu k moravským hraniciam. Nezanedbateľným dôvodom ich ústupu bolo aj vojsko kráľa Žigmunda, ktoré sa zhromažďovalo, aby opäť pokračovalo v boji. Pokiaľ ide o smer ich pochodu, Eberhard Windecke konštatuje, že odtiahli do Brandenburgu, Konrád Olešnický dokladá ich prítomnosť k 11. máji na osem míľ od Opavy.
Podľa Bartoška z Drahoníc boli straty na strane husitov značné. Jednak vyčísluje 2000 mŕtvych bojovníkov, potom rovnaký počet ťažných aj jazdeckých koní. Je však pravdepodobné, že obe čísla sú pomerne nadnesené. Pokiaľ ide o straty na strane kráľovských oddielov, udávajú sa trikrát vyššie ako na strane husitov. Ani toto číslo sa však pravdepodobne nezakladá na reálnom základe. 
Bitka v naračných prameňoch.
Pre historické účely sa zachovalo niekoľko základných písomných prameňov z proveniencie českých aj zahraničných autorov. Prvá z nich pochádza z kroniky Pamätihodnosti z čias panovania cisára Žigmunda spísanej dvorným kronikárom a životopiscom kráľa Žigmunda Luxemburského Eberhardom Windecke. Z českých autorov sa o bitke vo svojej latinsky písanej kronike zmieňuje katolícky vojak Bartošek z Drahonic:

</doc>
<doc id="703715" url="https://sk.wikipedia.org/wiki?curid=703715" title="Ióannes Zonaras">
Ióannes Zonaras



</doc>
<doc id="703716" url="https://sk.wikipedia.org/wiki?curid=703716" title="Ján Zonar">
Ján Zonar



</doc>
<doc id="703717" url="https://sk.wikipedia.org/wiki?curid=703717" title="Ioannes Zonaras">
Ioannes Zonaras



</doc>
<doc id="703718" url="https://sk.wikipedia.org/wiki?curid=703718" title="Joannés Zónaras">
Joannés Zónaras



</doc>
<doc id="703719" url="https://sk.wikipedia.org/wiki?curid=703719" title="Ióannis Zónaras">
Ióannis Zónaras



</doc>
<doc id="703720" url="https://sk.wikipedia.org/wiki?curid=703720" title="Chrám svätého Ivana Rilského (Charmanli)">
Chrám svätého Ivana Rilského (Charmanli)

Chrám svätého Ivana Rilského (), známy aj ako Nový chrám () je pravoslávny chrám nachádzajúci sa v meste Charmanli v Chaskovskej oblasti v južnom Bulharsku.
Chrámový sviatok sa slávi 19. októbra na sviatok svätého Ivana Rilského.
Dejiny.
Chrám bol postavený z iniciatívy kňaza Dimităra Sotirova a z finančných prostriedkov miestnych obyvateľov. Budova bola dokončená v roku 1938 po celkom 12 rokov trvajúcej výstavbe. Chrám bol vysvätený 1. novembra toho istého roku.
Zatiaľ posledné reštauračné práce na budove chrámu sa začali v roku 2021.
Charakteristika.
Architektonicky chrám napodobňuje v menších rozmeroch sofijský Chrám svätého Alexandra Nevského.
V chráme sa nachádza cenný ikonostas zdobený drevorezbou. Výroba ikonostasu sa začala v roku 1937. Ikonostas bol zhotovený podľa nápadu a pod dozorom advokáta Marka Sakarského, pričom ho zhotovil rezbár Petăr Kušlev. Drevorezba na ikonostase sa považuje za najvýznamnejšiu pamätihodnosť chrámu.

</doc>
<doc id="703721" url="https://sk.wikipedia.org/wiki?curid=703721" title="Muzikoterapia">
Muzikoterapia

Muzikoterapia sa vo svete považuje za etablovanú odbornú službu. Ako napovedá samotný názov, hudba je hlavným nástrojom, ktorý je možné zamerať na rôzne psychické, kognitívne, sociálne, emocionálne a iné problémy.
Obrovskou výhodou je nielen absencia vedľajších účinkov či vzniku závislosti, ktoré sú veľkým problémom pri medikamentóznej liečbe, ale aj rozsiahly rozsah zamerania, a navyše aj šírka cieľovej skupiny: príjemcami muzikoterapie môžu byť doslova všetci, od ešte nenarodeného plodu dieťaťa až po paliatívnych pacientov.
História.
Hudba sa používa ako liečivý nástroj po celé storočia. Už Platón i Aristoteles svorne tvrdili, že hudba ovplyvňuje dušu a môže formovať charakter jednotlivca. Muzikoterapia sa objavuje dokonca v Biblii, keď Dávid hral na harfu, aby zbavil kráľa Saula zlého ducha. Hippokrates hral hudbu pre duševne chorých pacientov v roku 400 nášho letopočtu. V trinástom storočí arabské nemocnice boli vybavené muzikoterapeutickými miestnosťami. Avšak základ muzikoterapie ako moderného vedného odboru sa položil v medzivojnovom období, keď najmä v Spojenom kráľovstve hudobníci cestovali po nemocniciach a hrali skladby pre vojakov trpiacich emocionálnymi a fyzickými traumami spôsobenými vojnou.
Opis.
Muzikoterapia je jeden zo spôsobov komplexnej terapie, kedy sa berie do úvahy ako fyzický, tak aj psychický a sociálny rozmer každého človeka.
Muzikoterapeutické aktivity cielene stimulujú svalový systém a rytmika podporuje koordináciu pohybov. Muzikoterapia upokojuje, pomáha pri nespavosti, odbúrava stres, podporuje pamäť a sústredenie, redukuje pocit izolovanosti a buduje sociálne vzťahy, spev posilňuje rečové schopnosti. Vhodne zvolená hudba a muzikoterapeutické aktivity dokážu znížiť krvný tlak a stabilizovať pulz, kontrola dýchania pri speve a aktivácia svalového systému pri tanci/muzikoterapeutických cvičeniach podporujú správnu činnosť srdca.
Muzikoterapia si vyžaduje intenzívne štúdium nielen v hudobnej sfére, ale aj v iných oblastiach, keďže tento vedný odbor je na rozhraní sociálnej práce, medicíny, psychológie.
Každé sedenie je unikátne a jeho jednotlivé časti majú vlastný cieľ a techniky. Muzikoterapeut sa opiera o vopred pripravené osnovy, avšak zároveň dĺžku, formu i obsah každej aktivity citlivo prispôsobuje poslucháčom, aby zaistil dosiahnutie vytýčeného cieľa. V interaktívnej časti sedenia majú príjemcovia možnosť zapojiť sa do diania a buduje sa skupinové povedomie. Využívajú sa početné muzikoterapeutické aktivity, ktoré majú širokú škálu zamerania a rôzne podoby.
Čo muzikoterapia nie je.
Ošetrenie zvukom nie je muzikoterapia. Ošetrenie zvukom medzinárodne označované za „sound healing“ spočíva v pasívnom prijímaní zvukových vibrácií vylúdených najčastejšie špeciálnym alebo aj etnickým hudobným nástrojom. Skvelým príkladom sú tzv. spievajúce misy, ale taktiež sa používajú gongy, zvony, prípadne vibračné a zvukové frekvencie v kombinácii s hudbou alebo jej prvkami (rytmus, melódia). Príjemca si urobí pohodlie a na navodenie stavu harmónie sa pohrúži do vlastného vnútra s pomocou meditačných tónov. Liečenie zvukom môže viesť k uzdraveniu na emocionálnej alebo duchovnej úrovni.
Muzikoterapia je predovšetkým založená na hudbe, na harmónii i konkrétnych piesňach, nie na samostatne použitých tónoch. Hudba využívaná na tento účel môže byť aj nemelodická, t.j. produkovaná výlučne bicími nástrojmi, avšak nie výlučne pasívne prijímaná a prevažuje použitie klávesových, strunových a bicích hudobných nástrojov a spevu.
Použitie.
Muzikoterapia odborníkom pomáha liečiť psychické aj fyzické ochorenia. Veľmi často sa muzikoterapia využíva pri práci s deťmi. Hudobné hry a aktivity rozvíjajú pozornosť najmenších detí, ich pamäťové schopnosti a tvorivosť. Pre deti školského veku so špeciálnymi vzdelávacími potrebami, poruchami správania alebo dokonca autizmom sa často odporúča muzikoterapia, nakoľko môže zlepšiť úroveň ich komunikácie a naplniť poznávacie, zmyslové, percepčné, emočné a psychologické potreby. Dieťa, ktoré je v hre na nástroj zapojené do pozitívno-kreatívneho úsilia, často získava sebakontrolu a možnosť vyjadrenia.
Liečbu hudbou je možné veľmi účinne využiť aj v produktívnom veku, keďže účinky muzikoterapie sú založené na mnohostrannom vplyvu hudby na človeka. Rôzne problémy ako depresia, nespavosť, poruchy príjmu potravy a mnohé ďalšie nachádzajú pomoc v muzikoterapii. Veľmi účinne funguje aj ako rodinná či skupinová terapia.
Muzikoterapia preto nie je určená len na liečbu psychických problémov. Je súčasťou terapeutických prístupov u mnohých diagnóz či stavov. Ide napríklad o Parkinsonov syndróm, sklerózu multiplex alebo detskú mozgovú obrnu. V prípade Alzheimerovej choroby muzikoterapia vykazuje široké spektrum benefitov, výrazne skracuje obdobia depresie a agresívneho správania, zlepšuje náladu a podporuje komunikáciu a sociálnu autonómiu. Pozitívne vplýva aj na pacientov, ktorí trpia nevyliečiteľnými ochoreniami. Liečbu hudbou možno použiť aj na pomoc s akútnou i chronickou bolesťou.
Muzikoterapeuti Peter Karvai a Adriana Karvaiová sa špecializujú na zariadenia sociálnych služieb pre seniorov. Tieto môžu zahŕňať domovy dôchodcov, denné stacionáre, kluby seniorov a podobne. Hudba ako univerzálny jazyk nepoznajúci vekové hranice, zdravotné obmedzenia ani iné limity napomôže pri adaptácii seniora pri zmene prostredia, je prostriedkom pre nadviazanie vzťahov s okolím, môže dňu dokonca dať zmysel a význam.
Hudba je skvelým príkladom činnosti podporujúcej celoživotnú neuroplasticitu a môže pomôcť znovunadobudnúť motorické a kognitívne zručností u starších ľudí po poškodení mozgového tkaniva. Hudobná aktivita podporuje adaptáciu centrálneho nervového systému súvisiacu s plasticitou mozgu. Hra na hudobnom nástroji môže zlepšiť jemné motorické funkcie spolu s neurofyziologickými zmenami v audiomotorických sieťach. Rytmika má pozitívny vplyv pri poruchách chôdze, zlepšuje dĺžku kroku, rýchlosť a celkovú pohyblivosť. Napokon, odmeňujúce účinky tvorby a počúvania hudby vyvolávajúce neurochemické účinky v kombinácii s plasticitou mozgu vyvolanou hudbou môžu výrazne uľahčiť neurorehabilitáciu.
Muzikoterapia kombinuje viaceré benefity. Voľba spôsobu realizácie závisí od špecifických potrieb klienta (vek, ochorenie, schopnosti), ale aj podľa možností zariadenia (priestor, vybavenie, personál).
Možnosti štúdia muzikoterapie na Slovensku.
Momentálne na Slovensku jediná vysoká škola, ktorá poskytuje možnosť štúdia muzikoterapie v rámci študijných program liečebnej pedagogiky, je Univerzita Komenského v Bratislave.
Základy práce je možné spoznať aj prostredníctvom krátkych kurzov akreditovaných MŠ SR, ktoré v súčasnosti poskytujú dve inštitúcie: Inštitút sociálnych a zdravotných vied a Animamundi.

</doc>
<doc id="703723" url="https://sk.wikipedia.org/wiki?curid=703723" title="Ailurofóbia">
Ailurofóbia

Ailurofóbia (, ) je pretrvávajúci a nadmerný strach z mačiek či ich nenávisť. Podobne ako u iných špecifických fóbií, presná príčina vzniku ailurofóbie nie je známa a potenciálna liečba zvyčajne spočíva v terapii. Medzi ďalšie názvy patria felinofóbia, elurofóbia a gatofóbia.
Medzi známych ľudí trpiacich ailurofóbiou patrili napríklad Alexander Veľký, Július Cézar, Napoleon Bonaparte (nepotvrdené), Adolf Hitler alebo Benito Mussolini.
Opis.
Ailurofóbia je relatívne málo bežná v porovnaní s inými zvieracími fóbiami, ako sú ofidiofóbia (strach z hadov) alebo arachnofóbia (strach z pavúkov). Ľudia s ailurofóbiou môžu pociťovať paniku alebo strach, keď myslia na mačky, predstavujú si stretnutie s mačkami, neúmyselne sa mačiek dotknú alebo keď vidia mačky v médiách. Tento strach môže takisto spôsobiť vyhýbanie sa niektorým aktivitám, napríklad návšteve známych, kvôli strachu zo stretnutia s mačkami. Títo ľudia môžu mať takisto extrémnu úzkosť alebo strach, keď počujú mňaukanie, syčanie alebo iné zvuky, ktoré si spájajú s mačkami. V jednom prípade bol opísaný pacient, ktorý nebol schopný dotknúť sa oblečenia, ktoré bolo na dotyk mäkké a pripomínalo srsť, pravdepodobne kvôli podobnosti s mačacou srsťou.
Príčina vzniku.
Aj keď nie je známy presný dôvod vzniku ailurofóbie, jeho zdroj často ľudia nachádzajú vo svojom ranom detstve. Tento trend je prítomný u mnohých špecifických fóbií, hlavne u tých, ktoré súvisia so zvieratami. Podľa jednej teórie môže jediný traumatický incident, napríklad útok mačky alebo keď ľudia vidia, že mačka napadla niekoho iného, spôsobiť vznik tejto fóbie. Podľa iných teórií môže byť príčinou vzniku stret s inou osobou, ktorá trpí ailurofóbiou, alebo nadmerné vystavenie informáciám o nebezpečnosti mačiek.
Medzi ďalšie vysvetlenia patrí predstava, že ľudia sú do istej miery predisponovaný báť sa mačiek, pretože predkovia veľkých mačiek predstavovali predátorov, ktorí útočili na predkov ľudí. Toto by vysvetľovalo napríklad leofóbiu (strach z levov), tigrifóbiu (strach z tigrov) a leopardalifóbiu (strach z leopardov). Strach z týchto predátorov je racionálny, pretože predstavujú skutočné nebezpečenstvo; strach z domácich mačiek je však iracionálny kvôli ich malej veľkosti.
Liečba.
Všeobecne sa predpokladá, že najlepším spôsobom liečby zvieracích terapií je terapia vystavením danému podnetu. Expozičná terapia prebieha systematickým vystavovaním pacienta stimulom, ktoré vyvolávajú stále väčší strach, a postupom len vtedy, keď je pacient spokojný s predchádzajúcim podnetom. Napríklad jedna pacientka s ailurofóbiou podstúpila expozičnú terapiu v podobe vystavenia látkam podobným srsti, obrázkom mačiek, hračiek v podobe mačky a nakoniec priateľskému živému mačaťu, ktoré si následne adoptovala; vďaka tomu, ako mača rástlo a stále bolo priateľské, sa zmiernil pacientkin strach z dospelých mačiek. Táto metóda sa používa na liečbu ailurofóbie a kynofóbie (strachu zo psov).
Neexistujú žiadne lieky na liečbu ailurofóbie. -cykloserín je spájaný s lepšími výsledkami expozičnej terapie.

</doc>
<doc id="703727" url="https://sk.wikipedia.org/wiki?curid=703727" title="Kovaľov vrch">
Kovaľov vrch

Kovaľov vrch () je vrch v Podbeskydskej vrchovine, krajinnom celku Stredných Beskýd. Leží nad obcou Zákamenné, približne západne od Námestova. 
Poloha.
Nachádza sa v západnej časti Podbeskydskej vrchoviny. Leží v Žilinskom kraji, v okrese Námestovo a na katastrálnom území obce Zákamenné. Najbližším sídlom je východne situované Zákamenné, severovýchodne sa nachádza Novoť, juhozápadne Oravská Lesná a severozápadne Soblówka. Vrch patrí do Chránenej krajinnej oblasti Horná Orava.
Opis.
Kovaľov vrch leží na západe strednej časti vrchoviny, v hrebeni, vedúcom z vrchu Ošust () východným smerom na Strakov vrch (). Severne sa nachádzajú Kaňovky (), Veľký kopec (), Malý kopec () a Vlkov vrch (), severovýchodne dominujú Mechy () a Pilsko (), východne leží Kurčinka (), Maršalkov grúň (), Strakov vrch () a Kamenný vrch (), južne Mrzáčka (), Štíbeľ (), Paráč (), Surový vrch (), Rusniačka () a Kohútik () a západne Korčuľa (), Juríková (), Vysoká Magura () a Úšust (). Oblasť patrí do povodia Oravy, resp. jej zdrojnice Biela Orava, do ktorej vodu z južne sa zvažujúcich svahov odvádzajú krátke potoky, zo severných odteká Riečkou do Zásihlianky. Na vrchol nevedie značený turistický chodník. 
Výhľady.
Vrcholovú časť pokrýva súvislý lesný porast, ktorý neumožňuje rozhľad. Z vhodných lokalít je však vidieť okolité vrcholy Podbeskydskej vrchoviny, no tiež Oravské Beskydy, Malú Fatru, Oravskú Maguru a Tatry.
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí. 

</doc>
<doc id="703732" url="https://sk.wikipedia.org/wiki?curid=703732" title="Villa Lucia">
Villa Lucia

Villa Lucia je slovensko-česká komédia z roku 2023, ktorú režíroval Michal Kollár. V hlavných úlohách si zahrali Juraj Hrčka, Michal Kubovčík, Martin Meľo a Vladimír Černý. Film mal na Slovensku premiéru 9. marca 2023.
Dej.
Akčná až bláznivá komédia s Kubovčíkom, Hrčkom, Černým v hlavných úlohách. Príbeh o prvej láske a poslednej vlámačke ukáže, čo sú dvaja muži schopní urobiť kvôli jednej žene. V jednej vile sa zíde krásna dievčina s dvoma nápadníkmi a partia zlodejov, ktorá vášnivý milostný trojuholník považuje za konkurenčnú partiu.

</doc>
<doc id="703734" url="https://sk.wikipedia.org/wiki?curid=703734" title="Egyptská libra">
Egyptská libra

Egyptská libra (arab.: الجنيه المصري - "aljunayh almisriu", skratka EGP či LE alebo £) je oficiálna mena Egypta. Delí sa na 100 piastrov (skratka: "PT", z „piastre tarif“).
Egyptská libra sa takisto používala v Pásme Gazy, predtým ako územie získal Hamás v roku 2007.

</doc>
<doc id="703735" url="https://sk.wikipedia.org/wiki?curid=703735" title="Mŕtvola musí zomrieť">
Mŕtvola musí zomrieť

Mŕtvola musí zomrieť je slovenská čierna komédia z roku 2010 / 2011, ktorú režíroval Jozef Paštéka. V hlavných úlohách si zahrali Miroslav Noga, Peter Marcin, Veronika Žilková. Čierna komédia o tom, čo všetko je človek schopný urobiť pre lásku.
Dej.
Humor, oslava, trocha erotiky a mŕtvola. Čierna komédia sa odohráva v životoch dvoch zamestnancov univerzity. Šéfa a oportunistu Alexandra Pažického (Peter Marcin) a jeho švagra a „podivného“ profesora Krištofa Mitrovského (Miro Noga). Jeho básnické ambície a ideály sa však bijú s jeho pudovosťou, ktorá sa prejavuje najmä v jeho sexuálnom živote.

</doc>
<doc id="703736" url="https://sk.wikipedia.org/wiki?curid=703736" title="Maigret">
Maigret

Maigret môže byť:

</doc>
<doc id="703738" url="https://sk.wikipedia.org/wiki?curid=703738" title="Chľabanský ostrov">
Chľabanský ostrov

Chľabanský ostrov () je zalesnený ostrov na ostrihomskom úseku Dunaja s rozlohou 20,767 ha.
Poloha.
Ostrov sa nachádza oproti obci Chľaba, zhruba medzi riečnym kilometrom 1713 a 1711. Tiahne sa v smere východ-západ, jeho dĺžka je asi 1,6 kilometra a šírka sa pohybuje od 100 do 200 metrov. Asi tri kilometre nad ostrovom sa Hron vlieva do Dunaja, ktorý svojimi sedimentmi vybudoval útesové ostrovy. Najväčší z nich je Chľabanský. Vďaka svojim špeciálnym geologickým vlastnostiam nie je väčšina ostrova ponorená ani pri vysokej hladine vody. (Aj keď sa koryto Dunaja okolo mesta v priebehu storočí veľmi zmenilo.)
História.
Ostrov je veľmi bohatý na archeologické náleziská. Počas vykopávok sa našli praveké vidiecke domy, stredoveké pamiatky, kostolík z čias Arpádovcov, okolitý cintorín, základy arcibiskupského sídla a stopy po okolitom sade (pravdepodobne broskyne). Prvá zmienka o ostrove pochádza z roku 1234. Kamenný arcibiskupský dom bol jedinou budovou na ostrove, ktorá prežila tatársky vpád. Daňový súpis z roku 1570 ho spomína ako „lúku ostrova Kis Érsek (Malý arcibiskupský ostrov) veľkému ostrovu a dedine Chľaba“. Ostrov navštívili aj uhorský králi, a tak tu v roku 1270 Štefan V. vydal jeden zo svojich výnosov. 5. októbra 1570 tu predstavitelia Habsburskej ríše a Osmanskej ríše pokračovali v mierových rokovaniach, ktoré však zlyhali pre nedostatok vzájomných ústupkov. Po rozpade Rakúsko-Uhorska pripadol Maďarsku, Komárňansko-ostrihomskej župe.
Fauna, flóra.
Nachádza sa tu jediná volavčia kolónia na Dunajskej zákrute. Na lokalite vo veľkom hniezdia volavky popolavé a kormorány. V určitých rokoch tu hniezdia sokol sťahovavý a rybárik riečny.

</doc>
<doc id="703739" url="https://sk.wikipedia.org/wiki?curid=703739" title="Bitka pri Starom Sączi">
Bitka pri Starom Sączi

Bitka pri Starom Sączi (1288) bola bitka vedená v zime 1288 medzi uhorskými vojskami pod velením vojvodu Juraja Bakšu zo Solivaru a poľskými vojskami a mongolskými vojskami pod velením Nogaja počas tretej mongolskej invázie do Poľska v 13. storočí.
Predohra.
Počas tretej mongolskej invázie do Poľska sa 24. decembra 1287 južná armáda mongolských jednotiek pod velením Nogaja dostala ku Krakovu, čím začalo obliehanie a útok na mesto. Tvárou v tvár tvrdému odporu mešťanov a zlým výsledkom bojov o Krakov vydal Nogaj rozkaz preskupiť jednotky a začať operácie v oblasti Krakova a Sieradzu. Uvoľnenie kruhu vojsk obliehajúcich Krakov využilo krakovské knieža Lešek II. Čierny, ktoré spolu s manželkou Gryfinou a malou družinou utiekol z obliehaného mesta a odišiel do Uhorska, kde hľadal pomoc u uhorského kráľa Ladislava IV. Kumánskeho.
Bitka.
Zatiaľ čo tatárske jednotky spustošili Krakovskú oblasť, dve veľké kolóny mongolských síl sa pohli smerom na juh. Prvá sa dostala do oblasti Podhalia, kde zviedla bitku na rieke Dunajec s miestnymi horalmi. Druhá smerovala na Stary Sącz, aby ho dobyla. Mesto sa dobre pripravilo na obranu, nazbieralo veľké zásoby potravín a posilnilo svoju obranu rytiermi a roľníkmi. Obliehanie Starého Sączu sa predĺžilo a neprinieslo žiadne hmatateľné výsledky. Časť mongolských vojsk, ktorá podľa všetkého prenasledovala Leška Čierneho, dosiahla Podolínec a vypálila ho. Výsledky medzitým priniesla výprava Leška Čierneho do Uhorska, krakovskému vojvodovi sa podarilo získať pomoc uhorského kráľa. Na výslovný rozkaz kráľa Ladislava IV. Kumánskeho zhromaždil uhorský vojvoda Juraj Bakša zo Solivaru pomerne veľkú jednotku uhorských vojsk a cez Kežmarok a Podolínec sa pohol smerom na Stary Sącz. Uhorské vojská podporované poľskými silami dokonale prekvapili mongolské jednotky a uštedrili im zdrvujúcu porážku, v ktorej padol aj veliteľ mongolskej jednotky. Následne oslobodili „nespočetných zajatcov“. Za úsilie a pomoc Lešek II. Čierny udelil Jurajovi Bakšovi vlastníctvo panstva Wielogłowy pri Starom Sączi.
Dohra.
Porážka mongolských vojsk pri Starom Sączi bola poslednou epizódou počas tretej mongolskej invázie do Poľska. Koncom januára 1288, po neúspešnej výprave a bez vojenských úspechov, sa Nogajova armáda stiahla na územie Haličsko-volynského kniežatstva. Mongolsko - uhorské pohraničné šarvátky trvali do jari 1288, ale k invázii už nedošlo.

</doc>
<doc id="703741" url="https://sk.wikipedia.org/wiki?curid=703741" title="Donská republika">
Donská republika

Donská republika () alebo Vševeľké vojsko Donské () bol neuznaný štát na území južného Ruska v rokoch 1918 až 1920. Bola založená ozbrojenými silami ruského bieleho hnutia počas ruskej občianskej vojny. Vznikla na území donských kozákov v opozícii k inému subjektu, Donskej sovietskej republike. V roku 1920 zanikla v dôsledku ofenzívy červenej armády.
Vznik a zánik.
Po vypuknutí ruskej revolúcie v roku 1917 kozácky generál Kaledin vytvoril Donskú vojenskú vládu, ktorá sa po októbrovej revolúcii postavila proti boľševikom a obsadila Rostov, Taganrog a Novočerkassk. Kaledin spolupracoval s gen. Kornilovom a Antonovom na vytvorení tzv. Dobrovoľníckej armády. Väčšina kozákov však vojenskú vládu nepodporovala a vyčkávala. Boľševici Dobrovoľnícku armádu prinútili ustúpiť na Kubáň a Kaledin spáchal koncom januára 1918 samovraždu. Červenej armáde ako aj revolučne naladeným kozákom sa podarilo začiatkom roku 1918 obsadiť Rostov aj Novočerkassk, kde vznikla Donská sovietska republika.
Od konca marca 1918 v mnohých kozáckych dedinách na Done vypukli kozácke povstania, ktoré vyvolali boľševické pokusy o prerozdelenie pôdy a na mnohých miestach popravy a lúpeže oddielov červenej gardy. Po niekoľkých týždňoch bojov vzbúrení kozáci zvrhli sovietsku moc v Novočerkassku a oznámili vytvorenie Vševeľkej donskej armády. V apríli sa z povstaleckých jednotiek a oddielu generála P. Ch. Popova, ktorý sa vrátil zo stepnej kampane, začalo s vytváraním donskej armády.
V apríli 1918 bola vytvorená dočasná kozácka vláda. Dňa 11. mája bol založený „kruh na záchranu Donskej oblasti“, ktorý organizoval protibolševický odpor. 16. mája 1918 bol za vodcu Donskej republiky zvolený ataman Piotr Krasnov. Ten sa opieral o pomoc z Nemecka a podriadil sa gen. Denikinovi.
Ozbrojené sily Donskej republiky sa označovali ako Donská armáda. V polovici mája 1918 mali asi 17 000 mužov, v septembri 1918 mala po mobilizácii Krasnovova armáda viac než 60 000 mužov.
Začiatkom roku 1919 sa donskí kozáci spojili s A.I. Denikinom, ktorý im sľúbil autonómiu. Veľká donská armáda sa stala súčasťou Ozbrojených síl juhu Ruska. Moc na Done vlastne prechádza na Ozbrojené sily Juhu Ruska pod velením generála Denikina a kozácke jednotky sa mu podriadili.
V januári až marci 1919 začali jednotky južného frontu Červenej armády ofenzívu s cieľom konečnej porážky Donskej armády, ako aj proti Denikinovým jednotkám na Donbase. Vo februári 1919, kvôli neriešiteľným rozporom s velením dobrovoľníckej armády, Krasnov rezignoval a odišiel z Donu do Estónska ku generálovi Judeničovi a neskôr do Nemecka.
Na jeseň roku 1919 bola ofenzíva Denikinovej armády na Moskvu zastavená a bieli, začali pod tlakom červenej armády ustupovať na juh krajiny. 7. januára 1920 dobyl jazdecký kombinovaný zbor B. M. Dumenka centrum Donskej republiky Novočerkassk. 10. januára jednotky 1. jazdeckej armády pod velením S. M. Buďonného obsadili Rostov na Done. Donská republika fakticky prestala existovať.
Mnoho kozákov na Done podľahlo procesu dekozakizácie v rokoch 19191921. Sovietska vláda zrušila kozácku autonómiu a množstvo kozákov vysídlila a/alebo zlikvidovala počas obdobia násilnej kolektivizácie v 30. rokoch. Obyvateľstvo tohto regiónu postihol aj následný hladomor, ktorý sa prejavil vo viacerých regiónoch Sovietskeho zväzu v rokoch 19321933. Niektorí kozáci sa preto postavili znovu proti sovietskej vláde cez druhú svetovú vojnu a kolaborovali s Nemcami. Po nemeckom ústupe niektorí z krajiny ušli. Stalin následne požadoval repatriáciu mnohých, ktorí na konci vojny ušli z krajiny späť do Sovietskeho zväzu. Takto sa do sovietskych rúk dostal aj Krasnov, ktorého odsúdili a popravili v roku 1947.

</doc>
<doc id="703746" url="https://sk.wikipedia.org/wiki?curid=703746" title="Nikdy nehovor nikdy (film z roku 2023)">
Nikdy nehovor nikdy (film z roku 2023)

Nikdy nehovor nikdy je slovensko-česká romantická komédia z roku 2023, ktorú režíroval Braňo Mišík. V hlavných úlohách si zahrali Tomáš Maštalír, Tereza Kostková, Lenka Krobotová a Marek Majeský. Film mal na Slovensku a Česku premiéru 3. augusta 2023.
Dej.
Naďa a Peter sa so svojimi partnermi práve rozvádzajú. Petrova manželka je lekárkou na misiách v Afrike a ich vzťah trpí dlhým odlúčením. Z Nadinho muža Petra sa vykľul záletník, ktorý sa občas zamiluje do niekoho mladšieho. Naďa (Tereza Kostková) a Peter (Tomáš Maštalír) do seba najprv ľahko vrazia autom a vďaka tomu na seba začnú narážať aj ďalej v živote. Z ich rozvíjajúceho sa vzťahu sa potom stane bláznivá jazda dvoch neúplných rodín, ktorá bude výzvou nielen pre nich, ale aj pre ich blízkych priateľov.

</doc>
<doc id="703747" url="https://sk.wikipedia.org/wiki?curid=703747" title="Charmanli (mesto)">
Charmanli (mesto)

Charmanli () je mesto ktoré sa nachádza v južnom Bulharsku v chaskovskej oblasti. Je centrom rovnomenného okresu s 24 dedinami.
Historické názvy mesta.
Zmienky o meste sa zachovali v zápiskoch pútnikov zo 16. storočia pod rôznymi názvami. Sú nimi napríklad Chaurmanli () – v zápiskoch Benedikta Kuripešiča z roku 1530, Charmate () – v zápiskoch z roku 1533, Chormanli (), alebo Armanli (). V osmanských registroch vedených po 17. storočí bolo mesto zapisované ako Charman (), Charmanlă (), alebo Charmanlu ().
Geografia.
Charmanli leží na Charmanlijskej reke, západne od jej sútoku s Maricou. Nachádza sa v nadmorskej výške približne a jeho rozloha je 51,477 km².
Leží 33 kilometrov východne od oblastného centra, mesta Chaskovo. Priama vzdušná vzdialenosť od hlavného mesta Sofia je 228,115 km.
Podnebie.
Klíma je prechodná, stredozemnomorská.
Pôdy.
Na území mesta prevládajú čiernozeme, škoricové horské pôdy a nánosy.
Dejiny.
Dnešné mesto Charmanli vzniklo v 16. storočí ako osada pri veľkom karavanseraile a kamennom moste cez koryto rieky Ulu dere na obchodnej ceste v doline Marice, ktoré na mieste stáli už predtým. Charmanli vzniklo ako turecká osada, ale už v roku 1553 tu podľa pútnických zápiskov žili aj Bulhari. Významnejšie sa mesto začalo rozvíjať po roku 1580, keď sa majiteľom charmanlijských pozemkov stáva osmanský vezír Siaviuš paša.
Počas obdobia bulharského národného obrodenia bolo Charmanli remeselným centrom. Išlo predovšetkým o výrobu plátna, papučí, výrobkov z medi, kolies a mydla. Okolie mesta bolo poľnohospodársky využívané, pričom sa pestovali predovšetkým žito, zelenina, sezam, slnečnice a tabak. V roku 1833 bola v meste založená prvá škola. V roku 1835 bol v Charmanli postavený pravoslávny chrám. V roku 1870 bolo v meste založené prvé komunitné centrum "Bratoľubie" a v roku 1874 bola otvorená prvá dievčenská škola. Charmanli bolo oslobodené 18. januára 1878 po krátkych, ale ťažkých bojoch s miestnou tureckou vojenskou posádkou. Po oslobodení Bulharska zostalо Charmanli na základe Berlínského dohovoru na území Východnej Rumélie. V tejto dobe sa stalo centrom malého okruhu s rozvinutým hodvábnictvom a priemyslom na spracovanie tabaku.
6. septembra 1885 sa Charmanli stalo v dôsledku zjednotenia Bulharska súčasťou Bulharského kniežatstva.
Hospodárstvo.
Významné sú predovšetkým strojárenský priemysel (predovšetkým výroba elektromotorov), spracovanie tabaku, výroba hodvábnej a bavlnenej priadze, výroba tehál, textilný priemysel, nábytkárstvo а stolárstvo, hodvábnictvo, ako aj chemický priemysel (výroba pracích, čistiacich a sanitárnych prostriedkov).
Z potravinárskeho priemyslu je dôležitý mlyn a výroba oleja.
Významné je aj poľnohospodárstvo, pričom dôležitými odvetviami sú pestovanie obilnín, ovocinárstvo, pestovanie viniča, zeleniny, tabaku a moruší. 
Pri meste sa nachádza priehrada "Kiumiurluka" (), ktorého vody sa používajú na chov rýb a rybolov, ako aj na zavlažovanie.
Kultúrne pamiatky.
Na území katastru mesta sa nachádza niekoľko desiatok objektov so štatútom kultúrnej pamiatky.
Medzi najvýznamnejšie pamätihodnosti mesta patria napríklad:
V meste sa nachádza aj viacero pamätníkov a pamätných dosiek. 
Chránené územia.
Na okraji mesta sa začína územie "chránenej lokality Defileto". V blízkosti mesta sa okrem toho nachádzajú dva vodopády, ktoré majú pridelený štatút prírodnej pamiatky.
Kultúra.
V Charmanli sú dve komunitné centrá, ako aj historické múzeum.
Infraštruktúra.
Doprava.
Železničná doprava je zabezpečená vlakovou stanicou na železničnej trati SofiaPlovdivSvilengrad.
Školstvo.
V Charmanli sa nachádza stredná odborná škola zameraná na elektrotechnický a textilný priemysel.

</doc>
<doc id="703748" url="https://sk.wikipedia.org/wiki?curid=703748" title="Charmanli">
Charmanli

Charmanli () môže byť:

</doc>
<doc id="703752" url="https://sk.wikipedia.org/wiki?curid=703752" title="Laurie Nunnová">
Laurie Nunnová

Laurie Nunnová (; * máj 1986, Londýn) je anglická scenáristka a dramatička známa vytvorením komediálno-dramatického seriálu "Sexuálna výchova" pre Netflix.
Nunnová sa narodila v Londýne britskému divadelnému režisérovi Trevorovi Nunnovi a austrálskej herečke Sharon Lee-Hill. Vo veku 14 rokov sa presťahovala do Austrálie. V roku 2007 získala titul BA v odbore film a televízia na Victorian College of the Arts a v roku 2012 magisterský titul zo scenáristiky na National Film and Television School v Anglicku. V roku 2017 sa dostala do užšieho výberu na Bruntwoodovu cenu za "King Brown", jej prvú celovečernú hru.

</doc>
<doc id="703753" url="https://sk.wikipedia.org/wiki?curid=703753" title="Kľúč pre dvoch">
Kľúč pre dvoch

Kľúč pre dvoch (v orig. prepise "Key for Two") je britská divadelná hra, napísaná v piatich dejstvách ako jediné spoločné dielo Johna Chapmana a Davea Freemana. Jej scénické spracovanie obdržalo v rámci svojho žánru nomináciu na ceny Laurencea Oliviera, vtedy známych pod ich historickým názvom – Society of West End Theatre Awards (1982). 
Aj keď na slovenských javiskách zatiaľ nebola uvedená, frašku pre ČST Bratislava v roku 1989 zinscenoval Karol Strážnický. 
V susednom Česku bol titul ako taký zaradený len do repertoárov nezávislých činoherných súborov bez stálej scény; z najznámejších napríklad zaniklé divadlo Pavla Trávníčka Skelet a pod aliasom "Postel pro tři" (2000). Výhradne v poľskom jazyku, presnejšie ako "Prywatnu kliniku" (2021), ju pre zmenu uviedlo tamojšie Těšínske divadlo. 
Divadelné produkcie.
Svetovú premiéru hra absolvovala 24. novembra 1981, a to na javisku Theatre Royal v berkshirskom Windsore. V réžii Dennisa Ramsdena, ústrednú rolu vtedy popri Patrickovi Cargillovi (Gordon), Glynovi Houstonovi (Alec) a Barbare Murrayovej (Anne) stvárnila Moira Listerová (Harriet). V provinčnom mestečku sa však uvádzala iba necelé tri týždne. Po polročnej odstávke i preobsadení dvoch vedľajších postáv (Magdy a Mildred), titul v reprodukcii Triumph Apollo Productions celé leto hosťoval formou zájazdovej inscenácie v metropolách ako boli Nottingham, Oxford, Guildford, Plymouth, Richmond, Brighton či Croydon. V pôvodnej zostave napokon zakotvil až v hlavnom meste.
Svoj londýnsky debut zahájila 8. septembra 1982 vo Vaudeville Theatre so sídlom vo Westminsteri, kde sa úspešne hrala po celú nadchádzajúcu sezónu. V zastúpení West End scény bola navyše nominovaná na výročnú cenu Society of West End Theatre, dnes známu ako tzv. „Oliviery“, čoby Komédia roka (1982).
Vo Francúzsku bola fraška naštudovaná parížskym Théâtre de la Renaissance pod vedením Jean-Paula Cisifea. S premiérou 8. októbra 1988 a pod názvom "Une clef pour deux", hlavné postavy v tamojšej adaptácii zosobnili Micheline Daxová, Christian Alers a Guy Grosso (známy z častej spolupráce s Funèsom). Z predstavenia neskôr miestna televízia odvysielala videozáznam. 
Televízna adaptácia.
Na Slovensku hru pre Hlavnú redakciu zábavných programov ČST Bratislava v roku 1989 prepísal Miloš Ruppeldt a dramaturgicky spracoval Vlado Sýkora. Réžie zinscenovanej predlohy sa ujal Karol Strážnický a hlavnú ženskú postavu po boku Štefana Kožku, Ivana Romančíka či Marty Sládečkovej stvárnila Ivona Krajčovičová.

</doc>
<doc id="703758" url="https://sk.wikipedia.org/wiki?curid=703758" title="Sexuálna výchova (seriál)">
Sexuálna výchova (seriál)

Sexuálna výchova je britský televízny seriál. Námetom seriálu je odpoveď na otázku „Čo by sa stalo, keby sa na strednej škole stal z tínedžera sexuálny terapeut?“ Tvorcom seriálu je scenáristka a producentka Laurie Nunnová, vyrobila ho spoločnosť Netflix. Premiéru mal v roku 2019. Štvrtá séria mala premiéru 21. septembra 2023.
Produkcia.
Na námete začala Laurie Nunnová pracovať okolo roku 2014. Sexuálna výchova sa stal prvým seriálom produkovaným Netflixom, ktorý mal koordinátora intimity. Druhá séria mala premiéru v januári 2020.
Vývoj.
28. novembra 2017 bolo oznámené, že Netflix seriál odobril. "Sexuálna výchova" bola vytvorená Laurie Nunnovou a Ben Taylor mal byť režisérom. Výkonnými producentmi mali byť Jamie Campbell a Joel Wilson cez svoju produkčnú spoločnosť Eleven Films. 4. decembra 2018 bola oznámená premiéra, ktorá sa mala konať 11. januára 2019. 1. februára 2019 Netflix oznámil zadanie druhej série, ktorá mala premiéru 17. januára 2020. 10. februára 2020 Netflix zadal tretiu sériu. Vo videu a liste pre akcionárov Netflixu v apríli 2021 Ted Sarandos, výkonný a obsahový riaditeľ spoločnosti potvrdil, že tretia séria by mala byť uvedená v druhej polovici roku 2021. 24. júna 2021 bolo oznámené, že tretia séria bude mať premiéru 17. septembra 2021. 25. septembra, 8 dní po premiére tretej série bolo oznámené, že "Sexuálna výchova" bude pokračovať štvrtou sériou. 5. júla 2023 bolo oznámené, že štvrtá séria bude posledná. Autorka Laurie Nunnová potvrdila, že piata séria "Sexuálnej výchovy" nie je v pláne: „Postavám sa končí stredoškolské obdobie, v ktorom sa už necítia stratene, dozreli a sú pripravené posunúť sa ďalej.“
Obsadenie.
17. mája 2018 boli Gillian Andersonová, Emma Mackeyová, Asa Butterfield, Ncuti Gatwa, Connor Swindells a Kedar Williams-Stirling oznámení ako hlavní účinkujúci. 16. júla 2018 bolo oznámené, že James Purefoy bude hrať vedľajšiu postavu. Dan Levy, Thaddea Grahamová, Lisa McGrillisová a Eshaan Akbar boli obsedení do 4. série. Simone Ashley, Tanya Reynoldsová a Patricia Allisonová v seriáli nepokračovali.
Filmovanie.
Filmovanie sa uskutočnilo na viacerých miestach waleskej a anglickej strany údolia Wye Valley, vrátane miest Llandogo, Tintern, Symonds Yat, Monmouth a Redbrook. Počas roku 2018 fimovanie prebehlo v Penarth, Vale of Glamorgan. Scény, ktoré sa odohrávali na Moordale Secondary School boli natočené na bývalom kampuse University of South Wales v Caerleon, Newporte. Scény v bazéne boli sfilmované v komplexe Newport International Sports Village. Natáčanie druhej série sa uskutočnilo od mája do septembra 2019 vrátane scén točených vo Forest of Dean.
Vo februári 2021 bola tretia séria točená vo viacerých oblastiach v Kente. Točilo sa na Shorncliffe Military Cemetery v Sandgate a Hawthorne Trench. Obe tieto miesta predstavovali miesta Prvej svetovej vojny vo Francúzsku pre 5. časť série. Jedna zo scien pre 7. časť sa točila v Harbour Arm vo Folkerstone Harbour.
Štvrtá séria.
V štvrtej sérii je viac transrodových a nebinárnych osôb. Išlo o autorkin zámer. Motivovaná bola rastúcou transfóbiou či ignorovaním zdravotných potrieb transrodových ľudí. Podľa Nunnovej sú trans ľudia často z konverzácii o nich vylúčení. Pomocou nebinárnej postavy Cal sa diváci dozvedajú o rodovej dysfórii. Rolu hrá nebinárna osoba Dua Saleh. Rovnako aj Anthony Lexa a Felix Mufti ako Abbi a Roman sú transrodoví.
Ohlas.
Seriál bol koncom septembra 2023 najsledovanejším netflixovým seriálom na Slovensku.

</doc>
<doc id="703763" url="https://sk.wikipedia.org/wiki?curid=703763" title="Bol raz jeden život">
Bol raz jeden život

Bol raz jeden život () je francúzsky vzdelávací animovaný televízny seriál z roku 1986.
V našich končinách vznikol v roku 1992 slovenský dabing.
Dej.
Táto séria je určená najmä pre deti, ktoré sú zvedavé, ako funguje ľudské telo.
Hravým spôsobom rozpráva o zložení rôznych typov buniek, biologických tkanív a orgánov, ako aj o ich príslušných funkciách. V celom deji vystupujú postavy, ktoré sú jednotlivé bunky tela.

</doc>
<doc id="703767" url="https://sk.wikipedia.org/wiki?curid=703767" title="Chľabanská plytčina">
Chľabanská plytčina

Chľabanská plytčina alebo Chľabanský nános () je ostrov na ostrihomskom úseku Dunaja s rozlohou .
Poloha a popis.
Ostrov sa nachádza doluprúdom, južne od Chľabanského ostrova, zhruba na riečnom kilometri 1710. Tiahne sa v smere východ-západ, jeho dĺžka je asi a šírka sa pohybuje od 20 do 40 metrov. Asi tri kilometre nad ostrovom sa Hron vlieva do Dunaja, ktorý svojimi sedimentmi vybudoval útesové ostrovy.
Využitie.
Ostrov má peknú pieskovú pláž, čo v hojnom počte využívajú dovolenkujúci plaviaci sa na člnoch z Maďarska aj zo Slovenska. Konajú sa tu podujatia na jachtách a motorových člnoch. Povrch tvorí väčšinou piesok miestami tráva a zopár stromov. Počas vysokej hladiny Dunaja býva zaplavovaný.

</doc>
<doc id="703772" url="https://sk.wikipedia.org/wiki?curid=703772" title="Laurie Nunn">
Laurie Nunn



</doc>
<doc id="703775" url="https://sk.wikipedia.org/wiki?curid=703775" title="Korčuľa (vrch)">
Korčuľa (vrch)

Korčuľa () je vrch v Podbeskydskej vrchovine, krajinnom celku Stredných Beskýd. Leží nad obcou Oravská Lesná, približne západne od Námestova. 
Poloha.
Nachádza sa na západe Podbeskydskej vrchoviny, v jej časti Lesnianska planina. Leží v Žilinskom kraji, v okrese Námestovo a na katastrálnom území obce Oravská Lesná. Najbližším sídlom je na juhovýchodnom úpätí situovaná Oravská Lesná, východne sa nachádza Zákamenné a Novoť, západne Vychylovka a severne Soblówka. Vrch patrí do Chránenej krajinnej oblasti Horná Orava.
Opis.
Korčuľa leží na západnom okraji vrchoviny, v hrebeni, vedúcom východným smerom z Demänovskej Kykuly (). Východne sa nachádza Úšust (), Juríková (), Kovaľov vrch (), Strakov vrch (), Kohútik () a Rusniačka (), južne Paráč (), Surový vrch (), Beskyd (), Javorinka (), Krčmárová () a Grapy (), západne Mrvova Kykula (), Vysoká () a Demänovská Kykula () a severne Svítková (), Talapkov Beskyd (), Bukovina () a Vysoká Magura (). Oblasť patrí do povodia Oravy, resp. jej zdrojnice Biela Orava, do ktorej vodu zo severných svahov odvádza Demänovský potok a z južných Katrenčíkovský potok. Na vrchol nevedie značený turistický chodník. 
Výhľady.
Vrcholovú časť pokrýva nesúvislý lesný porast, ktorý umožňuje obmedzený rozhľad. Z vhodných lokalít je tak vidieť okolité vrcholy Podbeskydskej vrchoviny, no tiež susedné Kysucké a Oravské Beskydy, Oravskú Maguru a Malú Fatru. 
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých osád Oravskej Lesnej. 

</doc>
<doc id="703777" url="https://sk.wikipedia.org/wiki?curid=703777" title="Molotow Coctail">
Molotow Coctail

Molotow Coctail je názov tretieho spoločného štúdiového albumu dvojice Noga &amp; Skrúcaný. Tento album v roku 1995 vydalo hudobné vydavateľstvo Ariola.
Autorom ôsmich z jedenástich textov je Stano Gurka, jedenu pieseň otextoval Peter Uličný a dva Daniel Mikletič. Výlučným autorom hudby na albume je Gabo Dušík. Najväčším hitom albumu je skladba „Dievča z Tokia“.

</doc>
<doc id="703780" url="https://sk.wikipedia.org/wiki?curid=703780" title="Pohár majstrov európskych krajín v basketbale žien">
Pohár majstrov európskych krajín v basketbale žien



</doc>
<doc id="703782" url="https://sk.wikipedia.org/wiki?curid=703782" title="FA Premier League 1997/1998">
FA Premier League 1997/1998

Premier League 1997/1998 bola 6. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Manchester United. Nováčikmi súťaže boli Bolton Wanderers, Barnsley a Crystal Palace. Všetky tri kluby na konci sezóny opäť zostúpili. 
Sezóna sa začala 9. augusta 1997 a skončila sa 10. mája 1998.
Víťazom sezóny sa stal Arsenal, ktorý vyhral svoj prvý titul v Premier League a 11. celkovo. Do Ligy Majstrov 1999/2000 sa spoločne s Arsenalom kvalifikoval ešte Manchester United. Do Pohára víťazov pohárov UEFA sa kvalifikovali Chelsea a Newcastle United. Do Pohára UEFA sa kvalifikovali Aston Villa, Blackburn Rovers, Leeds United a Liverpool.

</doc>
<doc id="703785" url="https://sk.wikipedia.org/wiki?curid=703785" title="Lancashire League">
Lancashire League

Lancashire League bol názov dvoch samostatných futbalových súťaží pre kluby so sídlom v severnom Anglicku.
Lancashire League (1889 až 1903).
Pôvodná Lancashire League bola založená v roku 1889 a bola založená kvôli úspechu futbalovej ligy, ktorá bola založená len rok predtým. Hlavnými ťahúňmi pri formovaní ligy boli funkcionári futbalového klubu Bury, ktorí mali ambíciu založiť regionálnu súťaž, ktorá by bola pre nich a ďalšie kluby odrazovým mostíkom k získaniu miesta vo futbalovej lige.
Hoci väčšina klubov sa nachádzala v grófstve Lancashire, liga nakoniec prijala niekoľko klubov zo susedného Cheshire. Okrem toho zo vzdialenejšej oblasti bol dve sezóny členom ligy aj Workington z Cumberlandu.
Lancashire League mala veľa členských klubov, ktoré sa napokon pridali k futbalovej lige. Patrili medzi ne Accrington Stanley, Blackpool, Bury, Crewe Alexandra, Liverpool, Nelson, New Brighton Tower, Southport Central a Stockport County.

</doc>
<doc id="703786" url="https://sk.wikipedia.org/wiki?curid=703786" title="Sheriff of London Charity Shield">
Sheriff of London Charity Shield

Sheriff of London Charity Shield, tiež známy ako Dewar Shield, bola futbalová súťaž, ktorá sa každoročne hrala medzi najlepším amatérskym a najlepším profesionálnym klubom v Anglicku, hoci v roku 1899 sa zúčastnil aj škótsky amatérsky Queens Park. Profesionálna strana bola buď víťazom ligového titulu futbalovej ligy alebo víťazom FA Cupu z predchádzajúcej sezóny, zatiaľ čo amatérov zvyčajne zastupovali Corinthians. Prvý zápas sa odohral 19. marca 1898 po tom, čo ho navrhol Sir Thomas Dewar a schválila ho Futbalová asociácia.
Výťažok z každoročnej hry bol rozdelený do nemocníc a charitatívnych organizácií. Táto hra bola predchodcom FA Charity Shield, dnes FA Community Shield, ktorý sa začal hrať v roku 1908 po odčlenení amatérskeho futbalového zväzu od futbalového zväzu. 

</doc>
<doc id="703788" url="https://sk.wikipedia.org/wiki?curid=703788" title="Novaja Gazeta">
Novaja Gazeta



</doc>
<doc id="703793" url="https://sk.wikipedia.org/wiki?curid=703793" title="FA Youth Cup">
FA Youth Cup

FA Youth Cup je futbalová súťaž, ktorú organizuje The Football Association. Súťaže sa zúčastňujú mužstvá do 18 rokov. Zúčastňujú sa ich len hráči, ktorí mali k 31. augustu daného ročníka od 15 do 18 rokov. V súťaži dominujú najmä mládežnícke tímy klubov pôsobiacich v Premier League, no zúčastňuje sa ich cez 400 tímov z celého Anglicka.
Manchester United je najúspešnejším klubom súťaže. Celkovo ju vyhral jedenásťkrát. Aktuálnym držiteľom je West Ham United, ktorý vo finále v roku 2023 porazil Arsenal 5:1.
Súťaž slúžila ako odrazový mostík do seniorského tímu pre mnohých špičkových britských hráčov. Hráči ako George Best, John Barnes, Ryan Giggs, David Beckham, Gary Neville, Frank Lampard, Michael Owen, Steven Gerrard, Jamie Carragher, Joe Cole, Wayne Rooney, Theo Walcott, Daniel Sturridge, Jack Wilshere a Gareth Bale túto súťaž vyhrali, alebo hrali vo finále.
Rekord návštevnosti.
Najvyššia návštevnosť na zápase FA Youth Cup bola 11. mája 2022 keď sa na finálový zápas Manchestru United proti Nottinghamu Forest na Old Trafford prišlo pozrieť 67 492 divákov. United zápas vyhral 3:1.

</doc>
<doc id="703794" url="https://sk.wikipedia.org/wiki?curid=703794" title="ZVVZ USK Praha">
ZVVZ USK Praha

ZVVZ USK Praha (oficiálne Závody na výrobu vzduchotechnických zařízení Univerzitní sportovní klub Praha) je český ženský basketbalový klub, ktorý sídli v Prahe-Bubenči. Od sezóny 1993 pôsobí v českej najvyššej basketbalové súťaži žien, známej pod názvom Ženská basketbalová liga. Od svojho založenia klub nikdy nezostúpil z najvyššej súťaže. Klubové farby sú žltá a modrá.
ZVVZ USK Praha je rekordný dvadsaťpäťnásobný majster českej, resp. československej najvyššej súťaže žien. Má tiež päť prvenstiev v domácom pohári, kde je historicky na druhom mieste za Žabinami Brno. Na medzinárodnej scéne sú najväčšími úspechmi klubu víťazstvo v Poháre Ronchettiovej zo sezóny 1975/76, víťazstvo v Eurolige zo sezóny 2014/15 a následně aj v Superpohári FIBA v ročníku 2015. Za tento klub v minulosti hrali súčasne tri vicemajsterky sveta z roku 2010 a české reprezentantky Ilona Burgrová (do r. 2017), Kateřina Elhotová (do roku 2021) a Alena Hanušová (do r. 2022) a mnoho ďalších.
ZVVZ drží český rekord tímu s nejviac vyhranými zápasmi v rade v českej lige. Ten pokorili 14. januára 2022, keď vyhrali svoj 257. zápas v rade. Dovtedajší rekord 256 výhier držal tím Gambrinus Brno z rokov 1998 až 2007. ZVVZ USK Praha naposledy prehralo zápas v domácej súťaži 30. apríla 2013 so Žabinami Brno.
Svoje domáce zápasy hráva v športovej hale Královka s kapacitou 2 500 divákov.
Historické názvy.
Zdroj: 
Súpiska sezóny 2022/2023.
Zdroj: "Aktuálne k 2. 11. 2023."

</doc>
<doc id="703797" url="https://sk.wikipedia.org/wiki?curid=703797" title="Spojená škola de La Salle">
Spojená škola de La Salle

Spojená škola de La Salle je vzdelávacia inštitúcia školských bratov nachádzajúca sa na Čachtickej ulici v Bratislave, v mestskej časti Rača. Tvoria ju dve organizačné zložky – Základná škola sv. Jána de La Salle a Gymnázium školských bratov (GŠB). V súčasnosti je riaditeľom školy Mgr. Jacek Chaciński.
História školy.
Základná škola na Detvianskej ulici bola založená v roku 1991, vyučovať sa začalo 5. septembra. Pomenovanie dostala podľa sv. Jána Krstiteľa de La Salle, ktorý je zároveň aj jej patrónom. V roku 1993 vznikol po pripojení gymnázia jeden organizačný celok – "Spojená škola de La Salle".
Ján de La Salle.
Sv. Ján Krstiteľ de La Salle (30. apríl, 1651 – 7. apríl, 1719) bol kňaz, doktor teológie a zakladateľ ľudovej školy pochádzajúci z bohatej francúzskej šľachtickej rodiny v Remeši. Svoju činnosť zameral na výchovu a vzdelávanie chudobných detí. Jeho celoživotným poslaním bolo evanjelizovať a sprevádzať mladých v ich osobnostnom raste, spoznávaní viery a seba samých v prostredí školskej komunity. 
V roku 1680 vytvoril prvú komunitu bratov – učiteľov, neskôr známu ako "Spoločenstvo školských bratov". V roku 1685 zriadil v Remeši prvý učiteľský seminár, v ktorom sa vzdelávali budúci vidiecki učitelia. O rok neskôr otvoril podobný seminár v Paríži. V oboch sa vyučovalo zdarma. Následne zakladal odborné a technické školy aj učiteľské ústavy. Zrušil fyzické tresty v školstve a urobil materský jazyk základom vyučovania (namiesto dovtedajšej latinčiny).
Zomrel v Rouene v roku 1719. Pápež Lev XIII. ho v roku 1888 blahorečil a v roku 1900 vyhlásila Cirkev Jána de La Salle za svätého, neskôr v roku 1950 za patróna kresťanských učiteľov a vychovávateľov.
Od 17. novembra 2018 do 31. decembra 2019 trval jubilejný rok venovaný sv. Jánovi de La Salle. V tomto období si prostredníctvom osláv členovia inštitútu a celej lasalliánskej komunity pripomenuli 300-té výročie smrti svojho zakladateľa.
Školskí bratia.
Komunita vytvorená Jánom de La Salle vo Francúzsku pôsobila až do Veľkej francúzskej revolúcie, kedy bola počas prenasledovania Cirkvi zrušená. Školskí bratia odišli do susedných štátov i do zámoria, kde sa naďalej venovali svojmu poslaniu.
Koncom 19. storočia spoločenstvo školských bratov započalo svoje pôsobenie i na území bývalého Rakúsko-Uhorska. Prví školskí bratia prišli na Slovensko v roku 1899 do Urmína (dnešných Mojmíroviec) pri Nitre. V roku 1924 začali vyučovať na Učiteľskom ústave v Spišskej Kapitule, kam ich pozval biskup Ján Vojtaššák. Celkovo pôsobili školskí bratia na Slovensku na 13 rôznych miestach. V máji roku 1950 bola rehoľa zlikvidovaná.
Inštitút obnovil svoju činnosť na Slovensku 9. februára 1991 vytvorením rehoľnej komunity v bratislavských Rusovciach.
Dnes vyše 6000 bratov vychováva mládež v 86 krajinách sveta. V súčasnosti riadia vyše 2000 školských ustanovizní (od materských škôl po univerzity), kde svoje vzdelanie nadobúda približne 950000 žiakov a študentov. S bratmi spolupracuje približne 50000 vychovávateľov a spolupracovníkov. Túto výchovnú činnosť vykonávajú pre všetky sociálne vrstvy so zvláštnou pozornosťou pre tých najchudobnejších.
Výučba.
Škola poskytuje základné a stredné vzdelanie (osemročné gymnázium), v rámci ktorého formuje žiakov po stránke rozumovej, kultúrnej, náboženskej a odbornej pomocou programových systémov prispôsobených ich potrebám. Vo výučbe je zahrnuté aktívne výučovanie cudzích jazykov (anglického, francúzskeho, nemeckého), budovanie kolektívneho ducha, úcty a rešpektu u žiakov, výchova v kresťanskom duchu a uplatňovanie lasallianských zásad vzdelávania mládeže. Študenti školy sa taktiež pravidelne zapájajú do rôznych predmetových olympiád.
CLIL.
Content and Language Integrated Learning (skrátene "CLIL") je duálne vzdelávanie, metóda zameraná na výučbu cudzích jazykov formou sekundárneho získavania poznatkov a schopností v rámci výučby štandardných predmetov na prvom stupni základnej školy (matematika, výtvarná výchova, anglický jazyk) a školského klubu detí. Žiaci sa učia myslieť v cudzom jazyku, budujú si slovnú zásobu a rozvíjajú svoje kompetencie a schopnosť pohotovo reagovať v tomto jazyku.
Medzi ciele metódy CLIL patria: 
SFUMATO.
"SFUMATO" je vyučovacia metóda zameraná na zdokonaľovanie čítania pomocou aplikovania tzv. "techniky splývavého čítania". Tá využíva nadväznosť vnemov – zraku, hlasu a sluchu. Nástrojom výučby tejto metódy je vytváranie dokonalých zrakových a sluchových obrazov, ktoré umožňujú prepojenie obrazu, hlasu a slova.
Medzinárodná družba.
Spolupráca so školami vo Francúzsku (Saint-Étienne; Paray-le-Monial) a v Rakúsku (Viedeň) formou výmenných a študijných pobytov a vzájomných návštev.
Mimoškolské aktivity.
V budove gymnázia sa nachádza pracovisko Súkromnej základnej umeleckej školy, ktorá poskytuje možnosť umeleckého vzdelávania v hudobnom, tanečnom, výtvarnom a literárno-dramatickom odbore.
Lasalliánsky fest.
Začiatkom júna organizuje škola každý rok, na počesť svojho patróna sv. Jána de La Salle, tradičný "Lasalliánsky fest". Súčasťou tohto podujatia sú talentové vystúpenia žiakov, rôzne súťaže pre deti a program pre rodičov a priateľov školy.
DofE.
Škola je zapojená do projektu "Medzinárodná cena vojvodu z Edinburghu" (skrátene "DofE") podporovaného britskou kráľovskou rodinou. Je to medzinárodne uznávaný program, ktorý prostredníctvom plnenia stanovených cieľov v štyroch rôznych oblastiach (šport, talent, dobrovoľníctvo a dobrodružná expedícia) rozvíja osobnosti mladých ľudí.

</doc>
<doc id="703799" url="https://sk.wikipedia.org/wiki?curid=703799" title="Všetkých svätých">
Všetkých svätých

Všetkých svätých (iné tvary: "Sviatok všetkých svätých", "Všetkých Svätých", "Všech svätých" alebo "Všechsvätých") je kresťanský sviatok pripadajúci na 1. novembra, počas ktorého sa oslavujú všetci známi i neznámi svätci. 
Významný je najmä pre Katolícku cirkev, kde je prikázaným sviatkom. 
Na Slovensku je sviatok dňom pracovného pokoja.
Dejiny.
Presný pôvod sviatku známy nie je. Prvá zmienka o sviatku podobného charakteru pochádza zo 4. storočia z hymny Efréma Sýrskeho, v ktorej píše o oslavovaní mučeníkov z Edessytoto oslavovanie pripadalo na 13. mája. Neskoršie zmienky z rôznych iných miest (i z Východu, i zo Západu) hovoria už o oslavovaní všetkých mučeníkovtieto sviatky sa slávili v nedeľu po Turícoch. V Ríme je zo 7. storočia tiež doložené oslavovanie všetkých mučeníkov, ktoré pripadalo na 13. mája, podobne ako pôvodný východný sviatok. 
Priblíženie sa k dátumu 1. novembra podľa niektorých zdrojov nastalo za pontifikátu pápeža Gregora III., ktorý 1. novembra dal v Bazilike svätého Petra zasvätiť kaplnku na počesť „všetkých svätcov“. Podľa odlišných zdrojov presný dátum zasvätenia však známy nie je, iné zdroje hovoria o 12. apríli. Definitívny presun sviatku na 1. novembra sa udial až za pontifikátu pápeža Gregora IV. v roku 835.
Súčasnosť.
Sviatok Všetkých svätých je štátnym sviatkom alebo dňom pracovného pokoja v mnohých krajinách, najmä krajinách Západu ako Francúzsko, Rakúsko, Belgicko aj Slovensko. Oslavuje sa ale aj v niektorých afrických krajinách ako je napr. Pobrežie Slonoviny alebo Kongo.

</doc>
<doc id="703800" url="https://sk.wikipedia.org/wiki?curid=703800" title="Sviatok všetkých svätých">
Sviatok všetkých svätých



</doc>
<doc id="703801" url="https://sk.wikipedia.org/wiki?curid=703801" title="Sviatok Všetkých Svätých">
Sviatok Všetkých Svätých



</doc>
<doc id="703802" url="https://sk.wikipedia.org/wiki?curid=703802" title="Všechsvätých">
Všechsvätých

Všechsvätých môže byť:

</doc>
<doc id="703803" url="https://sk.wikipedia.org/wiki?curid=703803" title="Herci (film z roku 2000)">
Herci (film z roku 2000)

Herci () je francúzska komédia s prvkami drámy a artového filmu z roku 2000, ktorú režíroval Bertrand Blier.
Vo filme je výnimočné herecké obsadenie, množstvo francúzskych hercov z konca 20. storočia hrá svoje vlastné úlohy a evokuje aj spomienku na už nežijúcich filmových velikánov.
Dej.
Niektoré portréty hercov, ktorí sa stretávajú a rozprávajú sa spolu organizovane alebo náhodne. S istým odstupom a iróniou sa pýtajú na svoje povolanie.
Herecké obsadenie.
Vo filme v hlavných úlohách hrali (zoznam podľa abecedy):
Ďalej hrali (zoznam podľa abecedy):

</doc>
<doc id="703806" url="https://sk.wikipedia.org/wiki?curid=703806" title="Francúzska kinematografia">
Francúzska kinematografia

Francúzska kinematografia je pojem zahŕňajúci akúkoľvek sféru francúzskeho filmu. Dôležitý pojem v dejinách nie len francúzskej ale aj celosvetovej kinematografie. S vedcami ako Joseph Plateau a Étienne-Jules Marey, prvotriednymi vynálezcami, ktorých objavy boli zásadné, a s priekopníkmi takými nápaditými ako Alice Guy-Blaché, Émile Reynaud, bratia Lumièrovci, Georges Méliès a Léon Gaumont.
Najvýznamnejšími režisérmi v histórii francúzskej kinematografie sú Jean Renoir, Marcel Carné, François Truffaut alebo Jean-Luc Godard. Ďalšími významnými režisérmi sú René Clair, Jean Cocteau, René Clément, Robert Bresson, Alain Resnais, Jacques Demy, Claude Chabrol, Louis Malle, Jean-Pierre Melville, Bertrand Tavernier, Claude Sautet, Eric Rohmer, André Téchiné, François Ozon či Christophe Honoré.
Okrem vlastného vývoja umožnila francúzska kinematografia mnohým umelcom z Európy a celého sveta prejaviť sa. K významným režisérom francúzskej kinematografie patria slávni režiséri ako Krzysztof Kieślowski, Walerian Borowczyk, Andrzej Żuławski, Gaspar Noé, Anatole Litvak, Michael Haneke, Paul Verhoeven, Otar Iosseliani, John Berry a Roman Polanski. Naopak, režiséri francúzskej kinematografie ako Jean Renoir, Jacques Tourneur, Jean-Jacques Annaud, Jean-Pierre Jeunet, Olivier Dahan, Luc Besson, Francis Veber, Claude Berri, Agnès Varda, Just Jaeckin, Julie Delpy alebo Claire Denis rozbehli úspešné medzinárodné kariéry.
Medzi režisérmi populárnych filmov netreba zabudnúť na mená ako Francis Veber, Claude Zidi, Jean Girault, André Hunebelle, Gérard Oury, Henri Verneuil, Georges Lautner, Philippe de Broca, Yves Robert, Claude Lelouch, Jean-Marie Poiré, Bertrand Blier, Jacques Deray, Claude Pinoteau alebo Bernard Borderie.
Medzi herecké symboly Francúzska patria alebo patrili: Louis de Funès, Brigitte Bardot, Alain Delon, Pierre Richard, Catherine Deneuve, Gérard Philipe, Bourvil, Fernandel, Jean-Paul Belmondo, Jean Marais, Jean Gabin, Yves Montand, Simone Signoret, Coluche, Michel Serrault, Jean Reno, Gérard Depardieu, Philippe Noiret, Patrick Dewaere alebo Lino Ventura.

</doc>
<doc id="703807" url="https://sk.wikipedia.org/wiki?curid=703807" title="Bitka pri Mogyoróde">
Bitka pri Mogyoróde

Bitka pri Mogyoróde bolo vojenské stretnutie medzi uhorským kráľom Šalamúnom I. a jeho bratrancami a rivalmi, nitrianskym kniežaťom Gejzom a biharským kniežaťom Ladislavom. Gejza a Ladislav v bitke dosiahli rozhodujúce víťazstvo, zosadili Šalamúna z trónu a Gejza sa stal uhorským kráľom Gejzom I. Bitka sa odohrala 14. marca 1074 pri dedine Mogyoród, v dnešnej peštianskej župe v Maďarsku. Išlo o vyvrcholenie dlhoročných sporov o uhorskú korunu, ktoré v zásade trvali už od smrti prvého uhorského kráľa Štefana I. v roku 1038. Jediný syn Štefana I. Imrich zahynul počas lovu v roku 1031 a tak prvý uhorský panovník umrel bez priameho mužského potomka 
Predohra.
Po smrti uhorského kráľa Bela I. v roku 1063 vtrhol do Uhorska nemecký kráľ Henrich IV. a zamedzil Belovmu synovi Gejzovi nástup na uhorský trón. Gejza so svojim mladším bratom Ladislavom museli utiecť do Poľska a Henrich na uhorský trón dosadil ich bratranca Šalamúna. V roku 1064 sa spolu Šalamún a Gejza na čas zmierili, od roku 1072 sa ale medzi nimi objavili rozpory. Po sérii ťažení namierených proti Byzantskej ríši, ktoré viedli vojvodovia Gejza a Ladislav, Šalamún zatrpkol a cítil sa nedocenený kvôli ich úspechu v poli. To vyvolalo početné kroky kráľa proti nim a viedlo až k boju. Bitke predchádzala bitka pri Kemeji 26. februára 1074, kde Gejza mal k dispozícii len biharské oddiely, ktorých časť ho navyše zradila a Šalamún I. Gejzu porazil.
Gejza sa stiahol do Nitrianska, kde sa spojil s moravskými vojskami olomouckého kniežaťa Ota I. Pekného, odovzdal zvyšky biharských oddielov Ladislavovi a sám sa postavil na čelo nitrianskych vojsk.
Bitka.
Kráľ Šalamún postupoval od Biharska, nitrianske oddiely prichádzali cez Vacov a Cinkotu, aby sa obe vojská postavili proti sebe pri Mogyoróde.
Dubnická kronika podáva podobný opis bitky, nespomína ale explicitne nitrianske a biharské pluky.
Poľská Gallova kronika - Gestá principum Polonorum bitku nespomína, ale podľa nej sa boja o uhorský trón zúčastnilo priamo aj poľské knieža Boleslav:
Dohra.
Šalamún sa aj napriek porážke so stratou trónu nezmieril a za pomoci Henricha IV.. sa snažil situáciu zvrátiť. To sa mu ale nepodarilo. Uznal až vládu Gejzovho nástupcu Ladislava I. roku 1077. Formálne abdikoval až roku 1081.

</doc>
<doc id="703810" url="https://sk.wikipedia.org/wiki?curid=703810" title="Anna Popplewellová">
Anna Popplewellová

Anna Popplewellová (; * 16. december 1988, Londýn, Anglicko, Spojené kráľovstvo) je anglická herečka, známa vďaka postave Susan Pevensie, v sérii fantasy filmov "Letopisy Narnie" (2005 – 2008).
Detstvo a mladosť.
Popplewellová je najstaršia z troch detí. Je dcérou sudcu odvolacieho súdu Andrewa Popplewella a Debry Lomas, dermatologičky, ktorá študovala na Newnham College Cambridge. Popplewellová sa narodila sa v Londýne. Jej súrodencami sú herečka Lulu Popplewell a Freddie Popplewell. Jej starý otec z otcovej strany, Sir Oliver Popplewell, je bývalý sudca a jej strýko je bývalý hráč kriketu Nigel Popplewell.
Navštevovala North London Collegiate School. V roku 2007 bola prijatá na Oxfordskú univerzitu, kde študovala anglický jazyk a literatúru.
Kariéra.
Herectvu sa venuje od šiestich rokov. Ako dieťa navštevovala herecké kurzy na Allsorts Drama School. Jej prvá herecká skúsenosť v televízii prišla v roku 1998, vo filme "Francúzova zátoka" a o rok neskôr vo filme "Mansfieldske sídlo". V roku 2000 si zahrala vo filme "Malý upír" (2000).
Jej prvá veľká rola bola vo filme "Letopisy Narnie: Lev, čarodejnica a šatník" z roku 2005, kde stvárnila Susan Pevensieovú. Svoju rolu si zopakovala v pokračovaní "Letopisy Narnie: Princ Kaspian" (2008) a "Letopisy Narnie: Dobrodružstvá lode Ranný pútnik".
V roku 2013 sa pripojila k hereckému obsadeniu televízneho seriálu "Kráľovstvo". Natáčanie prebiehalo v Írsku a Kanade a účinkovala v televíznom seriály až do roku 2016.
Od roku 2018 Popplewellová nahovorila niekoľko audiokníh. V roku 2023 si zahrala vo filme "Mníška 2".
Súkromný život.
Od roku 2005 chodila so svojim kolegom z natáčania série fantasy filmov "Letopisy Narnie", Williamom Moseleyom. Vzťah sa skončil rozchodom v roku 2007. 14. mája 2016 v Londýne sa po niekoľkých rokoch vydala za Sama Cairda.

</doc>
<doc id="703813" url="https://sk.wikipedia.org/wiki?curid=703813" title="Sviatok Všetkých svätých">
Sviatok Všetkých svätých



</doc>
<doc id="703814" url="https://sk.wikipedia.org/wiki?curid=703814" title="Všech svätých">
Všech svätých



</doc>
<doc id="703815" url="https://sk.wikipedia.org/wiki?curid=703815" title="Defileto (chránená lokalita)">
Defileto (chránená lokalita)

Defileto () je chránené územie so štatútom chránenej lokality v chaskovskej oblasti v južnom Bulharsku.
Polohopis.
Chránená lokalita Defileto sa nachádza v chaskovskej oblasti, v okrese Charmanli v katastri mesta Charmanli a dedín Ostăr kamăk a Poľanovo. Leží v prielome rieky Charmanlijska reka na území medzi mestom Charmanli a dedinou Briagovo na teritóriu pohoria Rodopy.
Opis.
Rozloha.
Chránená lokalita sa rozprestiera na ploche 1273,22 hektára.
Druhová rozmanitosť.
Na území chránenej lokality sa vyskytuje 252 druhov vyšších rastlín, z toho 33 druhov zákonom chránených a 13 druhov balkánskych endemitov. Z vtákov žije na teritóriu chránenej lokality Defileto až 149 druhov, z ktorých 49 je zapísaných v Červenej knihe Bulharska.
Dôvod vyhlásenia.
Dôvodom vyhlásenia chránenej lokality bola ochrana prírody v prielome rieky Ulu dere, ktorá sa vyznačuje rôznorodým a vzhľadovo príťažlivým krajinným reliéfom.
Predmet ochrany.
Flóra.
Termofilné a submediteránne dubové lesy, nábrežné formácie vŕb ("Salix spp."), zmiešané jaseňovo-jelšové porasty pri krajoch riek tvorené druhmi jaseň štíhly ("Fraxinus excelsior") a jelša lepkavá ("Alnus glutinosa"). 
Fauna.
Na území chránenej lokality Defileto sú zo živočíšnych druhov predmetom špecifickej ochrany predovšetkým:
Dejiny.
Chránená lokalita bola vyhlásená v roku 1973. V roku 2007 bola rozloha územia chránenej lokality rozšírená na súčasných 1273,22 hektára. 
Ďalšie chránené územia.
Na území chránenej lokality Defileto sa nachádza prírodná pamiatka Kuru-dere. Defileto sa taktiež prekrýva s dvomi územiami európskeho významu, ktorými sú Charmanlijska reka a Ostăr kamăk. 
Kategorizácia.
Kategória: chránená lokalita 
Zodpovedná organizácia: RIOSV Chaskovo 
Turizmus.
Územím chránenej lokality Defileto prechádza rovnomenná turistická ekotrasa.

</doc>
<doc id="703816" url="https://sk.wikipedia.org/wiki?curid=703816" title="Full Members Cup">
Full Members Cup

Full Members Cup (sponzorské názvy Simod Cup alebo Zenith Data Systems Cup) bola anglická pohárová súťaž vo futbale, hraná v rokoch 1985 – 1992. Jej účelom bolo zaplniť voľné termíny a prilákať divákov na štadióny potom, čo boli anglické kluby vylúčené zo súťaží UEFA v dôsledku tragédie na štadióne Heysel. Turnaja sa mohli zúčastniť plní členovia ( "full members", odtiaľ názov) English Football League, teda tímy hrajúce v dvoch najvyšších ligových súťažiach, nikdy však do neho nezasiahli všetci pozvaní (Arsenal, Liverpool, Manchester United a Tottenham Hotspur nehrali Full Members Cup ani raz). Formát súťaže bol vyraďovací na jeden zápas s predkolami alebo kvalifikačnými skupinami, rozdelenými na severnú a južnú sekciu. Rekordná účasť bola 41 klubov v roku 1992. V sezóne 1985/86 sa tiež hral Football League Super Cup, v ktorom nastúpilo šesť mužstiev, ktoré sa kvalifikovali do európskych pohárov.

</doc>
<doc id="703817" url="https://sk.wikipedia.org/wiki?curid=703817" title="No problem!">
No problem!

No problem! je názov štvrtého spoločného štúdiového albumu dvojice Noga &amp; Skrúcaný. Tento album v roku 1997 vydalo hudobné vydavateľstvo BMG Ariola.
Autorom textov všetkých dvanástich nahrávok (aj s bonusom) je Stano Gurka. Hudbu k desiatim skladbám na albume zložil Gabo Dušík, autorom dvoch skladieb je Peter Farnbauer.

</doc>
<doc id="703818" url="https://sk.wikipedia.org/wiki?curid=703818" title="Mrzáčka">
Mrzáčka

Mrzáčka () je vrch v Podbeskydskej vrchovine, krajinnom celku Stredných Beskýd. Leží nad obcou Hruštín, približne juhozápadne od Námestova. 
Poloha.
Nachádza sa v južnej časti Podbeskydskej vrchoviny. Leží v Žilinskom kraji, v okrese Námestovo a na katastrálnom území obce Hruštín. Najbližším sídlom je severne situovaná Lomná a východne ležiaci Hruštín, severozápadne sa nachádza Oravská Lesná, severne tiež Zákamenné a Krušetnica, východne Vasiľov, Babín a Hruštín a juhozápadne Zázrivá. Vrcholom prechádza hranica Chránenej krajinnej oblasti Horná Orava.
Opis.
Mrzáčka leží na juhu vrchoviny, v hrebeni, vedúcom východným smerom z Príslopca () na Galanky (). Severne sa nachádza Požehov (), Zhoreliská (), Kýčera () a Vráta (), východne Galanky (), Surový (), Budín (), Šubovka () a Čistý grúň (), južne Príslop (), Mokradská hoľa (), Čierny vrch () a Feračová () a západne Príslopec (), Paráč () a Štíbeľ (). Západné a severné časti hrebeňa odvodňuje potok Lomnica do Bielej Oravy, voda z južných a východných odteká potokom Predalka do Hruštínky. Vrcholom vedie značený turistický chodník. 
Výhľady.
Vrchol i hrebeň pokrýva súvislý lesný porast, ktorý neumožňuje rozhľad. Z vhodných lokalít s riedkou vegetáciou je však vidieť okolité vrcholy Podbeskydskej vrchoviny, no tiež susedné Oravské Beskydy a Oravskú Maguru. 

</doc>
<doc id="703826" url="https://sk.wikipedia.org/wiki?curid=703826" title="Peklo (prítok Holumnického potoka)">
Peklo (prítok Holumnického potoka)

Peklo je potok v regióne severný Spiš v Prešovskom kraji v okrese Kežmarok na území obce Ihľany v juhovýchodnej časti katastrálneho územia "Stotince". Je pravostranným prítokom Holumnického potoka v povodí Popradu. Je vodným tokom V. rádu. Číslo hydronyma: 3-01-03-1158. Nachádza sa v geomorfologickom celku Levočské vrchy. Má dĺžku .
Prameň.
Pramení na území obce Ihľany na južnom svahu vrchu Ihla s v nadmorskej výške v lesnom extraviláne v časti obce "Stotince" vo východnej časti katastrálneho územia "Stotince" v okrese Kežmarok v Prešovskom kraji.
Opis toku.
Od prameňa tečie západným smerom cez lesný extravilán obce Ihľany, mení smer na juhozápad, ľavým brehom obmýva úpätie lesa "Polomka", skrúca sa na juh a juhovýchod, pravým brehom obmýva vrch a les "Brezovec" s Mení smer na juh, priberá ľavostranný bezmenný prítok, od sútoku až po svoje ústie tvorí hranicu medzi katastrálnym územím (časťou obce) "Stotince" a katastrálnym územím (časťou obce) "Majerka" v obci Ihľany. Ľavým brehom obmýva úpätie lesa "Peklisko", v ústi do Holumnického potoka ako jeho pravostranný prítok v povodí Popradu. Pramení, preteká a ústi na území obce Ihľany v priestore geomorfologického celku Levočské vrchy, geomorfologického podcelku Levočská vysočina.
Pôvod názvu.
Názov vodného toku má pôvod v názve lesa "Peklisko", úpätím ktorého preteká, aj keď nemožno vylúčiť opačný postup pomenovacieho procesu, t. j. že prvotne bol pomenovaný potok a sekundárne les. Celá oblasť je bohatá na toponymá zo slovného základu "peklo" alebo "uhlie" čo svedčí o intenzívnej ekonomickej exploatácii lesných celkov v stredoveku s cieľom produkcie drevného uhlia a smoly. Z apelatíva "peklo" bolo jeho prenesením bez zmeny na potok utvorené jednočlenné toponymum "Peklo" ako súčasť početnej skupiny názvov v slovenskej toponymii, najmä hydronymii. Motivácia pomenovania dotknutých geografických objektov je spojená s významom "objekt spájaný s produkciou drevného uhlia a smoly". Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Hydronymum "Peklo" bolo štandardizované v roku 1988. V dnešnej slovenskej hydronymii hydronymum "Peklo" nie je jedinečným názvom (november 2023).

</doc>
<doc id="703827" url="https://sk.wikipedia.org/wiki?curid=703827" title="Tragédia na štadióne Heysel">
Tragédia na štadióne Heysel

K tragédií na štadióne Heysel došlo 29. mája 1985, keď boli väčšinou fanúšikovia Juventusu unikajúci od fanúšikov Liverpoolu pritlačení k padajúcej stene na štadióne Heysel v Bruseli v Belgicku pred začiatkom finále Európskeho pohára 1985. Pri konfrontácii zahynulo 39 ľudí. Väčšina z nich boli Taliani alebo fanúšikovia Juventusu. 600 divákov bolo zranených.
Približne hodinu pred začiatkom finále došlo k agresii medzi oboma skupinami priaznivcov cez slabú oddeľovaciu časť medzi sektormi fanúšikov Liverpoolu a sektorom, ktorý mal byť „neutrálny“ sektor pre tých, ktorí si kúpili lístky v Belgicku. Medzi jednotlivými sektormi na tribúnach boli hádzané predmety a uvádza sa, že moment väčšej fyzickej agresie nastal po hodení konkrétneho predmetu. Plot z drôteného pletiva bol prelomený a po počiatočných bojoch začali fanúšikovia v neutrálnom sektore utekať od fanúšikov Liverpoolu a to smerom k múru. Fanúšikovia, ktorí už stáli pri múre boli v dôsledku tlačenice usmrtení. Nakoniec sa v dôsledku veľkého tlaku spodná časť múra zrútila, čo umožnilo mnohým fanúšikom uniknúť, ale tiež to viedlo k väčšine úmrtí. Mnoho ľudí sa vyšplhalo do bezpečia, no mnohí ďalší zomreli alebo boli ťažko zranení. Zápas sa aj napriek všetkým týmto udalostiam odohral. Juventus ho vyhral .
Tragédia mala za následok, že všetky anglické futbalové kluby dostali od Únie európskych futbalových zväzov (UEFA) do odvolania zákaz účasti vo všetkých európskych súťaží (zákaz bol zrušený v sezóne1990 – 1991). Liverpool mal byť vylúčený na ďalšie dva roky, ale neskôr sa trest znížil len na jeden rok. 14 fanúšikov Liverpoolu bolo uznaných vinnými zo zabitia a odsúdených na šesť rokov väzenia. Tragédia bola neskôr opísaná ako „najtemnejšia hodina v histórii súťaží UEFA“. 
Pozadie.
V máji 1985 sa Liverpool stal obhajcom Európskeho pohára majstrov po tom ako vo finále v predchádzajúcej sezóne porazil Rím po penaltovom rozstrele. Liverpool opäť vo finále čelil talianskemu klubu – Juventusu, ktorý bez jedinej prehry vyhral Pohár víťazov pohárov v sezóne 1983/84. Oba tímy sa na konci predchádzajúcej sezóny umiestnili na dvoch prvých miestach v rebríčku klubov UEFA a odborná tlač ich považovala za dva najlepšie tímy na európskom kontinente. 
Napriek svojmu štatútu belgického národného štadióna bol štadión Heysel v roku 1985 počas európskeho finále v zlom stave. 55-ročný štadión nebol niekoľko rokov dostatočne udržiavaný a veľké časti štadióna doslova chátrali. V niektorých častiach štadióna bol iba jeden turniket a niektorí fanúšikovia, ktorí sa zúčastnili zápasu, tvrdili, že ich nikto neprehľadával a ani nežiadal o lístky.
Hráči a fanúšikovia Liverpoolu neskôr povedali, že boli šokovaní žalostným stavom štadióna a to aj napriek tomu, že fanúšikovia Arsenalu, ktorý na tomto štadióne hrali niekoľko rokov predtým tento štadión opísal ako "smetisko". Boli tiež prekvapení, že Heysel bol vybraný aj napriek jeho zlému stavu a to najmä preto, že boli k dispozícii štadióny ako Camp Nou alebo Santiago Bernabéu. Prezident Juventusu Giampiero Boniperti a generálny riaditeľ Liverpoolu Peter Robinson naliehali na Úniu európskych futbalových zväzov (UEFA), aby si pre finále vybrali iný štadión a tvrdili, že Heysel nie je v stave usporiadať európske finále, najmä také, ktoré zahŕňa dva z najväčších a najsilnejších klubov v Európe. UEFA však tento krok odmietla zvážiť. Neskôr sa zistilo, že bezpečnostná kontrola štadióna zo strany UEFA trvala len tridsať minút.
Štadión bol zaplnený 58 000 až 60 000 fanúšikmi, pričom každý tím mal viac ako 25 000 fanúšikov. Fanúšikovia oboch tímov mali za bránkami vyhradené vlastné tribúny a každá tribúna bola rozdelená do troch sektorov. Tribúny Juventusu boli rozdelené na sektory O, N a M a tribúny Liverpoolu boli rozdelené na sektory X, Y a Z, ako usúdil belgický súd po katastrofe. Avšak lístky do sektora Z boli vyhradené aj pre neutrálnych belgických fanúšikov. 
Návrh vyhradeného sektora pre neutrálnych fanúšikov v priestoroch tribúny fanúšikov Liverpoolu bol Liverpoolom aj Juventusom opovrhovaný, pretože to predstavovalo príležitosť fanúšikom obidvoch klubov získať lístky do tejto časti od rôznych agentúr alebo od predajcov lístkov spred štadióna.
V tom čase bola v Belgicku už početná talianska komunita a mnohí fanúšikovia Juventusu z Bruselu, Liège a Charleroi si kúpili lístky do sektora Z. Veľa lístkov si tiež zakúpili a následne predali ďalej rôzne cestovné kancelárie, najmä fanúšikom Juventusu. To znamenalo, že fanúšikovia Juventusu mali na štadióne viac sektorov ako fanúšikovia Liverpoolu a navyše mali sektor Z, ktorý mal byť výhradne len pre neutrálnych fanúšikov. Fanúšikovia Liverpoolu boli údajne ešte stále nervózni z toho, že ich na európskom finále v roku 1984 napadli ultras z Ríma a veľký počet fanúšikov Juventusu vedľa ich sektora ešte zvýšilo napätie pred zápasom. 
Konfrontácia.
Približne o 19:00 miestneho času, hodinu pred výkopom sa začali prvé nepokoje. Fanúšikovia Liverpoolu a Juventusu v sektoroch X a Z stáli len na metre od seba. Hranica medzi nimi bola vytvorená dočasným drôteným oplotením. Chuligáni začali medzi jednotlivými sektormi hádzať svetlice, fľaše a kamene, ktoré zbierali z betónových tribún, ktoré sa drobili.
Ako sa blížil začiatok zápasu nepokoje a hádzanie predmetov bolo ešte intenzívnejšie. Nakoniec sa po prelomení oplotenia medzi sektormi X a Z fanúšikovia Liverpoolu rozbehli smerom k fanúšikom Juventusu a niekoľko policajtov, ktorí boli umiestnení pri oploteniu na taký počet fanúšikov nestačil. Keď fanúšikovia Juventusu začali utekať, rozbehli sa smerom k betónovému múru na konci sektora Z. Fanúšikovia stojaci pri múre boli v dôsledku tlačenice usmrtení a keď tlak na múr narastal, celá spodná časť múru sa zrútila a pri páde zasypala fanúšikov pod ním. Niektorým fanúšikom sa podarilo vyliezť do bezpečia, no mnohí ďalší zomreli alebo boli ťažko zranení.
V reakcii na udalosti v sektore Z sa mnoho fanúšikov Juventusu v ich vyhradenej časti štadióna začalo búriť. Vybehli na bežeckú dráhu štadióna, aby pomohli ostatným priaznivcom Juventusu, ale policajný zásah zastavil ich postup. Veľká skupina fanúšikov Juventusu dve hodiny bojovala proti polícií a hádzala po nich fľaše a kamene. Jeden fanúšik Juventusu bol tiež videný, ako strieľal štartovacou pištoľou na belgickú políciu.
Zápas.
Napriek rozsahu katastrofy a vyhláseniu výnimočného stavu v meste Brusel, ktorý bol vyhlásený belgickou vládou sa predstavitelia UEFA, talianske, anglické a belgické národné asociácie, ktoré boli zodpovedné za organizáciu podujatia, ako aj Ministerstvo vnútra Belgicka vedené premiérom Wilfriedom Martensom rozhodli, že zápas sa odohrá a to z dôvodu zachovania verejného poriadku, pretože zrušenie zápasu by malo za následok podnecovanie ďalších nepokojov. Požiadavka Juventusu aby sa zápas neodohral bola zamietnutá. Po tom, čo kapitáni oboch tímov prehovorili k davu a vyzvali na pokoj, hráči nastúpili na zápas s vedomím toho, že fanúšikovia zomreli. O niekoľko rokov neskôr kapitán Liverpoolu Phil Neal povedal, že pri spätnom pohľade by bolo lepším rozhodnutím zápas zrušiť.
Juventus vyhral zápas 1:0 vďaka penalte, ktorú strelil Michel Platini a ktorú udelil švajčiarsky rozhodca Daina za faul na Zbigniewa Bonieka.
Hráči Liverpoolu si rozsah tragédie uvedomili, až keď v bruselskom hoteli nastúpili do svojho autobusu aby vycestovali na letisko. V tom autobus obkľúčil dav priaznivcov Juventusu. Policajti museli autobus z parkoviska eskortovať. Polícia dovolila autobusu Liverpoolu prejsť priamo na vzletovú dráhu bruselského letiska v nádeji, že sa vyhnú konfrontácii na termináli.
Obete.
V dôsledku tragédie zomrelo 39 fanúšikov. 32 obetí boli Taliani. Medzi ostatné obete patrili štyria Belgičania, dvaja Francúzi a jeden fanúšik bol zo Severného Írska. Najmladšia obeť mala iba 11 rokov.
Vyšetrovanie.
Vina za incident bola zvalená na fanúšikov Liverpoolu. Oficiálny pozorovateľ UEFA Gunter Schneider 30. mája povedal: "Zodpovední za katastrofu sú len anglickí fanúšikovia. O tom niet pochýb." Vyšetrovaní boli aj organizátori podujatia, majitelia štadióna Heysel a belgická polícia. Po osemnástich mesiacoch vyšetrovania bol zverejnený spis poprednej belgickej sudkyne Mariny Coppietersovej. Dospel k záveru, že vinu za tragédiu by mali niesť výlučne fanúšikovia Liverpoolu.
Gerry Clarkson, zástupca náčelníka londýnskeho hasičského zboru (LFB), bol vyslaný britskou vládou, aby podal správu o stave štadióna. Dospel k záveru, že úmrtia z veľmi z veľkej časti možno pripísať otrasnému stavu štadióna“. Jeho správa nebola nikdy použitá pri žiadnom vyšetrovaní katastrofy. 
Vplyv na štadióny.
Po katastrofe začali anglické kluby zavádzať prísnejšie pravidlá, ktoré mali zabrániť výtržníkom zúčastniť sa domácich zápasov, pričom zákonné ustanovenie o vylúčení výtržníkov na tri mesiace bolo zavedené v roku 1986.
Hlavné reformy anglických štadiónov prišli po Taylorovej správe o katastrofe v Hillsborough. Štadióny s tribúnami výlučne len na sedenie sa stali požiadavkou pre kluby v dvoch najvyšších divíziách. Oplotenie na štadiónoch bolo odstránené a boli rozšírené kamerové systémy. Fanúšikom, ktorí sa správajú nevhodne, môžu byť odobraté vstupenky a môžu mať legálne zakázané zúčastniť sa zápasov na akomkoľvek anglickom štadióne.
Samotný Heysel Stadium sa naďalej používal na niektoré zápasy belgického národného tímu až do roku 1990, keď UEFA zakázala Belgicku organizovať európske finále na minimálne 10 rokov. V roku 1994 bol štadión takmer kompletne prestavaný. 28. augusta 1995 sa na štadióne odohral priateľský zápasu medzi Belgickom a Nemeckom. 8. mája 1996 štadión hostil veľké európske finále, keď Paríž Saint-Germain porazil Rapid Viedeň 1:0 a vyhral Pohár víťazov pohárov.
Súd.
Britská polícia vykonala dôkladné vyšetrovanie aby páchateľov postavila pred súd. Preskúmalo sa asi sedemnásť minút filmu a veľa fotografií. 
Celkovo bolo zatknutých a vypočutých 34 ľudí, pričom 26 fanúšikov Liverpoolu bolo obvinených z neúmyselného zabitia. 
Následky.
Zákaz účasti v Európskych súťažiach pre anglické kluby.
2. júna 1985 UEFA anglickým klubom zakázala účasť v európskych súťažiach na neurčito. 6. júna Medzinárodná futbalová federácia (FIFA) rozšírila tento zákaz na všetky svetové zápasy, no o týždeň neskôr bol zákaz upravený tak, že mimo Európy sa mohli konať priateľské zápasy. V decembri 1985 FIFA oznámila, že anglické kluby môžu hrať priateľské zápasy v Európe, ale belgická vláda zakázala anglickým klubom hrať zápasy v ich krajine.
Hoci anglická reprezentácia nebola vystavená žiadnym zákazom, anglickým klubom bol na neurčitý čas zakázaný vstup do európskych klubových súťaží, pričom Liverpool bol dočasne pozastavený aj na ďalšie tri roky. V apríli 1990, po rokoch kampane od anglických futbalových úradov, UEFA od sezóny 1990 – 91 opäť povolia anglickým klubom vstup do európskych súťaži (s výnimkou Liverpoolu). V apríli 1991 výkonný výbor UEFA odhlasoval povolenie návratu Liverpoolu do európskych súťaží od sezóny 1991 – 92. Anglické kluby si tak odpykali zákaz účasti na päť rokov a Liverpool na šesť.
Zákaz.
Nasledujúcim klubom bol v tomto období zamietnutý vstup do európskych súťaží:
Pamätníky a spomienky.
V roku 1985 bol obetiam predstavený pamätník v sídle Juventusu na Piazza Crimea v Turíne. Súčasťou pamätníka je epitaf, ktorý napísal torinský novinár Giovanni Arpino. 
V roku 1991 bol inaugurovaný ďalší pamätník pre 39 obetí katastrofy v Reggio Emilia, rodnom meste obete Claudia Zavaroniho, pred štadiónom Mirabello. Každý rok výbor „Per non dimenticare Heysel“ (Aby sme nezabudli Heysel) usporiadavá 29. mája ceremóniu s príbuznými obetí, zástupcami Juventusu, pozostalými a rôznymi klubmi. Počas Euro 2000 nechali členovia talianskeho tímu na mieste kvety na počesť obetí.
29. mája 2005 bola na novom štadióne Heysel odhalená socha v hodnote 140 000 libier na pamiatku katastrofy. Pamätník sú slnečné hodiny, ktoré navrhol francúzsky umelec Patrick Rimoux. Na hodinách svieti tridsaťdeväť svetiel, jedno pre každého, kto v osudný deň zomrel.
V stredu 26. mája 2010 bola na tribúne Anfielde odhalená plaketa na počesť fanúšikov Juventusu, ktorí zomreli pred 25 rokmi. Táto tabuľa je jedným z dvoch stálych pamätníkov, ktoré sa nachádzajú na Anfielde, spolu s jedným pre 97 fanúšikov zabitých pri katastrofe v Hillsborough v roku 1989. 
V máji 2012 bol v múzeu na štadióne v Juventuse v Turíne odhalený pamätník pre obete tragédie. 
Spomienky v zápasoch.
Juventus a Liverpool boli vyžrebovaní vo štvrťfinále Ligy majstrov 2005, čo bolo ich prvé stretnutie od tragédie v Heysel. Pred prvým zápasom na Anfielde vytvorili fanúšikovia Liverpoolu choreo s nápisom „ "amicizia" “ („priateľstvo“ v taliančine). Fanúšikovia Juventusu tomuto gestu opätovali zmiešané reakcie. Mnoho fanúšikov gestu tlieskalo a mnoho aj pohŕdalo. V odvetnom zápase v Turíne fanúšikovia Juventusu vystavili dva transparenty. Prvý s nápisom "Ľahko sa hovorí, ťažko sa odpúšťa" a druhý transparent s nápisom "15-4-89" "Sheffield." "Boh existuje" pričom druhý transparent odkazoval na katastrofu v Hillsborough, pri ktorej pre zlyhanie polície zahynulo 97 fanúšikov Liverpoolu. Množstvo fanúšikov Liverpoolu bolo v Turíne napadnutých ultras fanúšikmi Juventusu.
V máji 2015 počas zápasu Serie A medzi Juventusom a Neapolom v Turíne fanúšikovia Juventusu zdvihli transparenty a vytvorili transparent s nápisom "+39 Rispetto" (rešpekt +39 v taliančine) s menami obetí katastrofy.
V rozhovore s futbalistom Liverpoolu Markom Lawrensonom Mark obšírne hovoril o svojich skúsenostiach bezprostredne po katastrofe na štadióne Heysel a o tom, ako sa o nej nikdy, nikde nediskutuje v porovnaní s katastrofou v Hillsborough. Myslí si, že to môže byť spôsobené pocitom hanby.
Hráči o tragédií.
Predtým, ako Juventus čelil Liverpoolu vo štvrťfinále Ligy majstrov 2005, bývalý futbalista a účastník osudného finále z roku 1985 Zbigniew Boniek povedal:
Bývalý stredopoliar Juventusu Francúz Michel Platini o situácii v zápase rozprával inak ako Zbigniew Boniek. Povedal, že hráči si tragédiu neuvedomovali a o všetkom dozvedeli až neskôr:
Legenda Liverpoolu Kenny Dalglish:

</doc>
<doc id="703846" url="https://sk.wikipedia.org/wiki?curid=703846" title="Anna Popplewell">
Anna Popplewell



</doc>
<doc id="703848" url="https://sk.wikipedia.org/wiki?curid=703848" title="Anna Katherine Popplewell">
Anna Katherine Popplewell



</doc>
<doc id="703849" url="https://sk.wikipedia.org/wiki?curid=703849" title="Anna Katherine Popplewellová">
Anna Katherine Popplewellová



</doc>
<doc id="703851" url="https://sk.wikipedia.org/wiki?curid=703851" title="Noskrudamus">
Noskrudamus

Noskrudamus je názov piateho spoločného štúdiového albumu dvojice Noga &amp; Skrúcaný. Tento album v roku 1999 vydalo hudobné vydavateľstvo BMG Ariola.

</doc>
<doc id="703852" url="https://sk.wikipedia.org/wiki?curid=703852" title="Steve Heighway">
Steve Heighway

Stephen Derek „Steve“ Heighway (* 25. november 1957, Dublin, Írsko) je bývalý írsky futbalista. Hrával na pozícii záložníka.
Hráčska kariéra.
Za írsky národný tím odohral 34 zápasov. Za seniorskú reprezentáciu debutoval 23. septembra 1970 proti Poľsku.
S Liverpoolom vyhral trikrát Pohár majstrov európskych krajín (1976/77, 1977/78, 1980/81), dvakrát Pohár UEFA (1972/73, 1975/76) a v roku 1977 aj Superpohár UEFA. Päťkrát sa s Liverpoolom stal majstrom Anglicka (1972/73, 1975/76, 1976/77, 1978/79, 1979/80), raz získal FA Cup (1973/74).
V roku 1977 sa v ankete Zlatá lopta, ktorá hľadala najlepšieho futbalistu hrajúceho v Európe, umiestnil na desiatom mieste. Vo fanúšikovskej ankete "100 Players Who Shook The Kop" z roku 2006, ktorá hľadala najlepšieho hráča v histórií klubu sa Steve umiestnil na 23. mieste. V tej istej ankete z roku 2013 sa umiestnil na 37. mieste.
Po skončení kariéry.
Heighway sa neskôr stal riaditeľom akadémie v Liverpoole a to v období, keď klub vyprodukoval talenty ako Steven Gerrard, Steve McManaman, Robbie Fowler a Jamie Carragher. V roku 2007 odišiel do dôchodku, ale neskôr sa do liverpoolskej akadémie vrátil a prijal konzultačnú funkciu, ktorú zastával až do opätovného odchodu do dôchodku v roku 2022.

</doc>
<doc id="703854" url="https://sk.wikipedia.org/wiki?curid=703854" title="Ronnie Whelan">
Ronnie Whelan

Ronald Andrew Whelan (* 25. september 1961, Dublin) je bývalý írsky futbalista. Hral v zálohe alebo v obrane a pätnásť rokov pôsobil v tíme Liverpool FC.
Hráčska kariéra.
Začínal v dublinskom Home Farm FC, záujem o neho mal Manchester United FC, kde sa však nepresadil do prvého tímu. V roku 1979 podpísal zmluvu s Liverpoolom. Zažil s ním úspešnú éru, kedy klub získal ligový titul v rokoch 1982, 1983, 1984, 1986, 1988 a 1990, vyhral FA Cup 1986 a 1989, EFL Cup 1982, 1983 a 1984 a Pohár majstrov európskych krajín v sezóne 1993/1884 . V sezóne 1988/89 bol kapitánom mužstva. V roku 2006 ho liverpoolskí fanúšikovia vo svojom hlasovaní zaradili medzi sto najprínosnejších hráčov v histórii klubu.
Reprezentačná kariéra.
Reprezentoval Írsko na mládežníckej úrovni, v seniorskom tíme debutoval v roku 1981 proti Československu. Odohral 53 reprezentačných zápasov a strelil v nich tri góly. Štartoval na majstrovstvách Európy vo futbale 1988, kde bol proti Sovietskemu zväzu autorom pozoruhodného gólu, keď umiestnil z voleja do siete dlhý áut od Micka McCarthyho. Zúčastnil sa tiež na majstrovstvách sveta vo futbale 1990, kde Íri postúpili pri svojom debute na šampionáte do štvrťfinále, a na majstrovstvách sveta vo futbale 1994, kde skončili ako osemfinalisti.
Po skončení kariéry.
Po ukončení hráčskej kariéry bol trénerom v kluboch Southend United FC, Panionios GSS, Olympiakos Nicosia a Apollon Limassol. Pôsobí aj ako futbalový expert pre Raidió Teilifís Éireann.
Osobný život.
Pochádza z futbalovej rodiny; jeho otec Ronnie Whelan Sr. bol futbalistom St Patrick's Athletic FC a nastúpil aj za írsku reprezentáciu.
Úspechy.
Liverpool

</doc>
<doc id="703855" url="https://sk.wikipedia.org/wiki?curid=703855" title="William Barclay">
William Barclay

William Edward Barclay (*14. jún 1857 Dublin, Írsko – † 30. január 1917, Liverpool, Anglicko) bol prvým trénerom Evertonu a zároveň prvým trénerom Liverpoolu, kde spolupracoval s riaditeľom klubu Johnom McKennom.
Jeho čas v Evertone bol krátky a trval len 22 zápasov. Keď väčšina Evertonu opustila Anfield, aby sa presťahovala do účelovo vybudovaného Goodison Parku, Barclay bol jedným z ľudí, ktorí zostali, aby vytvorili nový klub, z ktorého sa nakoniec stal Liverpool FC.
Zatiaľ čo v sezóne 1893–94 vyhral s klubom ligový titul v druhej divízii a postúpil do prvej divízie v nasledujúcej sezóne klub hneď zostúpil. Vo svojej poslednej sezóne ako tréner Liverpoolu Barclay opäť klub doviedol k ligovému titulu v druhej divízií a to v sezóne 1985/1986.
Barclay tiež slúžil dve obdobia ako predseda Liverpoolu a pracoval pre Futbalovú asociáciu .
Barclay bol jedinou osobou, ktorá viedla Liverpool aj Everton až do vymenovania Rafaela Beníteza za trénera Evertonu v roku 2021.

</doc>
<doc id="703856" url="https://sk.wikipedia.org/wiki?curid=703856" title="Rick Rypien">
Rick Rypien

Richard Joseph Rypien (* 16. máj 1984, Blairmore, Alberta, Kanada† 15. august 2011, Crowsnest Pass, Alberta, Kanada) bol kanadský hokejový útočník, ktorý hral za Vancouver Canucks v NHL. V lige sa preslávil tvrdou hrou a nebojácnosťou, napriek nižšiemu vzrastu sa neváhal púšťať do pästných súbojov s najvyššími a najťažšími hráčmi. Rypien počas takmer celého dospelého života trpel silnými depresiami, kvôli ktorým dvakrát prerušil kariéru, a ktoré napokon vyústili do jeho samovraždy.
Osobný život.
Rick Rypien sa narodil v obci Blairmore, ale detstvo prežil v neďalekej obci Coleman čítajúcej len okolo tisíc obyvateľov. Pochádzal zo športovo založenej rodiny, jeho otec Wes sa kedysi venoval hokeju, ale väčšie úspechy dosiahol v boxe, v ktorom sa stal kanadským národným šampiónom. Jeho bratranec Mark Rypien bol zase hráčom amerického futbalu pôsobiacim v NFL. Okrem Ricka hrával hokej na vysokej úrovni aj jeho brat Wes junior, či vzdialený príbuzný Shane Churla, ktorý to dotiahol až do NHL.
Hokejová kariéra.
Juniorská kariéra (20012005).
Rypienove vyhliadky, že sa jedného dňa bude živiť hokejom, boli veľmi nízke. Nikdy neprešiel cez draft nováčikov do prestížnej juniorskej ligy Western Hockey League, ktorá je považovaná za vstupnú bránu do NHL. Do súťaže sa ale napokon prebojoval, keď mu príležitosť ponúklo mužstvo Regina Pats, v ktorom uspel na skúške.
V tíme mal pôvodne zastávať úlohu náhradníka v prípade zranenia niektorého zo spoluhráčov, ale vďaka spoľahlivým výkonom na ľade ako aj vodcovským schopnostiam v kabíne, jeho dôležitosť narástla. Rypien sa veľmi rýchlo stal stabilným článkom tímu a od roku 2003 až do svojho konca v klube zastával funkciu kapitána.
Po hokejovej stránke zažíval Rypien to najlepšie obdobie, v osobnom živote ho ale postretla tragédia. Počas jeho druhej sezóny v Regine jeho priateľka zahynula pri autonehode cestou na zápas, v ktorom sa mal predstaviť. Podľa niektorých známych sa Rypien s jej smrťou vyrovnával len veľmi ťažko a vraví sa, že práve vtedy u neho prvý raz vypukli depresie.
Rick Rypien predčil všetky očakávania trénerov a etabloval sa vo WHL. V poslednej sezóne v Regine ho spoluhráči dokonca zvolili za najužitočnejšieho hráča tímu, ale na skautov klubov NHL to i tak nezapôsobilo, a vo vstupnom drafte NHL oňho nezavadil jediný mančaft. V tomto období Rypien zvažoval ukončenie kariéry a možné štúdium na univerzite.
Profesionálna kariéra (20052011).
Rypien sa rozhodol dať profesionálnemu hokeju ešte jednu šancu, keď na jar 2005 dostal pozvánku zapojiť sa do tréningového procesu tímu Manitoba Moose pôsobiacom v AHL ako rezervný tím Vancouveru Canucks. V niekoľkých posledných zápasoch základnej časti zaujal natoľko, že ho klub nasadil aj v play-off. Rypien zanechal perfektný prvý dojem, vďaka ktorému si našiel stabilné miesto v AHL.
Hokejová sezóna 2005/06 sa stala pre Rypiena prelomovou. V jej úvode sa zúčastnil kempu nováčikov Vancouveru Canucks, ale podanými výkonmi nepresvedčil vedenie klubu NHL, aby mu ponúkli zmluvu. Vrátil sa späť do Manitoby, kde sa mu ale darilo natoľko, že výkonného riaditeľa Vancouveru prinútil prehodnotiť rozhodnutie. V novembri 2005 Rypien podpísal vstupný kontrakt a už o mesiac neskôr v najlepšej hokejovej lige sveta debutoval. Skóroval hneď vo svojom prvom zápase už pri prvom striedaní a z prvej strely. Puk sa po zblokovanej strele od Eda Jovanovskiho odrazil na Rypienovi na hokejku a posunul ho za chrbát edmontonského gólmana Jussiho Markkanena. V zápase proti Minnesote Wild, ktorý bol jeho piaty v drese Canucks, utrpel zlomeninu píšťaly a po úspešnej rekonvalescencii ho klub presunul späť do Manitoby, kde strávil zvyšok sezóny.
Zranenia sa ho držali aj v nasledujúcej sezóne 2006/07. V predsezónnom zápase proti Anaheimu Ducks si pri pästnom súboji poranil palec, a preto bol nútený vynechať dva mesiace. Rypien sa zotavil až začiatkom decembra, ale zdravý zostal len dve stretnutia v NHL, potom si natrhol sval a opäť zostal niekoľko mesiacov mimo ľadu. Keď už aj bol schopný sa vrátiť do zápasového diania, vedenie Canucks ho poslalo späť na farmu.
V podobnom duchu sa niesol aj ročník 2007/08. Rypien ho začal v AHL, odkiaľ sa po dobrých výkonoch dočkal povýšenia do NHL, len aby po niekoľkých zápasoch utrpel zranenie, ktoré ho pripravilo o možnosť upevniť si pozíciu v tíme. Napriek zdravotným komplikáciám, ktoré Rypiena počas pôsobenia v tíme Canucks limitovali, mu klub ponúkol predĺženie spolupráce, s ktorou súhlasil.
V nasledujúcom ročníku 2008/09 sa spočiatku zdalo, že sa šťastena konečne usmiala na Rypiena. V predsezónnom kempe si vybojoval miesto na súpiske Canucks, a prvýkrát v kariére začal sezónu v NHL. V prvých piatich zápasoch sezóny dokonca strelil dva góly, a rysovala sa možnosť, že by Rypien mohol byť tímu prospešný nielen svojimi päsťami, ale aj bodovou produkciou. Avšak ešte v priebehu prvého hracieho mesiaca Rypien utrpel pruh.
V tomto období Rypien prvý raz opustil svoj tím na dobu neurčitú. Vedenie tímu bolo v domnienke, že Rypien si vyžiadal čas mimo reflektorov NHL, aby sa doliečil zo sérií zranení, ktoré ho v posledných rokoch trápili, a nezvažovalo možnosť, že by ich hráč mohol trpieť depresiami.
Rypien vynechal nasledujúcich 70 zápasov a k hokeju sa vrátil až v marci 2009, od jeho posledného zápasu uplynul viac ako jeden rok. Dlhodobá absencia sa na ňom ale nepodpísala, tréneri Canucks ho okamžite zaradili do zostavy a to dokonca aj v play-off, v ktorom odohral všetkých desať stretnutí, ktoré Vancouver v nadstavbovej časti odohral, než ho v druhom kole vyradilo Chicago Blackhawks. Po uplynutí sezóny sa Rypien stal nechráneným voľným hráčom, ale napokon sa rozhodol v klube vytrvať a podpísal nový dvojročný kontrakt.
V sezóne 2009/10 sa mu konečne začali vyhýbať zranenia, v základnej časti odohral 69 zápasov, v ktorých strelil štyri góly a pridal rovnaký počet asistencií. Klub ho nasadil aj do zápasového diania v play-off, ale Vancouver vypadol už v prvom kole, opäť proti Chicagu Blackhawks.
Hokejová sezóna 2010/11, jeho posledná v kariére, sa nezačala podľa Rypienových predstáv. V jeho prvom zápase sezóny sa pobil a rozhodca ho poslal predčasne pod sprchy. Cestou do šatne prechádzal okolo fanúšika sediaceho priamo za striedačkou Canucks, ktorý utrúsil sarkastickú poznámku. V Rypienovi vzplanul hnev, natiahol sa ponad plexisklo a fanúšika zdrapil za dres. Za neprístojné správanie vedenie súťaže suspendovalo Rypiena na dobu neurčitú, až neskôr trest pozmenilo na stopku na šesť zápasov a pokutu 25 000 dolárov.
Po odpykaní trestu sa Rypien vrátil ku Canucks, ale jeho pozícia v tíme už nikdy nebola rovnaká ako predtým. Veľmi často sledoval zápasy iba z tribúny ako zdravý náhradník a v novembri 2010 po druhý raz opustil mužstvo, aby sa popasoval s depresiami. Tentoraz už širšia hokejová verejnosť tušila, že by za Rypienovou pauzou od hokeja mohli stáť psychické problémy, jednako klub odmietal poskytnúť bližšie podrobnosti ohľadom zdravia svojho zverenca. Rick Rypien sa naposledy vrátil k hokeju v marci 2011 a sezónu dohral v AHL v tíme Manitoba Moose.
Po sezóne mu vypršala zmluva s Vancouverom Canucks a na novej spolupráci sa dohodol s Winnipegom Jets. Do nového prírastku NHL ho priviedol asistent výkonného riaditeľa Jets Craig Heisinger, ktorý si pred mnohými rokmi vyhliadol Rypiena do Manitoby Moose, keď ešte hokejista pôsobil v juniorskej lige. Za nový klub ale Rypien napokon neodohral jediný zápas.
Herný štýl.
Rick Rypien sa prezentoval ako tvrdý hráč, známy pre svoju agresivitu, neúnavnosť pri napádaní rozohrávky protivníka, či pre jeho nebojácnosť pri pästných súbojoch. Napriek tomu, že bol nižšieho vzrastu a nepatril ani medzi najmohutnejších hráčov ligy, nikdy neváhal zhodiť rukavice. Priazeň fanúšikov NHL si získal pästným súbojom proti Halovi Gillovi (201cm, 110kg), ktorému uštedril niekoľko úderov do tváre bez toho, aby sám nejaký vážnejší schytal, či bitkou proti Borisovi Valábikovi (201cm, 105kg), ktorému dokonca pretiahol dres cez hlavu a dostal ho na kolená.
Hoci tvrdý štýl vydláždil Rypienovi cestu do NHL, bol tiež príčinou častých zranení.
Smrť.
Rick Rypien sa o duševných problémoch zveril svojmu tímu v roku 2008, klub mu odvtedy asistoval pri liečbe. V spoluhráčovi Kevinovi Bieksovi našiel dôverného priateľa, ktorému sa s problémami zveroval.
Necelé dva mesiace po podpise zmluvy s Winnipegom Jets ho našiel rodinný príslušník obeseného v dome. Mal dvadsaťsedem rokov.

</doc>
<doc id="703857" url="https://sk.wikipedia.org/wiki?curid=703857" title="Azúrová">
Azúrová

Azúrová je sýto modrá farba, modrá čistej (bezoblačnej) oblohy, "blankytná". Slovo „azúr“ je orientálneho (perzského) pôvodu od „azúrového kameňa“, latinsky lapis lazuli, drahokam, ktorý obsahuje tmavo modrý nerast lazurit. Pigment získavaný mletím tohto kameňa sa nazýva ultramarín (z lat. „modrejší ako more“).
Azúrová farba oblohy vzniká Rayleighovým rozptylom slnečného svetla v zemskej atmosfére.

</doc>
<doc id="703858" url="https://sk.wikipedia.org/wiki?curid=703858" title="Život je karneval">
Život je karneval

Život je karneval je názov šiesteho spoločného štúdiového albumu dvojice Noga &amp; Skrúcaný. Tento album v roku 2002 vydalo hudobné vydavateľstvo Forza Music.

</doc>
<doc id="703860" url="https://sk.wikipedia.org/wiki?curid=703860" title="Azúr">
Azúr



</doc>
<doc id="703861" url="https://sk.wikipedia.org/wiki?curid=703861" title="Ivan Šandor">
Ivan Šandor



</doc>
<doc id="703863" url="https://sk.wikipedia.org/wiki?curid=703863" title="Bitka pri Posade">
Bitka pri Posade

Bitka pri Posade (9. – 12. novembra 1330) sa odohrala medzi uhorským kráľom Karolom Róbertom a valašským vojvodom Basarabom I.
Nepočetnej valašskej armáde vedenej Basarabom, zloženej z jazdectva a peších lukostrelcov, ako aj miestnych roľníkov, sa v hornatej oblasti podarilo prepadnúť a poraziť 30 000-člennú uhorskú armádu. Bitka skončila veľkým valašským víťazstvom, ktoré „umožnilo nezávislosť Valašska od uhorskej koruny“ a zmenilo jeho medzinárodný štatút. Georgescu opisuje Valašsko ako „prvé nezávislé rumunské kniežatstvo“. Hoci uhorskí králi naďalej požadovali lojalitu od vojvodov Valašska, Basarab a jeho nástupcovia sa im v 14. storočí podvoľovali len dočasne. 
Predohra.
Vojna začala na podnet sedmohradského vojvodu:
Bitka.
O mieste bitky sa medzi historikmi stále diskutuje. Jedna teória udáva miesto bitky pri Loviștea, v niektorých horských roklinách, v prielome rieky Olt. Rumunský historik Neagu Djuvara to však popiera a uvádza, že miesto bitky bolo niekde na hranici medzi Olteniou a Severinom. 
Súčasťou uhorského vojska boli aj oddiely Sikulov a sedmohradskí Sasi (okrem Sasov zo Sibiu, ktorí podporovali Basaraba a odmietli sa pripojiť ku Karolovej armáde), ako aj početné jednotky žoldnierov a „nespočetné množstvo Kumánov “. Za veliteľa armády bol vymenovaný Štefan Lackfi.
Valašská armáda, ktorú viedol sám Basarab, mala pravdepodobne menej ako 10 000 mužov a pozostávala z kavalérie, pešiakov, lukostrelcov a niektorých miestnych naverbovaných roľníkov. 
Dohra.
Karol Róbert unikol len vďaka tomu, že odovzdal svoje kráľovské rúcho a odznaky Deziderovi, synovi Dionýza a s niekoľkými vernými poddanými utiekol do Vyšehradu „oblečený v špinavých civilných šatách“.
Víťazstvo zabezpečilo prežitie valašského štátu, ako aj začiatok obdobia napätých vzťahov medzi Basarabom a uhorským kráľovstvom, ktoré trvalo až do roku 1344, kedy Basarab vyslal svojho syna Alexandra, aby znovu nadviazal vzťahy s uhorským kráľovstvom. 
Uhorské kráľovstvo pre svoju veľkú finančnú silu rýchlo prebudovalo armádu a v roku 1337 sa ocitlo v konflikte so Svätou ríšou rímskou . Uhorský kráľ si však až do vyriešenia diplomatických sporov zachoval nad Valašskom de iure zvrchovanosť.

</doc>
<doc id="703865" url="https://sk.wikipedia.org/wiki?curid=703865" title="Sokolíkova ulica (Bratislava)">
Sokolíkova ulica (Bratislava)

Sokolíkova ulica je ulica v bratislavskej mestskej časti Dúbravka. PSČ tejto ulice je 841 01.
Pomenovaná je podľa Andreja Sokolíka (* 8. február 1849 – † 5. november 1912), slovenského kultúrneho pracovníka, pedagóga, redaktora a publicistu.
Na Sokolíkovej ulici 2 sa nachádza Základná škola.

</doc>
<doc id="703866" url="https://sk.wikipedia.org/wiki?curid=703866" title="Šimon Roháček">
Šimon Roháček

Šimon Roháček (* 10. september 1873, Stará Turá† 24. február 1934, Bratislava) bol slovenský kníhtlačiar, redaktor a politik v prvej tretine 20. storočia.
Životopis.
Po absolvovaní gymnázia v Uherskom Hradišti sa v rokoch 1887 až 1889 vyučil za sadzača v ružomberskej kníhtlačiarni Karola Slavu. Následne pôsobil na viacerých pracoviskách v Prahe. Neskôr sa vrátil na územie Slovenska a pracoval vo fabrike na výrobu lepenky v Ružomberku - Bielom Potoku, kde istý čas pôsobil aj ako riaditeľ. Neskôr sa presťahoval do Modry, kde mal v rokoch 19001932 svoju kníhtlačiareň, kníhkupectvo a obchod s papierom. Pre svoje národné postoje bol pod policajným dozorom a dočasne aj internovaný. Zúčastnil sa bojov I. svetovej vojny v radoch rakúsko-uhorskej armády.
Krátko po vzniku Česko-Slovenska pôsobil ako okresný náčelník v Modre. Politicky sa angažoval v Slovenskej národnej strane, ktorá sa pred parlamentnými voľbami v roku 1920 spojila s agrárnou stranou. Za túto politickú formáciu bol zvolený za senátora Národného zhromaždenia. Mandát obhájil aj v parlamentných voľbách v roku 1925, tentokrát za agrárnu stranu. V hornej komore parlamentu zotrval do konca volebného obdobia v roku 1929.

</doc>
<doc id="703867" url="https://sk.wikipedia.org/wiki?curid=703867" title="Rozprávač (album)">
Rozprávač (album)

Rozprávač je názov siedmeho štúdiového albumu slovenskej poprockovej speváčky Zuzany Smatanovej. Tento album, ktorý vyšiel dňa 31. októbra 2023 obsahuje dva CD, z ktorých je prvé zbierkou desiatich nových piesní a na druhom CD nosiči je kompilácia 13 hitov speváčky, ktoré sú vybrané pri príležitosti 20. výročia trvania jej hudobnej kariéry.
Pri nahrávaní so speváčkou spolupracovali mnohí hudobníci: Martin Valihora, Martin Gašpar, Laura Jašková, Peter Kunzo, Andrea Adamcová, Milan Adamec a sláčikové sekcie. Elektronické pasáže programovala Zuzana Smatanová s Ladislavom Rychtárikom, nahrávanie a mixovanie mal na starosti Ivan Jombík.

</doc>
<doc id="703868" url="https://sk.wikipedia.org/wiki?curid=703868" title="Izabella Miko">
Izabella Miko

Izabella Anna Mikołajczak (* 21. január 1981, Lodž, Poľsko), známa ako Izabella Miko je poľská herečka, tanečnica, producentka a ekologická aktivistka, pôsobiaca prevažne v Spojených štátoch.
Detstvo a mladosť.
Miko sa narodila ako Izabella Anna Mikołajczak v poľskom Lodži ako dcéra hercov. Vyrastala vo Varšave, kde študovala balet na Chopinovej hudobnej škole. Americký choreograf ju pozval študovať do New Yorku na štipendium na School of American Ballet a neskôr sa zapísala na Lee Strasberg Institute aby študovala herectvo. Po zranení chrbta opustila New York a vrátila sa do Poľska.
Kariéra.
Koncom 90. rokov sa vrátila do Spojených štátov a v roku 2000 získala svoju prvú veľkú filmovú rolu vo filme "Divoké kočky", kde účinkovala po boku Piper Perabo a Tyry Banks. O rok neskôr sa pripojila k hereckému obsadeniu ako Kerr Smith, Johnathon Schaech a Simon Rex vo filme "Hladná noc".
V roku 2005 sa objavila vo videoklipe k skladbe „Mr. Brightside“ od The Killers (s kapelou opäť spolupracovala na videu k ich singlu „Miss Atomic Bomb“ z roku 2012) V roku 2006 nahradila Juliu Stiles vo filme "Nežiadaj svoj posledný tanec 2". V roku 2010 stvárnila menšiu rolu vo filme "Súboj Titánov".
V roku 2012 sa objavila po boku Dannyho Hustona a Sienny Miller v dobovej dráme "Two Jacks". V roku 2014 hosťovala v televíznom seriáli "Hrozba z temnoty". V roku 2015 koprodukovala životopisný film "Desert Dancer", ktorý rozpráva príbeh iránskeho choreografa Afshina Ghaffariana. V tom istom roku hosťovala v televíznom seriáli "Chicago Fire". V roku 2022 hosťovala v televíznom seriály "Letuška", po boku Kaley Cuoco.
Súkromný život.
Od roku 2006 do júna 2008 bola vo vzťahu s Maciejom Zazdrowienym. Chodila aj so Scottom Caanom, Daveom Navarrom, Alexandrom Skarsgårdom a od marca 2009 do roku 2012 bola vo vzťahu s Valom Kilmerom. Od apríla 2012 do januára 2013 bola vo vzťahu s filmovým producentom Luisom Astorquiom.
Aktívne podporuje zelenú politiku a vedie videoblog s názvom „Eko Miko“. Podporovala Global Green USA, environmentálnu skupinu a organizáciu, ktorá predstavuje americkú pobočku Green Cross International. Je vegánka. Má udržateľný rad sviečok s názvom EkoMiko Candles.

</doc>
<doc id="703871" url="https://sk.wikipedia.org/wiki?curid=703871" title="Izabella Anna Mikołajczak">
Izabella Anna Mikołajczak



</doc>
<doc id="703872" url="https://sk.wikipedia.org/wiki?curid=703872" title="Izabella Mikołajczak">
Izabella Mikołajczak



</doc>
<doc id="703873" url="https://sk.wikipedia.org/wiki?curid=703873" title="Iza Miko">
Iza Miko



</doc>
<doc id="703875" url="https://sk.wikipedia.org/wiki?curid=703875" title="Phil Taylor (hudobník)">
Phil Taylor (hudobník)

Phil Taylor, známejší ako „Philthy Animal“ (* 21. september 1954, Hasland, Derbyshire, Anglicko† 11. november 2015, Londýn) bol profesionálny bubeník z mesta Chesterfield v Anglicku.
Bol pôvodným bubeníkom heavymetalovej skupiny Motörhead medzi rokmi 19751984 a 19871992.
Zomrel 11. novembra 2015 po chorobe.

</doc>
<doc id="703876" url="https://sk.wikipedia.org/wiki?curid=703876" title="Bitka na Litave">
Bitka na Litave

Bitka na rieke Litava sa odohrala 15. júna 1246 neďaleko brehov rieky Litava medzi vojskami uhorského kráľa Bela IV. a rakúskeho vojvodu Fridricha II. Uhorská armáda bola porazená, ale vojvoda Fridrich bol zabitý, čím sa skončili rakúske nároky na západné župy Uhorska.
Presná poloha bitky nie je známa; podľa opisu súčasného minnesängera Ulricha von Liechtenstein mohlo byť bojisko medzi mestami Ebenfurth a Neufeld.
Predohra.
Po porážke v bitke na rieke Lech v roku 955 Maďari prestali útočiť na Nemecko a usadili sa v bývalej rímskej provincii Panónia, kde založili Uhorské kráľovstvo. Priľahlé územia na západ od Litavy boli začlenené ako Štajerská marka do Svätej ríše rímskej. V roku 1180 cisár Fridrich Barbarossa povýšil štajerské krajiny na vojvodstvo, ktoré v roku 1192 získali rakúski vojvodovia z rodu Babenbergovcov.
Od roku 1241 utrpelo Uhorské kráľovstvo veľké straty v priebehu mongolskej invázie do Európy, ktorá vyvrcholila katastrofálnou porážkou Uhorska v bitke na rieke Slaná. Babenberský vojvoda Fridrich II. využil túto slabosť, zaútočil na Uhorsko a vzniesol nároky na západné komitáty Moson, Sopron a Vas. Belo IV. útok v máji 1242 odrazil a v druhej polovici roku 1242 dobyl späť mestá Kőszeg a Šopron, ktoré musel dať Fridrichovi do zástavy, keď bol uňho v zajatí v Hainburgu. K ďalšiemu stretnutiu došlo 15. júna 1246 pri opätovnom Fridrichovom útoku na Uhorsko.
Bitka.
Uhorský kráľ Belo IV. sa však dokázal postaviť proti rakúskej invázii. S podporou svojho zaťa haličského kniežaťa Rostislava Michajloviča zhromaždil vojská a vytiahol proti Fridrichovým silám, s ktorými sa stretol pri rieke Litava. Uhorské vojská boli síce porazené, ale sám vojvoda Fridrich II. v bitke padol, keď sa dostal až doprostred oddielov Rostislava Michajloviča a tam bol zabitý bez toho, aby to jeho sprievod spozoroval. Mŕtvolu po rakúskom víťazstve našiel na bojisku až jeho pisár Heinrich.
Dohra.
Bitka znamenala koniec rakúskeho vládnuceho rodu Babenbergovcov a vyvolala ďalší konflikt o nadvládu nad zaniknutými cisárskymi lénami v Rakúsku a Štajersku medzi Árpádovským Uhorskom a českým kráľom Přemyslom Otakarom II., čo viedlo k bitke pri Kressenbrunne v roku 1260 a bitke na Moravskom poli v roku 1278. Rieka Litava zostala až do roku 1918 hraničnou čiarou medzi Rakúskom a Uhorskom (Predlitavsko a Zalitavsko).

</doc>
<doc id="703877" url="https://sk.wikipedia.org/wiki?curid=703877" title="Kýčera (vrch v Oravskej vrchovine)">
Kýčera (vrch v Oravskej vrchovine)

Kýčera () je najvyšší vrch v Oravskej vrchovine, krajinnom celku Stredných Beskýd. Leží nad obcou Nižná, približne západne od Tvrdošína. 
Poloha.
Nachádza sa v severnej časti Oravskej vrchoviny. Leží v Žilinskom kraji, v okrese Tvrdošín a na katastrálnom území obce Nižná. Najbližším sídlom je južne situovaný Podbiel, východne sa nachádza Nižná a Tvrdošín, severne Vavrečka a Ťapešovo, západne Lokca, Vasiľov a Babín.
Opis.
Kýčera leží na severe strednej časti vrchoviny, v hrebeni, vedúcom z Budína () východným smerom na Zmrázov (). Severne sa nachádza hrebeň Oravskej Magury a vrchy Magurka () a Ostrý vrch (), východne leží Javorový vrch (), Uhlisko () a Zmrázov (), južne Lučivný vrch (), Čížiková () a Búčie () a západne Prípor (), Budín II () a Budín (). Oblasť patrí do povodia Oravy, kde vodu zo severných častí odvádza Ráztoka, z južných a západných odteká potokom Hldočín. Na vrchol nevedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje len obmedzený rozhľad. Z vhodných lokalít je tak vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy a Nízke Tatry. 
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí. Juhozápadne vedie modro značený chodník z Podbiela, ktorý sa pripája na červeno značenú hrebeňovku. 

</doc>
<doc id="703883" url="https://sk.wikipedia.org/wiki?curid=703883" title="Najlepší ligový strelec podľa IFFHS">
Najlepší ligový strelec podľa IFFHS

Najlepší ligový strelec podľa IFFHS je futbalové ocenenie určené pre hráča, ktorý strelil najviac gólov v najvyšších ligových súťažiach na svete, pričom sa do úvahy berie 60 najlepších ligových súťaží podľa hodnotenia IFFHS v danom roku. Ocenenie udeľuje "Medzinárodná federácia futbalových historikov a štatistikov" (IFFHS) od roku 1997, prvým víťazom bol Hakan Şükür. Do roku 2019 sa oceňoval najlepší strelec sezóny, od roku 2020 najlepší strelec v kalendárnom roku.

</doc>
<doc id="703884" url="https://sk.wikipedia.org/wiki?curid=703884" title="Najlepší strelec roka v medzinárodných zápasoch podľa IFFHS">
Najlepší strelec roka v medzinárodných zápasoch podľa IFFHS

Najlepší strelec roka v medzinárodných zápasoch podľa IFFHS je futbalové ocenenie určené pre hráča, ktorý v kalendárnom roku strelil najviac gólov v medzinárodných zápasoch. Do bilancie sa započítavajú góly z medzištátnych zápasov reprezentačných mužstiev a góly z klubových kontinentálnych i medzikontinentálnych súťaží. Ak má viacero hráčov rovnaký počet gólov, o poradí rozhoduje vyšší počet gólov v reprezenácii. Ocenenie udeľuje "Medzinárodná federácia futbalových historikov a štatistikov" (IFFHS) od roku 1991, prvým držiteľom bol Francúz Jean-Pierre Papin.

</doc>
<doc id="703886" url="https://sk.wikipedia.org/wiki?curid=703886" title="Ja">
Ja

Ja môže byť:

</doc>
<doc id="703890" url="https://sk.wikipedia.org/wiki?curid=703890" title="Phil Taylor">
Phil Taylor

Phil Taylor môže byť:

</doc>
<doc id="703892" url="https://sk.wikipedia.org/wiki?curid=703892" title="Philthy Animal">
Philthy Animal



</doc>
<doc id="703893" url="https://sk.wikipedia.org/wiki?curid=703893" title="Mostová ulica (Bratislava)">
Mostová ulica (Bratislava)

Mostová ulica je ulica v bratislavskej mestskej časti Staré Mesto. PSČ tejto ulice je 811 02.
Pomenovaná je po moste.

</doc>
<doc id="703897" url="https://sk.wikipedia.org/wiki?curid=703897" title="Trofej Leva Jašina">
Trofej Leva Jašina

Trofej Leva Jašina je futbalové ocenenie, ktoré sa od roku 2019 každoročne udeľuje najlepšiemu brankárovi na svete. Cenu udeľuje magazín "France Football".
Ocenenie pre najlepšieho brankára sa udeľuje v rámci slávnostného vyhlasovania výsledkov ankety Zlatá lopta France Football od roku 2019 . Trofej je pomenovaná po legendárnom brankárovi Levovi Jašinovi, ktorý ako jediný brankár vyhral prestížne ocenenie Zlatá lopta v roku 1963. 

</doc>
<doc id="703898" url="https://sk.wikipedia.org/wiki?curid=703898" title="Adrián Kaprálik">
Adrián Kaprálik

Adrián Kaprálik je slovenský profesionálny futbalista, ktorý hráva na poste útočníka v poľskom klube Górnik Zabrze, kde je na hosťovaní z MŠK Žilina. 
Klubová kariéra.
MŠK Žilina.
Kaprálik debutoval v A-tíme MŠK Žilina dňa 14. júna 2020 pri víťazstve 2:1 nad Spartakom Trnava. 
Svoj prvý gól strelil v ďalšej sezóne dňa 15. augusta pri víťazstve 4:2 nad AS Trenčín.
Dňa 6. novembra 2022 strelil štyri góly pri víťazstve 4:1 nad Slovanom Bratislava. Dňa 17. marca 2023 strelil dva góly a zaznamenal dve asistencie pri divokom víťazstve 6:4 nad Duklou Banská Bystrica.
Hosťovanie v Górniku Zabrze.
Dňa 15. augusta 2023 bol po podpísaní zmluvy s MŠK Žilina poslaný na sezónne hosťovanie do poľského klubu Górnik Zabrze v Ekstraklase. O tri dni neskôr debutoval v Poľsku a pri debute strelil aj svoj prvý gól pri remíze 1:1 s Widzew Łódź.
Reprezentačná kariéra.
Prvýkrát bol Kaprálik povolaný do seniorskej reprezentácie v septembri 2022 na zápasy Ligy národov UEFA 2022/23. V reprezentácii debutoval 20. novembra v priateľskom zápase proti (0:0) pri ktorom sa s reprezentáciou lúčil Marek Hamšík.
Štatistiky kariéry.
Klubové.
"K 4. novembru 2023"
 1 Európska liga UEFA
 2 Play-off o Konferenčnú ligu UEFA
 3 Európska konferenčná liga UEFA
Medzinárodné.
"K 4. novembru 2023"
Externé odkazy.
Profil hráča na transfermarkt

</doc>
<doc id="703900" url="https://sk.wikipedia.org/wiki?curid=703900" title="Adam Obert">
Adam Obert

Adam Obert (* 23. august 2002, Bratislava) je slovenský profesionálny futbalista, ktorý hráva na poste obrancu v talianskom klube Cagliari.
Klubová kariéra.
Obert začal s futbalom v Zbrojovke Brno. V roku 2018 sa pripojil k mládežníckemu tímu Sampdorii Janov.
Cagliari.
V lete 2021 sa Obert pripojil ku Cagliari v Serie A. V A-tíme debutoval 14. októbra 2021 pri prehre 0:3 s Fiorentinou. Vo februári 2022 predĺžil Obert zmluvu s Cagliari o 4,5 roka.
Dňa 11. júna 2023 odohral odvetný zápas finále baráže o postup do Serie A kde Cagliari zvíťazilo 1:0 nad Bari a po remíze 1:1 v prvom zápase sa klub zo Sardínie vrátil do najvyššej talianskej súťaže.
Reprezentačná kariéra.
Obert bol prvýkrát povolaný do seniorskej reprezentácie v novembri 2022 na prípravné zápasy proti Čiernej Hore a . V reprezentácii debutoval 20. novembra v zápase proti Čile (0:0), počas tohto zápasu sa s reprezentáciou lúčil Marek Hamšík.
Štatistiky kariéry.
Klubové.
"K 4. novembru 2023"
 1 Baráž o postup do Serie A
Medzinárodné.
"K 4. novembru 2023"

</doc>
<doc id="703901" url="https://sk.wikipedia.org/wiki?curid=703901" title="Mário Sauer">
Mário Sauer

Mário Sauer (* 15. máj 2004, Bratislava) je slovenský profesionálny futbalista, ktorý hráva na poste záložníka vo Francúzskej Ligue 1 v tíme Toulouse FC
Osobný život.
Mário je starším bratom Lea Sauera, ktorý hráva za Feyenoord Rotterdam.
Klubová kariéra.
Mário začínal s futbalom v Rači. V roku 2018 sa pripojil k akadémii MŠK Žilina.
MŠK Žilina.
V A-tíme MŠK Žilina debutoval 16. mája 2021 pri remíze 1:1 so Spartakom Trnava.
Svoj prvý gól v klube strelil 19. februára 2022 pri víťazstve 2:1 nad Zemplínom Michalovce.
Štatistiky kariéry.
Klubové.
"K 31. Augustu 2025"
 1 Európska konferenčná liga UEFA

</doc>
<doc id="703903" url="https://sk.wikipedia.org/wiki?curid=703903" title="HK Delikateso Bratislava">
HK Delikateso Bratislava

HK Delikateso Bratislava je zaniknutý slovenský klub ľadového hokeja, ktorý vznikol v roku 2022. V sezóne 2022/23 pôsobil v 2. hokejovej lige. Svoje domáce zápasy hrával na Zimnom štadióne V. Dzurillu v Ružinove. Bol zaradený do skupiny Západ a celkovo skončil na 4. mieste, keď sa mu podarilo prebojovať do semifinále play-off. V lete 2023 z neznámych príčin a bez oficiálneho oznámenia klub ukončil svoju činnosť. Klubové farby boli červená, biela a zlatá.

</doc>
<doc id="703904" url="https://sk.wikipedia.org/wiki?curid=703904" title="Bitka pri Jarosławe">
Bitka pri Jarosławe

Bitka pri Jarosławe sa odohrala 17. augusta 1245 neďaleko mesta Jarosław medzi haličsko-volynskými vojskami vedenými Danielom Romanovičom za podpory Polovcov na jednej strane a vojskom uchádzača o haličský trón Rostislava Michajloviča v spojenectve s vojskami uhorského kráľa Bela IV. a malopoľského kniežaťa Boleslava V. Plachého na strane druhej. Stala sa rozhodujúcou bitkou vo vojne medzi Danielom Romanovičom a jeho synovcom Rostislavom v štyridsaťročnom boji o moc v Haličsko-volynskom kniežatstve, ktorý sa rozvinul po smrti Romana Mstislaviča v roku 1205.
Predohra.
Po mongolskom vpáde a rozvrátení Kyjevskej Rusi bojovali o dominanciu nad Haličsko-volynským kniežatstvom knieža Daniel Romanovič z rodu Romanovičovcov a černigovské knieža Michal Černigovský, neskôr vystriedaný svojim synom Rostislavom Michajlovičom. V roku 1243 sa Rostislav oženil s uhorskou princeznou Annou, dcérou kráľa Bela IV. 
V boji o moc, ktorý sa začal v Poľsku, Romanovičovci podporili Konráda Mazovského proti jeho synovcovi Boleslavovi Plachému. V rokoch 1243-1244 uskutočnili dve ťaženia do lublinskej krajiny. Zrejme v tom istom čase Rostislav, ktorý po prvý raz dostal pomoc od Uhrov, vtrhol do Haličského kniežatstva a dobyl Przemyśl. Po návrate Romanovičovcov z poľského ťaženia títo oslobodili Przemyśl a odrazili dva litovské nájazdy pri Peresopnici a Pinsku.
V roku 1245 Rostislav, ktorý dostal pomoc od svojich uhorských a poľských spojencov, obľahol mesto Jarosław. 
Daniel so svojím bratom Vasilkom a synom Levom, ktorí sa spojili s Polovcami, viedli armádu do Jarosławu, aby pomohli obkľúčenej posádke.
Bitka.
Danielova armáda sa 17. augusta 1245 (pred sviatkom veľkých mučeníkov Flora a Lavra) neďaleko mesta Jarosław pripravila na bitku a prekročila rieku San. Polovci prešli prví. Keď sa Rostislav dozvedel o príchode nepriateľa, nechal pechotu v postavení proti mestu, aby čelila možnému útoku obkľúčených a strážila obliehacie zbrane, a previedol jazdectvo cez roklinu. A tak za chrbtom Rostislavových jednotiek bola roklina a za chrbtom Danielových jednotiek bola rieka.
Rostislavove sily tvorili dva pluky (vedené Rostislavom a Filem). Rostislav chcel nasmerovať hlavný úder na Danielov pluk, ale Daniel sa rozhodol chrániť hlavné sily na rozhodujúci úder a poslal proti Rostislavovi svoj dvor pod vedením Andreja a potom ho posilnil zálohou pod vedením 20 bojarov, vďaka na čo sa Andrejovi podarilo zadržať Rostislavove sily, ustupujúc organizovane k rieke, hoci čaty troch bojarov to nevydržali a dali sa na útek.
Daniel medzitým vyslal svoje hlavné sily proti pluku uhorského miestodržiteľa Fileho:
Takmer oddelene od hlavnej bitky sa aj konfrontácia medzi sekundárnymi silami (Poliakmi a volynskou armádou Vasilka Romanoviča) na krídle skončila vo Vasiľkov prospech.
Dohra.
Bitka sa stala rozuzlením Danielovho zápasu o haličský trón. Posledný uchádzač o Halič bol porazený, čo viedlo k obnoveniu jednoty Haličsko-volynského kniežatstva. Rostislav Michajlovič sa vrátil k svojmu svokrovi Belovi IV., dostal od neho dedičstvo a zvyšok života strávil v Uhorsku. 
Okrem iných väzňov boli popravení aj maďarský vojvoda File Szeretvai, dlhoročný nepriateľ Daniela Romanoviča, a haličský bojar Vladislav Jurjevič, najväčší z Rostislavových prívržencov.
Poliaci a Uhri ustúpili a opustili všetky dovtedy okupované územia. Zlatá horda začala byť znepokojená Danielovým posilňovaním a na konci roku 1245 – začiatkom roku 1246 bol Daniel nútený navštíviť chána Batua a podriadiť sa mu. Pápež Inocent IV. ponúkol Danielovi kráľovskú korunu (1246-1247). Danielovým spojencom sa stal Belo IV., ktorý vydal svoju dcéru Konštanciu za Danielovho syna Leva 1247:
Následne Daniel a Belo IV. viedli spoločnú kampaň proti cisárovi Svätej ríše rímskej Fridrichovi II. z Hohenstaufenu (1248).

</doc>
<doc id="703911" url="https://sk.wikipedia.org/wiki?curid=703911" title="Peklo (prítok Bieleho potoka)">
Peklo (prítok Bieleho potoka)

Peklo je potok v regióne Stredné Pohronie v Banskobystrickom kraji v okrese Žiar nad Hronom na území obcí Janova Lehota a Kosorín. Je pravostranným prítokom Bieleho potoka v povodí Lutilského potoka. Je vodným tokom VI. rádu. Číslo hydronyma: 4-23-04-1086. Nachádza sa v geomorfologickom celku Kremnické vrchy a v geomorfologickom celku Žiarska kotlina. Má dĺžku .
Prameň.
Pramení na území obce Janova Lehota na južnom svahu vrchu " Peklo" s v nadmorskej výške v lesnom extraviláne vo východnej časti katastrálneho územia Janova Lehota v okrese Žiar nad Hronom v Banskobystricklom kraji.
Opis toku.
Od prameňa tečie juhovýchodným smerom cez lesný extravilán obce Janova Lehota, ľavým brehom obmýva úpätie vrchu "Plešina" so , skrúca sa na juh a juhozápad, ľavým brehom obmýva úpätie lesa a poľa "Na vŕšku", pravým brehom obmýva úpätie lúky a pasienka "Hupon", skrúca sa na východ, vyteká z lesa do poľnohospodárskeho extravilánu, v vteká na obecnú hranicu medzi obcou Janova Lehota a obcou Kosorín, krátkym 100 m úsekom tečie po hranici, hranicu opúšťa a vteká na územie obce Kosorín. Pokračuje juhovýchodným smerom, prudko mení smer na východ a po 100 m toku v ústi do Bieleho potoka ako jeho pravostranný prítok. Biely potok je prítokom Kosorínskeho potoka a ten je prítokom Lutilského potoka v povodí Hrona. Pramení na území obce Janova Lehota a ústi na území obce Kosorín v priestore geomorfologického celku Kremnické vrchy, geomorfologického podcelku Kunešovská hornatina (horné 2/3 toku) a geomorfologického celku Žiarska kotlina (dolná 1/3 toku). Nemá prítoky.
Pôvod názvu.
Názov vodného toku má pôvod v názve vrchu "Peklo", na južnom svahu ktorého pramení a juhovýchodným smerom tečie, aj keď celkom nemožno vylúčiť opačný postup pomenovacieho procesu, t. j. že prvotne bol pomenovaný potok a sekundárne vrch. Toponymum "Peklo" bolo bez zmeny prenesené na potok a tak bolo utvorené jednočlenné hydronymum "Peklo" ako súčasť početnej skupiny názvov v slovenskej toponymii, najmä hydronymii. Motivácia pomenovania toponyma "Peklo" je spojená s významom "objekt spájaný s produkciou drevného uhlia a smoly". Porovnaj aj apelatívum "peklina" vo význame "vyhĺbená jama pred pecným otvorom na výrobu smoly a drevného uhlia". Produkcia drevného uhlia ako jedného z produktov rozkladu dreva za vysokých teplôt bez prístupu alebo s obmedzeným prístupom vzduchu mala na Slovensku tradíciu od stredoveku až do druhej polovice 19. storočia s hlavným odberateľom hutníctvom, keď bola nahradená výrobou v kovových peciach. Hydronymum "Peklo" bolo štandardizované v roku 2010. V dnešnej slovenskej hydronymii hydronymum "Peklo" nie je jedinečným názvom (november 2023).

</doc>
<doc id="703914" url="https://sk.wikipedia.org/wiki?curid=703914" title="Zmrázov">
Zmrázov

Zmrázov () je vrch v Oravskej vrchovine, krajinnom celku Stredných Beskýd. Leží nad obcou Nižná, približne západne od Tvrdošína. 
Poloha.
Nachádza sa v severnej časti Oravskej vrchoviny. Leží v Žilinskom kraji, v okrese Tvrdošín a na katastrálnom území obce Nižná. Najbližším sídlom je južne situovaný Podbiel a juhovýchodne ležiaca Zemianska Dedina a Nižná, východne sa nachádza Tvrdošín, severne Vavrečka a Ťapešovo, západne Lokca, Vasiľov a Babín.
Opis.
Zmrázov leží na severe strednej časti vrchoviny, v hrebeni vedúcom z Budína () východným smerom cez Kýčeru (). Severne sa nachádza hrebeň Oravskej Magury a vrchy Magurka (), Ostrý vrch () a Javorový vrch (), východne leží Uhlisko (), Borová (), Košiarec (), Biedna (), Ostražnica () a Prasatín (), južne Bane (), Lučivný vrch () a Búčie () a západne Čížiková (), Prípor (), Šubovka (), Budín II (), Kýčera () a Budín (). Oblasť patrí do povodia Oravy, kde vodu zo severných a východných častí odvádza potok Ráztoka a z južných jej prítok Hldočín. Na vrchol nevedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje rozhľad. Z vhodných lokalít je tak vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy a Nízke Tatry. 
Prístup.
Na vrchol nevedie značená turistická trasa, preto prístup je možný neznačenými chodníkmi z okolitých obcí. 

</doc>
<doc id="703918" url="https://sk.wikipedia.org/wiki?curid=703918" title="Taça de Portugal">
Taça de Portugal

Taça de Portugal (v preklade "Portugalský pohár") je portugalský futbalový pohár riadený Portugalským futbalovým zväzom (FPF). Súťaž vznikla v roku 1922 pod názvom "Campeonato de Portugal". Súťaže sa zúčastňuje približne 150 tímov vrátane všetkých tímov z Primeira Ligy a 2. ligy. Koná sa od septembra do mája a víťaz sa kvalifikuje do skupinovej fázy Európskej ligy UEFA.
Najúspešnejším tímom je SL Benfica, ktorá má 26 titulov. Aktuálnym obhajcom trofeje je FC Porto, ktorý vo finále v roku 2024 zdolal Sporting , po predĺžení.

</doc>
<doc id="703919" url="https://sk.wikipedia.org/wiki?curid=703919" title="Russell Tovey">
Russell Tovey

Russell Tovey (* 14. november 1981, Billericay, Essex, Anglicko) je anglický herec, známy z televízneho seriálu "Cena za ľudskosť" (2008 - 2013).
Detstvo a mladosť.
Tovey vyrastal v Billericay v grófstve Essex so svojím bratom Danielom a rodičmi, ktorí prevádzkovali autobusovú dopravu z Essexu na letisko Gatwick (Londýn). Študoval na Shenfield High School, a podľa vlastného vyjadrenia bol vášnivým zberateľom rôznych vecí a podľahol módnym výstrelkom. Jeho rodičia ho v týchto záujmoch podporovali, kúpili mu detektor kovov, vzali ho na archeologické vykopávky, do múzeí a na kongresy mineralógov. Istý čas chcel byť učiteľom dejepisu, ale po zhliadnutí "Dead Poets Society", "The Goonies" a "Stand by Me" sa rozhodol pre herectvo.
Kariéra.
Tovey začal svoju kariéru ako detský herec. Vstúpil do miestneho dramatického klubu, kde zaujal talentového agenta. S herectvom začal, keď mal jedenásť rokov. Pracoval tak nepretržite a vymeškal toľko hodín, že jeho otec navrhol, aby ukončil svoju hereckú kariéru, ale jeho matka presvedčila otca, aby ho nechal pokračovať. V roku 1994 ho vybrali aby účinkoval v televíznom seriáli "Mud". Od roku 2000 až po súčasnosť sa aktívne angažuje aj v divadle, ako divadelný herec. Účinkoval vo viacerých divadlách vrátane Hongkongu, Londýna, Sydney, New Yorku či Wellingtonu.
V roku 2005 účinkoval po boku Imeldy Staunton vo filme "My Family and Other Animals" a o rok neskôr, po boku Stephena Campbella Moorea vo filme "Šprtáci". Oba filmy boli natočené podľa knižnej predlohy. 
Na jar 2007 hosťoval v televíznom seriáli "Gavin &amp; Stacey". Po boku Claire Foy, účinkoval aj v televíznom seriáli "Malá Dorritka" z roku 2008. V rovnakom roku stvárnil Tovey postavu menom George Sands, v televíznom seriáli "Cena za ľudskosť". Stvárnil postavu, ktorá bola vlkolakom a zdieľal byt s upírom a duchom. V televíznom seriáli účinkoval do roku 2012. V januári 2012 sa Tovey objavil v britskom televíznom seriáli Sherlock. 
V roku 2014 hosťoval v prvej sérii televízneho seriálu "Looking", kde hral homosexuálneho vývojára videohier. V druhej sérii sa pripojil k hlavnému hereckému obsadeniu. O rok neskôr, si zahral v historickom dramatickom seriáli "Banished". V roku 2016 sa objavil spoločne aj s hlavným obsadením televízneho seriálu, v televíznom filme "Looking", ktorý nadväzoval na spomínaný televízny seriál. 
V apríli 2017 sa Tovey vrátil do Kráľovského národného divadla, aby sa objavil v oživení hry Tonyho Kushnera, "Angels in America".
V roku 2019 si Tovey zahral po boku Emmy Thompson v televíznom seriáli "Roky a roky". V roku 2022 Tovey účinkoval v televíznom seriáli "American Horror Story", v sérii NYC.
Súkromný život.
Tovey je gay. Počas jeho dospievania mala Toveyho rodina problém akceptovať jeho sexuálnu orientáciu, ktorým to oznámil keď mal 18 rokov. 
Začiatkom roka 2016 Tovey chodil s bývalou pornohviezdou a trénerom rugby Stevom Brockmanom. Zasnúbili sa vo februári 2018, ale v júni toho istého roku sa rozišli. V roku 2019 sa dali opäť dokopy ale v roku 2023 sa opäť rozišli. 
Tovey zbiera súčasné umenie, ku ktorému sa dostal už ako 21 ročný, keď mu rodičia kúpili grafiku Tracey Emin, ktorú obdivoval, s názvom Dog Brains. Jeho zbierka okrem niekoľkých diel od Tracey Emin obsahuje aj diela Wolfganga Tillmansa, Jamiana Juliana Villaniho, Shannona Ebnera, Rebeccy Warren, Joyce Pensato, Amoako Boafo, Waltera Price, Louisa Fratina, Dorona Langberga, Carmen Herrera, Rose Wylie, Toyin Ojih, Lisy Brice a Matiasa Faldbakken. Jeho zbierka teraz pozostáva z viac ako 300 umeleckých diel. Tovey s nadšením podporuje začínajúcich umelcov a umelcov. 
Tovey bol v roku 2022 vymenovaný za patróna charitatívnej organizácie Art UK.

</doc>
<doc id="703921" url="https://sk.wikipedia.org/wiki?curid=703921" title="Pohľad ženy">
Pohľad ženy

Pohľad ženy ( "Mirada de mujer") je mexická telenovela z produkcie spoločnosti Argos Televisión pre TV Azteca v rokoch 1997 – 1998. Hlavné úlohy stvárnili herci Angélica Aragón a Ari Telch. Telenovela je adaptáciou kolumbijskej telenovely "Señora Isabel" z roku 1993.
Pre veľký úspech bolo v roku 2003 natočené pokračovanie s názvom "Mirada de mujer, el regreso".
Vysielanie na Slovensku.
Na Slovensku bola táto telenovela premiérovo vysielaná od 30. apríla 2002 do 15. októbra 2002 na verejnoprávnej STV1 (dnešná Jednotka) každý pracovný deň o 18. hodine.
Druhýkrát sa táto telenovela začala vysielať na STV1 dňa 6. mája 2003, opäť v nasadení od pondelka do piatka o 18:00. Od 26. mája 2003 bola presunutá na STV2 (dnešná Dvojka) v slote o 17:15, pretože na STV1 začala premiéra argentínskej telenovely "Žena na úteku". Záverečná epizóda bola na STV2 odvysielaná dňa 21. októbra 2003.

</doc>
<doc id="703922" url="https://sk.wikipedia.org/wiki?curid=703922" title="Zoznam zvolených poslancov za Slovensko v parlamentných voľbách v roku 1920">
Zoznam zvolených poslancov za Slovensko v parlamentných voľbách v roku 1920

Vo voľbách do Národného zhromaždenia republiky Česko-slovenskej, ktoré sa konali 18. a 25. apríla 1920, bolo do 281-člennej poslaneckej snemovne zvolených 57 poslancov v siedmich volebných krajoch, ktoré tvorili územie dnešného Slovenska.

</doc>
<doc id="703927" url="https://sk.wikipedia.org/wiki?curid=703927" title="Biely potok (prítok Kosorínskeho potoka)">
Biely potok (prítok Kosorínskeho potoka)

Biely potok je potok v regióne Stredné Pohronie v Banskobystrickom kraji v okrese Žiar nad Hronom na území obce Kosorín. V predštandardizačnom období pred rokom 1986 sa popri názve "Biely potok" požíval aj variantný názov "Klokočský potok". Je pravostranným prítokom Kosorínskeho potoka v povodí Lutilského potoka. Je vodným tokom V. rádu. Číslo hydronyma: 4-23-04-1085. Nachádza sa v geomorfologickom celku Kremnické vrchy a v geomorfologickom celku Žiarska kotlina. Má dĺžku .
Prameň.
Pramení v severnej časti územia obce Kosorín na juhozápadnom svahu lesa "Na Klokoči" východne od vrchu Vysoká hora s v nadmorskej výške v lesnom extraviláne v okrese Žiar nad Hronom v Banskobystricklom kraji.
Opis toku.
Od prameňa tečie juhovýchodným smerom cez lesný extravilán obce Kosorín, mení smer na juh až juhovýchod, pravým brehom obmýva les "Gažovie lazy". Pravým brehom obmýva les "Dúbravka", bez zmeny smeru preteká cez dolinu "Biela dolina", ľavým brehom obmýva les a pasienok "Pod Kraviarkou", vyteká z lesa do poľnohospodárskeho extravilánu. Pri horárni "Rázputie" sa skrúca na juhozápad, v priberá bezmenný pravostranný prítok, malá vzdialenosť v ho delí od miesta, kde priberá potok Peklo ako pravostranný prítok, pokračuje na juh až juhovýchod odlesnenou krajinou a lemovaný pásom príbrežnej vegetácie. Pravým brehom obmýva pole "Východné pole", v zo severu vteká do intravilánu Kosorína, v nad obecným úradom ústi do Kosorínskeho potoka ako jeho pravostranný prítok. Kosorínsky potok je prítokom Lutilského potoka v povodí Hrona. Pramení, preteká a ústi na území obce Kosorín v priestore geomorfologického celku Kremnické vrchy, geomorfologického podcelku Kunešovská hornatina (horná časť toku) a geomorfologického celku Žiarska kotlina (dolná časť toku). Má jeden dôležitejší prítok: Peklo.
Pôvod názvu.
Názov vodného toku má pôvod v názve doliny "Biela dolina", ktorou preteká. Motivácia pomenovania doliny je spojená s "niečim bielym, prenesene čistým, priezračným, názov podľa doliny často čistenej, upravovanej". Z prvého člena toponyma "Biela dolina" bolo po kombinácii so všeobecným podstatným menom "potok" s významom "menší prirodzený vodný tok" utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Biely potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Biely potok" bolo štandardizované v roku 1986. V dnešnej slovenskej hydronymii hydronymum "Biely potok" nie je jedinečným názvom (november 2023).

</doc>
<doc id="703929" url="https://sk.wikipedia.org/wiki?curid=703929" title="Bitka o Monte Cassino">
Bitka o Monte Cassino

Bitka o Monte Cassino bola bitkou druhej svetovej vojny na talianskom bojisku medzi vojskami západných Spojencov (Spojené kráľovstvo, USA, Kanada, Poľsko, Francúzsko a ďalší) a nemeckými silami. Obe strany utrpeli ťažké straty. Bola súčasťou väčšej operácie s cieľom prelomiť nemeckú Gustavovu líniu a umožniť Spojeneckým silám postupovať na sever smerom na Rím.
Monte Cassino je vrch v strednej časti talianskych Apenín a na jeho vrchole sa nachádza rovnomenný benediktínsky kláštor, ktorý má historický aj strategický význam. Opakované delostrelecké útoky na útočiace Spojenecké jednotky spôsobili, že ich velitelia sa nesprávne domnievali, že opátstvo používali Nemci ako pozorovacie stanovište. Obavy sa stupňovali a Spojenci napokon rozhodli o jeho bombardovaní. 15. februára 1944 Spojenecké bombardéry zhodili 1 400 ton bômb a spôsobili jeho rozsiahle poškodenie. Následne oblasť ťažko poškodeného kláštora obsadili nemecké jednotky Fallschirmjäger, ktoré tu vytvorili obranné pozície uprostred ruín. Z tejto pozície kontrolovali vchod do údolí riek Liri a Rapido a využívali ho ako kľúčový bod v tomto sektore frontu. 
Boje v okolí Monte Cassina trvali približne štyri mesiace od 17. januára do 18. mája 1944. Ťažké boje sa vyznačovali hlavne nemeckou húževnatou obranou a vysokými stratami na oboch stranách. Spojenecké sily, ktoré sa zúčastnili bitky, tvorili vojaci z viacerých krajín, vrátane Poľska, Kanady, Nového Zélandu, Spojeného kráľovstva a iných.
Predohra.
Potom, čo 25. júla 1943 v Taliansku padol fašistický Mussoliniho režim a vládu v krajine prevzal maršal Badoglio, ktorý pripravoval odovzdanie krajiny Spojencom, sa 3. septembra 1943 Briti pod velením generála Bernarda Montgomeryho vylodili na európskej strane Messinského prielivu. Wehrmacht im však zablokoval cestu a Spojenci tak postupovali veľmi pomaly. Až 8. septembra 1943 zverejnila Badgoliova vláda, že Taliansko tajne podpísalo kapituláciu Spojencom. 9. septembra sa Američania s ťažkými stratami vylodili pri Salerne (operácia Avalanche), ktoré o dva dni neskôr dobyli. 9. septembra prebehlo tiež britské vylodenie v Tarante (operácia Slapstick). V prvých dňoch Spojenci dokázali taliansku kapituláciu využiť, Nemci ju však vopred očakávali a vopred naplánovali operáciu Achse, teda bleskové odzbrojenie a obsadenie Talianska. Talianska posádka Ríma sa vzdala Nemcom. Talianske loďstvo vyplávalo z La Spezie na Maltu a vzdalo sa Spojencom. Nemci naplánovali aj špeciálnu operáciu pod vedením Otta Skorzenyho a oslobodili zatknutého Mussoliniho z Gran Sassa.
Spojenecké vojska boli v septembri 1943 zastavené asi 140 km juhovýchodne od Ríma, kde Nemci vybudovali provizórnu obranu označovanú ako Gustavova línia.
Výsledok.
Po ťažkých bojoch Spojenecké sily dokázali získať kontrolu nad kopcom Monte Cassino a následne postúpiť na sever. Tento postup umožnil oslobodiť ďalšie územia v Taliansku a značne oslabiť nemecké vojenské pozície v tomto regióne. Nemci boli nútení ustúpiť na ďalšiu líniu obrany severne od Ríma, označovanú ako gótska línia.
Bitka o Monte Cassino bola dôležitým krokom v rámci oslobodzovania Talianska a poskytla Spojeneckým silám strategickú výhodu. Bitka však priniesla vysoké straty na oboch stranách a bola jednou z najkrvavejších vojenských operácií v rámci talianskej kampane.

</doc>
<doc id="703933" url="https://sk.wikipedia.org/wiki?curid=703933" title="Luka Brase">
Luka Brase

Luka Brase (vlastným menom Lukáš Brašeň; * 16. december 1983, Dolný Kubín) je slovenský výtvarník. Vo svojej tvorbe sa venuje maľbe, kresbe, koláži, grafike, fotografii, knižnej ilustrácii a novým médiám. Svoju techniku nazýva „Lukagraphy“ – fotografia v obraze a gestách momentu, zložený z výrazov „LUKA“ – kresliarske gesto zachytávajúce nestálosť okamihu a „GRAPHY“ – fotografické pozorovanie prítomnosti a jedinečnosti priestoru.
Narodil sa v Československu, vyrastal na Orave. V rokoch 19982002 študoval na Škole úžitkového výtvarníctva v Ružomberku, v rokoch 20022007 študoval na Univerzite Konštantína Filozofa v Nitre a v rokoch 20082010 pokračoval na Akadémii umení v Banskej Bystrici v ateliéri Igora Bencu.
Dielo.
Luka Brase má za sebou 34 samostatných výstav v Nórsku, Belgicku, Holandsku, Rakúsku, Nemecku, Írsku, na Slovensku, vo Spojenom kráľovstve, Maďarsku, Švajčiarsku, Iráne, Česku, aj v USA – New York, Washington DC, Philadelphia, Los Angeles, ale aj v Číne – v Šanghaji a v Pekingu.
Absolvoval aj 20 účastí na skupinových výstavách v Holandsku, Rakúsku, Česku, na Slovensku, v Írsku a Francúzsku. Medzi najvýznamnejšie patria Künstlerhaus Viedeň, Affordable art fair Amsterdam a Cite Internationale Des Arts v Paríži a Chiang Kai-shek Memorial Hall v Taipei, Taiwan.
Diela Luka Brase sú súčasťou stálej zbierky v Múzeu umenia Shanghai Urban Planning Exhibition Center (SUPEC) Šanghaj, Čína aj v Oravskej galérii v Dolnom Kubíne.
Jeho diela sú súčasťou mnohých súkromných zbierok v mnohých krajinách na celom svete.
Luka Brase je zakladateľom projektu „Art on the way“ a projektu „Draw in lights“, ktorý je jedinečný súčasný projekt prepájajúci výtvarné umenie s elektronikou, laserom a umením a predstavuje komplexnú audiovizuálnu show.
Dlhé roky spolupracuje s publicistom a teoretikom fotografie Mariánom Pauerom. Ilustroval viaceré publikácie, napr. aj knihu „Kandidát“ Maroša Hečka a Michala Havrana.
Zastupuje ho DE Galerie v Haagu a Artgogo gallery v Šanghaji. Okrem oficiálnych galérií svoje diela osobne prezentuje aj v rámci projektu „Luka Brase pop-up gallery“ v rôznych priestoroch v Bratislave.
Spoločne s priateľmi a kolegami založili projekt IlluStory. Je to mobilná aplikácia s podporou rozšírenej reality (AR), ktorá umožňuje používateľom vizualizovať a interagovať s animovanými modelmi umenia v skutočnom prostredí. Po namierení kamery telefónu na konkrétne umelecké dielo, aplikácia prehrá jeho animovanú verziu, čím „oživí“ statický obraz a poskytne pohlcujúci zážitok.

</doc>
<doc id="703935" url="https://sk.wikipedia.org/wiki?curid=703935" title="Telerigos">
Telerigos



</doc>
<doc id="703942" url="https://sk.wikipedia.org/wiki?curid=703942" title="Special Beatz">
Special Beatz



</doc>
<doc id="703943" url="https://sk.wikipedia.org/wiki?curid=703943" title="Abe Beats">
Abe Beats



</doc>
<doc id="703945" url="https://sk.wikipedia.org/wiki?curid=703945" title="BK AS Trenčín">
BK AS Trenčín

BK AS Trenčín, oficiálne Basketbalový klub Trenčín, je slovenský basketbalový klub, pôsobiaci v meste Trenčín. Klub vznikol v decembri 2019, v sezóne 2023/24 mal viacero chlapčenských aj dievčenských družstiev v mládežníckych a juniorských kategóriách a seniorské družstvo žien v ženskej extralige.
História.
Počiatky basketbalu v Trenčíne siahajú do roku 1932. Prvý klub vznikol v meste v roku 1937. V meste v histórii pôsobili mužské kluby BK TTS OZETA Trenčín či TJ Štadión Trenčín. V decembri 2019 založili klub BK AS, kde po prvý raz bola aj ženská zložka, piati bývalí spoluhráči – Richard Ďorďai, Andrej Heleš, Michal Mucska, Juraj Petrovský a Jaroslav Vida. V registri občianskych združení bolo BK AS zaregistrované 14. januára 2020. V sezóne 2022/23 pôsobilo ženské družstvo v Spoločnej I. lige žien/U19/U23. Po uvoľnení miesta po BAM Poprad, ktorý neodkúpil po vypadnutí v baráži extraligovú licenciu od Young Angels Košice, sa BK AS Trenčín prvý raz prihlásil do ženskej extraligy do sezóny 2023/24.
Sezóna 2023/24.
Do tímu sa ako hráčka vrátila bývalá reprezentantka SR, Mária Felixová, pôsobiaca v Trenčíne ako trénerka. V 5. kole zaznamenal Trenčín svoju prvú extraligovú výhru pri porážke BK ŠK UMB Banská Bystrica 53:41. V základnej časti extraligy zaznamenal Trenčín 28. októbra 2023 pri zápase so Sláviou Banská Bystrica najvyššiu prehru v histórii slovenskej extraligy, keď Slávia vyhrala 201:16.
Súpiska.
Hráčsky káder.
"Súpiska aktuálna k 6. 11. 2023.

</doc>
<doc id="703946" url="https://sk.wikipedia.org/wiki?curid=703946" title="Mickey Mouse cup">
Mickey Mouse cup

„Mickey Mouse cup“ je pejoratívny výraz používaný najmä v anglickom futbale na opis niektorých vyraďovacích súťaží, ktoré majú menšiu prestíž než iné, napríklad EFL Cup v porovnaní s FA Cupom. Napriek svojmu postaveniu celosvetovej súťaže organizovanej riadiacim orgánom tohto športu sa tento výraz používa aj pre Majstrovstvá klubov FIFA.
Klub, ktorý pohár vníma ako „ Mickey Mouse Cup“ - najčastejšie klub z Premier League zvykne do zápasu postaviť oveľa slabšiu zostavu, zvyčajne pozostávajúcu z mládežníckych hráčov. Aj keď pre klub to znamená, že si jeho najlepší hráči oddýchnu pre súťaž to znamená oslabenie jej významnosti a integrity. 
Výraz sa častokrát používa aj na zatienenie prehry nad slabším súperom za účelom zachovania tímovej morálky.

</doc>
<doc id="703947" url="https://sk.wikipedia.org/wiki?curid=703947" title="Čížiková (vrch v Oravskej vrchovine)">
Čížiková (vrch v Oravskej vrchovine)

Čížiková () je vrch v Oravskej vrchovine, krajinnom celku Stredných Beskýd. Leží nad obcou Podbiel, približne západne od Tvrdošína. 
Poloha.
Nachádza sa v severnej časti Oravskej vrchoviny. Leží v Žilinskom kraji, v okrese Tvrdošín a zasahuje na katastrálne územie obce Podbiel a Nižná. Najbližším sídlom je na juhovýchodnom úpätí situovaný Podbiel, východne sa nachádza Zemianska Dedina a Nižná a Tvrdošín, severne Vavrečka, Ťapešovo a Lokca, západne Vasiľov a Babín a južne Sedliacka Dubová, Dlhá nad Oravou a Krivá.
Opis.
Čížiková leží na severe strednej časti vrchoviny, v hrebeni vedúcom z Budína () juhovýchodným smerom cez Petrovku (). Severne sa nachádza hrebeň Oravskej Magury s vrchom Budín (), no tiež Kýčera (), Magurka (), Ostrý vrch () a Javorový vrch (), východne Uhlisko (), Borová (), Zmrázov (), Lučivný vrch (), Ostražnica () a Prasatín (), južne Bane (), Súšava (), Vysoký grúň () a Búčie () a západne Prípor (), Šubovka (), Petrovka () a Budín II (). Oblasť patrí do povodia Oravy, kde vodu zo severných častí odvádza potok Hldočín a z južných a západných Podbielsky Cickov. Vrcholovou časťou vedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje rozhľad. Z vhodných častí je tak vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy, Nízke Tatry a Veľkú Fatru. 

</doc>
<doc id="703948" url="https://sk.wikipedia.org/wiki?curid=703948" title="Vševeľké vojsko Donské">
Vševeľké vojsko Donské



</doc>
<doc id="703963" url="https://sk.wikipedia.org/wiki?curid=703963" title="Kosorínsky potok">
Kosorínsky potok

Kosorínsky potok je potok v regióne Stredné Pohronie v Banskobystrickom kraji v okrese Žiar nad Hronom na území obcí Kosorín a Lutila. Je ľavostranným prítokom Lutilského potoka v povodí Hrona. Je vodným tokom IV. rádu. Číslo hydronyma: 4-23-04-1073. Nachádza sa v geomorfologickom celku Kremnické vrchy a v geomorfologickom celku Žiarska kotlina. Má dĺžku .
Prameň.
Pramení v severnej časti územia obce Kosorín v lese "Hora" južne pod vrchom "Jazvečia skala" s a severovýchodovýchodne od vrchu Havrania skala s v nadmorskej výške v lesnom extraviláne premiešanom s trvalými trávnymi porastmi v okrese Žiar nad Hronom v Banskobystrickom kraji.
Opis toku.
Od prameňa tečie južným smerom cez lesný extravilán obce Kosorín, v priberá pravostranný bezmenný prítok, ľavým brehom obmýva úpätie lesa "Skala". Pravým brehom obmýva úpätie lesa "Pri salaši", bez zmeny smeru preteká cez dolinu "Čierna dolina". Vyteká z lesa, preteká cez lúku a pasienok "Rázputie", pokračuje poľnohospodárskym extravilánom, preteká cez pole "Lipie" a zo severu v vteká do intravilánu Kosorína. V intraviláne v priberá pravostranný prítok Biely potok. V opúšťa územie obce Kosorín a vteká na územie obce Lutila obmývajúc kopec "Chlmok" s , pokračuje zvyškami meandrov juhovýchodným smerom cez poľnohospodársky extravilán. V priberá západné rameno Slaského potoka (východné rameno ústi do Kopernice) a v ústi do Lutilského potoka ako jeho ľavostranný prítok. Lutilský potok je prítokom Hrona. Pramení, preteká a ústi na území obcí Kosorín a Lutila v priestore geomorfologického celku Kremnické vrchy, geomorfologického podcelku Kunešovská hornatina (horná časť toku) a geomorfologického celku Žiarska kotlina (dolná časť toku). 
Pôvod názvu.
Názov vodného toku má pôvod v názve obce Kosorín, v ktorej potok pramení a preteká. Názov obce bol motivovaný charakterom terénu v období pomenovania s frekventovaným výskytom toponymického apelatíva "kosorín" vo význame "priestor lesného porastu, z ktorého vyčnievajú skalné vrcholy", ktoré bolo bez zmeny priamo prenesené na názov obce. Z toponyma "Kosorín" rozšírením o formant "-sky" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Kosorínsky potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Kosorínsky potok" bolo štandardizované v roku 1976. V dnešnej slovenskej hydronymii hydronymum "Kosorínsky potok" je jedinečným názvom (november 2023).

</doc>
<doc id="703967" url="https://sk.wikipedia.org/wiki?curid=703967" title="Magnetický lov">
Magnetický lov

Magnetický lov alebo lov magnetom (anglicky "magnet fishing") je hľadanie feromagnetických objektov vo vode pomocou silného magnetu, najviac sa používa neodýmový magnet.
Uvedená činnosť (často hobby) je kombináciou užitočného environmentalizmu a hľadania pokladov. Používané magnety sú dosť silné na vytiahnutie veľkých predmetov ako sú mince, rámy pneumatík, bicykle, rôzne náradie, kovové zbrane atď. Väčšina hľadačov ale dúfa, že nielen pomôže vyčistiť vodný tok, ale že nájde i niečo hodnotné.
Predpokladá sa, že lov magnetom vynašli lodníci, ktorí hľadali kľúče spadnuté do vody.
Nástroje.
Magnetický lov sa obvykle robí vo vodotesných rukaviciach na prevenciu infekcie a so silným magnetom pripevneným k rybárskej udici.
Potenciálne riziko.
Niekedy „lovci magnetom“ vylovia nebezpečné objekty ako nabité zbrane, staré nevybuchnuté bomby atď. - treba to hneď oznámiť polícii.
Veľkú opatrnosť treba venovať aj ostrým kovovým predmetom, ktoré po vylovení môžu spôsobiť zranenie.
Neodýmové magnety sú veľmi silné a môžu rušiť podporné prístroje pre srdce alebo poškodiť elektronické zariadenia, napríklad magnetické disky počítačov. Pri lovení sa môžu poraniť prsty, preto je doporučené mať nie staré očkovanie proti tetanu.

</doc>
<doc id="703968" url="https://sk.wikipedia.org/wiki?curid=703968" title="Strela s plochou dráhou letu">
Strela s plochou dráhou letu

Strela s plochou dráhou letu (angl. Cruise missile, rus. Крыла́тая раке́та) je riadená strela väčšinou s prúdovým pohonom a konvenčnou alebo nukleárnou hlavicou, určená proti pozemným alebo námorným cieľom, ktorá zostáva v atmosfére a hlavná časť letu svojej dráhy letí približne konštantnou rýchlosťou. Tieto strely sú konštruované tak, aby boli schopné dopraviť hlavicu na veľké vzdialenosti s vysokou presnosťou. Moderné strely s plochou dráhou letu sú schopné pohybovať sa vysokou podzvukovou, nadzvukovou alebo hypersonickou rýchlosťou, sú samonavádzané a schopné letieť po nebalistickej trajektórii v extrémne nízkych nadmorských výškach, pričom môžu letieť nízko a kopírovať terén aby sa vyhli zachyteniu systémami protivzdušnej obrany.
Dejiny.
Myšlienka lietajúcich torpéd sa objavila už pred prvou svetovou vojnou, ale technická náročnosť neumožňovala zostrojenie a sériovú výrobu takýchto zbraní ešte dlhú dobu.
V Sovietskom zväze viedol Sergej Koroľov v rokoch 1932 až 1939 projekt riadených striel GIRD-06, ktorý využíval dizajn raketovo poháňanej kĺzavej bomby. 06/III (RP-216) a 06/IV (RP-212) obsahovali gyroskopické navádzacie systémy. Raketa bola navrhnutá tak, aby vzniesla do výšky 28 km a kĺzala na vzdialenosť 280 km, ale skúšobné lety v rokoch 1934 a 1936 dosiahli výšku iba 500 metrov.
Prvé skutočné strely s plochou dráhou letu zaviedlo sériovo počas druhej svetovej vojny nacistické Nemecko. V roku 1944 rozmiestnilo prvé funkčné riadené strely V-1 (Fieseler Fi 103), niekedy označované aj ako „lietajúca bomba“. V-1 obsahovala gyroskopický navádzací systém a bola poháňaná jednoduchým pulzným prúdovým motorom, ktorého zvuk mu dal prezývku „bzučiaca bomba“ alebo „doodlebug“. Tieto zbrane ohrozovali hlavne Spojené kráľovstvo, boli ich však možné ničiť štandardnými prostriedkami protilivzdušnej obrany a stíhacími lietadlami. Nemci vyrobili aj iné strely s plochou dráhou letu, napr. Blohm &amp; Voss BV 143, určenú na ničenie lodí.
Na sklonku druhej svetovej vojny sa objavili prvé účinné balistické rakety ako nemecká V-2, proti ktorým neexistovala žiadna obrana. Koncept striel s plochou dráhou letu preto na čas upadol. V USA boli na začiatku studenej vojny vyvinuté strely s plochou dráhou letu SM-62 Snark, SM-64 Navaho a MGM-1 Matador (používaná v rokoch 1952 - 1962). V 70. rokoch 20. storočia USA zaviedli do výzbroje systém BGM-109 Tomahawk, schopné letu v malej nadmorskej výške, čím sa vyhýba zachyteniu radarmi protivníka.
V Sovietskom zväze boli zavedené strely s plochou dráhou letu ako Ch-20 alebo neskôr aj strely podobné systému Tomahawk, napr. 3K14 Kalibr, ktorá je používaná dodnes.
Moderné strely s plochou dráhou letu je možné odpaľovať aj z ponoriek, raketových lodí či lietadiel.

</doc>
<doc id="703969" url="https://sk.wikipedia.org/wiki?curid=703969" title="Jarda Svoboda">
Jarda Svoboda

Jarda Svoboda, vlastným menom Jaroslav Svoboda (* 31. máj 1966, Kolín), je český spevák, gitarista, textár, skladateľ a výtvarník známy hlavne ako frontman kapiel Otcovy děti a Traband. V súčasnosti účinkuje ako sólový umelec, alebo spolu s kapelou Holy Fanda and The Reverends.
Životopis.
Jarda Svoboda pochádza zo Zásmuk pri Kolíne a hoci hrá na niekoľko hudobných nástrojov, ako hudobník je samoukom. Má vyštudovanú výtvarnú výchovu a český jazyk na Pedagogickej fakulte Karlovej univerzity v Prahe a pôsobil ako učiteľ na základnej škole. Vystriedal však aj mnoho iných zamestnaní, bol kuričom, barmanom, v hudobnom klube robil dramaturga, bol opatrovateľom, ale aj editor teletextu Českej televízie, či sociálnym pracovníkom.
Hudobná kariéra.
V rokoch 1988 až 1993 viedol kresťansky orientovanú kapelu Otcovy děti, pritom sám nie je členom žiadnej cirkvi. K záujmu o kresťanstvo a židovstvo sa dostal prostredníctvom farára a hudobníka Svätopluka Karáska.
V roku 1995 Jarda Svoboda založil a je lídrom českej kapely Traband, je aj autorom či spoluautorom väčšiny jej piesní. V roku 2003 spoločne s Michalom Horáčkom zrealizoval spoločný projekt, album "Tak to chodí", na ktorý nadviazal aj spoluprácou na neskoršom Horáčkovom projekte, v titulnej skladbe albumu "Ohrožený druh" (2008). Tri albumy skupiny Traband, "Hyjé!", "Přítel člověka" a "Domasa", získali v kategórii „worldmusic“, resp. „folk a country“ výročnú cenu českej Akadémie populárnej hudby Anděl. V rokoch 19982000 bol Jarda Svoboda gitaristom v kapele Zuby nehty.
Od roku 2012 sa Jarda Svoboda zúčastňuje projektu, v ktorom, ako hráč na harmóniu, spolu s Michalom Hrubým (klarinet), Zuzanou Hanzlovou (flauta), Petrem Tichým (kontrabas) zaaranžovali v 90. rokoch rekonštruované nápevy staročeskej hry "Ester" od Karla Reinera. Naživo uvedené kvarteto svoje variácie na Reinerove motívy prvýkrát predviedlo dňa 20. mája 2012 v lounskej židovskej obradnej sieni pri vernisáži výstavy maliara a sochára Tomáša Polcara zo Slavětína nad Ohří.
Výtvarník.
Jarda Sovoboda je aj výtvarníkom. V súčasnosti vystavuje svoje výtvarné diela dvojakého druhu: koláže z nájdených hrdzavých vecí, alebo maľby na lístie.
Rodinný život.
Jarda Sovoboda bol ženatý a má tri deti. Jeho synovia sú tiež hudobníci. Jeho syn Jakub Svoboda vystupuje v Česku pod menom Nèro Scartch.

</doc>
<doc id="703973" url="https://sk.wikipedia.org/wiki?curid=703973" title="Bitka na Wiare">
Bitka na Wiare

Bitka na Wiare bola ozbrojená zrážka, ktorá sa odohrala na jar v roku 1099 na rieke Wiar blízko jej sútoku so Sanom pri Przemyśli medzi ruskými vojskami haličských kniežat Rostislavičovcov, ich polovskými posilami a uhorskými vojskami. Skončila víťazstvom haličských kniežat. Na ruskej strane boli veliteľmi haličské kniežatá Volodar Rostislavič, Vasilko Rostislavič, volynské knieža David Igorevič a polovský chán Boniak a na uhorskej strane kráľ Koloman Učený. Bitka bola pokračovaním vojny, ktorá sa začala na jar roku 1099 medzi Rostislavičovcami, vládcami haličských miest Przemyśl a Terebovľa, a kyjevským kniežaťom Sviatopolkom Izjaslavičom, ktorý sa obával rastúceho vplyvu triumvirátu kniežat — potomkov Rostislava Volodymyroviča a usiloval sa o opätovné získanie kontroly nad Haličom a tzv. krajinami „Červenej Rusi“ (Przemyślovská, Terebovľská a Zvenigorodská volosť).
Predohra.
Bitka bola výsledkom vojny, ktorú začali kniežatá Kyjevského a Volyňského kniežatstva v obave z rastu moci Haličského kniežatstva pod vládou Rastislavičov. Po prehratej bitke pri Rožnom poli v apríli 1099 poslal kyjevské knieža Sviatopolk II. Michal Izjaslavič svojho syna Jaroslava, aby presvedčil uhorského kráľa Kolomana Učeného, nech zaútočí na Haličské kniežatstvo. Išlo o prvý útok Uhrov severne od Karpát.
 Kráľ Koloman Učený do Haliče a obľahol v Przemyśli volynské knieža Volodara Rostislaviča, ktorý bol v meste so svojou sestrou (manželkou volyňského princa Davida Igoroviča) a matkou Lankou (Ilonou), vdovou po princovi Rostislavovi Vladimirovičovi z Tmutarakanu a tetou uhorského kráľa Kolomana. Lanka, piata dcéra uhorského kráľa Bela I., mladšia sestra Kolomanovho otca kráľa Gejzu I. a zároveň matka všetkých troch kniežat Rostislavičovcov, navštívila počas obliehania Przemyśla uhorský tábor a prosila o milosť pre seba pre občanov Przemyślu.
Bitka.
Bitku z uhorského pohľadu opisuje Obrázková kronika:
Ruské pramene, napr., sú založené na detailnom opise bitky, ktorý sa zachoval v Nestorovom letopise. Volynský knieža Dávid Igorevič, ktorý sa bál Uhrov viac ako kniežat Haliča, prešiel na stranu Rostislavičovcov a priviedol k obliehanému Przemyślu na pomoc Polovcov. Polovci používali svoju tradičnú taktiku, nočné prepady, útočili v malých silách, ustupovali a provokovali nepriateľa, aby ich prenasledoval.
Smrť uhorských biskupov Kupána rukou Polovcov a Vavrinca uvádzajú aj Bratislavské anály pre rok 1100.
Dohra.
Neskôr sa Sviatopolk pokúsil zorganizovať ďalšie kniežatá na boj proti Rostislavičovcom, ale nenašiel ľudí ochotných zaútočiť. Rostislavičovci sa bránili uzavretím spojenectva s Byzanciou, bojujúcou proti Uhorskému kráľovstvu. Dávid Igorevič využil porážku nepriateľa a zaujal Vladimír Volynský a Luck, ale nie na dlho. Volyň sa však opäť stala kyjevskou volosťou a Dávid dostal Dorogobuž.

</doc>
<doc id="703974" url="https://sk.wikipedia.org/wiki?curid=703974" title="Slovensko hľadá Superstar • TOP 11">
Slovensko hľadá Superstar • TOP 11

Slovensko hľadá Superstar • TOP 11 je album coververzií skladieb, ktorý v roku 2005 s finalistami súťaže Slovensko hľadá Superstar I. nahralo a vydalo hudobné vydavateľstvo Sony BMG.
Nahrávka obsahuje 13 najúspešnejších skladieb zo súťaže. Každý jeden z finálovej jedenástky ponúka skladbu, s ktorou sa najviac preslávil. Album navyše obsahuje spoločné skladby „Kým vieš snívať“ a „Teraz je ten správny čas“, ktoré zložili Paľo Habera, Daniel Hevier a Georgio Babulic.
Výroba albumu.
Nahrané, editované a mixované v štúdiách CreativeMusicHouse v roku 2005.

</doc>
<doc id="703975" url="https://sk.wikipedia.org/wiki?curid=703975" title="Nataša Taušová">
Nataša Taušová

Nataša Taušová (* 8. máj 2006, Poprad) je slovenská profesionálna basketbalistka, hrávajúca na pozícii power forward. Taušová od roku 2022 hrá za tím Piešťanské Čajky v slovenskej basketbalovej extralige žien a za tím MBK Stará Turá v spoločnej súťaži 1. liga žien/U23/U19. Je tiež reprezentantkou SR v mládežníckych kategóriách. V rokoch 2022 a 2023 získala ocenenie Dievčenský talent roka v slovenskom basketbale.
Životopis.
Taušová sa narodila v Poprade, kde tiež začala s basketbalom. Navštevovala Gymnázium na ulici Kukučínovej, kde spoznala jej obľúbeného spolužiaka Ondreja. V klube BAM Poprad nastúpila na svoj prvý seniorský extraligový zápas ako 14-ročná 30. januára 2021 proti ŠKBD Spišská Nová Ves, prvýkrát skórovala 24. marca 2021 proti Young Angels Košice. V júni 2022 sa dostala do All Stars výberu MS stredných škôl v basketbale.
V lete 2022 prestúpila z Popradu do klubu Piešťanské Čajky.
Reprezentácia SR.
Reprezentovala Slovensko na Letnom európskom olympijskom festivale mládeže (EYOF) v Banskej Bystrici v júli 2022. Na Majstrovstvách Európy B-divízie dievčat do 16 rokov v Podgorici v auguste 2022 v siedmych zápasoch nastrieľala v priemere 8,6 bodu a získala 6 doskokov.
V novembri 2023 bola prvý raz povolaná do seniorskej reprezentácie.
Štatistiky.
Mládežnícke a juniorské súťaže sú vyznačené "kurzívou", medzinárodné súťaže boldom.

</doc>
<doc id="703985" url="https://sk.wikipedia.org/wiki?curid=703985" title="Peter Pann">
Peter Pann

Peter Macko (* 1. október 1988), známy pod pseudomymami Peter Pann (od r. 2011), či DJ Mako (20002011), je slovenský hudobný producent a dídžej. Patrí medzi najuznávanejších slovenských hudobných producentov súčasnosti. Na scénu vstúpil už v roku 2000 ako DJ Mako, čo bolo odvodené od jeho skutočného priezviska. Od roku 2011 tvorí pod umeleckým menom Peter Pann. Vydal dva sólové štúdiové albumy "Progress" (2017) a "33" (2022).
Má na konte spolupráce s najznámejšími rapermi a spevákmi medzi ktorými nechýbajú mená ako Kali, Separ, Alan Murin, skupina Nerieš, Majself, Dara Rolins a mnoho ďalších. Najčastejšie s ním spolupracuje raper Kali, ktorý si ho vybral nielen za svojho dvorného producenta ale aj za dídžeja na koncertoch. Vydali viacero spoločných albumov.
V skladbe „Vegas“ z Kaliho albumu "Lepší" (2020) si spolu s Osťom aj zarepoval.
Osobný život.
S manželkou Kristínou sa zosobášili v roku 2019 po viac ako troch rokoch vzťahu. 28. júna 2022 sa im narodila dcéra Charlotte.
Nominácie a ocenenia.
Ceny SOZA
Externé odkazy.
Prehľad umiestnených albumov v rebríčkoch ČNS IFPI:
Prehľad umiestnených skladieb v rebríčkoch ČNS IFPI:

</doc>
<doc id="703986" url="https://sk.wikipedia.org/wiki?curid=703986" title="John McGinn">
John McGinn

John McGinn (* 18. október 1994, Glasgow, Škótsko) je škótsky profesionálny futbalista, ktorý hrá ako záložník za klub Aston Villa, ktorému je kapitánom a za národný tím Škótska.
McGinn vyrastal vo futbalovej rodine. Svoju kariéru začal v St Mirren. V roku 2013 s nimi vyhral Škótsky ligový pohár, počas svojej prvej sezóny v seniorskom tíme. McGinn prestúpil do Hibernian v roku 2015 a vyhral s nimi Škótsky pohár v roku 2016 a postup v roku 2017.
V auguste 2018 prestúpil do do anglického klubu Aston Villa. Počas jeho prvej sezóny McGinn strelil víťazný gól, keď Villa vyhrala finále play-off EFL Championship a postup do Premier League. V júli 2022 bol vymenovaný za kapitána tímu.
McGinn reprezentoval Škótsko na úrovniach do 19 a 21 rokov. Svoj seniorsky debut absolvoval v marci 2016. Odvtedy odohral za Škótsko viac ako 50 zápasov a reprezentoval krajinu aj na Majstrovstvách Európy vo futbale v roku 2020.
Osobný život.
Vyrastal v Clydebanku, kde navštevoval St Columba's High School. John je tretím zo štyroch detí rodičov Stephena a Mary. Má dvojča Katie a jeho starší bratia Stephen a Paul sú tiež profesionálni futbalisti. Všetci traja bratia boli v určitej fáze svojej kariéry hráčmi St Mirren aj Hibernian. Ich starý otec Jack McGinn je bývalý predseda Celticu a prezident Škótskej futbalovej asociácie.
Úspechy.
St Mirren
Hibernian
Aston Villa
Individuálne

</doc>
<doc id="703987" url="https://sk.wikipedia.org/wiki?curid=703987" title="Petrovka (vrch)">
Petrovka (vrch)

Petrovka () je vrch v Oravskej vrchovine, krajinnom celku Stredných Beskýd. Leží nad obcou Podbiel, približne západne od Tvrdošína. 
Poloha.
Nachádza sa v strednej časti Oravskej vrchoviny. Leží v Žilinskom kraji, v okrese Tvrdošín a zasahuje na katastrálne územie obce Podbiel a Nižná. Najbližším sídlom je juhovýchodne situovaný Podbiel, východne sa nachádza Zemianska Dedina a Nižná a Tvrdošín, severne Vavrečka, Ťapešovo a Lokca, západne Vasiľov a Babín a južne Sedliacka Dubová, Dlhá nad Oravou a Krivá.
Opis.
Petrovka leží na severe strednej časti vrchoviny, v hrebeni vedúcom z Budína () juhovýchodným smerom na Čížikovú (). Západne sa nachádza hrebeň Oravskej Magury s vrchmi Prípor (), Šubovka () a Budín II (), severne leží Budín (), Magurka (), Kýčera () a Javorový vrch (), východne Uhlisko (), Borová (), Zmrázov (), Ostražnica (), Lučivný vrch () a Prasatín () a južne Čížiková (), Vysoký grúň (), Búčie () a Poľany (). Oblasť patrí do povodia Oravy, kde vodu zo severovýchodných svahov odvádza potok Hldočín a z južných a západných Podbielsky Cickov. Vrcholovou časťou vedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje rozhľad. Z vhodných častí je tak vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy, Nízke Tatry a Veľkú Fatru. 

</doc>
<doc id="704003" url="https://sk.wikipedia.org/wiki?curid=704003" title="Tichomorská oblasť">
Tichomorská oblasť

Tichomorská oblasť je termín, ktorý veľmi široko a nejasne odkazuje na ostrovné oblasti Tichého oceánu. V širšom kontexte sa termín môže vzťahovať na všetky časti kontinentov susediacich s Tichým oceánom (Ázia, Amerika, Austrália; pozri tiež Ohnivý kruh), ako aj všetky ostrovy, ktoré v ňom ležia. V užšom kontexte odkazuje na ostrovy Oceánie.
Krajiny v Tichomorskej oblasti.
Nižšie je uvedený zoznam krajín, ktoré sa nachádzajú pozdĺž Tichého oceánu
Obchod.
Tiché more je domovom 29 z 50 najrušnejších kontajnerových prístavov na svete:

</doc>
<doc id="704009" url="https://sk.wikipedia.org/wiki?curid=704009" title="Voľby do Národného zhromaždenia 1920">
Voľby do Národného zhromaždenia 1920

Voľby do Národného zhromaždenia republiky Česko-slovenskej v roku 1920 boli parlamentné voľby, ktoré sa uskutočnili po vzniku Česko-Slovenska. Volilo sa do oboch komôr parlamentu: snemovne a senátu. Voľby do poslaneckej snemovne sa uskutočnili 18. apríla 1920 a do senátu 25. apríla 1920. Voľby neprebehli na celom území štátu. Nevolilo sa na území Tešínska, Oravy a Spiša, kde sa mal pôvodne uskutočniť plebiscit, ako aj na území Podkarpatskej Rusi.
Po prvýkrát sa volilo podľa všeobecného, tajného, rovného a priameho hlasovania, ako aj podľa zásady pomerného princípu a viazaných kandidátnych listín. Pri voľbe do poslaneckej snemovne bola veková hranica pre aktívne volebné právo stanovená 21. rok života a pasívne volebné právo 45. rok života. V prípade senátu bola veková hranica posunutá na 26. rok pri aktívnom volebnom práve a 45. rok pri pasívnom volebnom práve.
Územie republiky bolo v prípade volieb do poslaneckej snemovne rozdelené do 23 volebných krajov a v prípade volieb do senátu do 13 volebných krajov. V oboch členeniach sa kraje označovali rímskymi číslicami (I - XXIII a I - XIII).
Pozri aj.
Zoznam zvolených poslancov za Slovensko v parlamentných voľbách v roku 1920
Zoznam zvolených senátorov za Slovensko v parlamentných voľbách v roku 1920

</doc>
<doc id="704025" url="https://sk.wikipedia.org/wiki?curid=704025" title="DJ Wich">
DJ Wich

DJ Wich, vlastným menom Tomáš Pechlák (* 9. jún 1978, Praha) je hudobný producent a dídžej česko-slovenskej hip-hopovej scény. DJingu sa začal venovať v roku 1998.
Kariéra.
V roku 1993 sa zoznámil s Indym a LA4, kedy spolu začínali všetci na pražskej graffiti scéne. V roku 1998 vznikla skupina Indy &amp; Wich, kde Indy pôsobil ako raper a on sám ako producent. Často spolupracovali s raperom LA4, ktorý sa objavoval aj na ich vystúpeniach.
V roku 2002 bol vydaný album "My 3". Album "Hádaj kto..." bol nominovaný na cenu Anděl 2006. O rok neskôr bol vydaný v spolupráci s Nironicom album "The Chronicles of Nomad".
V roku 2008 vydal producentský album "The Golden Touch", na ktorej sa objavili zahraniční hostia ako Lil Wayne, Talib Kweli, MOP, Kurupt, Raekwon a ďalší.
Jeho produkcie sa objavujú na albumoch popredných československých raperov.
Vytvoril hudbu k filmom Gympl, Uloviť miliardárov a Vyšehrad.
Externé odkazy.
Prehľad umiestnených albumov v rebríčkoch ČNS IFPI:

</doc>
<doc id="704029" url="https://sk.wikipedia.org/wiki?curid=704029" title="Kapitán (futbal)">
Kapitán (futbal)

Kapitán futbalového tímu je hráč, ktorý bol vybraný za vedúceho tímu na ihrisku. Často je kapitánom niekto zo starších alebo skúsenejších hráčov v tíme, alebo hráč, ktorý môže výrazne ovplyvniť hru alebo má dobré vodcovské vlastnosti. Kapitán tímu sa zvyčajne pozná podľa nosenia pásky na rukáve.
Zodpovednosti.
Jedinou oficiálnou zodpovednosťou kapitána podľa pravidiel hry je zúčastniť sa hodu mince pred výkopom a pred penaltovým rozstrelom. Na rozdiel od toho, čo sa niekedy hovorí, kapitáni nemajú podľa pravidiel žiadnu osobitnú právomoc napadnúť alebo diskutovať rozhodnutie rozhodcu. 
Rozhodcovia sa však môžu v prípade potreby porozprávať s kapitánom tímu o správaní sa celého tímu.
Na slávnostnom odovzdávaní trofeje po zápase (napríklad po výhre v pohárovom turnaji) si kapitán preberá medailu ako posledný. Zároveň ak je súčasťou ceremónie aj zdvihnutie trofeje, ako prvý nad hlavu ju dvíha kapitán klubu. Kapitán tiež zvyčajne vedie svoj tím zo šatne na začiatku zápasu.
Kapitán má zvyčajne veľmi dobré vodcovské schopnosti. Ak je morálka nízka, je to práve kapitán, na koho sa tím bude pozerať, aby posilnil náladu tímu.

</doc>
<doc id="704042" url="https://sk.wikipedia.org/wiki?curid=704042" title="Pohár FA">
Pohár FA



</doc>
<doc id="704043" url="https://sk.wikipedia.org/wiki?curid=704043" title="Búčie">
Búčie

Búčie staršie Bučina () je vrch v Oravskej vrchovine, krajinnom celku Stredných Beskýd. Leží nad obcou Podbiel, približne západne od Tvrdošína. 
Poloha.
Nachádza sa v strednej časti Oravskej vrchoviny. Leží v Žilinskom kraji, na hranici okresov Tvrdošín a Dolný Kubín a zasahuje na katastrálne územie obce Podbiel a Dlhá nad Oravou. Najbližším sídlom je východne situovaný Podbiel, juhovýchodne sa nachádza Krivá, južne Dlhá nad Oravou a Sedliacka Dubová a západne Hruštín a Babín.
Opis.
Búčie leží na severe strednej časti vrchoviny, v hrebeni vedúcom juhovýchodne z vrchu Prípor (). Západne sa nachádza Čistý grúň (), Bacharová (), Javorová () a Poľany (), južne Stojkov (), Ostrý vrch (), Vysoký grúň () a Blato (), východne Bane (), Prasatín (), Ostražnica () a Lučivný vrch () a severne Zmrázov (), Čížiková (), Kýčera (), Petrovka (), Budín (), Budín II (), Šubovka () a Prípor (). Oblasť patrí do povodia Oravy, kde vodu zo severných a východných svahov odvádza potok Podbielsky Cickov, z južných a západných Dlžiansky Cickov. Na vrchol nevedie značený turistický chodník. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy, Nízke Tatry, Veľkú a Malú Fatru. 
Prístup.
Na vrchol nevedie značená turistická trasa, preto prístup je možný lesnými chodníkmi z Podbiela a Dlhej nad Oravou. 

</doc>
<doc id="704046" url="https://sk.wikipedia.org/wiki?curid=704046" title="Čabalovský potok">
Čabalovský potok

Čabalovský potok je potok v regióne Horný Zemplín v Prešovskom kraji v okrese Medzilaborce na území obce Čabalovce. Je pravostranným prítokom Sterkovského potoka v povodí Olšavy (prítok Laborca). Časť odborníkov preferuje alternatívny hydrologický model, podľa ktorého "Sterkovský potok" je prítokom "Čabalovského potoka" a ten ústi ďalej do Olšavy (prítok Laborca). Je vodným tokom V. rádu. Číslo hydronyma: 4-30-03-2660. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v severovýchodnej časti územia obce Čabalovce v lese "Pod Príkladom" severozápadne od vrchu Brincová so v lesnom extraviláne v okrese Medzilaborce v Prešovskom kraji.
Opis toku.
Od prameňa tečie juhozápadným smerom cez lesný extravilán obce Čabalovce, ľavým brehom obmýva úpätie vrchu Jaseňovec so a pravým brehom obmýva úpätie vrchu a lesa "Pahorky" so Skrúca sa na juhozápadojuh, obmýva pravým brehom úpätie vrchu a pasienka "Kýčera" s , vyteká z lesa, v napája malú bezmennú vodnú nádrž, v priberá bezmenný ľavostranný prítok pritekajúci z lesa "Duperová". Vteká do intravilánu obce Čabalovce, podteká cestu spájajúcu obec Ňagov s obcou Výrava. Na južnom okraji intravilánu pri poľnohospodárskej farme v ústi do Sterkovského potoka ako jeho pravostranný prítok. Sterkovský potok je prítokom Olšavy (prítok Laborca). Pramení, preteká a ústi na území obce Čabalovce.
Pôvod názvu.
Názov vodného toku má pôvod v názve obce Čabalovce, v ktorej potok pramení, preteká a ústi. Názov obce bol motivovaný charakteristickým výskytom "čabaly", menšej trestnice-väznice priamo v obci alebo v blízkosti nej. Vývoj názvu obce podľa dochovaných stredovekých listín: 1494 "Chabaloch", 1773 "Chabalowcze", 1920 "Čabalovce". Z toponyma "Čabalovce" rozšírením o formant "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Čabalovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Čabalovský potok" bolo štandardizované v roku 1975. V dnešnej slovenskej hydronymii hydronymum "Čabalovský potok" je jedinečným názvom (november 2023).

</doc>
<doc id="704047" url="https://sk.wikipedia.org/wiki?curid=704047" title="FA Premier League 1996/1997">
FA Premier League 1996/1997

Premier League 1996/1997 bola 5. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Manchester United. Nováčikmi súťaže boli Sunderland, Derby County a Leicester City.
Sezóna sa začala 17. augusta 1996 a skončila sa 11. mája 1997.
Víťazom sezóny sa stal Manchester United, ktorý vyhral svoj štvrtý titul v Premier League a 11. celkovo. Do Ligy Majstrov 1998/1999 sa spoločne s Manchestrom United kvalifikoval ešte Newcastle United. Do Pohára víťazov pohárov UEFA sa kvalifikovala Chelsea. Do Pohára UEFA sa kvalifikoval Arsenal, Liverpool, Aston Villa a Leicester City.

</doc>
<doc id="704049" url="https://sk.wikipedia.org/wiki?curid=704049" title="Boleyn Ground">
Boleyn Ground

Boleyn Ground, niekedy mylne nazývaný podľa stanice metra Upton Park, je dnes už uzavretý futbalový štadión, ktorý sa nachádza vo východnom Londýne. V rokoch 1904 až 2016 bol štadión domovom klubu West Ham United. Štadión bol v deväťdesiatych rokoch tiež krátko využívaný iným londýnskym ligovým klubom a to Charltonom Athletic, ktorý sa sem uchýlil kvôli vtedajším finančným problémom.
Kapacita štadióna bola až do uzavretia 35 016 divákov. Pred začiatkom sezóny 2016/17 sa West Ham United presťahoval na relatívne nový London Stadium ležiaci v Stratforde. 
10. mája 2016 sa na Boleyn Ground odohral posledný zápas. West Ham porazil v ligovom zápase Manchester United FC . 
Po uzavretí štadióna sa začalo s demolačnými prácami na štadióne, ktorý boli ukončené na začiatku roka 2017. Na mieste bývalého štadióna sa začala rezidenčná výstavba pod komerčným označením Upton Gardens. 

</doc>
<doc id="704050" url="https://sk.wikipedia.org/wiki?curid=704050" title="Arsenal Stadium">
Arsenal Stadium

Highbury (iným názvom Arsenal Stadium) bol štadión anglického futbalového klubu Arsenal, ktorý na štadióne hral od 6. septembra 1913 do 7. mája 2006.
Tiež sa na ňom v histórii odohralo niekoľko baseballových a kriketových stretnutí a tiež pár zápasov futbalovej reprezentácie Anglicka. Štadión Highbury bol pomenovaný podľa severolondýnskej štvrti v ktorej ležal. Jeho kapacita bola pôvodne väčšia, ale po prestavbe štadióna a osadení všetkých miest sedačkami klesla na konečných "38 419" divákov. Divácky rekord stanovilo stretnutie so Sunderlandom, na ktoré sa v roku 1935 dostavilo "73 295" ľudí.
Divácke tribúny sa delili na North Bank (12 500), na West Stand (11 000), na East Stand (9 000) a na Clock End (6 000). V roku 1992 bola North Bank zbúraná, kvôli výstavbe tribúny so sedadlami. Tá bola otvorená o rok neskôr. K tejto zmene došlo po Taylorovej správe o tragédii na Hillsborough.
Rovnako ako nové Emirates Stadium aj bývalé Highbury bolo preslávené kvalitným trávnikom a jeho správcovia Steve Braddock a Paul Burgess získali niekoľkokrát ocenenie "FA Premier League Groundsman of the Year". 
V roku 2006 bol štadión zbúraný a od roku 2010 sú na jeho mieste postavené apartmány s parkom.

</doc>
<doc id="704051" url="https://sk.wikipedia.org/wiki?curid=704051" title="Hillsborough Stadium">
Hillsborough Stadium

Hillsborough Stadium je futbalový štadión v Sheffielde v Anglicku. Od jeho otvorenia v roku 1899 je domovom klubu Sheffield Wednesday.
Štadión bol podstatne zrekonštruovaný, s novými tribúnami na každej strane a pôvodnou južnou tribúnou prestavanou pre Majstrovstvá Európy vo futbale1996. Má dve veľké dvojposchodové tribúny a dve veľké jednoposchodové tribúny, ktoré sú všetky kryté. Všetky štyri tribúny majú podobnú kapacitu, pričom Južná tribúna je najväčšia a Západná tribúna (v ktorej sa nachádzajú fanúšikovia hostí) je najmenšia.
15. apríla 1989 bol štadión dejiskom tragédie v Hillsborough, pri ktorej bolo 97 fanúšikov Liverpoolu v dôsledku tlačenice udusených na smrť v zápase semifinále FA Cupu proti Nottinghamu Forest. Následná Taylorova správa o katastrofe viedla k sérii dlho očakávaných bezpečnostných zlepšení na veľkých štadiónoch po celej krajine, vrátane požiadavky, aby kluby v dvoch najvyšších divíziách v Anglicku mali štadióny výhradne len na sedenie. Ďalšou požiadavkou bolo odstránenie obvodových oplotení okolo ihriska.
Plány klubu na renováciu štadióna a rozšírenie kapacity na 44 825 schválila mestská rada Sheffieldu s cieľom usporiadať zápasy majstrovstiev sveta. Trávnik bol v roku 2015 modernizovaný na systém Desso GrassMaster, vrátane kompletnej výmeny vykurovania trávnika a drenážneho systému. Pred sezónou 2015/16 bola výsledková tabuľa nahradená modernou „veľkou obrazovkou“. 
Štadión hostil Majstrovstvá sveta a Majstrovstvá Európy vo futbale v rokoch 1966 a 1996.
Kapacita štadióna bola v súčasnosti z bezpečnostných dôvodov dočasne znížená na 34 854, aj keď pokračujú práce na obnovení jeho maximálnej kapacity.
Rekordy.
Najvyššia návštevnosť zaznamenaná na štadióne Hillsborough bola v piatom kole FA Cupu 17. februára 1934. Na zápas prišlo 72 841 divákov, ktorí videli remízu 2:2 s Manchestrom City. Najvyššia návštevnosť zaznamenaná od dokončenia prestavby štadióna výlučne na sedenie bola 2. februára 2000 na zápase Premier League proti Manchestru United . Zápas sledovalo 39 640 divákov.
Najvyšší príjem zo zápasu na štadióne Hillsborough bol 9. júna 1996 za zápas Majstrovstiev Európy 1996 medzi Tureckom a Dánskom. Zápas sledovalo 28 671 divákov, ktorí zaplatili spolu 1 012 150 libier.
Hillsborough je stále držiteľom rekordu v najvyššej návštevnosti na zápas tretej ligy v Británii. 49 309 divákov prišlo 26. decembra 1979 na jeden z najpamätnejších dní v histórii kedy Sheffield Wednesday porazil Sheffield United 4:0 v súboji o prvenstvo vtabuľke.

</doc>
<doc id="704066" url="https://sk.wikipedia.org/wiki?curid=704066" title="Koios (rozlišovacia stránka)">
Koios (rozlišovacia stránka)

Koios () môže byť:

</doc>
<doc id="704068" url="https://sk.wikipedia.org/wiki?curid=704068" title="Lukáš Brašeň">
Lukáš Brašeň



</doc>
<doc id="704073" url="https://sk.wikipedia.org/wiki?curid=704073" title="Paul Heckingbottom">
Paul Heckingbottom

Paul Heckingbottom (* 17. júl 1977, Barnsley ) je anglický profesionálny futbalový tréner a bývalý futbalový obranca.
Klubová kariéra.
Heckingbottom hral ako obranca v niekoľkých anglických kluboch, vrátane Sunderlandu, Scarboroughu, Hartlepoolu United, Darlingtonu, Norwich City, Bradfordu City, Sheffieldu Wednesday, Barnsley a Mansfield Townu.
Trénerská kariéra.
Po ukončení hráčskej kariéry sa Heckingbottom rozhodol venovať trénovaniu. Stal sa šéfom mládeže v Barnsley a po úspešnom pôsobení vo funkcii dočasného trénera v roku 2016, kde s tímom dokázal postúpiť a vyhrať EFL Trophy, pôsobil v tíme ešte ďalšie dva roky. 
Vo februári 2018 sa presunul na lavičku Leedsu United, ale bol vyhodený po 16 zápasoch na konci sezóny. 
Heckingbottom následne trénoval škótsky klub Hibernian FC, z ktorého bol vyhodený v novembri 2019. V marci 2021 bol menovaný dočasným manažérom Sheffieldu United. V novembri 2021 nahradil Slavišu Jokanovića vo funkcii hlavného trénera Sheffieldu.

</doc>
<doc id="704074" url="https://sk.wikipedia.org/wiki?curid=704074" title="Poľany (vrch v Oravskej vrchovine)">
Poľany (vrch v Oravskej vrchovine)

Poľany () je názov vrchu v Oravskej vrchovine, krajinnom celku Stredných Beskýd. Leží nad obcou Sedliacka Dubová, približne juhozápadne od Tvrdošína. 
Poloha.
Nachádza sa v strednej časti Oravskej vrchoviny. Leží v Žilinskom kraji, v okrese Dolný Kubín a zasahuje na katastrálne územie obce Sedliacka Dubová a Dlhá nad Oravou. Najbližšími sídlami sú južne situovaná Dlhá nad Oravou a Sedliacka Dubová, juhozápadne leží Horná a Dolná Lehota, severozápadne Hruštín a Babín a východne Podbiel a Krivá.
Opis.
Vrch leží na severe strednej časti vrchoviny, v hrebeni vedúcom juhovýchodne z vrchu Čistý grúň () cez Bacharovú () na Stojkov (). Východne sa nachádza Čížiková (), Búčie (), Prasatín (), Vysoký grúň () a Bane (), južne Blato (), Ostrý vrch (), Stojkov () a Vrátne (), západne Skalica (), Javorová () a Bacharová () a severne Čistý grúň (), Prípor (), Šubovka (), Budín II () a Petrovka (). Hrebeň patrí do povodia Oravy, kde vodu zo severovýchodných svahov odvádza potok Dlžiansky Cickov, zo západných a južných Dubový potok. Na vrchol nevedie značený turistický chodník. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných častí je vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy, Nízke Tatry, Veľkú a Malú Fatru. 
Prístup.
Na vrchol nevedie značená turistická trasa, preto prístup je možný lesnými chodníkmi zo Sedliackej Dubovej alebo Dlhej nad Oravou. 

</doc>
<doc id="704079" url="https://sk.wikipedia.org/wiki?curid=704079" title="1. liga ženy, Mladé ženy U23 a Juniorky U19">
1. liga ženy, Mladé ženy U23 a Juniorky U19

1. liga ženy, Mladé ženy U23 a Juniorky U19, predtým 1. liga žien (do sezóny 1992/93 v čase existencie spoločnej československej najvyššej súťaže 1. Slovenská národná liga žien; od sezóny 1993/94 do roku 2003 2. liga žien) je druhá najvyššia slovenská basketbalová súťaž žien, ktorá prebieha v rôznych formách a názvoch nepretržite od roku 1993. Od sezóny 2023/24 je spoločnou súťažou pre ženské seniorské tímy mimo tých extraligových, tímy mladých žien do 23 rokov a tímy junioriek do 19 rokov. Organizuje ju Slovenská basketbalová asociácia (SBA).
Tímy v sezóne 2023/24.
V sezóne 2023/24 hrá 1. ligu 11 tímov:

</doc>
<doc id="704089" url="https://sk.wikipedia.org/wiki?curid=704089" title="Diasia">
Diasia

Diasia () bola starogrécka slávnosť k pocte boha Dia Meilichia („Dia Milostivého“), ktorá sa oslavovala každoročne začiatkom jari 23. dňa atického mesiaca anthestérión.
Thukydides o tomto sviatku uvádza: "„V Atike sa konávali takzvané Diasie, sviatky na počesť Dia Meilichia, ktoré sa pokladajú za najväčšie sviatky Dia Milostivého. Celý národ počas nich prináša veľa obetí, nie krvavých, ale posvätené domáce pečivo ...“" 
Ako uviedol Thukydides počas Diasie ľud prinášal nekrvavé obety, z iných antických písomných zdrojov (najmä zo schólií) je známe, že to boli i koláče v tvare zvierat a ľudia mohli ponúkať aj poľnohospodárske dary ako obilie a ovocie, pretože Meilichios, podobne ako mnohí iní chtonickí bohovia, bol aj bohom úrodnosti pôdy (občas bol zobrazený s rohom hojnosti – symbolom bohatstva). Vlys jedného atického kalendára nezobrazuje procesiu tohto sviatku, ale orbu a siatie, hlavné udalosti v mesiaci maimaktérión, v ktorom sa oslavoval sviatok Pompaia. Koža z barana (rúno) obetovaná Meilichiovi a kérykeion, palica so zakrútenými hadmi, sa niesli v sprievode, od ktorého dostal sviatok svoj názov. Pompaia tak pomáha pochopiť Diasiu.
Rovnako ako mnoho iných aténskych sviatkov, obe oslavy na počesť Dia Meilichia boli vidieckeho pôvodu a na zdôraznenie tohto poľnohospodárskeho pozadia ich možno označiť za „sviatky Atiky“ – nie Atén. (Pausanias spomína Meilichiov oltár na hranici medzi aténskym a eleusínskym územím, ale hlavná svätyňa Diasie bola na brehu rieky Ilissos) V skutočnosti démy, v ktorých žili atickí roľníci, sa zúčastňovali aténskej Diasie, ako je to známe z kalendárneho nápisu (Sokolowski 1969: č.18a riadky 37-42) z dému "Erchia": „v mesiaci anthestérión, na sviatku Diasia, v meste "Agrai", Diovi Meilichiovi, ovca, obetovaná bez použitia vína. Ovčia koža prinesená do Atén, ktorá sa nosila v sprievode počas sviatku Pompaia, mohla byť stiahnutá z obetovaného barana na jar počas Diasie.
Tieto dva aténske sviatky Dia Meilichia, zo začiatku jari a v zime, boli teda úzko prepojené. Vnútornosti z barana sa pálili a nepoužilo sa víno, čo je postup, ktorý zodpovedá iným chtonickým kultom, ale mäso sa jedlo ako pri olympských obetiach. Tradícia opísaná Xenofónom (Anabasis 7.8.4), kde sa hovorí o celých spálených ošípaných pre Meilichia, môže alebo nemusí odkazovať na Diasiu. S istotou možno hovoriť len o poľnohospodárskych daroch spomínaných Thukydidom a o obrade obetovania barana. (nápis na stéle kalendára z dému "Thorikos" z konca 5. stor. pred Kr. má záznam, pod mesiacom anthestérión: „k sviatku Diasia, Diovi Meilichiovi, ovca sa má predať“ ) Takýto zmiešaný obrad nie je v gréckom náboženstve ojedinelý a dá sa vysvetliť povahou boha, ktorý bol chtonickou bytosťou a zároveň Diom. Zeus Meilichios nebol olympským vládcom, známym napr. od Homéra, ale chtonický boh, ktorý sa zjavil ako veľký had. Na votívnych reliéfoch od 4. stor. pred Kr. až po helenistické obdobie je zobrazovaný ako sediaci Zeus s hadom alebo aj len v podobe hada. Napriek svojmu hrôzostrašnému charakteru bol Zeus Meilichios jedným z najpopulárnejších bohov Atiky a mal mnoho svätýň v Aténach a okolí (Zeus Meilichios a tiež aj Zeus Eubouleus sa často označujú za alternatívne mená Háda). Ako je známe z Aristofanových "Oblakov" (408-9), Diasia bola známa svojimi jedlami a podľa toho istého zdroja sa tam dali kúpiť aj hračky pre deti. 
Tento sviatok mal pravdepodobne aj hlbší význam. Chtonické božstvá ako Zeus Meilichios, Demeter alebo nymfy, prejavovali k deťom náklonnosť, boli pre nich akýsi poručnícki bohovia, ktorí im mali zabezpečiť ochranu. Votívne výjavy s deťmi sa preto často objavujú tam, kde boli uctievaní chtonickí bohovia. Ako napríklad votívny reliéf zo začiatku 4. stor. pred Kr. z berlínskeho štátneho múzea zobrazujúci veľkého hada, správne interpretovaného ako Dia Meilichia, ku ktorému sa modlia muž a dieťa. 

</doc>
<doc id="704094" url="https://sk.wikipedia.org/wiki?curid=704094" title="Lizzy Caplanová">
Lizzy Caplanová

Lizzy Caplanová (* 30. jún 1982, Los Angeles, Kalifornia, USA) je americká herečka, známa z filmu "Protivné baby" (2004) a je známa aj z televízneho seriálu "Mystérium sexu" (2013 – 2016).
Detstvo a mladosť.
Elizabeth Anne Caplan sa narodila 30. júna 1982 v Los Angeles v Kalifornii, kde aj vyrastala. Jej rodina sú aškenázskeho židovského pôvodu. Mala obrad Bat micva a navštevovala židovský letný tábor. Jej otec bol právnik a jej matka bola politická poradkyňa. Je najmladšou z troch detí. Jej matka zomrela na rakovinu, keď mala Caplanová 13 rokov.
Kariéra.
Caplanová začala svoju hereckú kariéru v roku 1999. Prvýkrát sa objavila v televíznom seriáli "Freaks and Geeks". Neskôr sa objavila vo viacerých hosťujúcich rolách v televíznych seriáloch. Do širšieho povedomia sa dostala hraním postavy Janis Ian vo filme "Protivné baby" z roku 2004.
V roku 2008 si Caplanová zahrala vo filme "Cloverfield: Monštrum". Za svoj herecký výkon bola nominovaná na cenu Saturn za najlepšiu herečku vo vedľajšej úlohe. V rovnakom roku hosťovala v televíznom seriáli "". V roku 2010 si zahrala po boku Jamesa Franca a Amber Tamblyn vo filme "127 hodín".
V roku 2013 stvárnila „priekopníčku ľudskej sexuality“ zo 60. rokov Virginiu E. Johnson v televíznom seriáli "Mystérium sexu". Jej herecký výkon v televíznom seriály bol pozitívne hodnotený televíznymi kritikmi a bola aj nominovaná na cenu Primetime Emmy za vynikajúcu herečku v hlavnej úlohe v dramatickom seriáli. V televíznom seriály účinkovala do roku 2016.
V roku 2023 účinkovala vo filme "V zajatí zla" a v televíznom seriáli "Osudová príťažlivosť".
Súkromný život.
Caplanová chodila v rokoch 2006 až 2012 s hercom Matthewom Perrym. Od roku 2017 je jej manželom britský herec Tom Riley, s ktorým ma syna narodeného v roku 2021.

</doc>
<doc id="704095" url="https://sk.wikipedia.org/wiki?curid=704095" title="Ňagovský potok">
Ňagovský potok

Ňagovský potok je potok v regióne Horný Zemplín v Prešovskom kraji v okrese Medzilaborce na území obcí Ňagov a Krásny Brod. Je ľavostranným prítokom Laborca, ktorý ústi do Latorice. Je vodným tokom V. rádu. Číslo hydronyma: 4-30-03-2750. Nachádza sa v geomorfologickom celku Laborecká vrchovina. Má dĺžku .
Prameň.
Začína sa sútokom zdrojníc v nadmorskej výške v severovýchodnej časti územia obce Ňagov v lese "Klimkov" v lesnom extraviláne v okrese Medzilaborce v Prešovskom kraji. Severná, kratšia zdrojnica, pramení v a južná, dlhšia zdrojnica, pramení v 
Opis toku.
Od sútoku zdrojníc tečie severozápadným smerom, pravým brehom obmýva les "Vrch", v priberá pravostranný bezmenný prítok. Veľkým oblúkom sa skrúca do smeru západ, juhozápad až juh, ľavým brehom obmýva les "Jelení hŕbok", v priberá pravostranný bezmenný prítok pritekajúci z lesa "Pastvisko", v priberá ľavostranný bezmenný prítok pritekajúci z lesa "Pod Hŕbkami". Vyteká z lesa do poľnohospodárskeho extravilánu, v vteká do intravilánu Ňagova, tečie stredom intravilánu južným smerom, v ľavým brehom obmýva vchod do kostola Zosnutia Presvätej Bohorodičky s cintorínom. V priberá vodný tok Lapený potok ako ľavostranný prítok, v podteká cestu z mesta Medzilaborce do obce Čabalovce, ľavým brehom obmýva úpätie pasienka "Pod lesom", prudko sa skrúca na sever a ďalej na západ. V priberá Sekerový potok ako ľavostranný prítok, vyteká z intravilánu obce Ňagov. V opúšťa územie Ňagova a vteká na územie obce Krásny Brod, ľavým brehom obmýva úpätie vrchu a lesa "Ňagovec" s , v podteká cestu z obce Krásny Brod do mesta Medzilaborce a železničnú trať Michaľany – Łupków, v ústi do Laborca ako jeho ľavostranný prítok. Laborec je prítokom Latorice. Pramení a preteká svojim horným a stredným tokom na území obce Ňagov a svojim dolným tokom vrátane ústia patrí do územia obce Krásny Brod.
Pôvod názvu.
Názov vodného toku má pôvod v názve obce Ňagov, v ktorej potok pramení a preteká. Názov obce bol motivovaný názvom lesa a vrchu "Ňagovec" s pri dolnom toku potoka. Nemožno vylúčiť ani opačné poradie pomenovacieho procesu, t. j. primárne bola pomenovaná obec a podľa nej sekundárne vrch. Je potrebný ďalší výskum. Vývoj názvu obce podľa dochovaných stredovekých listín: 1557 "Nyago", 1808 "Njagow", 1920 "Ňagov". Z toponyma "Ňagov" rozšírením o formant "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Ňagovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Ňagovský potok" bolo štandardizované v roku 1975. V dnešnej slovenskej hydronymii hydronymum "Ňagovský potok" je jedinečným názvom (november 2023).

</doc>
<doc id="704101" url="https://sk.wikipedia.org/wiki?curid=704101" title="Baziliky (právo)">
Baziliky (právo)



</doc>
<doc id="704102" url="https://sk.wikipedia.org/wiki?curid=704102" title="Basilicorum libri">
Basilicorum libri



</doc>
<doc id="704103" url="https://sk.wikipedia.org/wiki?curid=704103" title="Hexékontabiblos">
Hexékontabiblos



</doc>
<doc id="704104" url="https://sk.wikipedia.org/wiki?curid=704104" title="Basilikos">
Basilikos



</doc>
<doc id="704105" url="https://sk.wikipedia.org/wiki?curid=704105" title="Basilika 60 biblia">
Basilika 60 biblia



</doc>
<doc id="704106" url="https://sk.wikipedia.org/wiki?curid=704106" title="Basilika nomina">
Basilika nomina



</doc>
<doc id="704109" url="https://sk.wikipedia.org/wiki?curid=704109" title="Pandorina skrinka">
Pandorina skrinka

Pandorina skrinka je artefakt z gréckej mytológie spojený s mýtom o Pandóre pochádzajúci z Hésiodovej básn"e Práce a dni", datovanej do obdobia asi 700 rokov pred Kristom. Hésiodos opisuje, ako Pandorina zvedavosť viedla Pandóru k tomu otvoriť skrinku, ktorú jej ponechal jej manžel, čím na ľudstvo vypustila zlo a kliatby. Neskoršie podoby príbehu sa menili, pričom niektoré literárne a umelecké stvárnenia sa viac venovali obsahu skrinky než Pandóre samotnej. 
Skrinka spomenutá v pôvodnom príbehu bola v skutočnosti veľký džbán, ale toto slovo bolo neskôr nesprávne preložené. V modernej dobe sa označenie Pandorina skrinka používa ako idióm znamenajúci „akýkoľvek zdroj veľkých a nečakaných problémov“ alebo „dar, ktorý sa zdá byť cenný, ale v skutočnosti je prekliatím.“
Etymológia slova „skrinka“.
Slovo, ktoré bolo preložené ako „skrinka“, bol v skutočnosti veľký džbán, označovaný v gréčtine ako πίθος, pithos. Pithoi sa používali na skladovanie vína, oleja, zŕn alebo iných zásob potravín alebo sa používali na skladovanie ľudských tiel pri pochovaní, pričom sa verilo, že z týchto nádob duša utiekla a následne sa vrátila naspäť. Mnohí akademici vnímajú analógiu medzi Pandórou, ktorá bola vytvorená z hliny, a hlinenými džbánmi, ktoré vypustili kliatby a zlo.
Nesprávny preklad slova pithos sa často prideľuje humanistovi Erazmovi zo 16. storočia, ktorý vo svojom preklade do latinčiny preložil slovo grécke slovo pithos ako "pyxis", teda „skrinka“. Tento príbeh bol súčasťou Erazmovej zbierky prísloví, "Adagia" (1508), kde ilustruje latinské príslovie "Malo accepto stultus sapit", „hlupák zmúdrie po spoznaní zla.“ V jeho verzii skrinku otvorí Epimétheus, ktorého meno v preklade znamená „dodatočný nápad/myšlienka“ – respektíve, ako poznamenáva Hésiodos, „ten, kto sa učí na chybách.“

</doc>
<doc id="704115" url="https://sk.wikipedia.org/wiki?curid=704115" title="Uhorské ťaženia na juhozápadnú Rus">
Uhorské ťaženia na juhozápadnú Rus

Uhorské ťaženia na juhozápadnú Rus boli vojenské výpravy Uhrov na východ od Karpát v rámci pol tisícročia (8981377). Prvé ťaženie sa uskutočnilo ešte v rámci presídľovania Starých Maďarov z južných ruských stepí do strednej Podunajskej nížiny a je (hoci pomerne nepresne) opísaný v kronikách. Posledným bolo ťaženie uhorského a poľského kráľa Ľudovíta I. do Volyne v roku 1377 proti Litovcom počas vojny o haličsko-volyňské dedičstvo.
Hlavná časť ťažení sa udiala v období boja o moc medzi ruskými kniežatami na západe Kyjevskej Rusi, keď uhorskí králi zasahovali do bojov ako spojenci jednej z bojujúcich strán a potom sa (v období 11871232) pokúsili začleniť Haličské kniežatstvo do svojho panstva a zveriť ho jednému z kráľovských synov. Uhorsko bolo v tomto úsilí podporované apoštolskou stolicou, ktorá sa snažila docieliť katolizáciu Haliče. Napríklad pápež Gregor IX. tituloval Kolomana Haličského, brata uhorského kráľa Bela IV., ako "„dux ac rex Sclavoniae“", čo býva interpretované ako pokus o vytvorenie štvrtej cirkevnej provincie Sclavonie (po Itálii, Germánii a Gálii). Uhorská posádka sa v Haliči zdržiavala nielen v obdobiach, keď tam vládlo uhorské knieža či kráľ, ale aj počas vlády spojencov Uhorska (napríklad počas vlády princeznej Romanovej v roku 1205, Vladislava Kormiličiča v roku 1213, Michaila Vsevolodoviča v roku 1237).
Ťaženia opačným smerom (ruských kniežat za Karpaty) sa až na zriedkavé výnimky prakticky neuskutočňovali. V roku 1132 podporil Vladimír Monomach nárok svojho vnuka Borisa Kolomanoviča na uhorský trón, no ten bol porazený v bitke na rieke Slaná. V rokoch 1241 a 1285 pramene zaznamenali účasť Rusov (ako nútených spojencov) na mongolských inváziach do Uhorska a v roku 1282 Lev Danilovič spolu s Mongolmi, prekročili Karpaty, ale boli nútení vrátiť sa na východ, aby odrazili poľský útok. V roku 1253 sa haličsko-volynské vojská pod vedením Daniela Romanoviča zúčastnili ako spojenec kráľa Bela IV. vojny o babenberské dedičstvo a vyplienil Opavu.
Ťaženia z konca 11. a začiatku 12. storočia.
Počas vojny o západné volosti po Ljubečskom zjazde Uhri podporovali Sviatopolka II., ktorý sa snažil pripojiť k svojmu majetku Przemyśl, Terebovľ a Volyň, proti Davydovi Igorevičovi a Rostislavičovcom. Sviatopolk bol porazený pri Rožnom poli a Uhri pri Wiare.
Po nástupe Vladimíra Monomacha k moci v Kyjeve zahrnul do svojho majetku aj Volyň. Jaroslav Sviatopolčič utiekol do Poľska a Uhorska, ale spoločné akcie boli neúspešné. Jaroslav zomrel počas obliehania Volodymyra-Volynského v roku 1123.
Kampane z konca 12. až polovice 13. storočia.
Po smrti Jaroslava Osmomysla (1187) obsadil haličský trón vo svojom testamente Oleg Jaroslavič. Uhorský kráľ Belo III. využil nároky zákonného dediča Haliče Vladimíra Jaroslaviča, aby posadil na trón svojho syna Ondreja. Podpora cisára Svätej ríše rímskej Fridricha Barbarossu a Vsevoloda III. Veľkého Hniezda však umožnila Vladimírovi Jaroslavičovi vrátiť sa späť do Haliče.
Počas vojny za zjednotenie Haličsko-volynského kniežatstva (12051245) podnikli Uhri desať ťažení na Halič.

</doc>
<doc id="704122" url="https://sk.wikipedia.org/wiki?curid=704122" title="Chronológia udalostí ruskej invázie na Ukrajinu, február až apríl 2022">
Chronológia udalostí ruskej invázie na Ukrajinu, február až apríl 2022

Tento článok je podstránkou svojho nadradeného článku chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach Ruskej invázie na Ukrajinu ako súčasti širšieho Rusko-Ukrajinského konfliktu za obdobie od začiatku invázie 24. februára 2022 o 4:00 hod do konca apríla 2022.
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti.
 Prokremeľské médiá na sieti Telegram zverejnili správu o úspešnom ruskom útoku na železničnú stanicu v Kramatorsku. Potom, ako sa potvrdilo, že na mieste zahynuli civilisti, tieto správy z kanálov zmizli. Ruské ministerstvo obrany následne obvinilo Ukrajinu z útoku na vlastných civilistov argumentujúc, že ruská armáda vo svojej výbave rakety Točka-U nemá.
 Viktor Medvedčuk, neraz označovaný ako Putinov kmotor, bol lídrom zakázanej ukrajinskej proruskej politickej strany s priamymi väzbami na Kremeľ s názvom "Opozičná platforma – Za život". Ukrajinské úrady ho v máji 2021 obvinili z vlastizrady a sprenevery potom, ako previedol licencie na ťažbu ropy a zemného plynu jedného z ťažobných polí na anektovanom Kryme na ruské orgány, resp. vyzradil utajované informácie o rozmiestnení ukrajinských vojenských jednotiek. Z domáceho väzenia utiekol 27. februára, teda tri dni po začiatku tejto invázie a zdržiaval sa na neznámom mieste. Neskôr mu ukrajinský prezident Volodymyr Zelenskyj výnosom odňal ukrajinské občianstvo.
Apríl 2022.
Štvrtok, 14. apríla 2022.
Od začiatku ruskej invázie na Ukrajinu uplynulo 50 dní. 
 Pri takom množstve nehôd v objektoch významným spôsobom súvisiacich s ruskou schopnosťou viesť vojnu je náhodný vplyv málo pravdepodobný. Ukrajina však útočenie na ruskom území odmietla, oficiálne to ale ani nevyvracala. Britský minister ozbrojených síl k udalostiam otvorene povedal, že prípadné ukrajinské útoky na ruskej pôde mierené na dodávky vojenského materiálu a narúšanie logistiky ruskej armády sú „"absolútne legitímne. Vo vojne musí Ukrajina napádať logistické línie nepriateľa, jeho dodávky palív, muničné sklady".“

</doc>
<doc id="704123" url="https://sk.wikipedia.org/wiki?curid=704123" title="Chronológia udalostí ruskej invázie na Ukrajinu, máj a jún 2022">
Chronológia udalostí ruskej invázie na Ukrajinu, máj a jún 2022

Tento článok je podstránkou svojho nadradeného článku Chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach Ruskej invázie na Ukrajinu ako súčasti širšieho Rusko-Ukrajinského konfliktu za obdobie máj a jún 2022.
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti.
Máj 2022.
Pondelok, 9. mája 2022.
Ruské oslavy.
9. máj je deň, kedy si v Rusku pripomínajú víťazstvo nad nacizmom v druhej svetovej vojne. Tradične sa konajú vojenské prehliadky v Moskve a ďalších veľkých ruských mestách. Tentoraz bola vojenská prehliadka na Červenom námestí menšia ako po minulé roky. Súčasťou mal byť aj prelet desiatok lietadiel, okrem iných aj osem stíhačiek typu MiG-29 vo formácii písmena "Z", ktoré sa stalo symbolom ruských jednotiek bojujúcich na Ukrajine. Prelety však boli zrušené na oslavách po celej krajine s odvolaním na nevhodné počasie. Na prehliadke sa v rozpore so zvykom z minulých rokov nezúčastnil ani žiadny zahraničný štátnik. Absentoval aj kľúčový generál, náčelník generálneho štábu ruských ozbrojených síl Valerij Gerasimov, po prezidentovi a ministrovi obrany tretí najvyšší veliteľ ruských ozbrojených síl, ktorý bol údajne zranený útokom ukrajinských síl priamo na frontovej línii.
V súvislosti s ruskou inváziou na Ukrajinu o tomto dátume špekulovali mnohí analytici, nakoniec však Vladimír Putin neohlásil žiadny úspech dosiahnutý na Ukrajine ani nevyhlásil Ukrajine oficiálnu vojnu, čo by mu umožnilo mobilizovať mužov po celej krajine a zapojiť ich do aktívnych bojov. Kremeľ tak zotrval na označovaní svojho pôsobenia na Ukrajine ako „"špeciálna vojenská operácia",“ ktorej ukončenie podmieňuje obsadením celej Ukrajiny až po poľské hranice. Vladimír Putin vo svojom krátkom príhovore len zopakoval tvrdenia propagandy z posledných mesiacov – o snahe Západu napadnúť ruské územia, o nacistoch na Ukrajine a o jej snahe dostať sa k jadrovým zbraniam či o tom, že Rusko muselo vojensky konať a bolo to jediné správne rozhodnutie. Neprišlo ani na vyhrážky použitia jadrových zbraní, hoci od začiatku konfliktu vysokí ruskí predstavitelia túto tému spomenuli viackrát a podľa vlastných slov prezidenta jadrové systémy boli uvedené do stavu pohotovosti. V prejave nenaznačil ani vidinu stiahnutia ruských síl ani deeskalácie napätia, v platnosti teda zostal aktuálny ruský cieľ obsadiť celý Donbas a prepojiť ruské územia s Podnesterskom, čo by znamenalo odrezanie Ukrajiny od čiernomorského pobrežia.
Niekdajší ruský premiér Michail Kasjanov označil slová prezidenta Vladimíra Putina za skryté priznanie faktu, že Rusko vo vojne zlyháva, pretože neočakávalo taký tuhý odpor a na začiatku bolo uvedené do omylu, čo sa týka postoja radových Ukrajincov k príchodu ruských „"osloboditeľov".“
Ruská armáda pri meste Izjum síce pomaly, ale postupovala s cieľom dostať do obkľúčenia mestá Severodoneck a Lysyčansk. Postup spomaľovala aj rieka Siverskyj Donec, kde ukrajinská armáda úspešne ničila pontónové mosty nepriateľa. Celkovo bolo zničených sedemdesiat kusov bojovej techniky, pričom časť vlastného vybavenia zničila aj samotná ruská armáda, aby sa nedostalo do rúk ukrajinských jednotiek.
Zelenského príhovor odignorovala značná časť poslancov slovenského parlamentu. V sále neboli členovia hnutia Republika, väčšina poslancov Smeru a niektorí nezaradení poslanci. Chýbali aj minister hospodárstva Richard Sulík zo SaS a minister práce Milan Krajniak zo Sme rodina. Predseda Smeru Robert Fico už vopred slovami „"Nebudem počúvať človeka, ktorý klame na dennej báze"" avizoval, že na videohovore nebude prítomný.
 Ruská armáda preukázateľne použila v zastavaných civilných oblastiach aj šípkovú muníciu. Takáto strela exploduje ešte pred dopadom, pričom sa z nej do širokého okolia rozletí až 9000 kovových elementov v tvare šípok dlhých 3-4 cm.
 Ruské velenie následne oznámilo, že prevzalo kontrolu nad oceliarňami, pričom bolo celkovo zajatých viac ako 2000 ukrajinských bojovníkov. Rusko týmto získalo pod svoju kontrolou celé mesto, v ktorom pred vojnou žilo takmer pol milióna obyvateľov. Viac ako 200 tisíc z nich však pred vojnou ušlo, ďalšie desaťtisíce obyvateľov následkom bojov zomreli. Len v troskách divadla zasiahnutého raketou zahynulo okolo 600 civilistov. Celé mesto zostalo ležať v troskách, poškodená alebo zničená bola väčšina budov a ciest, v meste sa bude musieť nanovo vybudovať plynofikácia a ďalšie siete nevyhnutné pre jeho obývateľnosť. Podľa mestskej správy obnova potrvá prinajmenšom dva roky za predpokladu, že Rusi na to budú mať potrebné zdroje a kvalifikované sily. V dôsledku ostreľovania priemyselného komplexu Azovstaľ mohlo dôjsť aj k vážnym ekologickým škodám, mohli byť totiž poškodené obrovské zásobníky koncentrovaného roztoku sírovodíka.
 Strata Mariupoľa bola pre Ukrajinu prvou väčšou porážkou tejto invázie. Naopak pre Rusko ide o kľúčové víťazstvo v snahe vytvoriť pozemný koridor medzi anektovaným Krymom, okupovanými územiami vo východnej časti Ukrajiny a štátnym územím Ruska. 
 Zmyslom dlhého vzdorovania presile agresora bolo viazanie významného počtu ruských jednotiek, ktoré sa nemohli presunúť a pôsobiť inde. Ukrajinské velenie vďaka tomu získalo kriticky dôležitý čas na vytvorenie rezerv, preskupenie síl, výcvik ďalšieho personálu a prísun množstva zbraní od zahraničných partnerov. Obrancovia Mariupoľa tak nepriamo pomohli odraziť útoky na Kyjev a zastaviť postup v Záporožskej a Doneckej oblasti. Plnením úloh stanovených centrálnym velením na seba naviazali až 17 práporových taktických skupín nepriateľa, čo predstavovalo až 20 000 ľudí. Podľa údajov ukrajinského ministerstva obrany až 10% všetkých ruských strát bolo zaznamenaných v Mariupoli.
 Fínsko aj Švédsko zároveň vyhlásilo, že nechcú na svojom území teraz ani po získaní členstva povoliť rozmiestňovanie jadrových zbraní ani budovanie vojenských základní NATO. Hlava ruskej diplomacie Sergej Lavrov povedal, že vstup týchto krajín do NATO prakticky žiadnu zmenu neprinesie, no ruský minister obrany Sergej Šojgu v tejto súvislosti vyhlásil, že Rusko vytvorí nové základne na západe svojho územia.
 Ďalší dvaja ruskí vojaci boli odsúdení koncom mája. Trest im bol vymeraný za porušenie vojnového práva vystrelením rakety Grad na civilné ciele v Charkovskej oblasti. Súdy sa zaoberali aj niekoľkými ďalšími prípadmi, pričom ukrajinská prokuratúra vyšetrovala celkovo asi 16 000 prípadov vojnových zločinov vrátanie radovania a znásilnení.
Jún 2022.
Týždeň od 30. mája do 5. júna 2022.
Od začiatku ruskej invázie na Ukrajinu uplynulo v piatok sto dní. 
 Pri okupovanom meste Izjum a na územiach neďaleko oslobodeného Charkova ruské jednotky upevňovali svoje pozície. Kládli tiež mínové polia s cieľom udržať svoje postavenie a znemožniť ukrajinskú protiofenzívu.
 Od soboty začali ruské úrady v oblasti prideľovať obyvateľom ruské pasy. Do značnej miery to uľahčil dekrét prezidenta Vladimíra Putina z konca mája. Ukrajinská vláda v tom videla snahu o poruštenie jej územia a občanov rovnako, ako sa to udialo po anexii Krymu. Rusko sa tým snažilo nepriamo legitimizovať svoj vojenský zásah tvrdením, že len prišlo chrániť svojich občanov.
 Rusko neočakávalo v boji o Severodoneck taký silný odpor. Jeho dobývacia taktika založená na delostrelectve spôsobila v meste rozsiahle škody. Všetky mosty medzi mestami boli zničené ruským ostreľovaním alebo taktickým ničením ukrajinskou armádou. Ukrajine sa však pravdepodobne podarilo stiahnuť veľkú časť svojich bojových jednotiek, ktoré sa predtým podieľali na obrane Severodonecka. Aby sa mohla ruská armáda posunúť ďalej, musela pripravovať plány na prekročenie rieky Siverskyj Donec, do tohto času sa však natoľko neskoordinovala, aby pod paľbou ukrajinskej armády dokázala vybudovať pontónové mosty a rieku prekročiť.
 Okrem menších územných ziskov v meste Severodoneck, dosiahnutých za cenu sústredenia väčšiny dostupných síl, sa postup ruskej armády zastavil, keďže čelila rastúcim stratám, degradácii vybavenia a klesajúcej morálke svojich jednotiek.
 Úsilie o ovládnutie tejto oblasti sa ruskej armáde darilo pozvoľna napĺňať. Ukrajinská strana postupne prišla o kontrolu nad ďalšou z obcí v okolí mesta, v piatok 24. júna dostali ukrajinské obranné sily rozkaz stiahnuť sa zo Severodonecka na lepšie obranné pozície a prenechať zničené mesto nepriateľovi. Boj o mesto tým skončil. Začal bombardovaním na začiatku marca, pozemnému útoku čelil od polovice apríla.
 Odmietnutie asociačnej dohody s Európskou úniou zo strany vtedajšej ukrajinskej vlády Viktora Janukovyča viedlo v roku 2013 k rozhoreniu protestov Euromajdan, ktoré následne začiatkom ďalšieho roka vyústili do rusko-ukrajinskej vojny.
 V posledný deň týždňa sa ukrajinské jednotky z mesta stiahli, čím sa bitka o súmestie Severodoneck-Lysyčansk skončila. Ruské sily tu rovnako ako pri Mariupoli získali pod svoju správu absolútne zničené mestá. Získali však kontrolu nad celou Luhanskou oblasťou, čo bolo popri dobytí Mariupoľa jedným z najväčších dovtedajších úspechov ruskej armády v tejto invázii.
 Ruský prezident Vladimír Putin rozhodnutie aliancie komentoval vyhlásením, že Rusko sa jej rozširovania neobáva, ale že na rozmiestnenie vojenských jednotiek a zariadení NATO v týchto štátoch bude reagovať zrkadlovo. Odvetné kroky môžu zahŕňať aj rozmiestnenie balistických rakiet typu Iskander, „bezjadrový“ status Baltského mora by sa tak stal minulosťou.

</doc>
<doc id="704125" url="https://sk.wikipedia.org/wiki?curid=704125" title="Alpsko-jadranský pohár v basketbale mužov">
Alpsko-jadranský pohár v basketbale mužov

Alpsko-jadranský pohár v basketbale mužov, oficiálne Alpe Adria Cup, skratka AJP, resp. AAC, je každoročná profesionálna basketbalová súťaž pre mužské kluby zo Strednej Európy. Funguje od roku 2015. V sezóne 2023/24 liga pozostávala z klubov zo siedmich štátov: Česko, Chorvátsko, Poľsko, Rakúsko, Rumunsko, Slovensko a Slovinsko. Hrá sa podľa pravidiel FIBA. 
Od roku 2023 funguje tiež ženská obdoba súťaže, Alpsko-jadranský pohár v basketbale žien.

</doc>
<doc id="704127" url="https://sk.wikipedia.org/wiki?curid=704127" title="Alpsko-jadranský pohár v basketbale žien">
Alpsko-jadranský pohár v basketbale žien

Alpsko-jadranský pohár v basketbale žien, oficiálne Alpe Adria Cup, skratka AJP, resp. AAC, je každoročná profesionálna basketbalová súťaž pre ženské kluby zo Strednej Európy. Funguje od roku 2023. V sezóne 2023/24 liga pozostávala z klubov zo štyroch štátov: Chorvátsko, Rakúsko, Slovensko a Slovinsko. Hrá sa podľa pravidiel FIBA. Prvým víťazom sa stal slovenský klub Piešťanské Čajky.
Od roku 2015 funguje tiež mužská obdoba súťaže, Alpsko-jadranský pohár v basketbale mužov.

</doc>
<doc id="704128" url="https://sk.wikipedia.org/wiki?curid=704128" title="Basketbalová 1. liga žien">
Basketbalová 1. liga žien



</doc>
<doc id="704143" url="https://sk.wikipedia.org/wiki?curid=704143" title="Skalica (vrch v Oravskej vrchovine)">
Skalica (vrch v Oravskej vrchovine)

Skalica () je vrch v Oravskej vrchovine, krajinnom celku Stredných Beskýd. Leží nad obcou Horná Lehota, približne severovýchodne od Dolného Kubína. 
Poloha.
Nachádza sa v strednej časti Oravskej vrchoviny. Leží v Žilinskom kraji, v okrese Dolný Kubín a na katastrálnom území obce Horná Lehota. Najbližším sídlom je juhozápadne situovaná Dolná Lehota, južne leží Horná Lehota, východne Sedliacka Dubová, Dlhá nad Oravou, Krivá a Podbiel a severne Babín a Hruštín.
Opis.
Skalica leží v centrálnej časti vrchoviny, v hrebeni vedúcom južným smerom z Javorovej () na Čierťaž (). Východne sa nachádzajú Poľany (), Búčie (), Vysoký grúň (), Stojkov (), Kopec (), Blato () a Súšava (), južne Jastrabie (), Pravnáč (), Magura (), Veľký Choč () a Turíkov Žiar (), západne Skalka (), Minčol (), Čierny vrch (), Mokradská hoľa () a Príslop () a severne Javorová (), Čistý grúň () a Bacharová (). Masív patrí do povodia Oravy, kde vodu zo severovýchodných a východných svahov odvádza Skalický potok, z južných a západných kratšie bezmenné potoky. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy, Nízke Tatry, Veľkú a Malú Fatru. 
Prístup.
Na vrchol nevedie značená turistická trasa, preto prístup je možný lesnými chodníkmi z Dolnej a Hornej Lehoty. 

</doc>
<doc id="704144" url="https://sk.wikipedia.org/wiki?curid=704144" title="Riverside Stadium">
Riverside Stadium

Riverside Stadium je futbalový štadión v Middlesbrough v Anglicku, ktorý je domovom futbalového klubu Middlesbrough od jeho otvorenia v roku 1995. Jeho súčasná kapacita je 34 742 divákov. Predbežné stavebné povolenie umožňuje klubu rozšíriť kapacitu štadióna na 42 000 miest, ak to bude potrebné.
História.
Štadión bol postavený ako náhrada za Ayresome Park. Taylorová správa vyžadovala, aby všetky futbalové štadióny v dvoch najvyšších futbalových divíziách boli výlučne len na sedenie. Táto zmena by pre klub znamenala, že kapacita Ayresome Parku by dosahovala len niečo vyše 20 000 miest na sedenie a to bolo pre klub nepostačujúce. Predstavitelia klubu sa preto rozhodli postaviť nový štadión.
Nový štadión s kapacitou 30 000 miest postavila spoločnosť Taylor Woodrow Construction za 16 miliónov libier. Práce na novom štadióne začali na jeseň 1994 a ýstavba trvala približne deväť mesiacov. Názov štadióna vybrali fanúšikovia klubu po hlasovaní počas posledného odohraného zápasu v Ayresome Parku. Ďalšie možnosti pre nový názov štadióna boli "Middlehaven Stadium", "Erimus Stadium" a "Teesside Stadium". 
Štadión sa pri prvotnom otvorení volal Cellnet Riverside Stadium (a neskôr BT Cellnet Riverside Stadium) a to z dôvodu sponzorskej zmluvy so spoločnosťou Cellnet vo výške 3 milióny libier. Sponzorská zmluva vypršala po sezóne 2001/2002.
26. augusta 1995 sa na štadióne odohral prvý zápas. Middlesbrough na štadióne privítal Chelsea. Zápas sledovalo 28 286 divákov. Middlesbrough zápas vyhral 2:0, pričom Craig Hignett získal tú česť streliť vôbec prvý gól na štadióne. Ich prvá sezóna na ich novom štadióne bola zároveň ich prvým návratom do Premier League po postupe v dvoch predchádzajúcich sezónach.
24. apríla 2012 bolo oznámené, že štadión bude hostiť verejný prípravný zápas olympijského futbalového tímu Veľkej Británie pred olympijskými hrami v Londýne 2012 proti Brazílii. Futbalové hviezdy vrátane Ryana Giggsa, Craiga Bellamyho, Thiaga Silvu, Neymara, Lucasa Mouru a Hulka sa predstavili v tomto zápase, v ktorom Brazília deklasovala Veľkú Britániu a vyhrala 2:0.

</doc>
<doc id="704145" url="https://sk.wikipedia.org/wiki?curid=704145" title="Pontifical Oriental Institute">
Pontifical Oriental Institute



</doc>
<doc id="704146" url="https://sk.wikipedia.org/wiki?curid=704146" title="Pontificio Istituto Orientale">
Pontificio Istituto Orientale



</doc>
<doc id="704147" url="https://sk.wikipedia.org/wiki?curid=704147" title="FA Premier League 1995/1996">
FA Premier League 1995/1996

FA Premier League 1995/1996 bola 4. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Blackburn Rovers. Z dôvodu, že došlo k redukcií počtu tímov z 22 na 20 boli nováčikmi súťaže len dva kluby - Middlesbrough a Bolton Wanderers.
Sezóna sa začala 19. augusta 1995 a skončila sa 5. mája 1996.
Víťazom sezóny sa stal Manchester United, ktorý vyhral svoj tretí titul v Premier League a 10. celkovo. Do Ligy Majstrov 1996/1997 sa kvalifikoval iba Manchester United. Do Pohára víťazov pohárov UEFA sa kvalifikoval Liverpool. Do Pohára UEFA sa kvalifikoval Newcastle United, Aston Villa a Arsenal.

</doc>
<doc id="704148" url="https://sk.wikipedia.org/wiki?curid=704148" title="Zoznam vrcholov v Jablunkovskom medzihorí">
Zoznam vrcholov v Jablunkovskom medzihorí

Zoznam vrcholov v Jablunkovskom medzihorí zahŕňa pomenované vrcholy s nadmorskou výškou nad v slovenskej časti pohoria. Zoznam vychádza z údajov, dostupných na stránkach hiking.sk a podrobnej turistickej mape.

</doc>
<doc id="704202" url="https://sk.wikipedia.org/wiki?curid=704202" title="Hra na telo (album)">
Hra na telo (album)

Hra na telo je názov sólového štúdiového albumu Miroslava Nogu. Tento album v roku 1997 vydalo hudobné vydavateľstvo Monitor EMI.

</doc>
<doc id="704203" url="https://sk.wikipedia.org/wiki?curid=704203" title="Hra na telo">
Hra na telo

Hra na telo môže byť:

</doc>
<doc id="704205" url="https://sk.wikipedia.org/wiki?curid=704205" title="Korčuľa">
Korčuľa

Korčuľa môže byť:

</doc>
<doc id="704207" url="https://sk.wikipedia.org/wiki?curid=704207" title="Monastiersky potok">
Monastiersky potok

Monastiersky potok je potok v regióne Horný Zemplín v Prešovskom kraji v okrese Medzilaborce na území obce Krásny Brod. Je ľavostranným prítokom Laborca, ktorý ústi do Latorice. Je vodným tokom V. rádu. Číslo hydronyma: 4-30-03-2722. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v južnej časti územia obce Krásny Brod v lese "Monastierske" v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie severozápadným smerom cez lesný extravilán, skrúca sa na západ a ďalej na juhozápad, vracia sa do západného smeru, preteká cez intravilán miestnej časti "Monastier" v obci Krásny Brod, ľavým brehom obmýva kláštorný komplex Gréckokatolíckeho Monastierskeho chrámu Rádu Svätého Bazila Veľkého Monastier Zostúpenia Svätého Ducha, v podteká cestu spájajúcu obce v doline Laborca s mestom Medzilaborce a v blízkosti podteká aj železničnú trať Michaľany – Łupków, ľavým brehom obmýva pole "Chotár", v ústi do Laborca ako jeho ľavostranný prítok. Laborec je prítokom Latorice. Pramení, preteká a ústi na území obce Krásny Brod.
Pôvod názvu.
Názov vodného toku má pôvod v názve lesa "Monastierske", v ktorom potok pramení a preteká, s pôvodným významom "niečo, čo patrí monastieru, niečo čo je vo vlastníctve alebo v podobnom vzťahu k monastieru". Názov lesa bol motivovaný názvom miestnej časti Monastier pri dolnom toku potoka, v ktorom už v 14. storočí bolo situované sídlo spoločenstva mníchov východného obradu. 
Z toponyma "Monastierske" po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Monastiersky potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Monastiersky potok" bolo štandardizované v roku 1990. V dnešnej slovenskej hydronymii hydronymum "Monastiersky potok" je jedinečným názvom (november 2023).

</doc>
<doc id="704208" url="https://sk.wikipedia.org/wiki?curid=704208" title="Dotkni sa hviezd">
Dotkni sa hviezd

„Dotkni sa hviezd“ je spoločná pieseň všetkých finalistov tretej série "Slovensko hľadá Superstar". Hudbu zložili Marián Kachút a Peter Graus a text k piesni napísal Tomáš Zubák. Pieseň vyšla na singlovom nosiči, na ktorom sa okrem rádiovej verzie nachádza aj chlapčenská karaoke verzia, dievčenská karaoke verzia a úplná karaoke verzia. 
Výroba singlu.
Nahrané, editované a mixované v štúdiách CreativeMusicHouse.

</doc>
<doc id="704211" url="https://sk.wikipedia.org/wiki?curid=704211" title="Synagóga v Pohořeliciach">
Synagóga v Pohořeliciach

Synagóga v Pohořeliciach je bývalá židovská synagóga v Pohořeliciach, v okrese Brno-venkov.
Dejiny.
Pôvodná synagóga v Pohořeliciach bola snáď z 15. alebo 16. storočia; Údajne bola najstaršia na Morave. Pretože v polovici 19. storočia už kapacitne nevyhovovala, bola v roku 1853 zbúraná. V rokoch 1854 až 1855 na jej mieste vznikla nová, väčšia synagóga v neorománskom slohu, ktorá bola vysvätená v roku 1856. Svojmu účelu slúžila do roku 1938 kedy bola po Mnichovskej dohode a odstúpeniu pohraničia Nemecku spustošená nacistami. Zbúraná bola nedlho po skončení Druhej svetovej vojny, teda po roku 1945.
V roku 2016 mesto plánovalo pri celkovej rekonštrukcii ulice Stará Obec, tvoriacej pôvodné jadro židovskej štvrti, vyznačiť pôdorys synagógy v dlažbe ulice.

</doc>
<doc id="704214" url="https://sk.wikipedia.org/wiki?curid=704214" title="Maciej Ruczaj">
Maciej Ruczaj

Maciej Ruczaj (* 1983, Poznaň) je poľský diplomat a od 14. októbra 2023 do 2024 veľvyslanec Poľska na Slovensku.
Životopis.
Ruczaj sa narodil v roku 1983. Absolvoval magisterské štúdium anglistiky a amerikanistiky a tiež politológie a medzinárodných vzťahov (2008) a doktorandské štúdium na Filozofickej fakulte (2015) Karlovej univerzity v Prahe. Študoval aj na Národnej univerzite Írska v Galway.
Pracoval ako publicista a analytik, špecializoval sa dejiny a politiku Česka, Slovenska a Poľska. Ako publicista a analytik spolupracoval okrem iného s denníkom Lidové noviny, týždenníkom .týždeň alebo štvrťročníkom International Political Review (Medzinárodná politická revue). V rokoch 2010 až 2016 bol vedúcim programového oddelenia a následne v rokoch 2016 až 2023 riaditeľom Poľského inštitútu v Prahe. V rokoch 2016 až 2023 bol tiež členom programovej rady Poľsko-českého fóra.
Veľvyslancom na Slovensku bol od 14. októbra 2023 do 2024.
V januári 2025 sa stal vedúcim výskumným pracovníkom v Centre pre transatlantické vzťahy (senior fellow PCTR) na univerzite CEVRO v Prahe.
Hovorí plynule po anglicky a česky.
Je ženatý a má tri deti.
Ocenenia.
Vedúci Úradu pre vojnových veteránov a obete represií ho vyznamenal medailou Pro patria (2016).
Prezident Andrzej Duda mu udelil medailu Stulecia Odzyskanej Niepodległości – Storočnice znovuzískanej nezávislosti (2022).
Nositeľ vyznamenania Tacy Jesteśmy (Takí sme), ktoré udeľuje Kongres Poliakov v Českej republike (2022).

</doc>
<doc id="704216" url="https://sk.wikipedia.org/wiki?curid=704216" title="Ludwig Göransson">
Ludwig Göransson

Ludwig Emil Tomas Göransson (* 1. september 1984) je švédsky skladateľ, dirigent, a hudobný producent.
Zložil hudbu pre filmy ako "Fruitvale Station", "Creed", "Creed II", "Venom", "Tenet", "Keď sa červenám" a "Oppenheimer." Okrem toho zložil aj terajšie fanfáry pre Warner Brothers a nové značkové logo "Star Wars". Za jeho podiel na superhrdinskom filme "Čierny Panter" z roku 2018 vyhral Oscara za najlepšiu filmovú hudbu a ocenenie Grammy za najlepšiu hudbu pre vizuálne médiá. Neskôr skóroval aj pre druhú časť Čierneho Pantera, , za čo získal nomináciu na Oscara za najlepšiu filmovú pieseň, „Lift Me Up" od Rihanny. Za skladby k filmu "Oppenheimer" od Christophera Nolana získal jeho prvé ocenenie BAFTA a Zlatý glóbus a jeho druhého Oscara.
Raný život.
Göransson sa narodil a vyrastal v Linköpingu. Jeho matka Maria, kvetinárka, pochádza z poľskej Varšavy a jeho otec Tomas, učiteľ hry na gitare, je Švéd. Má staršiu sestru menom Jessika a je pomenovaný po Ludwigovi van Beethovenovi. Hudobné hodiny začal navštevovať už v mladom veku a vyštudoval Štokholmskú kráľovskú hudobnú školu. V roku 2007 sa presťahoval do Los Angeles študovať na University of Southern California (USC). Práve na tejto univerzite sa Ludwig zoznámil s Ryanom Cooglerom, pre ktorého Ludwig zložil hudbu k ocenenému krátkemu filmu "Fig" v roku 2011 (napísal Alex George Pickering), ktorý Coogler režíroval na USC. Dvojica neskôr spolupracovala na "Fruitvale Station", "Creed" a "Black Panther". Krátko po absolvovaní USC začal pomáhať Theodorovi Shapirovi, skladateľovi známemu z filmov ako "Along Came Polly", "The Devil Wears Prada", "Idiocracy" a "Tropic Thunder". Göranssonov prvý zlom nastal v roku 2009 ako skladateľ pre komédiu "Community".
Filmový a televízny skladateľ.
V roku 2013 vznikol Göranssonov prvý celovečerný film od kolegu a absolventa USC Ryana Cooglera. Göransson skomponoval partitúru Cooglerovej kriticky uznávanej drámy "Fruitvale Station", založenej na smrteľnej streľbe 22-ročného Oscara Granta na rovnomennej stanici z 1. januára 2009. Film získal veľkú cenu poroty a cenu divákov v dramatickej kategórii na filmovom festivale Sundance 013 a odniesol si aj ceny Avenir Prize a Un Certain Regard na filmovom festivale v Cannes.
V auguste 2013 podpísal Göransson manažérsku zmluvu ako skladateľ pre label Jay-Z, Roc Nation. V tom roku zložil aj hudbu k filmu "We're the Millers".
V roku 2015 Coogler a Göransson opäť spolupracovali, tentoraz na kriticky uznávanom filme "Creed". V rokoch 2016 – 2017 skóroval pre "True Memoirs of an International Assassin", "Central Intelligence" a "Everything, Everything".
V roku 2018 sa Göransson a Coogler spojili pri ich tretej spolupráci, filme "Čierny panter". Göransson sa rozhodol vytvoriť partitúru, ktorá by sa nachádzala niekde medzi tradičnou africkou inštrumentáciou a tradičnou superhrdinskou hudbou. Kvôli tomu cestoval do Senegalu, kde skúmal tradičnú africkú hudbu a nástroje. Tam sa zoznámil s hudobníkom Baaba Maal, ktorého hlas je súčasťou partitúry a ktorý spieva v rodnom jazyku Fula. Neskôr odcestoval do Medzinárodnej knižnice africkej hudby v Juhoafrickej republike, kde počúval nahrávky tradičných hudobníkov, aby zabezpečil, že partitúra bude mať kultúrne tradičný zvuk. V roku 2019 vyhrala Göranssonova partitúra pre film "Čierny panter" Oscara za najlepšiu pôvodnú hudbu a cenu Grammy za najlepšiu zvukovú stopu pre vizuálne médiá.
22. mája 2019 bolo oznámené, že Göransson skladal filmovú hudbu k filmu "Tenet" od Christophera Nolana. Spolupracoval na originálnych piesňach a hudbe s Justinom Timberlakeom pre film "Trollovia: Svetové turné" v roku 2020.
Od roku 2019 zložil Göransson hudbu k televíznemu seriálu od Disney+ "Mandalorián", ktorý sa odohráva v prostredí "Hviedznych vojen", ako aj fanfáry pre logo značky franšízy. Vďaka tomu vyhral cenu Primetime Emmy za vynikajúcu hudobnú kompozíciu v seriáli pre finále 1. aj 2. série. V roku 2021 začal skladať hudbu pre spinoff "Mandaloriána", "The Book of Boba Fett", ktorý mal premiéru 29. decembra 2021.
V roku 2021 bol vybraný za skladateľa novej fanfáry pre Warner Bros. Pictures, ktorá kombinuje nové usporiadanie pesničky „As Time Goes By“ s prvkami pôvodnej fanfáry Maxa Steinera.
V roku 2022 pracoval na skladbách k Pixar filmu "Keď sa červenám" a k druhému dielu Čierneho Pantera "". Pre posledný menovaný je spoluautorom piesne „Lift Me Up“ v podaní Rihanny, ktorá mu získala nomináciu na Oscara za najlepšiu pôvodnú pieseň.
Druhýkrát spolupracoval s Christopherom Nolanom na jeho filme "Oppenheimer" z roku 2023. Skladby, ktoré Göransson k tomuto filmu zložil si získali uznanie kritikov a Göranssonovi získali ocenenie BAFTA za najlepšiu pôvodnú hudbu, Critics' Choice Movie Award za najlepšiu skladbu, Zlatý glóbus za najlepšiu hudbu a Oscara na 96. ročníku Academy Awards za najlepšiu pôvodnú hudbu .
Nahrávací producent.
V roku 2010, keď Donald Glover prvýkrát prišiel ku Göranssonovi s jeho vedľajším projektom, Childish Gambino, pracovala dvojca na "Community". Odvtedy zverejnili štyri albumy: "Camp", "Because the Internet", "Awaken, My Love!" a "3.15.20". Göransson slúžil ako producent a autor každej skladby v "Awaken, My Love!", inšpirovaný skupinou Parliament-Funkadelic a hudbou black power zo 70. rokov 20. storočia. V novembri získali štyri nominácie Grammy za ich prácu, vrátane albumu roka a nahrávky roka za "Redbone". Celkovo mu jeho spolupráca s Gambinom získala šesť nominácii Grammy.
V roku 2012 Göransson produkoval debutové EP rockovej skupiny HAIM a pomohol založiť kapelu s úplne novým zvukom v piesni „Forever“. Produkoval aj dve piesne na debutovom albume HAIM "Days Are Gone".
Dňa 5. mája 2018 bola vydaná skladba „This Is America“. Pieseň, ktorú produkovali Gambino a Ludwig Göransson, obsahuje zbor v štýle gospelu a na pozadí sa podieľali rôzni americkí rapperi ako Young Thug, Slim Jxmmi, BlocBoy JB, 21 Savage, Quavo a Offset. „This Is America“ debutovala na prvom mieste v americkom rebríčku "Billboard" Hot 100 a stala sa tak 31. skladbou, ktorej sa to podarilo v histórii rebríčka. Pieseň zvíťazila vo všetkých štyroch svojich nominovaných kategóriách na 61. výročnom odovzdávaní cien Grammy: nahrávku roka, skladbu roka, najlepší rap/spievaný výkon a najlepšie hudobné video.
Osobný život.
Göransson je ženatý s americkou huslistkou Serenou McKinney. Vzali sa v roku 2018 a v roku 2019 sa im narodil syn Apollo.

</doc>
<doc id="704219" url="https://sk.wikipedia.org/wiki?curid=704219" title="So mnou vždy môžeš rátať">
So mnou vždy môžeš rátať

„So mnou vždy môžeš rátať“ je spoločná pieseň všetkých finalistov druhej série "Slovensko hľadá Superstar", ktorá vyšla na singlovom nosiči prostredníctvom hudobných vydavateľstiev Sony BMG a Ariola v roku 2006. Hudbu zložil Paľo Habera a text k piesni napísal Daniel Hevier. Nahrávka obsahuje dve verzie skladby: prvá s Petrou Kepeňovou a druhá s Alexandrou Okálovou. Keď sa projekt pripravoval, ešte totiž nebolo jasné, ktorá z nich získa Divokú kartu. Tretím trackom na singli je karaoke verzia. Singel získal za predajnosť troj- až štvornásobnú platinu.
Výroba singlu.
Nahrané, editované a mixované v štúdiách CreativeMusicHouse.

</doc>
<doc id="704220" url="https://sk.wikipedia.org/wiki?curid=704220" title="Femto-">
Femto-



</doc>
<doc id="704221" url="https://sk.wikipedia.org/wiki?curid=704221" title="Christian Slater">
Christian Slater

Christian Slater (* 18. august 1969, New York, New York, USA) je americký herec a producent, ktorý je známy z televízneho seriálu "Mr. Robot" (2016 - 2019).
Detstvo a mladosť.
Slater sa narodil 18. augusta 1969 v New Yorku. Jeho otec je herec a matka je herecká agentka. Má nevlastného brata z matkinej strany. Jeho prastrýko bol rozhlasovou osobnosťou Bill Slater. Slater navštevoval Dalton School, Professional Children's School a Fiorello H. LaGuardia High School of Music &amp; Art and Performing Arts.
Kariéra.
Slater začal hrať od útleho veku. Jeho prvá televízna rola bola vo veku ôsmich v telenovele "One Life to Live". Debutoval aj na Broadwayi v roku 1980. Na Broadwayi sa objavil aj v iných divadelných inscenáciách, napríklad "Copperfield", "Merlin", "Macbeth", "Side Man" a "The Glass Menagerie". Počas svojej kariéry účinkoval aj v londýnskom West Ende v divadelných inscenáciách "Prelet nad kukučím hniezdom" a "Plávanie so žralokmi".
Jeho prvá filmová rola bola v roku 1985, vo filme "Legenda o Billie Jean". O rok neskôr, si zahral vo filme "Meno ruže" po boku Seana Conneryho. 
V roku 1988 sa pripojil k herečkám ako Winona Ryder a Shannen Doherty vo filme "Heathers". V roku 1990 si zahral vo filme "Zosilni to!", kde sa objavil po boku herečky Samanthy Mathis. Za svoj herecký výkon vo filme, bol Slater nominovaný na Independent Spirit Awards.
V roku 1994 nahradil Rivera Phoenixa vo filme "Interview s upírom" (1994). O rok neskôr, sa pripojil k hereckému obsadeniu ako Kevin Bacon, Gary Oldman, Embeth Davidtz a Brad Dourif vo filme "Šialenec z Alcatrazu". 
Slater hosťoval tiež v televíznych seriáloch, ako napríklad "Západné krídlo", "Alias", "Volajú ma Earl" či daboval aj jednu z postáv z televízneho seriálu "Robot Chicken". 
V roku 2006 si zahral v životopisnom filme "Atentát v Ambassadore". V októbri 2014 sa Slater potvrdil svoju účasť v televíznom seriáli "Mr. Robot", kde stvárnil počítačového hackera nazývaného „Mr. Robot“. Za svoj výkon, si Slater v roku 2016 vyslúžil ocenenie Zlatý glóbus za najlepší mužský herecký výkon vo vedľajšej úlohe – seriál, miniséria alebo televízny film. 
V rokoch 2021 až 2022 nahovoril postavu Randa Ridleyho v animovanom sci-fi sitcome "Inside Job". V roku 2023 si zahral po boku Johna Cenu a Alison Brie vo filme "Freelance".
Súkromný život.
V roku 2000 sa Slater oženil s Ryan Haddon, dcérou modelky Dayle Haddon. Majú spolu dve deti. V roku 2003 bola Haddonová zatknutá za napadnutie Slatera počas hádky v Hard Rock Cafe na dovolenke v Las Vegas. Haddonová údajne hodila sklenenú fľašu na Slatera, pričom mu porezala krk. Rozchod oznámili na Vianoce, v roku 2004. Oficiálne sa rozišli v roku 2005 a rozviedli v roku 2007.
2. decembra 2013 sa Slater oženil so svojou priateľkou Brittany Lopez na Floride po troch rokoch randenia. Majú spolu dcéru, ktorá sa narodila v auguste 2019.
Slater cvičí Kempo Karate a svoj čas delí medzi Coconut Grove v Miami na Floride a Hell's Kitchen na Manhattane. 
V minulosti, mal Slater problémy s užívaním návykových látok a podstúpil liečbu. V roku 1989 bol Slater zatknutý za jazdu pod vplyvom alkoholu. Bol odsúdený na desať dní väzenia.
V roku 1994 bol zatknutý, keď sa so zbraňou v batožine pokúsil nastúpiť do komerčného lietadla. Bol odsúdený na tri dni verejnoprospešných prác.
V roku 1997 bol Slater odsúdený za to, že pod vplyvom heroínu, kokaínu a alkoholu udrel svoju priateľku Michelle Jonasovú a zaútočil na policajta. Počas prepustenia na kauciu sa liečil viac ako 100 dní v rehabilitačnom zariadení a potom bol odsúdený na trojmesačný trest odňatia slobody, po ktorom nasledovali tri mesiace v rezidenčnom rehabilitačnom centre. Z väzenia bol prepustený po 59 dňoch na základe slušného správania.
24. mája 2005 bol Slater zatknutý na Manhattane po tom, čo údajne ohmatával ženu na ulici. Slater bol obvinený zo sexuálneho zneužívania tretieho stupňa. Obvinenia boli neskôr zrušené pre nedostatok dôkazov. 

</doc>
<doc id="704222" url="https://sk.wikipedia.org/wiki?curid=704222" title="Železničná zastávka Kuklov">
Železničná zastávka Kuklov

Železničná zastávka Kuklov je železničná zastávka pri obci Kuklov. Nachádza sa medzi obcou Kúty a mestom Šaštín-Stráže na 65,005 km. Táto zastávka súčasťou trate Kúty – Trnava, ktorá je elektrifikovaná 25 kV 50 Hz. Na železničnej zastávke nie je možná kúpa cestovného lístka.
Prístrešok zastávky sa nachádza vpravo, v smere od Kútov. Stanica je položená medzi obcami Kuklov a Čáry, vzdialenosť do Kuklova je zhruba 350 m. Pri železničnej zastávke sa autobusová zastávka nenachádza.
Železničná zastávka Kuklov je súčasťou komplexnej rekonštrukcie železničnej trate Kúty – Šaštín-Stráže, ktorá v súčasnej dobe je dokončená. Súčasťou opravy tohto úseku je nástupište na zastávke Kuklov, nový mobiliár a prístrešok na zastávke Kuklov, komplexná rekonštrukcia železničného zvršku aj trakčného vedenia, oprava mostných objektov a obnova dvoch priecestí.

</doc>
<doc id="704223" url="https://sk.wikipedia.org/wiki?curid=704223" title="Autentizácia">
Autentizácia



</doc>
<doc id="704227" url="https://sk.wikipedia.org/wiki?curid=704227" title="Zoznam skladieb, ktoré nahrali Muse">
Zoznam skladieb, ktoré nahrali Muse



</doc>
<doc id="704230" url="https://sk.wikipedia.org/wiki?curid=704230" title="Turíkov Žiar">
Turíkov Žiar

Turíkov Žiar () je vrch v Oravskej vrchovine, krajinnom celku Stredných Beskýd. Leží nad obcou Medzibrodie nad Oravou, približne severovýchodne od Dolného Kubína. 
Poloha.
Nachádza sa v strednej časti Oravskej vrchoviny. Leží v Žilinskom kraji, v okrese Dolný Kubín a zasahuje na katastrálne územie obce Medzibrodie nad Oravou, Oravský Podzámok a Pribiš. Najbližšími sídlami sú západne situované Medzibrodie nad Oravou a Oravský Podzámok, severne sa nachádza Dolná Lehota, východne Horná Lehota a južne Pribiš a Pucov.
Opis.
Turíkov Žiar leží v centrálnej časti vrchoviny, južne od údolia Oravy. Severne sa nachádza Búčie (), Poľany (), Skalica (), Javorová () a Príslop (), západne Mokradská hoľa (), Kýčera (), Čierny vrch (), Sopúšky (), Minčol () a Trniny (), južne Predný Krnáč (), Ostrá skala (), Veľký Choč (), Magura () a Pravnáč () a východne Diel (), Súšava (), Kopec (), Blato (), Jastrabie () a Ostrý vrch (). Masív patrí do povodia Oravy, kde vodu z východných a severných svahov odvádza potok Pribiš, z južných a západných potok Pucov. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Oravskej vrchoviny a susednú Oravskú Maguru, no tiež Západné Tatry, Skorušinské a Chočské vrchy, Nízke Tatry, Veľkú a Malú Fatru. 
Prístup.
Na vrchol nevedie značená turistická trasa, preto prístup je možný lesnými chodníkmi z okolitých obcí. 

</doc>
<doc id="704232" url="https://sk.wikipedia.org/wiki?curid=704232" title="Bakunovský potok">
Bakunovský potok

Bakunovský potok je potok v regióne Horný Zemplín v Prešovskom kraji v okrese Medzilaborce na území obce Krásny Brod. Je ľavostranným prítokom Laborca, ktorý ústi do Latorice. Nachádza sa v geomorfologickom celku Laborecká vrchovina. Jeho dĺžka je .
Prameň.
Bakunovský potom pramení v nadmorskej výške v stredovýchodnej časti územia obce Krásny Brod juhozápadne od vrchu Bakunová s v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie juhozápadným smerom cez lesný extravilán, pravým brehom obmýva juhozápadný svah vrchu a lesa Bakunová, ľavým brehom obmýva severozápadné úpätie lesa Monastierske, mení smer na západ, vyteká z lesa do poľnohospodárskeho extravilánu, tečie cez severný okraj intravilánu miestnej časti Monastier v obci Krásny Brod, v podteká cestu spájajúcu obce v doline Laborca s mestom Medzilaborce a v blízkosti podteká aj železničnú trať Michaľany – Łupków, v ústi do Laborca ako jeho ľavostranný prítok. Laborec je prítokom Latorice. Nemá prítoky. Pramení, preteká a ústi na území obce Krásny Brod.
Pôvod názvu.
Názov vodného toku má pôvod v názve vrchu a lesa Bakunová, na juhozápadnom svahu ktorého potok pramení a preteká. Pôvodný význam názvu lesa je nejasný, zrejme vznikol podľa osobného mena. Z toponyma Bakunová pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Bakunovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Bakunovský potok" bolo štandardizované v roku 1990. V dnešnej slovenskej hydronymii je hydronymum "Bakunovský potok" jedinečným názvom (november 2023).

</doc>
<doc id="704233" url="https://sk.wikipedia.org/wiki?curid=704233" title="Jamie Chungová">
Jamie Chungová

Jamie Jilynn Chungová (neprechýlene Jamie Jilynn Chungová; * 10. apríl 1983, San Francisco, Kalifornia, USA) je americká herečka kórejského pôvodu. Je známa z filmov ako "Tajné sesterstvo" (2009), "Dragonball: Evolúcia" (2009), "Sucker Punch" (2011), "" (2014), "1985" (2018) a účinkovala aj v televíznych seriáloch ako "Princezná Samuraj" (2008), "Kde bolo, tam bolo" (20112018), "Gotham" (20142019), "Mutanti" (20172019) a "Dexter" (20062022).
Detstvo a mladosť.
Jamie Jilynn Chungová sa narodila v San Franciscu v Kalifornii, kde aj vyrastala. Ona a jej staršia sestra sú kórejské Američanky druhej generácie, vychované kórejskými rodičmi, ktorí sa presťahovali do Spojených štátov v roku 1980, kde prevádzkovali hamburgerovú reštauráciu.
Chungová absolvovala Lowell High School v roku 2001 a navštevovala a absolvovala Kalifornskú univerzitu v Riverside, ktorú ukončila s titulom B.A. v ekonomike v roku 2005.
Kariéra.
Prvá krát sa pred kamerami zúčastnila v roku 2004 v televíznej relácii "The Real World". Neskôr, bola obsadená do rôznych menších úloh v televízii a filmoch.
V roku 2008 mala svoju prvú hlavnú rolu v televíznom miniseriáli "Samurai Girl". O rok neskôr stvárnila vedľajšie úlohy v celovečerných filmoch "Tajné sesterstvo" (2009) a "Dragonball: Evolúcia" (2009).
V marci 2011 sa pripojila k hereckému obsadeniu ako Emily Browningová, Jena Malonová a Abbie Cornishová v akčnom fantasy filme "Sucker Punch".
V roku 2012 získala svoju prvú veľkú celovečernú rolu vo filme "Expresná zásielka". V tom istom roku hrala hlavnú úlohu v nezávislom filme "Eden", v ktorom hrala kórejsko-americké dievča unesené a donútené k prostitúcii americkými obchodníkmi s ľuďmi. Od roku 2012 sa objavovala v úlohe Mulan v televíznom seriáli "Kde bolo, tam bolo".
V roku 2014 nahradila herečku Devon Aokiovú vo filme "". V októbri bol uvedený na trh animovaný film od Disneyho "Veľká šestka", v ktorom poskytla hlas postave GoGo Tomago. V roku 2015 mal premiéru film "Already Tomorrow in Hong Kong", kde si zahrala so svojim vtedy snúbencom, dnes manželom Bryanom Greenbergom.
Chungová bola obsadená ako Blink v superhrdinskom televíznom seriáli "Mutanti".
V roku 2020 si zahrala v televíznom seriáli "Lovecraft Country". V rokoch 2021 až 2022 hosťovala v televíznom seriáli "Dexter". Chungová sa aktívne venuje aj dabingu.
Súkromný život.
V roku 2013 sa Chungová presťahovala na Manhattan. Začiatkom roku 2012 začala chodiť s hercom a hudobníkom Bryanom Greenbergom. Zasnúbili sa v decembri 2013. Zosobášili sa v októbri 2015. 24. októbra 2021 manželia oznámili, že sú rodičmi dvojčiat, ktoré boli privedené do pôrodu pomocou kryokonzervácie oocytov.

</doc>
<doc id="704234" url="https://sk.wikipedia.org/wiki?curid=704234" title="Zoznam česko-slovenských piesní">
Zoznam česko-slovenských piesní

Toto je zoznam česko-slovenských piesní. Zoznam obsahuje piesne obsahujúce slovenčinu i češtinu a duety interpretov z oboch krajín spievané spoločným jazykom.
Česká a slovenská kultúra si je aj mnoho rokov po rozpade Československa v roku 1993 veľmi blízka, ako vďaka spoločnej histórii, tak aj pre podobnosť jazykov. Nasledujúci zoznam uvádza výber česko-slovenských piesní, v ktorých znie čeština aj slovenčina:
Piesne obsahujúce slovenčinu i češtinu.
Sólo.
Okrem duetov boli nahrané skladby v češtine aj slovenčine iba jedným umelcom:
Duety v jednom jazyku.
Do spoločnej kategórie bývajú zaradené aj duety interpretov z oboch krajín spievané spoločným jazykom:

</doc>
<doc id="704237" url="https://sk.wikipedia.org/wiki?curid=704237" title="Zoznam piesní číslo 1 slovenských hitparád 2010">
Zoznam piesní číslo 1 slovenských hitparád 2010



</doc>
<doc id="704246" url="https://sk.wikipedia.org/wiki?curid=704246" title="Borovský potok (prítok Laborca)">
Borovský potok (prítok Laborca)

Borovský potok (pred rokom 1990 aj "Borový potok") je potok v regióne Horný Zemplín v Prešovskom kraji v okrese Medzilaborce na území obce Habura a mesta Medzilaborce. Je ľavostranným prítokom Laborca, ktorý ústi do Latorice. Je vodným tokom V. rádu. Číslo hydronyma: 4-30-03-2849. Nachádza sa v geomorfologickom celku Laborecká vrchovina. Má dĺžku .
Začiatok.
Začína sa sútokom zdrojníc v nadmorskej výške vo východnej časti územia obce Habura na juhozápadnom svahu lesa a pasienka "Revajka" v lesnom extraviláne v okrese Medzilaborce v Prešovskom kraji. Severná zdrojnica pramení v a východná zdrojnica (dlhšia) v 
Opis toku.
Od prameňa tečie juhozápadozápadným smerom cez lesný extravilán, skrúca sa na juh, v priberá pravostranný bezmenný prítok, preteká cez pole "Laz", v priberá pravostranný bezmenný prítok, v priberá ľavostranný bezmenný prítok, v opúšťa územie obce Habura a vteká do katastrálneho územia "Borov" v meste Medzilaborce, tečie cez lúku "Laziny", v priberá ľavostranný prítok Skromný potok, v vteká do intravilánu mestskej časti "Borov", pokračuje juhozápadným smerom stredom intravilánu, v podteká cestu z Medzilaboriec do Habury, v ústi do Laborca ako jeho ľavostranný prítok. Laborec je prítokom Latorice. Má jeden dôležitejší prítok Skromný potok. Pramení a hornou časťou toku preteká na území obce Habura a dolnou časťou toku vrátane ústia preteká na území mesta Medzilaborce.
Pôvod názvu.
Názov vodného toku má pôvod v názve mestskej časti "Borov" v meste Medzilaborce, cez ktorú tečie a v ktorej ústi. Dnešná mestská časť "Borov" bola pred rokom 1971 samostatnou obcou. Pôvodný význam názvu mestskej časti "bor-ov" je spojený s ihličnatým stromom "Pinus silvestrus", alebo s miestom "zhromaždenia, družiny, výberu daní, poplatkov". Z toponyma "Borov" pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Borovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Borovský potok" bolo štandardizované v roku 1990. V dnešnej slovenskej hydronymii hydronymum "Borovský potok" nie je jedinečným názvom (november 2023).

</doc>
<doc id="704258" url="https://sk.wikipedia.org/wiki?curid=704258" title="Koios (kovotepec)">
Koios (kovotepec)

Koios () bol grécky kovotepec v 6. storočí pred Kr.
Svedectvom tvorby tohto umelca je jeho menom signovaný arybalos v tvare korintskej prilby vyrobený zo zliatiny medi.
Podľa typu písma (epigrafických znakov) sa datuje približne do rokov 540 – 520 pred Kr. Neznelá uvulárna plozíva Ϙ (písmeno koppa) sa totiž používala v archaických dórskych alfabetách. Najmä po polovici 6. stor. pred Kr., keď sa rozšírilo používanie jedného písmena Κ (kappa) sa zabudlo na akýkoľvek rozdiel vo výslovnosti dvoch súvisiacich písmen. 
Táto malá nádoba na drahé oleje (vysoká 6,3 cm) bola zrejme vyrobená neďaleko Élidy (Olympie). Nádobka bola zakúpená v Pyrgose a dostala sa do zbierky britského plukovníka W. M. Leakeho. Od roku 1864 je uložená vo Fitzwilliamovom múzeu v meste Cambridge.
Arybalos bol umelcom odliaty do formy, pričom základňa (ktorá je už stratená) bola vyrobená samostatne a prispájkovaná k celku. Detaily skutočnej korintskej prilby sú jemne a verne znázornené v miniatúre, ako napr. výzdoba, ako sú vyryté diviaky na každom lícnom chrániči a hady na prednej časti, alebo modelovanie spodného okraja prilby, splošteného a vyvýšeného na bokoch a chrbte. Zvýraznený zadný okraj nádoby nahrádza chochol, ktorý korunoval skutočné prilby. Signatúra umelca je vyrytá na hornej časti čela, nad oblúkmi obočia. V súčasnosti prázdne očné jamky boli pravdepodobne pokryté striebrom alebo iným materiálom. Najbližšími podobnými modelmi tohto typu arybalosu sú keramické nádobky na parfumy z východného Grécka.

</doc>
<doc id="704261" url="https://sk.wikipedia.org/wiki?curid=704261" title="Sociálnodemokratická strana Rakúska">
Sociálnodemokratická strana Rakúska

Sociálnodemokratická strana Rakúska (nem. "Sozialdemokratische Partei Österreichs", "SPÖ") je rakúska stredoľavicová politická strana, založená 1. januára 1889. Členmi strany boli a na jej čele stáli významní politici Rakúska ako Victor Adler, Karl Renner a Bruno Kreisky. Rakúskymi kancelármi boli aj členovia Fred Sinowatz, Franz Vranitzky, Viktor Klima, Alfred Gusenbauer, Werner Faymann a Christian Kern.
História.
Od jej založenia v roku 1889 ako SDAPÖ (Sociálnodemokratická robotnícka strana Rakúska, Sozialdemokratische Arbeiterpartei Österreichs) je strana jednou z hlavných politických síl v Rakúsku. Na začiatku prvej svetovej vojny bola najsilnejšou stranou v parlamente. Na konci vojny v roku 1918 sa stal predseda strany Karl Renner kacelárom Prvej Rakúskej republiky. SDAPÖ stratila moc v roku 1920, stále však mala silnú podporu.
Po rozpade Rakúsko-Uhorskej Ríše (1918) podporovala myšlienku spojenia s Berlínom s cieľom vytvorenia veľkej demokratickej nemeckej republiky, čím nadväzovala na revolučný projekt z roku 1848. Víťazi vojny však namiesto toho nastavili hranice Rakúska ako samostatného štátu. V medzivojnovom období austromarxizmus, zachovávajúc si svoje črty v tváre nemeckej sociálnej demokracie, vinnej z krvavého potlačenia spartakistického povstania v roku 1919, predpokladal vytvorenie internacionály zameranej na spojenie rôznych prúdov socializmu. Pokus však nevyšiel, viac ľavicoví sociálni demokrati ako Max Adler sa spoliehali na robotnícke rady, ktoré sa v rokoch 1918 a 1919 rozvinuli v strednej Európe, najmä vo Viedni.
SDAPÖ bola jednou z najzriadenejších európskych sociálnodemokratických strán. V 20. rokoch 20. storočia bolo okolo 15% Rakúšanov členmi nejakej asociácie spojenej so stranou. V roku 1929 mala 720 000 členov. SDAPÖ si držala hegemóniu medzi pracujúcou triedou, ale nevedela presvedčiť konzervatívnych voličov vo vidieku a malých mestách. Ekonomická kríza v 30. rokoch, ktorá spôsobila zatváranie podnikov a nezamestnanosť, uškodila a oslabila SDAPÖ, ktorej pokleslo členstvo.
V 1934 Kresťanská sociálna strana, dominantná strana pravice, prevrhla demokratický systém a zriadila režim inšpirovaný fašizmom. Sociálni demokrati a komunisti sa bránili, boli však rýchlo potlačení.
Keď sa uskutočnil Anšlus pod Hitlerovým Nacistickým nemeckom, bolo Rakúsko pritiahnuté do druhej svetovej vojny. V roku 1945 bola strana obnovená ako Socialistická strana Rakúska (Sozialistische Partei Österreichs, SPÖ) a bola vedená Adolfom Schärfom. SPÖ vstúpila do vlády Druhej republiky ako súčasť veľkej koalície s Rakúskou ľudovou stranou (ÖVP) do roku 1966, a s Komunistickou stranou Rakúska do roku 1949. Karl Renner sa stal prvým prezidentom Rakúska.
Medzi rokmi 1971 a 1983 bola SPÖ vedená Brunom Kreiskym jedinou vládnucou stranou. Nasledujúce tri roku vládla v koalícii so Slobodnou stranou Rakúska (FPÖ), a potom do roku 2000 bola znovu vo veľkej koalícii s ÖVP. V roku 1991 sa strana vrátila k používaniu slova "demokratická" v jej mene, stala sa z nej Sociálnodemokratická strana Rakúska (Sozialdemokratische Partei Österreichs, SPÖ). V roku 2000 vytvorili FPÖ a ÖVP pravicovú koalíciu, čím vyradili SPÖ z vlády. Počas vládnutia tejto koalície bol v roku 2004 Heinz Fischer zvolený za prezidenta krajiny za SPÖ. Po voľbách v roku 2006 vznikla ďalšia veľká koalícia medzi SPÖ a ÖVP, ktorá vládla do roku 2017, kedy sa SPÖ vrátila do opozície. Vo voľbách v roku 2019 stratila SPÖ 12 mandátov a jej podpora klesla na 21,2%. V roku 2023 bol za nového predsedu strany zvolený Andreas Babler, starosta Traiskirchenu, kvôli technickej poruche bol však nemiesto neho za víťaza vyhlásený Hans Peter Doskozil.
V parlamentných voľbách v roku 2024 získala strana iba 21% hlasov, čo znamenalo najhorší výsledok v jej histórii.
Programové vyhlásenie.
Vo svojom programovom vyhlásení, ktoré bolo prijaté na zjazde strany v roku 1998, sa sociálnodemokratická strana zaviazala k sociálnej demokracii, k hodnotám slobody, rovnosti, spravodlivosti, solidarity a plnej zamestnanosti.
V roku 2017 zrušila strana po tridsiatich rokoch zákaz, tzv. Vranitzkého doktrínu (nemecky "Vranitzky-Doktrin"), t.j. vytváranie koalície na spolkovej úrovni so Slobodnou stranou Rakúska (FPÖ).

</doc>
<doc id="704270" url="https://sk.wikipedia.org/wiki?curid=704270" title="Semelé">
Semelé

Semelé (/ˈsɛmɪli/; starogrécky Σεμέλη Semelê) alebo Thyone (/ˈθaɪəni/; starogrécky Θυώνη Thyônê) v gréckej mytológii bola najmladšia dcéra Kadma a Harmonie a matka Dionýza od Dia v jednom z mnohých mýtov o jeho pôvode. Táto tébska princezná mala sestry Autonoé, Inó a Agaué a brata Polydóra.
Niektoré prvky Dionýzovho a Semelinho kultu pochádzali od Frýgov, ktoré upravili, rozšírili a rozvinuli iónski grécki nájazdníci a kolonisti. Dórsky grécky historik Hérodotos (asi 484 – 425 pred Kr.), ktorý sa narodil v meste Halikarnas za vlády Achaimenidskej ríše a ktorý podáva správu o Kadmovi, odhaduje, že Semelé žila buď 1 000 alebo 1 600 rokov pred jeho návštevou Súru v roku 450 pred Kr. na konci grécko-perzských vojen (499 – 449 pred Kr.), alebo okolo roku 2050 alebo 1450 pred Kr. V Ríme bola bohyňa Stimula stotožňovaná so Semelé.
Mytológia.
Podľa jednej verzie mýtu bola Semelé Diovou kňažkou a pri jednej príležitosti ju Zeus pozoroval, keď na jeho oltári zabíjala býka a potom plávala v rieke Asópos, aby sa očistila od krvi. Zeus sa do Semelé zamiloval, keď tadiaľ preletel v podobe orla a opakovane ju tajne navštevoval. 
Semelé ale bola z Kadmovho prekliateho rodu. Diova manželka Héra, bohyňa žiarlivá na uzurpátorov, milencov odhalila, keď neskôr otehotnela. Nahovorila Semelé, aby si želala uvidieť Dia. Zvedavá Semelé požiadala Dia, aby jej udelil dobrodenie. Zeus, túžiaci potešiť svoju milovanú, jej na rieke Styx sľúbil, že jej splní všetko, čo si bude priať. Potom žiadala, aby sa Zeus ukázal v celej svojej sláve ako dôkaz svojho božstva. Hoci ju Zeus prosil, aby to nežiadala, trvala na svojom a on bol nútený prísahou vyhovieť. Zeus sa ju snažil ušetriť tým, že jej ukázal najmenšie zo svojich bleskov a najredšie búrkové mraky, aké mohol nájsť. Smrteľníci sa však nemôžu pozerať na bohov bez toho, aby sa spálili, a ona zahynula, strávená v plameňoch zapálených bleskom.
Zeus však zachránil svoje dieťa Dionýza. Keď Dionýzos vyrástol, zachránil svoju matku z podsvetia a tá sa stala bohyňou na Olympe s novým menom "Thyone", patrónkou posadnutia, ktoré vyvolával jej syn Dionýzos. 

</doc>
<doc id="704271" url="https://sk.wikipedia.org/wiki?curid=704271" title="Jiří Vodrážka">
Jiří Vodrážka

Ing. Jiří Vodrážka (* 10. marec 1938, Praha† 13. august 2022, Piešťany) bol česko-slovenský jadrový fyzik.
Život.
Vodrážka sa narodil v Prahe dňa 10. marca 1938 rodičom Aloisovi a Boženě Vodrážkovým ako prvý z troch súrodencov. Vyrastal spolu s bratmi Aloisom a Tomášom v malej obci Černošice pri Prahe, ktorá sa v priebehu rokov stala okrajovou časťou hlavného mesta Praha. Po skončení základnej školy študoval v rokoch 19551959 na Priemyslovej škole jadrovej techniky v Prahe obor fyzika a technológia jadrových reaktorov.
Bol absolventom Vojenskej akadémie Antonína Zápotockého v Brne, ktorú ukončil v roku 1965. Prvé dva ročníky vysokej školy však študoval na Fakulte technickej a jadrovej fyziky v Prahe (smer jadrové inžinierstvo). Po nastúpení zamestnania v Atómovej elektrárni Bohunice absolvoval postgraduálne štúdium jadrovej energetiky, ktoré ukončil v roku 1970.
Jeho prvým zamestnávateľom bol v rokoch 19651966 Výskumný ústav hutníctva železa v Prahe, ale jeho vzdelanie sa naplno uplatnilo až v Atómovej elektrárni Jaslovské Bohunice. Do tohto zamestnania nastúpil (spolu so svojou manželkou, absolventkou Fakulty technickej a jadrovej fyziky v Prahe) v roku 1966 – vtedy na investičnú prípravu výstavby elektrárne A2, ktorej príprava však bola v roku 1970 ukončená a nahradená prípravou výstavby elektrárne V1. Následne až do roku 1998 pracoval na príprave výstavby všetkých stavieb realizovaných v areáli elektrární Jaslovské Bohunice (elektrárne V1 a V2, Medzisklad vyhoreného paliva a najmä všetky objekty spracovania rádioaktívnych odpadov), ale aj na príprave súvisiacich stavieb mimo tento areál (Laboratória vonkajšej dozimetrie v Trnave, Energetické učilište v Trnave a i.). Do dôchodku odišiel v roku 1998, ale ešte ďalších päť rokov potom pracoval ako pracujúci dôchodca vo Výskumnom ústave jadrovej energetiky na príprave a realizácii technológií spracovania rádioaktívnych odpadov.
Čestným diplomom Slovenskej nukleárnej spoločnosti za dlhoročnú obetavú prácu a prínos pre rozvoj česko-slovenskej jadrovej energetiky bol ocenený v roku 2013.
Aktivity.
Zánik Česko-Slovenska ho inšpiroval k vytvoreniu Spolku Čechov na Slovensku, neskôr pretransformovaného na Český spolok v Trnavskom regióne (oficiálne zaregistrovaný v roku 2005). Ako zakladateľ bol na valnom zhromaždení zvolený za jeho predsedu. Tento spolok pod jeho vedením podporoval českú kultúru na Slovensku organizovaním besied, vystúpení folklórnych skupín a výstav umelcov. V rámci tejto činnosti spolupracoval s kultúrnymi inštitúciami v Piešťanoch, vrátane mestského kultúrneho strediska, mestkej knižnice a Piešťanského informačného centra, ako aj s Domom umenia.
Najvýznamnejšie aktivity:
O spoločnej národnej hrdosti Čechov a Slovákov napísal článok "Prečo žijem na Slovensku ako cudzinec", ktorý vyšiel v češtine aj na stránkach tlačeného periodika "Stříbrný vítr" Českého spolku v Košiciach.
Jedným z jeho významných prínosov bolo nesporne aj iniciovanie vyhotovenia Pamätnej tabule T. G. Masaryka, prvého prezidenta Československej republiky, umiestnenej pri pamätnej Masarykovej lipe pri meteorologickej búdke v Sade A. Kmeťa. Tabuľa bola slávnostne odhalená 1. marca 2015.

</doc>
<doc id="704273" url="https://sk.wikipedia.org/wiki?curid=704273" title="Diesel generátor">
Diesel generátor



</doc>
<doc id="704275" url="https://sk.wikipedia.org/wiki?curid=704275" title="Mistassini (jazero)">
Mistassini (jazero)

Mastassini (; ) je jazero na v kanadskej provincii Quebec. Je najväčším jazerom provincie.
Opis.
Jazero sa nachádza v regióne Nord-du-Québec. Nadmorská výška jazera je metrov. Jazero má rozlohu 2 335 km² a maximálnu hĺbku 180 metrov.
Voda do neho priteká z viacerých menších zdrojov. Odteká cez jazerá Mesgouez a Némiscau do rieky Rupert. Tvorí tak prameň rieky Rupert. Sériou ostrovov je rozdelené na dva jazerá.
Názov.
Názov pochádza z Krí výrazu pre veľký kameň: „mista-assini“.
Dejiny.
Európanmi bolo objavené v roku 1672, keď ho objavil Charles Albanel. Stalo sa centrom obchodu s kožušinami. V júni až júli 1885 jazero preskúmal geológ Albert Peter Low.
Využitie.
Na brehoch jazera je rozvinutá ťažba dreva. Divá zver bola prepoľovaná. Oblasť je tiež známa čučoriedkami.

</doc>
<doc id="704278" url="https://sk.wikipedia.org/wiki?curid=704278" title="Mistassini">
Mistassini

Mistassini môže byť:

</doc>
<doc id="704279" url="https://sk.wikipedia.org/wiki?curid=704279" title="Dieselový generátor">
Dieselový generátor



</doc>
<doc id="704281" url="https://sk.wikipedia.org/wiki?curid=704281" title="Dieselgenerátorová stanica">
Dieselgenerátorová stanica



</doc>
<doc id="704283" url="https://sk.wikipedia.org/wiki?curid=704283" title="Imperátorská koruna Ruska">
Imperátorská koruna Ruska

Imperiálna koruna Ruska (), tiež známa ako veľká imperiálna koruna (), sa používala na korunováciu panovníkov Ruska od roku 1762 až do zrušenia ruskej monarchie v roku 1917. Veľkú imperiálnu korunu prvýkrát použila pri korunovácii Katarína Veľká a naposledy ju nosil pri korunovácii Mikuláš II. Bola vystavená na poduške vedľa Mikuláša II. na štátnom otvorení Ruskej dumy v Zimnom paláci v Petrohrade v roku 1906. Prežila revolúciu v roku 1917 a následnú občiansku vojnu a v súčasnosti je vystavená v Moskve v Diamantovom fonde Kremeľskej zbrojnice.
Hlavnými tvorcami koruny boli v 18. storočí dvorní klenotníci Jérémie Pauzié a Georg Friedrich Eckart. Koruna je osadená vzácnym žiarivo červeným spinelom s hmotnosťou 398,72 karátov. Ľahký štrbinový rám je vyrobený zo striebra, vnútro je čalúnené červeným zamatom, vonkajšia časť je rozdelená na dve pologule a pokrytá diamantmi.
História.
Keď bol Michal III. Fiodorovič Romanov korunovaný ako prvý cár romanovskej dynastie v roku 1613, ruské korunovačné klenoty pozostávali z kríža, zlatej reťaze, zdobených límcov, Monomachovej čiapky, žezla a korunovačného jablka. V priebehu storočí si rôzni cári nechaali vyrobiť vlastné koruny, zvyčajne na základe Monomachovej čiapky, ale tie sa slúžili na osobné použitie, nie na korunováciu.
V roku 1719 cár Peter Veľký založil pôvodnú podobu aktuálneho Diamantového fondu Ruskej federácie. Peter navšítivil iné európske nárovy a priniesol do Ruska mnoho inovácií, medzi ktoré patril vznik permanentného fondu, ktorý uchovával zbierku šperkov, ktoré patrili Romanovcom, ale nie Rusku. Peter do tohto fondu umiestnil všetky korunovačné klenoty a vyhlásil, že šperky patriace štátu boli nedotknuté a nemohli byť zmenené, predané ani rozdané. Okrem toho nariadil, že každý ďalší cár či cárka by mali ponechať štátu istý počet kusov, ktoré nadobudli počas svojej vlády, pre trvalú slávu Ruskému impériu
Z tejto kolekcie vznikol nový set korunovačných klenotov, vrátane imperátorskej koruny, ktorá nahradila Monomachovu čiapku a iné koruny, ktoré využívali predchádzajúci ruský cári a veľkokniežatá Moskovského veľkokniežatstva, ako symbol prijatia nového titulu cisára (1721).

</doc>
<doc id="704286" url="https://sk.wikipedia.org/wiki?curid=704286" title="Rupert (rieka)">
Rupert (rieka)

Rupert (, ) je rieka v kanadskej provincii Quebec.
Geografia.
Rieka sa nachádza v regióne Nord-du-Québec.
Vyteká z jazera Mistassini, najväčšieho jazera provincie Quebec. Sériou jazier vteká do Ruperts Bay na južnom konci Jamesovej zátoky. Dĺžka rieky je , prípadne po Lac Témiscamie.
Názov.
Pomenovaná bola po princovi Rupertovi, prvom guvernérovi Spoločnosti Hudsonovho zálivu.
Dejiny.
Oblasť rieky je po stáročia obývaná Cree obyvateľmi. Rieka bola Európanmi objavená keď Henry Hudson prezimoval pri jej ústí v zime 1610/1611. V roku 1668 bol pri jej ústí vybudovaná prvá obchodná stanica Spoločnosti Hudsonovho zálivu, Fort-Rupert. Táto obchodná stanica bola hlavnou základňou obchodu s kožušinami. Dnešná Cree osada Waskaganish sa nachádza blízsko miesta Fort-Rupert.
Od 70. rokoch 20. storočia sa v oblasti James Bay realizuje výstavba hydroelektrických projektov. Rupert River Diversion od roku 2012 odkláňa približne 70% objemu rieky do elektrárne.

</doc>
<doc id="704287" url="https://sk.wikipedia.org/wiki?curid=704287" title="Robert Kubiš">
Robert Kubiš

JUDr. Robert Kubiš (* 28. máj 1889, Veľká Bytča† 16. august 1953, Maršová-Rašov) bol slovenský právnik a politik v prvej polovici 20. storočia.
Životopis.
Študoval na gymnáziu v Ružomberku, odkiaľ bol vylúčený za požívanie slovenčiny. Neskôr absolvoval štúdium práva v Bratislave. Po jeho skončení sa začal venovať advokácii. V roku 1918 utvoril v okolí Veľkej Bytče prvú jednotku slovenských dobrovoľníkov. Znefunkčnením koľajovej dopravy v okolí Veľkej Bytče táto jednotka prerušila styky Maďarska s danou oblasťou a pri Kotešovej odrazili útok maďarských vojsk, čím zachránili považské krídlo čs. vojska.
V parlamentných voľbách v roku 1920 bol za Slovenskú ľudovú stranu zvolený za poslanca Národného zhromaždenia. Mandát nadobudol až dodatočne 20. januára 1922, kedy nastúpil na uprázdnený mandát po Karolovi Kmeťkovi, ktorý sa mandátu vzdal po svojom vymenovaní za nitrianskeho biskupa. V tom čase pôsobil ako advokát v Žiline.
Mandát obhájil aj po parlamentných voľbách v roku 1925. Po začatí procesu proti Vojtechovi Tukovi sa s politikou HSĽS postupne rozchádzal, až bol 1. júla 1929 zo strany vylúčený a do konca volebného obdobia pôsobil ako nezaradený poslanec.
Po odchode z parlamentu bol verejným notárom v Galante. Spočiatku sa pridal k Ferdinandovi Jurigovi, ktorý sa taktiež rozišiel s politikou HSĽS. No už v roku 1931 sa uvádza ako predstaviteľ Česko-slovenskej strany ľudovej.
Neskôr sa presťahoval do Košíc, kde zotrval do roku 1938. Po Viedenskej arbitráži, ktorá prisúdila Košice Maďarsku, sa vrátil do Žiliny, kde sa vrátil ku svojej advokátskej profesii. S režimom Slovenského štátu sa nestotožnil a pomáha organizovať ilegálny oblastný výbor pre severozápadné Slovensko a stáva sa vedúcim predstaviteľom jej občianskej frakcie. Tento ilegálny výbor významne prispel k zapojeniu žilinskej posádky do Slovenského národného povstania. Po oslobodení Slovenska sa vracia do Žiliny a stáva sa prvým predsedom Okresného národného výboru v Žiline, ktorého úlohou je odstraňovanie následkov vojnových škôd. Podieľa sa na zakladaní žilinskej okresnej organizácie Demokratickej strany, za ktorú kandidoval aj vo voľbách do SNR v roku 1946. Po prevzatí moci komunistickou stranou je zaistený a jeho verejné účinkovanie je ukončené. Po prepustení bol prinútený sa vysťahovať zo Žiliny do obce Predmier.

</doc>
<doc id="704288" url="https://sk.wikipedia.org/wiki?curid=704288" title="Proteín prenášajúci acyl">
Proteín prenášajúci acyl

Proteín prenášajúci acyl alebo ACP (z anglického "acyl carrier protein") je kofaktor, ktorý sa účastní syntézy mastných kyselín. Slúži na prenos substrátu z aktívneho miesta jedného enzýmu k inému. Rastúci reťazec mastnej kyseliny je viazaný na ACP pomocou tioesterovej väzby na tiolovú skupinu, ktorá sa nachádza na konci fosfopanteteínovej skupiny.
ACP je jeden z najbežnejších proteínov v "E. coli" (predstavuje asi 0,25 % celkového množstva rozpustných proteínov). Existujú i homológy ACP, ktoré sa účastnia podobných biosyntetických dráh, ako je napríklad biosyntéza polyketidov alebo syntéza neribozomálnych peptidov.
Štruktúra.
ACP má 70 až 100 aminokyslín. Ide o malé záporne nabité α-helikálne bielkoviny, ktoré sú si vzájomne podobné z hľadiska štruktúry i aminokyselinového zloženia. Štruktúry rôznych ACP boli určené pomocou rôznych metód NMR a kryštalografie. ACP sú svojou štruktúrou a mechanizmom podobné proteínom prenášajúcim peptidyl (PCP) zo syntáz neribozomálnych peptidov.
U "E. coli" je ACP kódovaný génom "acpP" a má celkovú dĺžku 77 aminokyselín (po odštiepení metionínu na N-konci). Táto sekvencia obsahuje 20 záporne nabitých reziduí (6 aspartátov a 14 glutamátov), ale len 6 kladne nabitých (4 lyzíny, 1 arginín a 1 histidín), čo vysvetľuje silný záporný náboj tejto malej bielkoviny. Fosfopanteteín sa v "holo"-ACP viaže na Ser36.
Biosyntéza.
Baktérie a plastidy.
U baktérií, mitochondrií a plastidov existuje ACP ako malý monomérny proteín. Po expresii neaktívneho "apo"-ACP sa na serínový zvyšok (konkrétne jeho hydroxylovú skupinu) tohto proteínu naviaže fosfopanteteín. Túto reakciu katalyzuje ACP syntáza (ACPS), ktorá patrí medzi fosfopanteteinyltrasferázy. Fosfopanteteín vstupuje v podobe koenzýmu A, ktorý sa v procese štiepi na 3',5'-adenozíndifosfát:
 "apo"-ACP + koenzým A → "holo"-ACP + 3',5'-adenozíndifosfát
Fosfopanteteín je prostetická skupina niekoľkých ACP, medzi ktoré patria ACP syntázy mastných kyselín (FAS), ACP syntázy polyketidov, proteínov prenášajúcich peptidyl (PCP) a i proteínov prenášajúcich aryl (ArCP) syntetáz neribozomálnych peptidov (NRPS).
Rastliny typicky obsahujú niekoľko génov, ktoré kódujú ACP a sú exprimované v rôznych pletivách.
Kvasinky a cicavce.
U kvasiniek a cicavcov ACP prítomný ako doména multifunkčnej FAS.
Význam.
Hlavnou úlohou ACP je prenos acylových skupín medzi rôznymi enzýmami počas syntézy mastných kyselín. Zatiaľ čo u cicavcov sa po dosiahnutí požadovanej dĺžky reťazca komplex acyl-ACP štiepi na ACP a voľnú mastnú kyselinu, u "E. coli" je acyl-ACP priamo využitý ako substrát pre syntézu fosfolipidov. 
U baktérií okrem syntézy mastných kyselín prenáša ACP acyly napríklad i počas syntézy endotoxínov a acylovaných homoserínových laktónov. V mitochondriách sa pomocou sa pomocou FAS syntetizuje oktanoyl-ACP, z ktorého sa syntetizuje kyselina lipoová. U "Vibrio harveyi" a "Photobacterium phosphoreum" predstavuje acyl-ACP zdroj mastnej kyseliny, ktorá sa využíva počas bioluminiscencie. Acyl sa z ACP prenáša na komplex LuxCDE, ktorý katalyzuje bioluminiscenciu. Celkovo je známych asi 30 interakčných partnerov ACP.
Homológy ACP.
Okrem ACP existujú i homológne proteíny, ktoré vystupujú napríklad v syntéze polyketidov, neribozomálnych peptidov alebo látok zaručujúcich symbiotický vzťah medzi baktériami a strukovinami (rizóbia).

</doc>
<doc id="704290" url="https://sk.wikipedia.org/wiki?curid=704290" title="Židovský cintorín v Pohořeliciach">
Židovský cintorín v Pohořeliciach

Židovský hřbitov v Pohořeliciach sa nachádza asi 300 m severozápadne od Námestia Svobody pri Tyršovej ulici (vedúcej do Cvrčovic). Má rozlohu . Pamiatkovo chránený je od 3. mája 1958, od 2. novembra 1964 je národnou kultúrnou pamiatkou.
V poradí druhý židovský cintorín v Pohořeliciach bol založený zrejme v druhej polovici 17. storočia a je tu zachovaných celkom 250 náhrobkov. O datovaní najstaršieho náhrobku sa pramene rozchádzajú. Zatiaľ čo staršia literatúra uvádza rok 1749, v mladšej sa objavuje rok 1687, resp. 1676. Pochovávalo sa tu do druhej svetovej vojny. Počas nej bol cintorín zdevastovaný nacistami, po oslobodení bol opravený. Nachádza sa tu viacero cenných náhrobkov barokového a klasicistického typu.
Pohořelická židovská komunita prestala existovať v roku 1938.

</doc>
<doc id="704294" url="https://sk.wikipedia.org/wiki?curid=704294" title="Cochrane (Ontário)">
Cochrane (Ontário)

Cochrane je mesto v kanadskej provincii Ontário. V roku 2021 malo 5 390 obyvateľov. Je sídlom okresu Cochrane.
Dejiny.
Mesto bolo založené v roku 1908 na križovatke železníc Temiskaming and Northern Ontario Railway (dnes Ontario Northland) a National Transcontinental Railway. Rozvoj mesta podporila železnica. Od roku 1910 má štatút „town“. Predlohou názvu mesta bol minister Francis Cochrane.
Demografia.
V sčítaní obyvateľstva v roku 2021 malo mesto 5 390 obyvateľov, v roku 2016 to bolo 5 321. V roku 2021 nikto neuviedol ako etnický pôvod český, slovenský ani česko-slovenský. Ako rodný jazyk 3 165 uviedlo angličtinu, 1 755 francúzštinu, 230 oba, 140 ľudí neoficiálne jazyky z toho 60 jazyky pôvodných obyvateľov.
Doprava.
V meste sa nachádza Cochrane Airport (ICAO:CYCN). Mestom prechádza provinčná cesta 11. Železničná stanica je prevádzkovaná spoločnosťou Ontario Northland a je najjužnejšou zastávkou jej linky Polar Bear Express smerujúcej na sever k Jamesovej zátoke do Moosonee.
Kultúra a turizmus.
V meste sa nachádza múzeum snežných skútrov či Tima Hortona, ktorý sa v meste narodil.

</doc>
<doc id="704297" url="https://sk.wikipedia.org/wiki?curid=704297" title="Daniel Romanovič">
Daniel Romanovič

Daniel Romanovič (Haličský) (; * 1201, Halič† 1264, Cholm), tiež kráľ Daniel, bol prvý haličsko-volyňský kráľ (12531264). Už roku 1221 v kniežatstve získal faktickú moc. Čelil mongolskej invázii (12401241) v spojení s uhorským a poľským kráľom, no závislosti na Zlatej horde nakoniec nezabránil. Vzhľadom k svojej prozápadnej orientácii (na pápeža v Ríme, ktorým sa nechal roku 1253 prehlásiť za kráľa) je významným pre súčasnú ukrajinskú národnú identitu. V Ľvove, ktorý založil, je dnes po ňom pomenované letisko, hoci do Ľvova (z Cholmu, ktorý Daniel rovnako založil) preniesol sídlo kráľovstva až Danielov syn a nástupca Lev Danilovič, po ktorom bol Ľvov pomenovaný.
Život.
V roku 1205 po smrti Danielovho otca Romana II. Mstislaviča, vládcu Haličsko-volynského kniežatstva prinútili bojari štvorročného Daniela odísť do vyhnanstva s jeho matkou Annou Byzantskou a bratom Vasilkom Romanovičom. Po tom, čo bojari v roku 1213 vyhlásili jedného zo svojich za knieža, Poliaci a Uhri vpadli do kniežatstva, zdanlivo na podporu nárokov mladého Daniela a Vasilka, a rozdelili si ho medzi sebou. V roku 1219 sa vzdal nárokov na Halič v prospech svojho svokra Mstislava Udatného.
V roku 1221 Daniel obnovil svoju vládu nad Volyňou, kde bojari a obyvateľstvo zostali verní jeho dynastii. V roku 1234 porazil Alexandra Vsevolodoviča a obsadil vojvodstvo Belz. Do roku 1238 porazil bývalých dobrzyňských rytierov pri Drohiczyne a získal späť väčšinu Haliče vrátane hlavného mesta Halič. Zatiaľ čo Prusi boli pod tlakom Rádu nemeckých rytierov, Daniel sa pokúsil dobyť územie pobaltského kmeňa Jatvingov.
Mongolská invázia.
V roku 1239 kyjevské veľkoknieža Michal, ktorý bol ženatý s Danielovou sestrou, požiadal Daniela o pomoc proti Mongolom. Daniel vyslal svojho vojvodu Dmytra, aby bránil Kyjev. Po dlhom obliehaní však boli kyjevské hradby prelomené a napriek prudkým bojom v rámci mesta Kyjev 6. decembra 1240 padol a bol z veľkej časti zničený. O rok neskôr Mongoli pri ťažení proti Poliakom a Uhrom prešli Haličou a Volyňou a zničili Halič.
17. augusta 1245 Daniel porazil spojené sily kniežaťa z Černigova, nespokojných bojarov a ich uhorských a poľských spojencov v bitka pri Jarosławe a obsadil zvyšok Haliče, čím obnovil majetok svojho otca. Svojho brata Vasilka ustanovil za vládcu Volyne a ponechal si pre seba haličský titul, hoci na oboch miestach naďalej uplatňoval skutočnú moc. S uhorským kráľom Belom IV. sa stretol vo Zvolene, uzavrel s ním mier a spečatil to sobášom Belovej dcéry Konštancie so svojim synom Levom.
Danielove úspechy a neúspešná obrana Kyjeva však pritiahli ďalšiu pozornosť Mongolov. V roku 1246 bol Daniel povolaný do hlavného mesta Zlatej hordy v Sarai na rieke Volga a bol nútený prijať mongolskú nadvládu.
Vymenili si rukojemníkov, čím bolo 100 rodín Keraitov presídlených v Karpatskej Haliči.
Zatiaľ čo formálne akceptoval Mongolov ako vládcov a podľa potreby im dodával vojakov, Daniel vybudoval zahraničnú politiku na opozícii voči Zlatej horde. Nadviazal srdečné vzťahy s panovníkmi Poľského a Uhorského kráľovstva a požiadal o pomoc pápeža Inocenta IV. vo forme križiackej výpravy. Na oplátku za pápežskú pomoc Daniel ponúkol, že svoje krajiny podriadi cirkevnej autorite Ríma, čo sa nikdy nezrealizovalo. Pápež, podnietený vyhliadkou na rozšírenie svojej autority, povzbudil Danielov odpor voči Mongolom a jeho západnej orientácii a v roku 1253 nechal zastupiteľa pápeža korunovať Daniela v Drohiczyne na rieke Bug. Daniel však chcel viac ako len uznanie a trpko poznamenal, že po získaní koruny očakával armádu. Nasledujúci rok Daniel odrazil mongolské útoky pod vedením Ordinho syna Kuremsa a vyslal výpravu s cieľom dobyť Kyjev.
Napriek počiatočným úspechom v roku 1259 mongolská sila pod vedením Burundaja a Nogai chána vstúpila do Haliče a Volyne a ponúkla ultimátum: Daniel zničí svoje opevnenia, inak Burundaj zaútočí na mestá. Daniel vyhovel a strhol mestské hradby.
V posledných rokoch svojej vlády sa Daniel venoval dynastickej politike, oženil syna a dcéru s potomkom Mindaugasa z Litovského veľkovojvodstva a získal od neho územné ústupky v Poľsku. Ďalšia jeho dcéra Ustynia bola vydatá za princa Andreja Jaroslaviča z Vladimíra-Suzdaľu. Zabezpečil aj sobáš svojho syna Romana s Gertrúdou, babenberskou dedičkou, ale neuspel vo svojej snahe umiestniť ho na rakúsky vojvodský trón.
Daniel svojou smrťou v roku 1264 zrekonštruoval a rozšíril územia, ktoré vlastnil jeho otec, odvrátil expanzívne hrozby Poľska a Uhorska, minimalizoval vplyv Mongolov na západnú Ukrajinu a zvýšil ekonomické a sociálne štandardy svojich domén. V Haliči ho vystriedal jeho syn Lev Danilovič.
Pocty.
V roku 1998 bol postavený v Haliči pomník.
Ukrajinský parlament vydal 7. septembra 2011 uznesenie o „oslave 810. výročia narodenia prvého rusínsko-ukrajinského kráľa Daniela Haličského“.

</doc>
<doc id="704298" url="https://sk.wikipedia.org/wiki?curid=704298" title="Skromný potok">
Skromný potok

Skromný potok je potok v regióne Horný Zemplín v Prešovskom kraji v okrese Medzilaborce na území obce Kalinov a mesta Medzilaborce. Je ľavostranným prítokom Borovského potoka, ktorý ústi do Laborca. Je vodným tokom VI. rádu. Číslo hydronyma: 4-30-03-2850. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v juhozápadnej časti územia obce Kalinov na juhovýchodnom svahu lúky a poľa "Tlstá" v poľnohospodárskom extraviláne premiešanom s lesnými porastmi v okrese Medzilaborce v Prešovskom kraji. 
Opis toku.
Od prameňa tečie juhozápadným smerom cez lesný extravilán premiešaný lúkami a pasienkami, v opúšťa územie obce Kalinov a vteká na územie mesta Medzilaborce v mestskej časti "Borov", pravým brehom obmýva úpätie lesa "Plaziny", ľavým brehom obmýva úpätie lesa "Za Stavencom", vyteká z lesa do poľnohospodárskeho extravilánu, mení smer na západ, v pri maštali Pasienkovej spoločnosti Borov ústi do Borovského potoka ako jeho ľavostranný prítok. Borovský potok je prítokom Laborca. Pramení a hornou časťou toku preteká na území obce Kalinov a dolnou časťou toku vrátane ústia preteká na území mesta Medzilaborce.
Pôvod názvu.
Názov vodného toku má pôvod vo vlastnosti potoka s nízkymi prietokmi vody, čiže potoka, ktorým pretekalo menšie než očakávané alebo žiaduce množstvo vody. Z apelatíva "skromný" vo význame "nedosahujúci priemerný prietok, nemajúci očakávané množstvo vody, bezvýznamný" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Skromný potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Skromný potok" bolo štandardizované v roku 1990. V dnešnej slovenskej hydronymii hydronymum "Skromný potok" je jedinečným názvom (november 2023).

</doc>
<doc id="704300" url="https://sk.wikipedia.org/wiki?curid=704300" title="Uhlisko (vrch v Oravskej vrchovine)">
Uhlisko (vrch v Oravskej vrchovine)

Uhlisko () je vrch v Oravskej vrchovine, krajinnom celku Stredných Beskýd. Leží približne západne od mesta Trstená. Lokalitou prechádza Medzinárodná diaľková turistická trasa E3.
Poloha.
Nachádza sa v severovýchodnej časti Oravskej vrchoviny. Leží v Žilinskom kraji, v okrese Tvrdošín a zasahuje na katastrálne územie miest Trstená a Tvrdošín. Najbližšími sídlami sú východne situovaná Trstená, južne ležiaci Tvrdošín a západne Štefanov nad Oravou, severne sa nachádza Bobrov.
Opis.
Uhlisko leží na severovýchodnom okraji vrchoviny, v samostatnom masíve, od zbytku pohoria oddelenom údolím Oravy. Severne sa nachádza Kriváň (), Gluchová () a Kopanica (), západne Slepčianka (), Vráta (), Stará hora (), Magurka () a Javorový vrch (), južne Borová (), Prasatín (), Kopec (), Biedna () a Javorková () a východne Skorušina (), Vajdovka (), Oravická Magura () a Výr (). Masív patrí do povodia Oravy, kde vodu zo západných a severných svahov odvádzajú krátke potoky, voda z východných svahov odteká Vlčím potokom do Oravice. Na vrchol, kde stojí vysielač, vedie značený turistický chodník. 
Výhľady.
Vrchol pokrýva po ťažbe len nízka vegetácia, ktorá umožňuje rozhľad. Pri vhodných podmienkach je vidieť okolité vrcholy Oravskej vrchoviny a okolie Oravskej priehrady, no tiež Oravskú Maguru, Oravské Beskydy, Západné Tatry, Skorušinské a Chočské vrchy.
Vysielač Uhlisko.
Na vrchole sa nachádza 36 m vysoký oceľový stožiar, ktorý patrí spoločnosti Expres Net. Rozhlasové vysielanie v pásme VKV môžu z tejto kóty prijímať najmä obyvatelia Hornej Oravy.

</doc>
<doc id="704308" url="https://sk.wikipedia.org/wiki?curid=704308" title="ZENIT (súťaž)">
ZENIT (súťaž)

ZENIT je celoštátna odborná súťaž, určená pre žiakov stredných škôl a gymnázií na Slovensku. Súťaž je organizovaná každoročne v ôsmich kategóriách a jej cieľom je podpora a vyhľadávanie talentovaných a nadaných žiakov, rozvíjanie tvorivých kompetencií, odborných vedomostí a praktických zručností v oblastiach programovania, grafiky, elektroniky a strojárstva.
História súťaže.
Súťaž vznikla v roku 1984 ako súťaž v mikroelektronike pre žiakov stredných škôl. V roku 1991 sa rozšírila o kategóriu programovania a v roku 2000 sa pridala kategória strojárstva. V roku 2016 sa zmenil názov súťaže na ZENIT, ktorý je akronymom slov "Zručnosť, Elán, Nápaditosť, Invencia, Tvorivosť". V roku 2017 sa rozdelila pôvodná súťažná kategória v programovaní WEB na dve nové samostatné kategórie: WebDeveloper a Grafik. V roku 2023 sa zmenili pravidlá súťaže a zaviedla sa registrácia cez EduPage.
Organizácia súťaže.
Súťaž je organizovaná pod záštitou Štátneho inštitútu odborného vzdelávania (ŠIOV) a pozostáva z troch kôl:
V každom kole sa súťaží v ôsmich kategóriách: A, B, WebDeveloper, Grafik, S, R, C a D, ale s rôznymi zadaniami. Z každého kola postupujú najlepší súťažiaci do ďalšieho kola. Výsledky súťaže sa zverejňujú na webovej stránke súťaže a na EduPage. Víťazi súťaže dostávajú ceny, diplomy a ocenenia od organizátorov, sponzorov a partnerov súťaže. Víťazi celoštátneho kola súťaže ZENIT dostávajú možnosť reprezentovať Slovenskú republiku v medzinárodnej súťaži EuroSkills.
Súťaž sa organizuje každý rok a je otvorená pre všetkých žiakov stredných škôl. Registrácia na súťaž prebieha od roku 2023 prostredníctvom systému EduPage.
Kategórie súťaže.
Súťaž ZENIT sa delí na tri hlavné kategórie: programovanie, elektroniku a strojárstvo. V každej oblasti sa súťaží v dvoch alebo viacerých podkategóriách podľa zložitosti a náročnosti úloh. Každá má svoje špecifické zadania, pravidlá a hodnotenie. Súťažiaci si môžu vybrať len jednu kategóriu v každom kole. 

</doc>
<doc id="704310" url="https://sk.wikipedia.org/wiki?curid=704310" title="Anna Mojžišová">
Anna Mojžišová

Anna Mojžišová, rodená Nagyová, (* 1953) je slovenská právnička. Bola osobnou tajomníčkou predsedu vlády Slovenskej republiky Vladimíra Mečiara pred aj po rozdelení Česko‑Slovenska. S priebehom rokovaní o vzťahoch medzi Slovenskom a Českom bola informovaná. A to aj napriek tomu, že rokovania niekedy prebiehali iba medzi Václavom Klausom a Vladimírom Mečiarom, teda medzi štyrmi očami. Jej vplyv na Vladimíra Mečiara bol taký zásadný, že o nej novinári písali ako o „železnej Anne“.
Kariéra.
Mojžišová pracovala ako asistentka riaditeľa hotela Bôrik, bola členkou vedenia Slovenskej technickej knižnice, členkou vedenia Slovenského zväzu bytových družstiev, od roku 1988 pracovala na Úrade vlády a od januára 1990 bola osobnou tajomníčkou predsedu vlády, najskôr Milana Čiča a potom Vladimíra Mečiara.
Éra Vladimíra Mečiara.
Ako osobná tajomníčka predsedu vlády Vladimíra Mečiara mala taký vplyv, že by ho podľa samotného Mečiara dokázala zničiť do 24 hodín. Mala vplyv v tajnej službe a kontakty v biznise i podsvetí.
Koncipientskú prax vykonávala počas práce na Úrade vlády SR v Banskej Bystrici, aj keď koncipientská prax si vyžaduje každodennú prítomnosť a blízkosť dozorcu. Dohliadateľom bol JUDr. Juraj Koval, predseda klubu HC Banská Bystrica, ktorému Úrad vlády SR udelil dotáciu na štadión vo výške 1 mil. €. 
Stála pred súdom v kauze Pavla Ruska.
Dnes sa vyhýba médiám a v politike sa neangažuje. Vykonáva funkciu predsedníčky dozornej rady vo firme SLOVAKOR INDUSTRY, a.s., kde je jej manžel Ing. Marián Mojžiš predsedom predstavenstva.
Rodina.
Manžel Ing. Marián Mojžiš bol štátnym tajomníkom na slovenskom ministerstve hospodárstva, potom bol v rokoch 1995 – 1998 generálnym riaditeľom firmy "Petrimex" a tiež pôsobil aj ako vládny splnomocnenec pre hospodársku spoluprácu s Ruskom. Svadba prebehla 25. novembra 2002 vo Zvolene, rodisku o rok staršieho partnera.
Zhoda priezviska a funkcií.
V českom verejnom priestore bola často spomínaná pani Nagyová, vedúca kabinetu predsedu vlády petra Nečasa. Išlo však o Janu Nagyovú (aktuálne Janu Nečasovú), ktorá nie je v príbuzenskom pomere s Annou Nagyovou.

</doc>
<doc id="704312" url="https://sk.wikipedia.org/wiki?curid=704312" title="Jozef Vrabec (politik)">
Jozef Vrabec (politik)

Jozef Vrabec (pseudonym: Janko Halenár; * 1. apríl 1887, Rosina – † ?) bol slovenský legionár, politik, odborár a publicista v období medzivojnového Česko-Slovenska.
Životopis.
Po vzniku Česko-Slovenska patril k zakladateľom Slovenskej ľudovej strany. Pôsobil na pozícii trenčianskeho župného tajomníka strany. V parlamentných voľbách v roku 1920 je zvolený za poslanca Národného zhromaždenia. V týchto voľbách ľudová strana išla v koalícii s Česko-slovenskou stranou ľudovou. V rámci ľudovej strany patril do jej kresťansko-sociálneho krídla. Zakladal celoslovenskú ľudácku odborovú organizáciu, ktorú istý čas aj viedol. V októbri 1922 sa pre svoje ideologické rozpory s Andrejom Hlinkom a jeho stranou rozišiel. Volebný súd nevyhovel návrhu jeho materskej strany a nebol zbavený mandátu a v snemovni sprvu pôsobil ako nezaradený poslanec. Zakladá aj svoju vlastnú kresťansko-sociálnu stranu, ktorá však väčší ohlas nezaznamenala. 26. marca 1924 vstúpil do poslaneckého klubu Česko-slovenskej národnej demokracie.
V roku 1931 Jozef Vrabec vybudoval v budove železničnej stanice Poprad novú reštauráciu v hodnote 70 000 vtedajších korún.

</doc>
<doc id="704323" url="https://sk.wikipedia.org/wiki?curid=704323" title="ACP">
ACP



</doc>
<doc id="704324" url="https://sk.wikipedia.org/wiki?curid=704324" title="Quorum sensing">
Quorum sensing

Quorum sensing alebo QS (doslova "vnímanie najnižšieho stanoveného počtu prítomných členov") je anglický termín, ktorý označuje schopnosť organizmu detegovať a reagovať na hustotu populácie pomocou zmeny génovej expresie. QS je druh bunkovej signalizácie, konkrétne sa dá považovať za parakrinnú komunikáciu. Na základe jeho vlastností možno QS považovať i za autokrinnú komunikáciu: bunka produkuje autoinduktor a i receptor pre túto látku. QS môže prebiehať v rámci jedného druhu alebo medzi rôznymi druhmi oranizmov. Ako príklad, QS umožňuje baktériám obmedziť expresiu génov, ktoré súvisia s vysokou hustotou populácie, čo vedie k expresii najprospešnejšieho fenotypu, a to hlavne v prípade fenotypov, ktoré by boli neefektívne pri nízkej hustote populácie a teda príliš energeticky náročné. Mnohé druhy baktérií využívajú quorum sensing na riadenie expresie génov podľa aktuálnej hustoty lokálnej populácie. Podobným spôsobom niektoré druhy sociálneho hmyzu využívajú quorum sensing na určenie miesta, kde sa usadia. Patogénne baktérie využívajú QS na aktiváciu signalizácie imunitného systému hostiteľa, čím predlžujú život hostiteľa, pretože obmedzujú bakteriálny príjem živín, napríklad tryptofánu, ktorý sa potom mení na serotonín. QS takto umožňuje komenzálizmus medzi patogénnymi baktériami a ich hostiteľom. QS môže byť užitočný i pri komunikácii rakovinových buniek.
Ovplyvnenie QS možno využiť napríklad na zastavenie tvorby biofilmu u patogénnych baktérií a zastavenia ich virulencie. QS bol takisto využitý na identifikáciu nádorov a ich potenciálnu liečbu vďaka tomu, že baktérie sú schopné preniknúť do tumorov.

</doc>
<doc id="704326" url="https://sk.wikipedia.org/wiki?curid=704326" title="Michal Černigovský">
Michal Černigovský

Svätý Michal Černigovský, alebo tiež "Michal Vsevolodovič" (* asi 1185, Kyjev† 20. september 1246, Saraj) bolo ruský knieža z rodu Rurikovcov. So svojim spoločníkom Fedorom boli za svoju mučenícku smrť u Tatárov kanonizovaní.
Vláda.
Počas svojho života vládol ako veľký knieža kyjevský (12361240, 12411243), perejaslavský (1206), novgorodsko-severský (12191226), černigovský ( 12231221, 12291230) a haličský (12351236).
Podľa archeologických nálezov prechádzal za jeho obdobie Černihiv obdobím predtým nepoznanej prosperity, čo naznačuje, že jednou z oblastí, na ktoré sa Michaelova pozornosť zameriavala, bol obchod. Čiastočne aj záujmy v obchodnej sfére ho viedli k získaniu Haliča a Kyjeva, dvoch významných centier ležiacich na obchodnej ceste mieriacej z rýnskej oblasti a Uhier do Černihiva. Vyjednal tiež obchodné dohody a politické spojenectvo s Poliakmi a Uhorskom.
Znížil daňové zaťaženie Novgorodu a povolil jeho obyvateľom väčšiu politickú slobodu. Bol posledným autonómnym starším kniežaťom Kyjeva, a to až do chvíle, keď bol zvrhnutý mongolskou armádou.
V čase na začiatku mongolskej invázie bol jedným z najmocnejších ruských kniežat. Bol obvinený, že vďaka jeho neschopnému vedeniu sa nepodarilo spojiť ruské kniežatá v boji proti mongolským nájazdníkom. Avšak v daných podmienkach to bol takmer neuskutočniteľný čin.
Michalov syn Rostislav Michajlovič si vzal za ženu Annu Uhorskú, dcéru uhorského kráľa Bela IV., aj keď svadba sa odkladala.
Smrť a kanonizácia.
Michal zomrel v Saraji, hlavnom meste mongolskej Zlatej hordy, spolu s jedným zo svojich bojarov Fedorom, kam sa šiel podrobiť chánovi Batuovi, aby udržal kniežací stolec. Pretože sa tu odmietli zrieknuť kresťanskej viery, obaja veľmoži tu boli vystavení mučeniu a nakoniec im bola sťatá hlava. Obaja boli z toho dôvodu vyhlásení za svätcov a mučeníkov.

</doc>
<doc id="704327" url="https://sk.wikipedia.org/wiki?curid=704327" title="Dipolieia">
Dipolieia

Dipolieia alebo Boufonia () bola staroveká aténska slávnosť k pocte boha Dia Poliea ("Dia Ochrancu mesta"), oslavovaná v lete 14. dňa atického mesiaca skiroforión.
Spomedzi všetkých aténskych sviatkov, tento sviatok vynikal vďaka svojim jedinečným, ba až „groteskným“ črtám. Dipolieia, slávnosť k pocte Dia Poliea, ktorá sa oslavovala archaickými obradmi, mala zrejme agrárny charakter (Aristofanes zosmiešňoval Dipolieiu alebo Boufoniu ako archaický nezmysel, ktorý sa „modernej mládeži“ nepáčil.). Počas Dipolieie sa konal rituál boufonia ("zabitie vola"), tento rituál bol taký zvláštny a primitívny, že ho dokonca Aténčania z 5. stor. pred Kr. považovali za bizarný. Podľa starovekých správ (aj vďaka správe od Theofrasta) a vázových malieb sprievod Aténčanov (vrátane dievčat nesúcich nádoby na vodu alebo hydriai a mladých ľudí nesúcich jačmeň, pšenicu a nôž) hnal skupinu volov (boli to ťažné voly, vhodné na ťahanie pluhov) hore na Akropolu do Diovej svätyne. Na oltár alebo bronzový stôl vo svätyni položili obilie, zdanlivo ako obetu Diovi, ale v skutočnosti ako návnadu pre voly, a zvieratám bolo umožnené voľne sa pohybovať, až kým jedno z nich nezačalo to obilie žrať.
Pausanias o obetovaní býka uvádza: "„...a iná socha Dia zvaného Polieus. Opíšem obrad pri obeti jemu prinesenej, ale o tom, ako sa vykladá jeho pôvod, sa nezmienim. Na oltár Dia zvaného Polieus položia jačmeň zmiešaný s pšenicou a nestrážia ho. Dávajú potom iba pozor na býka, ktorého chystajú k obeti. Ten ide k oltáru a žere z neho obilie. I zavolajú jedného z kňazov zvaného búfonos („býkobijca“) a ten, zabije býka a odhodí sekeru – taký je totiž zvyk – a ujde. Oni potom, ako keby nepoznali muža, ktorý tento čin vykonal, ženú pred súd sekeru. Vykonávajú teda obetu týmto spôsobom. ...“"
Tí, čo zostali, obetným nožom stiahli kožu z vola, mäso z neho upiekli a zjedli. Nasledoval súd na radnici (v prytaneione) pod Akropolou, ktorý mal obviniť vraha vola, ale keďže samotný „zabijak“ ušiel, obvinenie bolo nakoniec vznesené proti dvojitej sekere alebo obetnému nožu, z ktorých bol jeden (zdroje neuvádzajú, ktorý z nich) uznaný vinným a za trest hodený do mora. Aby sa s obeťou „zmierili“, jeho kožu vypchali a vypchaté zviera potom stálo v Diovej svätyni až do ďalšej Dipolieie. Dipolieia, ktorá sa takmer určite radila k najstarším sviatkom v Aténach (dvojitá sekera mohla byť skutočnou mykénskou relikviou), pretrvala napriek všetkej svojej absurdnosti po dlhé stáročia (prežila až do čias rímskych cisárov).

</doc>
<doc id="704328" url="https://sk.wikipedia.org/wiki?curid=704328" title="Vibrio harveyi">
Vibrio harveyi

Vibrio harveyi je Gram-negatívna bioluminiscentná morská baktéria rodu "Vibrio". Táto baktéria má tvar tyčinky, je pohyblivá (pomocou polárnych bičíkov), fakultatívne anaeróbna, halofilná a schopná fermentačného i respiračného metabolizmu. Nerastie pri teplotách pod 4 °C, optimálna teplota rastu je 3035 °C. "V. harveyi" sa nachádza voľne v tropickej slanej vode, ako komenzál v črevnej mikroflóre morských živočíchov a ako primárny a oportunistický patogén v morských živočíchoch, napríklad koralov, ustríc, rakov, kreviet, morských koníkov a iných. Je zodpovedné za chorobu, ktorá napadá komerčne chované krevety. Okrem toho sa podľa vzoriek získaných na lodiach na oceánoch predpokladá, že je "V. harveyi" zodpovedné i za svetielkujúce more. Toto svetlo môže pokrývať až .
Quorum sensing.
Skupiny baktérií "V. harveyi" spolu komunikujú pomocou quorum sensingu (QS), ktorým koordinujú bioluminiscenciu a virulenciu. QS bol najprv študovaný u "Aliivibrio fischeri", čo je morská baktéria, ktorá využíva syntázu (LuxI) na tvorbu konkrétneho autoinduktoru (AI), ktorý sa viaže na konkrétny receptor (LuxR), ktorý potom ovplyvňuje expresiu génov. Tento „LuxI/R“ QS bol identifikovaný i u iných druhov Gram-negatívnych baktérií. Napriek tomu, že "V. harveyi" je príbuzné "A. fischeri", chýba mu LuxI/R QS systém a namiesto toho využíva hybridný QS, ktorý deteguje AI pomocou histidínkinázy viazanej na membráne a následnej kaskády, ktorá túto informáciu o hustote populácie premieňa na zmeny génovej expresie. Po tom, čo bol tento hybridný systém identifikovaný u "V. harveyi", boli podobné systémy nájdené u mnohých ďalších druhov baktérií. Za riadenie translácie regulátorov, represorov a promótorov na základe hustoty buniek sú zodpovedné molekuly Qrr RNA. "V. harveyi" využíva druhý AI, nazývaný autonduktor-2 (AI-2), ktorý je nezvyčajný, pretože ho tvorí a deteguje mnoho rôznych baktérií, Gram-negatívnych aj Gram-pozitívnych. "V. harveyi" teda hralo dôležitú úlohu v porozumení medzidruhovej bakteriálnej komunikácie.

</doc>
<doc id="704330" url="https://sk.wikipedia.org/wiki?curid=704330" title="Boufonia">
Boufonia



</doc>
<doc id="704331" url="https://sk.wikipedia.org/wiki?curid=704331" title="Búfonia">
Búfonia



</doc>
<doc id="704356" url="https://sk.wikipedia.org/wiki?curid=704356" title="Chtonické božstvo">
Chtonické božstvo

Slovo chtonický je starogréckeho pôvodu χθών, „chthón", vo význame zemi patriaci, podzemný. V gréčtine je slovo chtonický opisom pre veci týkajúce sa podsvetia a môže sa používať v súvislosti s chtonickými bohmi, chtonickými rituálmi, chtonickými kultmi a pod, a to v kontexte častejšie spomínaných olympských bohov a s nimi spojenými rituálmi a kultmi. Olympskí bohovia sa chápu ako odkaz na to, čo existuje nad zemou, najmä na oblohe. Bohovia, ktorí súvisia s poľnohospodárstvom, sa tiež považujú za chtónske asociácie, keďže výsadba a pestovanie sa čiastočne odohrávajú pod zemou.
Chtonické božstvá.
Chtonický a ourský, resp. olympský, nie sú úplne protikladné popisy. Nerozlišujú čisto typy bohov a uctievania do samostatných kategórií, ale predstavujú kultové spektrum. Tieto termíny komunikujú asociácie s podsvetím a/alebo poľnohospodárstvom. Vďaka tomu sa niektoré božstvá, ako napríklad Hádes, Persefoné a Erínye, považujú skôr za chtonické vzhľadom na ich blízkosť k podsvetiu. Hoci je to tak, prakticky každý boh môže byť považovaný za chtonického, aby sa zdôraznili rôzne aspekty boha. Napríklad Démétér a Hermes sú zaradení k dvanástim olympských bohom, ale často sa považujú za chtonických. O Diovi sa hovorí aj s prívlastkom „chtonický", čo dokazuje situačné použitie tohto opisu.
Epitetá.
V antickom Grécku sa za menami božstiev niekedy uvádza prívlastok. Tieto epitetá najčastejšie nasledovali za menom boha a pôsobili ako priezvisko.
V tomto kontexte bolo účelom epiteta opísať vlastnosť alebo spojenie božstva. Epitetá „chthonios" a „chthonia" nasledovali za menom boha alebo bohyne, aby odkazovali na ich vzťah buď k podsvetiu, alebo k poľnohospodárstvu. Napríklad "Hermes Chthonios" odkazuje na Hermovu úlohu sprievodcu podsvetím. Naproti tomu pri Charónovi nie je potrebný chtónsky epiteton, keďže jeho vzťah k podsvetiu je jeho hlavným atribútom. Medzi ďalšie príklady božstiev so zaznamenanými epitetami patria "Demeter Chthonia", "Ge Chthonia", "Persefoné Chthonia", "Zeus Chthonios" a "Hekaté Chthonia".
Bežné chtonické božstvá.
Ako už bolo spomenuté, mnohé božstvá možno považovať za chtonické na základe toho, na aké atribúty sa odvolávajú. Hoci je to tak, niekoľko bohov sa najčastejšie považuje za chtonických kvôli ich významnej úlohe v podsvetí a/alebo poľnohospodárstve. Patrí k nim Hádes, keďže je vládcom podsvetia. Persefoné je popri Hádovi kráľovnou podsvetia. Polovicu roka trávi v podsvetí a druhú polovicu nad zemou. Obdobie, keď je Persefoné v podsvetí, zodpovedá zime, kým ona zosobňuje jar, keď sa vracia nad zem. Z týchto dôvodov sa spája najmä s podsvetím, ako aj s poľnohospodárstvom. S podsvetím súvisí aj Demeter, ktorá sa vo svojom zármutku pokúša zachrániť Persefonu od Háda. Okrem toho sa spája s poľnohospodárstvom a plodnosťou. V podsvetí navyše prebývajú fúrie alebo erínye, ktoré sú známe pomstychtivosťou.
Chtonický kult.
Kultové dary boli významným aspektom starogréckeho náboženstva. Používali sa na komunikáciu s bohmi a bežne mali podobu obety a libácie. Obety boli ústredným prvkom uctievania chtonických aj ourských bohov, hoci špecifiká týchto rituálov sa líšili. Tieto rozdiely umožňujú nahliadnuť do spôsobov, akými Gréci vnímali chtonické a ourské božstvá, ako aj do spôsobov, akými sa k nim vzťahovali.
Obetovanie.
Ouránske obety sa konali počas dňa a ich súčasťou bolo víno ako libácia. Vykonávali sa na vysokých oltároch, ktoré sa nachádzali mimo chrámov. Zvieracia obeta sa upiekla a dym putoval nahor k nebu, smerom k olympským bohom. Po upečení obete veriaci hodovali s myšlienkou, že sa o toto jedlo delia s bohmi. Uctievači zjedli konzumovateľné časti zvieraťa a zvyšok spálili pre boha. Počas vykonávania obety uctievači dvíhali otvorené dlane smerom nahor, čím opäť gestikulovali smerom k nebu, kde sídlili olympskí bohovia.
Chtonická obeta sa bežne definovala tak, že sa božstvu obetovalo čierne alebo tmavé zviera. Uctievači obetu sami nekonzumovali, ale namiesto toho celé zviera spálili pre boha. Pôvodný význam slova holokaust je označenie pre tento typ obety, ktorý je tak úplne spálený ("holos" celý + καυστός "kaustos" spálený). Obeta sa vykonávala na nízkom oltári alebo v jame v zemi, obetovaná smerom k zemi, kde mali sídliť chtonické božstvá. Niekedy sa pochovávali aj obetné zvieratá. Chrámy, v ktorých sa tieto obety vykonávali, sa zvyčajne stavali mimo mestských hradieb, pričom obľúbenými miestami boli jaskyne a jaskyne, o ktorých sa verilo, že sú otvormi pre chtonické božstvá. Okrem toho veriaci spúšťali dlane a smerovali nimi nadol k zemi a podsvetiu, smerom k chtonickým bohom. Cieľom chtonického uctievania bolo komunikovať s bohmi pod zemou, takže obety smerovali k zemi, aby sa dostali k týmto božstvám. Z tohto dôvodu sa pri chtonickom uctievaní nepoužívalo kadidlo, pretože dym by stúpal skôr nahor. Pri tejto forme uctievania sa nepoužívalo víno, ale namiesto neho sa bežne používal med.
Obetné praktiky by sa nie vždy riadili presne týmito vzormi, ale ide o rozdiely, ktoré môžu odkazovať na to, či uctievač vykonáva ourskú alebo chtonickú obetu. Hoci sa špecifiká chtonickej a ourskej obety líšia, obe majú podobné ciele. V oboch scenároch uctievači vykonávajú obete, aby komunikovali a nadviazali vzťah s bohmi. Môžu vykonať obeť, aby sa poďakovali, uctili si alebo požiadali boha o láskavosť.

</doc>
<doc id="704357" url="https://sk.wikipedia.org/wiki?curid=704357" title="ZENIT">
ZENIT



</doc>
<doc id="704362" url="https://sk.wikipedia.org/wiki?curid=704362" title="Botanická záhrada a arborétum Mendelovej univerzity v Brne">
Botanická záhrada a arborétum Mendelovej univerzity v Brne

Botanická záhrada a arborétum Mendelovej univerzity v Brne () je botanická záhrada a arborétum Mendelovej univerzity v Brne. Je to výučbové a účelové zariadenie univerzity.
Poloha.
Záhrada sa nachádza v nadmorskej výške 220 až a s priemerným úhrnom zrážok 547 mm/rok a priemernou ročnou teplotou 8,4 °C.
Dejiny.
Myšlienka vybudovania botanickej záhrady pri vtedajšej Vysokej škole poľnohospodárskej vznikla v roku 1926 kedy bola vybudovaná menšia botanická záhrada v blízkosti školy. Arborétum bolo založené v roku 1938 prof. Ing. August Beyer, pôvodne na rozlohe 2 ha. Bolo určené pre výučbu lesných inžinierov. V 60. rokoch bolo potrebné rozšíriť priestor školy a tak bolo 1. novembra 1967 rozhodnuté o výstavbe novej botanickej záhrady a arboréta v nadväznosti na pôvodné arborétum. V tomto roku bola tiež pridaná pôvodne súkromná zbierka orchideí Ing. J. Duška a doc. J. Křístka v pôvodnom počte cca 350 druhov a krížencov. V roku 1996 sa začalo s výstavbou nových skleníkov a výukových budov. Od založenia v roku 1938 sa rozloha botanickej záhrady rozšírila desaťkrát. V roku 2005 sa stala zakladajúcou členkou Únie botanických záhrad Českej republiky.
Zbierky.
V botanickej záhrade je približne 13 tisíc rastlín.

</doc>
<doc id="704363" url="https://sk.wikipedia.org/wiki?curid=704363" title="Dýchací reťazec">
Dýchací reťazec

Dýchací reťazec je metabolická dráha, v ktorom dochádza k oxidácii koenzýmov a redukcii kyslíka na vodu za účelom zisku energie v podobe adenozíntrifosfátu (ATP).
Definícia.
Proces, pri ktorom sa oxidujú organické zlúčeniny na výsledné produkty s nízkym energetickým obsahom (prevažne na oxid uhličitý) za vzniku adenozín-5'-trifosfátu (ATP), sa všeobecne označuje ako "dýchanie". Tento proces by nemal byť zamieňaný s fyziologickým dýchaním, teda výmenou kyslíku a oxidu uhličitého medzi tkanivom a okolitým prostredím. Podľa novších definícií je dýchanie obmedzené len na tie disimilačné procesy, pri ktorých sa organický materiál úplne rozloží na anorganické výsledné produkty (vodu a oxid uhličitý) s nízkym obsahom energie za uvoľnenia veľkého množstva energie. Disimilačné procesy, pri ktorých sa organický materiál rozloží len neúplne a vyskytujú sa teda výsledné produkty s relatívne vyšším obsahom energie, sa nazývajú kvasenie.
Keďže sa pri tomto procese najčastejšie substrátový vodík postupne prenáša na terminálne elektrónové akceptory, spravidla na kyslík, je dýchanie zvyčajne spojené s výmenou plynov medzi organizmom a vonkajším prostredím, čo vedie k tomu, že sa kyslík zo vzduchu dostane na miesta biologickej oxidácie a vzniknutý oxid uhličitý sa dostane do vonkajšieho prostredia.
Zloženie.
Dýchací reťazec je zložený z dvoch častí:
Obidve časti dýchacieho reťazca sa nachádzajú na vnútornej strane mirochondriálnej membrány.
Elektrónový transportný reťazec.
Do elektrónového transportného reťazca vstupujú redukované koenzýmy NADH a FADH2, ktoré sa oxidujú na NAD a FAD. Odovzdávajú atómy vodíka enzýmom tohto reťazca, ktorý ich postupne presúva ďalej a nakoniec mimo matrix mitochondrie. Takto sa ustavuje rozdiel koncentrácie protónov na stranách membrány, čo potom využíva druhá časť reťazca.
Oxidatívna fosforylácia.
Druhou časťou dýchacieho reťazca je oxidatívna fosforylácia, ktorá využíva enzým ATP syntázu a koncentračný gradient protónov vytvorený pomocou elektrónového transportného reťazca. ATP syntáza prepúšťa protóny z jednej strany membrány na druhú a využíva tento proces na syntézu ATP. ATP sa potom v bunke využíva ako zdroj energie pre mnohé reakcie.

</doc>
<doc id="704365" url="https://sk.wikipedia.org/wiki?curid=704365" title="Smrekový potok (prítok Laborca)">
Smrekový potok (prítok Laborca)

Smrekový potok je potok v regióne Horný Zemplín v Prešovskom kraji v okrese Medzilaborce na území obce Čertižné. Je ľavostranným prítokom Laborca, ktorý ústi do Latorice. Nachádza sa v geomorfologickom celku Laborecká vrchovina. Má dĺžku .
Sútok zdrojníc.
Začína sa sútokom zdrojníc v nadmorskej výške v severozápadnej časti územia obce Čertižné na juhozápadnom úbočí vrchu "Fujov" s v lesnom extraviláne v okrese Medzilaborce v Prešovskom kraji. Západná zdrojnica pramení v . Východná (dlhšia) zdrojnica pramení v 
Opis toku.
Od sútoku zdrojníc tečie južným smerom cez lesný extravilán, ľavým brehom obmýva úpätie lesa Ščob, pravým brehom obmýva úpätie lesa Smrekov. Vyteká z lesa do poľnohospodárskeho extravilánu, v podteká cestu z Čertižného k štátnej slovensko – poľskej hranici, v ústi do Laborca ako jeho ľavostranný prítok. Pramení, preteká a ústi na území obce Čertižné. Nemá prítoky.
Pôvod názvu.
Názov vodného toku má pôvod v názve lesa Smrekov, úpätím ktorého potok preteká. Názov lesa Smrekov má pôvod v apelatíve "smrek obyčajný" (latinsky "Picea abies" alebo "Picea excelsa"), ktorého prvý člen bol rozšírený formantom "-ov" do tvaru menného adjektíva ako Chmeľov, Borov, Javorov vo význame "porast, les s väčšinovým zastúpením dreviny tohto ihličnatého druhu". Po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Smrekový potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Smrekový potok (prítok Laborca)" bolo štandardizované v roku 1990. V dnešnej slovenskej hydronymii hydronymum Smrekový potok nie je jedinečným názvom (november 2023).

</doc>
<doc id="704366" url="https://sk.wikipedia.org/wiki?curid=704366" title="Kelly Reillyová">
Kelly Reillyová

Kelly Reillyová (; * 18. júl 1977, Londýn, Anglicko, Spojené kráľovstvo) je anglická herečka, známa z televíznych seriálov "True Detective" (2015), "Britannia" (20182021) a "Yellowstone" (20182023).
Detstvo a mladosť.
Reillyová sa narodila a vyrastala v Chessingtone, ako dcéra matky recepčnej v nemocnici a Jacka Reillyho, policajta. Navštevovala Tolworth Girls' School v Tolworthe, kde študovala drámu. Jej starí rodičia sú Íri.
Kariéra.
Reillyová napísala producentom televízneho seriálu "Prime Suspect", v ktorom účinkovala Helen Mirren v hlavnej úlohe a požiadal ich o jednu z úloh. O šesť mesiacov neskôr sa zúčastnila konkurzu na rolu v "Prime Suspect 4: Inner Circle", ktorý bol odvysielaný v roku 1995.
V roku 2001 sa objavila v komédii "Erasmus alebo Priatelia po španielsky" a objavila sa aj v druhej časti, s názvom "Erasmus 2Priatelia sú späť". Za svoj herecký výkon vo filme "Erasmus 2Priatelia sú späť", bola nominovaná na francúzske filmové ocenenie César Awards.
Pripojila sa k hereckému obsadeniu ako Keira Knightley, Rosamund Pike, Carey Mulligan a Donald Sutherland do filmovej adaptácie "Pýcha a predsudok", z roku 2005. V roku 2008 si zahrala spoločne s Michaelom Fassebenderom v dráme "Jazero smrti". O rok neskôr, účinkovala vo filme "Sherlock Holmes", pričom si svoju postavu zopakovala aj v druhej časti, "Sherlock Holmes: Hra tieňov", z roku 2011.
V roku 2015 sa pripojila k druhej sérii televízneho seriálu "True Detective". Od roku 2018 účinkuje v televíznom seriály "Yellowstone". V roku 2023 si zahrala vo filme "Prízrak v Benátkách".
Reillyová účinkuje aj v divadlách. 
Súkromný život.
V roku 2012 sa vydala za finančníka Kylea Baughera.

</doc>
<doc id="704368" url="https://sk.wikipedia.org/wiki?curid=704368" title="Kelly Reilly">
Kelly Reilly



</doc>
<doc id="704372" url="https://sk.wikipedia.org/wiki?curid=704372" title="Cochrane">
Cochrane

Cochrane môže byť:

</doc>
<doc id="704376" url="https://sk.wikipedia.org/wiki?curid=704376" title="Tereza Sedláková">
Tereza Sedláková

Tereza Sedláková (* 30. máj 1997, Pezinok) je slovenská profesionálna basketbalistka, hrávajúca na pozícii pivotky. V súčanosti pôsobí v španielskej Liga Femenina Challenge v tíme Club Deportivo La Salle Melilla a v slovenskej reprezentácii. 
Životopis.
Mladosť a univerzitná kariéra.
Sedláková pochádza z Pezinku, je dcéra Justina Sedláka a Ľubice Sedlákovej. Jej otec Justín je bývalý reprezentant v basketbale, olympionik, bronzový medailista z Majstrovstvá Európy v basketbale mužov 1981 aj bývalý tréner slovenskej mužskej reprezentácie či asistent pri ženskej reprezentácii, v súčasnosti poslanec NR SR. Jej brat Justin rovnako hral basketbal, v rokoch 20062009 hral americkú univerzitnú súťaž.
Basketbalovo vyrastala v klube BK Petržalka, kde pôsobila v kadetských a juniorských kategóriách min. v rokoch 20132015. V sezóne 2014/15 hrala za Petržalku tiež spojenú rakúsko-slovenskú ligu (ASWBL).
Vo veku 18 rokov sa Sedláková rozhodla odísť študovať do USA na Florida Institute of Technology, kde v rokoch 20152019 študovala a tiež hrala za univerzitný tím Florida Panthers. V sezóne 2015/16 hrala v 25 zápasoch (3x v základnej zostave) a zaznamenala priemer 3,9 bodu a 2,2 doskoku na zápas. V sezóne 2016/17 odohrala 28 zápasov s priemerom 7,1 bodu a 5,0 doskoku na zápas. V sezóne 2017/18 odohrala 27 zápasov s priemerom 7,3 bodu a 4,1 doskoku na zápas. V záverečnej sezóne v USA odohrala 28 zápasov (z toho 19-krát ako hráčka začínajúca hru) a dosahovala priemer 10,5 bodu a 5,6 doskoku na zápas. V roku 2019 sa stala športovkyňou roka Florida Tech v basketbale.
Profesionálna basketbalová kariéra (od 2019).
Po skončení štúdia získala v roku 2019 prvý profesionálny angažmán v tíme Nottingham Wildcats. Za Nottingham hrala v sezóne 20192020 britskú ženskú basketbalovú ligu (WBBL) a dosahovala priemer 6 bodov, 6 doskokov a 37,5 % streleckej úspešnosti. Počas hrania WBBL študovala na univerzite Nottingham Trent University a hrala tiež za univerzitný tím, popri štúdiu odboru International Development.
V auguste 2020 Sedláková prestúpila do tretej španielskej ligy do klubu A. D. Cortegada. Za Cortegadu odohrala dve sezóny. V sezóne 2022/23 hrala rovnako v Lige Femenina 2, v klube Club Deportivo Talent Tirso Incentro.
V lete 2023 prestúpila do klubu druhej najvyššej španielskej súťaže, Club Deportivo La Salle Melilla, hrajúceho v španielskej enkláve na africkom pobreží, Melilla. V sezóne nastupuje v základnej zostave tímu a má priemer 10,4 bodu a 6,1 doskoku na zápas.
Reprezentačná kariéra.
Mládežnícke a juniorské pôsobenie.
Sedláková je mládežníckou aj seniorskou reprezentantkou Slovenska v basketbale. Za SR hrala v kategóriách U16, U18 aj U20. Bola súčasťou tímu na Letnom olympijskom festivale mládeže 2013 v Utrechte. Rovnako reprezentovala Slovensko na Majstrovstvách Európy do 16 rokov v roku 2013, kde zaznamenala v 6 hrách priemer 0,8 bodu a 2 doskoky na zápas. V roku 2014 hrala za Slovensko na Majstrovstvá sveta v basketbale žien do 17 rokov 2014 v Česku, v siedmich zápasoch zaznamenala priemer 5,4 bodu, 6,4 doskoku a 1 asistenciu na zápas. V roku 2015 hrala za reprezentáciu do 18 rokov na Majstrovstvách Európy do 18 rokov (B-divízia) v Bukurešti, kde Slovenky získali zlaté medaily a postúpili opäť do elitnej divízie. V ôsmich zápasov mala Sedláková 9,3 bodu, 7,5 doskoku a 1,8 zisku na zápas.
Finálnou mládežníckou reprezentačnou skúsenosťou pre Sedlákovú bolo pôsobenie v reprezentácii do 20 rokov v rokoch 2016 a 2017. Najprv hrala na šampionáte elitnej divízie v roku 2016 v portugalskom Matosihnos, kde zaznamenala v siedmich hrách priemer 4,6 bodu a 3,1 doskoku na zápas. Keďže Slovenky zostúpili o úroveň nižšie, v roku 2017 Sedláková hrala na ME B-divízie v izraelskom Eilate. Tu zaznamenala v siedmich zápasoch priemer 5,1 bodu a 4 doskoky na zápas, Slovenky skončili strieborné a vrátili sa do elitnej divízie.
Seniorská reprezentácia.
Do seniorskej reprezentácie bola povolaná už v roku 2019, reprezentačný debut však absolvovala až v roku 2023. V máji 2023 bola nominovaná do výberu Slovenska na majstrovstvá Európy v Slovinsku. Na šampionáte odohrala ako striedajúca hráčka v troch zápasoch iba 7 minút a nezaznamenala bod ani doskok.
V novembri 2023 odohrala Sedláková svoj zatiaľ najúspešnejší reprezentačný zápas, v kvalifikácii na Majstrovstvá Európy v basketbale žien 2025 proti Rumunsku zaznamenala 18 bodov a 7 doskokov.

</doc>
<doc id="704387" url="https://sk.wikipedia.org/wiki?curid=704387" title="SCALP EG">
SCALP EG



</doc>
<doc id="704388" url="https://sk.wikipedia.org/wiki?curid=704388" title="SCALP-EG">
SCALP-EG



</doc>
<doc id="704410" url="https://sk.wikipedia.org/wiki?curid=704410" title="Jakub Vágner">
Jakub Vágner

Jakub Vágner (* 24. december 1981, Praha) je český rybár a držiteľ niekoľkých rekordov v love sladkovodných rýb. Je držiteľom niekoľkých svetových rekordov v kategórii All-tackle IGFA ( "International Game Fish Association" ). Preslávil sa predovšetkým vďaka rybárskemu programu "Fish Warrior", vysielanom televíznou stanicou National Geographic Channel. Jeho otcom je hudobník Karel Vágner. Je finalistom desiateho ročníka súťaže StarDance (3. miesto).
Začiatky.
Študoval na Pražskom konzervatóriu hru na kontrabas. V treťom ročníku školu opustil a vydal sa do Austrálie, kde sa zoznámil so svojim rybárskym mentorom Rexom Huntom, hráčom austrálskeho futbalu a rybárskou celebritou. V Austrálii pracoval ako rybársky sprievodca pri love „ "big game fishing" “.
Rybárska kariéra.
Mediálne sa začal presadzovať po svojom návrate z Austrálie. Jeho prvý televízny program " "Ako na to" " vysielala Česká televízia. Rovnako tak aj dvadsaťdielny seriál „ "S Jakubom na rybách" “, ktorý sa objavil ako na Českej, tak aj Slovenskej televízii. Roku 2010 začal spolupracovať s televíznou stanicou National Geographic Channel. Nakrúcal s ňou šesťdielny seriál „ "Fish Warrior" “, kde mapoval najväčšie sladkovodné ryby sveta.
Roku 2011 začal pracovať na novom televíznom seriáli " "Rybie legendy Jakuba Vágnera" ". Tieto dobrodružné dokumenty boli vysielané v hlavnom vysielacom čase na ČT1. Séria bola následne predaná televíznej stanici Discovery Channel. 
Zameriava sa na svoj dlhoročný projekt „ "Sladkovodní Giganti" “, ktorý mapuje viac ako dve desiatky najväčších sladkovodných rýb našej planéty. Ide o sladkovodné ryby s váhou nad 100 kilogramov a dĺžkou nad 2 metre. Je držiteľom niekoľkých svetových rekordov v kategórii „ "All-tackle" “, ktorú združuje medzinárodná rybárska asociácia IGFA (International Game Fish Association). Najväčšou Vágnerovou sladkovodnou rybou je zatiaľ Arapaima Gigas s váhou 154 kilogramov a dĺžkou 307 centimetrov. Ide o svetový rekord tohto druhu a pravdepodobne aj o najväčšiu sladkovodnú rybu, ktorá kedy bola na rybársky prút športovo ulovená. Je propagátorom myšlienky "Chyť a pusť", kedy sú ryby po ulovení vrátené do vody. Okrem nakrúcania a publikovania sa venuje odborným prednáškam pre verejnosť a zameriava sa na prácu s mládežou.
Publikácie a DVD.
Pravidelne publikuje rybárske články v odborných časopisoch. Roku 2010 bol poctený ponukou, aby napísal hlavný článok o love tigrej ryby v Kongu do ročenky IGFA. Roku 2010 dokončil svoju prvú autorskú knihu „ "Môj priateľ sumec" “ vo vydavateľstve Fraus. Roku 2012 vyšla jeho druhá kniha „ "Môj život s rybami" “ pod vydavateľstvom Universum. Rovnako produkuje rybárske filmy a DVD pre spoločnosť Multisonic, ktorá je vlastnená jeho otcom Karlom Vágnerom. Roku 2010 obdržal multiplatinovú platňu za viac ako 500 000 predaných nosičov len na území Česka.
Dňa 30. júla 2010 sa zúčastnil 3872. dielu populárnej americkej talk show "The Tonight Show", ktorú uvádza Jay Leno. 
V roku 2019 sa zúčastnil 10. radu tanečnej súťaže "Stardance ... keď hviezdy tancujú".
Život.
Má dvoch bratov a tri sestry.
V roku 2022 sa mu narodila dcéra Kaya.
Dňa 28. októbra 2022 mu prezident Miloš Zeman udelil Medailu Za zásluhy 1. stupňa.

</doc>
<doc id="704411" url="https://sk.wikipedia.org/wiki?curid=704411" title="Inó">
Inó

V gréckej mytológii bola Inó (/ˈaɪnoʊ/; starogrécky: Ἰνώ [iːnɔ̌ː]) thébska princezná, ktorá sa neskôr stala kráľovnou Boiótie. Po jej smrti a premenení ju uctievali ako bohyňu pod jej epitetom "Leukotea", „biela bohyňa". Alkman ju nazýval „kráľovnou mora" ("θαλασσομέδουσα" thalassomédousa), čo by z nej, ak by to nebola hyperbola, robilo dvojníčku Amfitrity.
Rodina.
Inó bola druhou dcérou kráľa Kadma a kráľovnej Harmonie z Téb a jednou z troch sestier Semelé, smrteľnej ženy z Kadmovho rodu, ktorá porodila Dionýza. Jej jediným bratom bol Polydóros, ďalší vládca Téb. Spolu so svojimi dvoma sestrami, Agaué a Autonoé, boli náhradnými a božskými sestrami DionýzaInó bola druhou manželkou minijského kráľa Athama, matkou Learchosa a Melikerta a macochou Frixa a Hellé.
Mytológia.
O maenadách sa hovorilo, že vo svojom šialenstve trhajú vlastné deti úd po úde. V pozadí hrdinského príbehu o Iasónovi a zlatom rúne boli Frixos a Hellé, dvojčatá Athama a Nefely, nenávidené svojou macochou Inó. Inó zosnovala ľstivý plán, ako sa dvojčiat zbaviť, a spálila všetky semená plodín v Boiótii, aby viac nerástli. Miestni poľnohospodári, vystrašení hladomorom, požiadali o pomoc blízku vešticu. Inó podplatil mužov vyslaných k veštiarni, aby klamali a povedali ostatným, že veštkyňa požaduje obetovanie Frixa. Athamas neochotne súhlasil. Pred jeho smrťou však Frixa a Hellé zachránil letiaci zlatý baran, ktorého poslala Nefelé, ich skutočná matka. Hellé spadla z barana do Hellespontu (ktorý bol pomenovaný po nej, čo znamená Helleino more) a utopila sa, ale Frixos prežil celú cestu do Kolchidy, kde sa ho ujal kráľ Aiétes, ktorý sa k nemu správal láskavo a dal Frixovi za ženu svoju dcéru Chalkiopé. Z vďaky dal Frixos kráľovi zlaté baranie rúno, ktoré Aiétes zavesil na strom vo svojom kráľovstve.
Neskôr Inó vychovala Dionýza, svojho synovca, syna svojej sestry Semelé, čo vyvolalo silnú žiarlivosť Héry. Héra z pomsty postihla Athama šialenstvom. Athamas sa zbláznil, zabil jedného zo svojich synov, Learchosa, ulovil ho akoby bol jeleň a vydal sa na zúrivé prenasledovanie Inó. Aby mu Inó unikla, vrhla sa so svojím synom Melicertom do mora. Obaja boli potom uctievaní ako morské božstvá, Inó ako "Leukotea" („biela bohyňa"), Melicertes ako "Palaemon". Alternatívny príbeh hovorí, že Inó tiež postihlo šialenstvo a zabila Melicerta tak, že ho uvarila v kotle, a potom skočila do mora aj s mŕtvym synom. Súcitný Zeus nechcel, aby Inó zomrela, a premenil ju a Melicerta na Leukétiu a Palaemóna.
Príbeh Inó, Athamasa a Melicerta je dôležitý aj v kontexte dvoch väčších tém. Inó, dcéru Kadma a Harmonie, postihol rovnako tragický koniec ako jej súrodencov: 
Aj šialenstvo Inó a Athama, ktorý ulovil vlastného syna Learchusa ako jeleňa a zabil ho, možno vysvetliť ako dôsledok ich kontaktu s Dionýzom, ktorého prítomnosť môže spôsobiť šialenstvo. Nikto nemôže uniknúť moci Dionýza, boha vína. Euripides tento príbeh prevzal v Bakchách a ich šialenstvo vysvetľuje dionýzovsky, ako dôsledok toho, že sa spočiatku bránili viere v božstvo tohto boha. Alternatívne sú tieto tragédie vysvetlené prekliatím Kadmovho rodu.
Po Inóinom zmiznutí niektorí z jej spoločníkov začali Hére nadávať, a tak ich bohyňa podľa Ovídia premenila na vtáky.
Keď sa Athamas vrátil k svojej druhej manželke Inó, Themisto (jeho tretia manželka) sa mu chcela pomstiť tým, že svoje deti obliekla do bielych šiat a Inó do čiernych a nariadila vraždu tých, ktorí sú odetí v čiernom. Inó im vymenila šaty bez toho, aby to Themisto vedela, a tak zabila svoje vlastné deti.
Inó, premenená na bohyňu Leukoteu, predstavuje aj jeden z mnohých zdrojov božskej pomoci Odyseovi v "Odysei" (5, 333 a ďalej), čo je jej najstarší výskyt v literatúre. Homér ju nazýva „Ino-Leokotea krásnych členkov ["καλλίσφυρος"], dcéra Kadma, ktorá bola kedysi smrteľníčkou hovoriacou ľudským jazykom, ale teraz v slaných morských vodách získala česť z rúk bohov". Poskytne Odyseovi závoj a povie mu, aby odhodil plášť a plť, a poučí ho, ako sa môže zveriť do rúk vlnám a úspešne dosiahnuť pevninu a napokon aj ostrov Scheria (Korfu), domov Fajákov.
V historických dobách sesterstvo thébskych maenád v službách Dionýza odvodzovalo svoj pôvod v ženskej línii od Inó. Vieme to, pretože nápis v Magnézii na Maandre zvolával tri maenády z Théb, z rodu Inó, aby tu riadili nové Dionýzove mystériá (Burkert 1992: 44).

</doc>
<doc id="704412" url="https://sk.wikipedia.org/wiki?curid=704412" title="Pavol Kráľ">
Pavol Kráľ

Pavol Kráľ (* 7. september 1953, Žilina) je slovenský výtvarný umelec.
Životopis.
Akademický maliar Pavol Kráľ po maturite v roku 1973 na Gymnáziu v Žiline študoval v rokoch 1973 1979 na Vysokej škole výtvarných umení v Bratislave, Oddelenie voľnej grafiky a knižnej ilustrácie u prof. Oresta Dubaya. V slobodnom povolaní. V rokoch 19841994 pôsobil ako externý pedagóg výtvarnej výchovy na ĽŠU Bratislava. Po roku 1990 absolvoval študijné cesty na ostrovy Lofoty a Vesterály, oblasti za polárnym kruhom v Nórsku a Švédsku, Fínsko, Estónsko, Lotyšsko, Litva, Švajčiarsko, Taliansko, Francúzsko, Španielsko. Zúčastnil sa na desiatkach plenérov, workshopov a sympózií na Slovensku i v zahraničí.
Jeho diela sú v zbierkach Slovenskej národnej galérie Bratislava, Považskej galérie Žilina, Stredoslovenskej galérie Banská Bystrica, Galérie umeleckých sympózií Banská Štiavnica, Galérie Serafin Viedeň, Kancelárie prezidenta Českej republiky, Nadácie Pohraničie, SejnyPoľsko, Slovenskej sporiteľne. Žije a pracuje v Bratislave.
Tvorba a výstavy.
Venuje sa najmä maľbe, ale v jeho tvorbe je zastúpená aj kresba, grafika, grafický design, kamenná mozaika, realizácie v architektúre či performance. Okolo 30 autorských výstav, okolo 150 kolektívnych výstav (Slovensko, Rakúsko, Česko, Poľsko, Tunis, Čile, Mexiko, Slovinsko, Čína, Belgicko, Bulharsko, Andorra, Portugalsko, Rumunsko, Francúzsko). Účasť na sympóziach a workshopoch (Slovensko, Poľsko, Rakúsko, Tunis, Slovinsko, Andorra). Prierezová výstava k 70-ročnému jubileu narodenia Pavla Kráľa sa v roku 2023 uskutočnila v priestoroch Danubiany.
Dielo.
Patrí medzi popredných organizátorov a propagátorov slovenského výtvarného umenia doma aj v zahraničí.
V Umeleckej besede slovenskej, ako predseda Slovenskej výtvarnej únie otváral vernisáže už stovkám svojich kolegov a kolegýň. Je viceprezidentom celosvetovej organizácie výtvarných umelcov IAA/AIAP. V rokoch 20112015 pôsobil ako prezident Medzinárodnej asociácie umelcov Európy a Severnej AmerikyIAA Europe, 20152020 bol viceprezidentom a členom Rady riaditeľov Európskej koalície pre kultúrnu diverzitu (ECCD), v roku 2015 bol v Parížiako vôbec prvý zástupca Slovenskazvolený za člena Medzivládneho výboru UNESCO pre kultúrnu diverzitu. Je členom Vedeckej a umeleckej rady VŠMU, Rady pre kultúru, vedu a vzdelávanie Konferencie biskupov Slovenska, roky pôsobil ako člen Rady vlády pre kultúru a iných poradných orgánov. Ako rešpektovaný zástupca umelcov dlhodobo iniciuje zmeny v legislatíve pre oblasť kultúry, pripravuje analýzy a návrhy, usiluje o ich presadenie.

</doc>
<doc id="704425" url="https://sk.wikipedia.org/wiki?curid=704425" title="Chronológia udalostí ruskej invázie na Ukrajinu, júl a august 2022">
Chronológia udalostí ruskej invázie na Ukrajinu, júl a august 2022

Tento článok je podstránkou svojho nadradeného článku Chronológia udalostí ruskej invázie na Ukrajinu. V štruktúrovanej forme podrobne pojednáva o udalostiach Ruskej invázie na Ukrajinu ako súčasti širšieho Rusko-Ukrajinského konfliktu za obdobie júl a august 2022.
Článok zahŕňa najmä prehľad uskutočnených vojenských operácií a bojových postupov ale aj súvisiace politické a diplomatické pozadie, partizánske akcie, ekonomické a obchodné aspekty, prehľad pomoci od spojencov, humanitárne a kultúrne dopady a iné súvisiace udalosti.
 Ukrajinské pozície boli ostreľované pozdĺž celej frontovej línie. Väčší útok s podporou delostrelectva a letectva bol s čiastkovým úspechom vedený najmä v smere na východoukrajinské mesto Bachmut. Výpad v smere na mesto Sloviansk ukrajinská armáda úspešne odrazila, mesto sa však dostalo na dostrel nepriateľa. Starosta mesta vyzval obyvateľov, aby z mesta odišli, nakoľko Rusi zhromažďovali sily a chystali sa pokračovať v dobýjaní regiónu Donbas.
 Ukrajinským jednotkám sa podarilo získať späť pod svoju kontrolu viaceré okupované obce a menšie mestá na juhu krajiny. Pomáhali im aj partizánske útoky proti okupačnej administratíve v Chersone a jeho okolí. Pripísali si aj úspešný útok na ruský sklad munície v Chersonskej oblasti. Na začiatku júla do ostrých bojov zapojili aj americký raketový systém HIMARS, s ktorým cielili najmä na ruské logistické sklady.
 Kremeľ hľadal viac mužov do svojej armády najrôznejšími prostriedkami. Podnikal nábory v chudobných etnických menšinách Ruska, najímal žoldnierov a naberal aj v radoch Ukrajincov zo separatistických území. Sľuboval štedré finančné odmeny, ktoré však vyplácal len zdráhavo alebo neúplne. Napriek všetkým snahám však problém nahradiť straty utrpené v bojoch pretrvával. Všeobecná mobilizácia v Rusku nemohla byť vyhlásená bez zavedenia oficiálneho vojnového stavu. Tým by však padla starostlivo budovaná ruská propaganda voči vlastným občanom, ktorá od začiatku invázie hlásala, že na Ukrajine vedú iba „"obmedzenú špeciálnu vojenskú operáciu"“. Použitie slova "vojna" či kritizovanie ruskej agresie bolo v Rusku zakázané a mohlo byť potrestané až 15 rokmi väzenia.
 V ukrajinských prístavoch uviazlo následkom invázie asi dvadsať miliónov ton obilia a ďalších potravín v hodnote asi desať miliárd dolárov. Uzatvorená dohoda upravovala proces vývozu obilnín a súvisiacich produktov tak, že lode z prístavov cez zamínované pobrežné vody viedlo ukrajinské sprievodné plavidlo podporované vojenským letectvom. V tureckých vodách alebo prístavoch sa obchodné lode následne podrobili spoločnej inšpekcii nákladu a posádky za prítomnosti zástupcov Ukrajiny, Ruska, OSN a Turecka. Kontrola nad ukrajinskými prístavmi tak zostala plne v rukách Ukrajiny. Rovnaký postup sa uplatňoval aj na lode smerujúce do ukrajinských vôd. Rusko sa totiž obávalo, že prichádzajúce nákladné lode by mohli prevážať zbrane.
 Útok spôsobil na Krymskom polostrove paniku. Pred Krymským mostom vedúcim cez Kerčský prieliv do Ruska sa vytvorili dlhé kolóny áut s utekajúcimi dovolenkármi a obyvateľmi Krymu. Cez tento pozemný koridor utekali aj niektorí vojenskí velitelia a ich rodiny z Chersonskej oblasti.
 Ruskí technici z Rosatomu realizovali svoj plán pripojenia elektrárne na elektrickú sústavu Krymského polostrova. Z tohto dôvodu odpojili elektráreň od ukrajinskej elektrickej siete, pričom fyzicky zničili pripojovacie vedenie. Počas tejto transformácie využívali na chladenie odstavených blokov len núdzové dieselgenerátory.
August 2022.
Týždeň od 22. do 28. augusta 2022 (Polrok trvania invázie).
V stredu 24. augusta uplynulo pol roka od začiatku invázie. Ruská federácia odvtedy musela niekoľkokrát meniť stratégiu boja, predefinovať svoje ciele a ich komunikáciu voči verejnosti, pretože tie pôvodné sa jej nedarilo napĺňať. Vývoj na fronte ukázal, že ukrajinská armáda po počiatočnej defenzíve prevzala iniciatívu, začala určovať tempo, spôsob aj miesta bojov a Rusi boli donútení improvizovať.
Podpora Ukrajiny od širokej medzinárodnej verejnosti zostávala aj po pol roku trvania invázie na vysokej úrovni. Popularite sa napríklad stále tešila crowdfundingová kampaň, ktorá ľuďom kdekoľvek na svete ponúkala, po zaplatení určitého poplatku, možnosť napísať odkaz na rôzny typ munície, ktorý ukrajinská obrana následne vypálila na nepriateľa. Najväčší záujem mali ľudia z USA, Nemecka a Veľkej Británie. Najvyššie ukrajinské armádne kruhy tento spôsob podpory oficiálne nepodporili, iba ho ticho tolerovali. Kampaňou sa podarilo pre ukrajinskú armádu vyzbierať cez 200 tisíc dolárov, ktoré boli nasmerované na nákup vojenského vybavenia pre ochranu a podporu vojakov, teda nie na zbrane ani muníciu.
Rekordnú, doposiaľ najvyššiu, vojenskú pomoc Ukrajine v stredu oznámil aj americký prezident Joe Biden. Prisľúbil zbrane a vybavenie vo výške takmer troch miliárd dolárov, pričom menoval letecké obranné systémy, delostreleckú techniku a muníciu, drony a radary.
V rovnaký deň, teda 24. augusta, si Ukrajina pripomínala Deň nezávislosti, 31. výročie získania nezávislosti od Sovietskeho zväzu (v roku 1991). Kyjevské úrady však zakázali v termíne od pondelka do štvrtka všetky väčšie podujatia a zhromaždenia z dôvodu odôvodnenej obavy z možných ruských útokov počas trvania osláv. Namiesto tradičnej vojenskej prehliadky bola v centre Kyjeva statická výstava zničenej ruskej techniky.
Pri príležitosti výročia nezávislosti bolo v Kyjeve premenovaných 95 ulíc a námestí, ktoré odkazovali na ruské a sovietske mená. Nové názvy boli naviazané na významné historické udalosti Ukrajiny a slávne osobnosti, ktoré bojovali za jej nezávislosť. Jedna z ulíc Kyjeva, ktorá predtým niesla meno po sovietskom ministrovi obrany, bola pomenovaná po ukrajinskom pluku Azov. Iná ulica dostala nové meno "Londýnska", z vďaky za jedno z kľúčových spojenectiev v boji proti ruským inváznym silám.
Počas osláv Dňa nezávislosti navštívil Kyjev aj dosluhujúci britský premiér Boris Johnson. Stretol sa s prezidentom Volodymyrom Zelenským, ktorého uistil, že „"Spojené kráľovstvo zostane stáť pri Ukrajine a poskytne jej každú možnú vojenskú, hospodársku a humanitárnu podporu tak dlho, ako to bude potrebné."" Prezident odovzdal Borisovi Johnsonovi najvyššie štátne vyznamenanie Ukrajiny, Rad slobody.
Ukrajincom ku Dňu nezávislosti neočakávane zablahoželal aj bieloruský líder Alexandr Lukašenko, tradičný spojenec Ruska, keď povedal „"Som presvedčený, že dnešné nezhody nedokážu zničiť stáročný základ úprimných, dobrých susedských vzťahov. Bielorusko bude aj naďalej presadzovať rozvoj priateľských a vzájomne rešpektujúcich kontaktov na všetkých úrovniach."“ Ukrajincom ďalej zaželal „"pokojné nebo, toleranciu, statočnosť, silu a úspech pri obnove dôstojného života"“.

</doc>
<doc id="704426" url="https://sk.wikipedia.org/wiki?curid=704426" title="Morfogeografia">
Morfogeografia

Morfogeografia (morfo- » prvá časť zložených slov s významom tvar, tvarovosť, vzťah ku tvarugeografia -ie ž. ‹g› náuka o rozložení a vzájomných vzťahoch prírodných a spoločenských javov skúmaných podľa oblastí zemského povrchu, zemepis) je veda, ktorá študuje geomorfologické procesy (vznik, vývoj i charakter), formy georeliéfu a vzťahy k ostatným zložkám krajiny. Vyčlenila sa z negeografickej vednej disciplíny geomorfológie. Jej objektom skúmania je reliéf. Skúma morfologické štruktúry krajiny; podmienky, pri kotrých reliéf vzniká; ako vplývajú iné zložky zeme na reliéf a iné.

</doc>
<doc id="704430" url="https://sk.wikipedia.org/wiki?curid=704430" title="Dom popa Jovča">
Dom popa Jovča

Dom popa Jovča (), alebo Dom kronikára popa Jovča () je dom zo začiatku 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky miestneho významu.
Lokalita.
Dom popa Jovča sa nachádza v historickej časti mesta Triavna na ulici „Angel Kănčev“ (, doslova "ulica Angela Kănčeva") č. 12.
Dejiny.
Dom bol postavený pre potreby významného triavnenského učiteľa, remeselníka, obchodníka a kronikára, popa Jovča. Výstavba prebiehala na začiatku 19. storočia a dom bol dokončený v roku 1816, čo je zrejmé zo záznamu o dokončení domu, ktorý si pop Jovčo zapísal 17. marca toho roku. 
V roku 1967 dom získal štatút kultúrnej pamiatky miestneho významu. V roku 1976 bola na fasáde domu inštalovaná pamätná kamenná doska s basreliéfovým vyobrazením popa Jovča. V tom istom roku bola v dome otvorená umelecká expozícia, ktorá pozostávala z obrazov, ktoré pre ňu daroval umelec Ivan Christov. V roku 1982 do expozície pribudli aj plastiky, ktoré do nej podaroval sochár Borislav Risunov. V roku 1984 prebehli na budove reštauračné práce. 
V roku 1993 bol dom v rámci reštitúcie vrátený dedičom pôvodného majiteľa, popa Jovča.
V súčasnosti sa v dome nachádzajú priestory umeleckej galérie (v priestoroch niekdajšieho obchodu, tzv. ďukianu na prízemí budovy).
Charakteristika.
Budova je dvojposchodová. Skladá sa z hospodárskeho prízemia a obytného nadzemného poschodia. V rohu prízemnej časti budovy sa nachádzal ďukian (druh obchodu so skladom v bulharských obrodeneckých domoch). Časti obytného nadzemného poschodia sa arkierovito rozširujú nad prízemím poschodím. 
Na fasáde domu sa nachádza pamätná doska s basreliéfovým vyobrazením popa Jovča, ktorú zhotovil sochár Borislav Risunov. Je jediným reliéfom zobrazujúcim tohto kronikára na území Bulharska.
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kăšta na pop Jovčo s dvata dvora i stopanskata sgrada" (, doslovne Dom popa Jovča s dvomi dvormi a hospodárskou budovou)

</doc>
<doc id="704431" url="https://sk.wikipedia.org/wiki?curid=704431" title="Fontána pri hodinovej veži (Triavna)">
Fontána pri hodinovej veži (Triavna)

Fontána pri hodinovej veži (), alebo Fontána u hodinovej veže () je kašna z polovice 19. storočia, ktorá sa nachádza v meste Triavna v Gabrovskej oblasti v severnom Bulharsku.
Stavba má pridelený štatút kultúrnej pamiatky miestneho významu.
Lokalita.
Fontána pri hodinovej veži sa nachádza v historickej časti mesta Triavna na historickom námestí „Ďado Nikola“ (, doslova "ulica deda Nikolu"). Nachádza sa pri severozápadnom rohu trevnenskej hodinovej veže. V spojitosti s ostatnými stavbami námestia tvorí jedinečný pamiatkovo chránený obrodenecký architektonický ansábel.
Dejiny.
Fontánu nechala postaviť trevnenská radnica v roku 1851, čo vyplýva z nápisu, ktorý sa zachoval na fontáne. Postavili ju pravdepodobne kamenárski majstri, ktorí v tom čase prechádzali mestom. 
V rokoch 1937 – 1943 bola fontána niekoľkokrát premiestňovaná. V roku 1967 stavba získala štatút kultúrnej pamiatky miestneho významu. V roku 1968 prebehli na fontáne reštauračné práce. 
Charakteristika.
Fontáne je postavená z miestneho kameňa vo forme pravouhlej prizmy. Dosahuje výšky približne 2,5 metra. Spočiatku stála ako samostatná stavba, neskôr bola premiestnená k fasáde trevnenskej hodinovej veže. 
Na prednej fasáde sa vo vrchnej časti nachádza ozdobný reliéf zobrazujúci rozetu. Pod reliéfom sa nachádza pamätný nápis:
„"V leto 1851 oktomvri ot selskata obština se podnoviavat. Teka i vsički žadni napojavat. Pătnici, pijnete i spomenete.“" (doslovne: „"V lete v októbri 1851 ju obec obnovila. Tečie a dáva vodu všetkým smädným. Pútnici, pite a spomínajte.“")
Na konci 19. storočia bol na prednú fasádu fontány na miesto nad pôvodným rozetovým reliéfom pridaný ďalší ozdobný reliéf, ktorý zobrazuje dvojhlavého orla. Z obidvoch strán reliéfu sa nachádza nápis: 
"M-C MAJ 1891 g." (, doslovne: "MESIAC MÁJ roku 1891.").
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1967
Dôvod pamiatkovej ochrany: architektonicko-staviteľská hodnota stavby
Oficiálny názov na zozname kultúrnych pamiatok: "Češma pri časovnikovata kula" (, doslovne: Fontána pri hodinovej veži)

</doc>
<doc id="704433" url="https://sk.wikipedia.org/wiki?curid=704433" title="Poľana (vrch v Jablunkovskom medzihorí; 808 m)">
Poľana (vrch v Jablunkovskom medzihorí; 808 m)

Poľana () je vrch v Jablunkovskom medzihorí, krajinnom celku Západných Beskýd. Leží nad obcou Skalité, približne severovýchodne od Čadce. 
Poloha.
Nachádza sa vo východnej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Skalité. Najbližším sídlom je na južnom úpätí situované Skalité, západne sa nachádza Jaworzynka, severne Koniaków a východne Zwardoń. 
Opis.
Poľana leží vo východnej polovici vrchoviny, v hrebeni vedúcom z Kykuly () juhozápadným smerom na Grúň (). Južne sa nachádza Priehybok (), Bugaj (), Skalanka (), Veľká Rača (), Kykula (), Oselné () a Firkova Kýčera (), západne Liesková (), Tri kopce (), Grúň (), Pahorok () a Slivkuľa (), severne Siwoniowski Wierch (), Ochodzita () a Trojaki () a východne Kykula (), Rachowiec (), Pydychów Groń () a Serafínov grúň (). Južné svahy hrebeňa odvodňuje Čierňanka, severné jej prítok Rieka, patriace do povodia Kysuce. Vrcholom vedie značený turistický chodník. 
Výhľady.
Vrchol pokrýva horská lúka, ktorá umožňuje rozhľad. Pri vhodných podmienkach je vidieť okolité vrcholy Jablunkovského medzihoria, no tiež Moravsko-sliezske, Kysucké, Oravské a Sliezske Beskydy.

</doc>
<doc id="704441" url="https://sk.wikipedia.org/wiki?curid=704441" title="Jessica Kelly Siobhán Reilly">
Jessica Kelly Siobhán Reilly



</doc>
<doc id="704449" url="https://sk.wikipedia.org/wiki?curid=704449" title="Nemzeti Bajnokság I/A (ženský basketbal)">
Nemzeti Bajnokság I/A (ženský basketbal)

Nemzeti Bajnokság I/A, v súčasnosti zo sponzorských dôvodov uvádzaná ako TIPPMIX NŐI NB I. A, je najvyššia profesionálna maďarská súťaž v ženskom basketbale. Víťazný tím vyraďovacej časti získava titul Majstrov Maďarska za danú sezónu. 
Dejiny.
Basketbalová súťaž bola založená v roku 1933, kedy sa prvým víťazom stal klub TFSE. Po roku 1933 sa ďalšia sezóna hrala až v roku 1939, odvtedy sa však koná každoročne, aj počas druhej svetovej vojny. Najúspešnejším klubom v histórii súťaže je budapeštiansky klub, BSE Budapešť, ktorý zvíťazil 21-krát, nasledovaný klubmi MTK Budapešť a Sopron Basket so 16 titulmi. Ligu hrá v sezóne 2023/24 10 tímov.

</doc>
<doc id="704451" url="https://sk.wikipedia.org/wiki?curid=704451" title="Billie Whitelawová">
Billie Whitelawová

Billie Honor Whitelaw CBE (* 6. jún 1932, Coventry, Warwickshire, Anglicko, Spojené kráľovstvo† 21. december 2014, Londýn, Anglicko, Spojené kráľovstvo) bola anglická herečka, ktorá 25 rokov úzko spolupracovala s írskym dramatikom Samuelom Beckettom a bola považovaná za jednu z popredných interpretiek jeho diel. Známa bola aj stvárnením démonickej pestúnky pani Baylockovej v horore "Prichádza Satan!" (1976). 
Detstvo a mladosť.
Whitelawová sa narodila v roku 1932 v Coventry, v grófstve Warwickshire. Mala jednu staršiu sestru Constance. Jej otec zomrel na rakovinu pľúc, keď mala Whitelawová 9 rokov. 
Kariéra.
Film a televízia.
Whitelawová debutovala vo filme "The Sleeping Tiger" v roku 1954. Neskôr mala úlohy vo filmoch "Carve Her Name with Pride" (1958) a "Hell Is a City" (1960). Hrala s Albertom Finneym vo filme "Charlie Bubbles" z roku 1967. Jej herecký výkon, jej vyniesol nomináciu na cenu BAFTA, ktorú aj získala. Svoju druhú cenu BAFTA vyhrala za jej herecký film vo filme "Twisted Nerve", kde stvárnila matku Hayley Mills. 
V roku 1972 si zahrala aj vo filme Alfreda Hitchcocka s názvom "Frenzy". Whitelawová si získala medzinárodné uznanie za svoju rolu pani Baylockovej, vo filme "Prichádza Satan!" z roku 1976. Jej výkon bol považovaný za jeden z najpamätnejších z filmu a vyhrala britskú filmovú cenu Evening Standard za najlepšiu herečku. 
V roku 1970 bola členkou poroty na 20. berlínskom medzinárodnom filmovom festivale. 
Whitelawová sa tiež často objavovala v televízii a jej herecký výkon v televízii bol viac krát pozitívne prijatý. 
Divadlo.
V roku 1963 sa Whitelawová stretla s írskym dramatikom Samuelom Beckettom. Ona a Beckett si užili intenzívny profesionálny vzťah až do jeho smrti v roku 1989. Špeciálne pre ňu napísal mnoho svojich experimentálnejších hier, pričom o Whitelawovej hovoril ako o „dokonalej herečke“. Whitelawová bola Beckettovou múzou.
Spolupracovali na Beckettových hrách ako "Play", "Eh Joe", "Happy Days", "Not I", "Footfalls" a "Rockaby". Za jej herecký výkon v "Rockaby", bola Whitelawová bola nominovaná na Drama Desk Award.
V rokoch 1964 až 1966 bola členkou Britského národného divadla. V roku 1965 prevzala po Maggie Smithovej rolu Desdemony v divadelnej hre "Othello".
Súkromný život.
Whitelawová bola vydatá za herca Petra Vaughana v rokoch 1952 až 1966. Neskôr sa vydala druhý krát, za Roberta Mullera, s ktorým mala syna. S Mullerom bola až do jeho smrti v roku 1998. Napísala autobiografiu s názvom Billie Whitelaw... Who He? ktorá bola vydaná v roku 1996. 
Whitelawová bola vymenovaná za veliteľa Rádu Britského impéria kráľovnou Alžbetou II. v roku 1991.
Úmrtie.
Whitelawová posledné štyri roky života strávila v Denville Hall, v domove dôchodcov pre profesionálnych hercov. Zomrela tam po zápale pľúc, 21. decembra 2014 vo veku 82 rokov.

</doc>
<doc id="704456" url="https://sk.wikipedia.org/wiki?curid=704456" title="Billie Whitelaw">
Billie Whitelaw



</doc>
<doc id="704460" url="https://sk.wikipedia.org/wiki?curid=704460" title="Dom Kăňa Kamburova">
Dom Kăňa Kamburova

Dom Kăňa Kamburova (), alebo Dom u hodín () je dom zo začiatku 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky súborového významu.
Lokalita.
Dom Kăňa Kamburova sa nachádza v historickej časti mesta Triavna na ulici „Angel Kănčev“ (, doslovne: "ulica Angela Kănčeva") č. 1. Je súčasťou súboru budov historického námestia „Ďado Nikola“ (, doslova "námestie deda Nikolu") a leží v bezprostrednej blízkosti trevnenskej hodinovej veže.
Dejiny.
Autor budovy ani presný čas, kedy výstavba prebiehala nie sú známe, dom bol však postavený koncom 19., alebo začiatkom 20. storočia. 
V roku 1967 získal štatút kultúrnej pamiatky súborového významu. V roku 1970 prebehli na budove reštauračné práce. 
Charakteristika.
Časť jednej z fasád domu je pristavená priamo k fasáde budovy trevnenskej hodinovej veže. V prízemnej časti budovy sa nachádzal ďukian (druh obchodu so skladom v bulharských obrodeneckých domoch). V časti domu obrátenej smerom k rieke sa nachádza terasa. 
Štatút a dôvod pamiatkovej ochrany.
Kategória: kultúrna pamiatka súborového významu (súčasť historického námestia a pamiatkovo chráneného architektonického ansáblu Centralnijat ploštad.
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kăšta na Kăňu Kamburov" (, doslovne Dom Kăňa Kamburova)

</doc>
<doc id="704462" url="https://sk.wikipedia.org/wiki?curid=704462" title="Bitka pri rieke Slaná (1132)">
Bitka pri rieke Slaná (1132)

Bitka pri rieke Slaná bolo vojenské stretnutie, ktoré sa odohralo 22. júna 1132. Išlo o rozhodujúci boj o moc v Uhorsku medzi dvoma kniežatami z rodu Arpádovcov, neuznaným synom kráľa Kolomana Borisom a jeho bratrancom Belom II. Slepým, synom Kolomanovho brata kniežaťa Almoša.
Predohra.
Boris sa narodil okolo roku 1113 ako dieťa uhorskej kráľovnej Eufémie. Jeho matka prišla do Uhorska ako druhá manželka kráľa Kolomana I., no panovník neskôr obvinil Eufémiu z cudzoložstva a vyhnal ju, a tak sa princ narodil až v Kyjeve, na dvore svojho starého otca, veľkovojvodu Vladimíra Monomacha. Koloman nikdy neuznal Borisa za svoje dieťa, ale chlapcovi sa dostalo vzdelania hodného kráľovskej rodiny. Po Kolomanovi panoval v rokoch 11161131 jeho syn kráľ Štefan II, ktorý v marci 1131 umrel. Po Štefanovej smrti sa stal kráľom slepý syn kniežaťa Almoša Belo II. Následne pod nátlakom Belovej manželky, kráľovnej Heleny, bolo na sneme v Arade povraždených 68 šľachticov - z pomsty za to, že na príkaz kráľa Kolomana oslepili Bela II. ešte ako chlapca v roku 1113 spolu s jeho otcom, vojvodom Álmošom.
Šľachtici nespokojní s Belom pozvali Borisa, aby si uplatnil nárok na uhorskú korunu ako syn Kolomana. Tento nárok – v súlade so svojimi politickými záujmami – uznali za legitímny aj vládcovia Poľska Boleslav Krivoústy a Kyjevskej Rusi Vladimír Monomach. 
Bela naopak podporili rakúsky markgróf Leopold III., jeho syn Albert (Belov švagor) a české knieža Soběslav, ktorý bol ženatý s Belovou sestrou Adelaidou.
Bitka.
Boris vpadol do Uhorska a v bitke pri rieke Slaná sa jeho poľsko-ruské sily postavili Belovej armáde podporovanej rakúskymi a českými posilami, no utrpeli porážku. 
Dohra.
Soběslav, v snahe uľahčiť Belovi, vpadol do Boleslavovho Sliezska. 
Uhorskočeskopoľské boje trvali až do mieru sprostredkovaného 26. mája 1135 cisárom Lotharom II. Boris sa napriek tomu pokúšal naďalej získať uhorskú korunu. Roku 1146 prekročil uhorské hranice od západu a dobyl Bratislavský hrad, no obyvateľstvo ho nepodporilo, Boris ustúpil a posádka Bratislavského hradu sa vzdala uhorskému kráľovi Gejzovi II.

</doc>
<doc id="704466" url="https://sk.wikipedia.org/wiki?curid=704466" title="Euhemeros">
Euhemeros

Euhemeros, latinsky Euhemerus (asi 340 p.n.l Messina – asi 260 p.n.l) bol staroveký grécky spisovateľ, ktorý žil na dvore kráľa Kassandra Macedónskeho. Býva považovaný za stúpenca kyrénskej školy. Vo svojom diele, ktoré sa zachovalo len v zlomkoch, podávala racionálny výklad gréckych mýtov. Tento postup sa po ňom nazýva euhemerizmus.
Euhemeros žil v dobe helenizmu, kde bol Alexander Veľký zaradený medzi jeho bohov a chcel ukázať, že hranice medzi svetom bohov a svetom ľudí nie je tak ostrá, ako sa domnievali iný. Podľa cirkevného historika Eusebia z Kaisareie bolo jeho (dávno stratené) dielo „Posvätné príbehy“ (Hiera anagrafé) podistým utopický román, ktorý popisoval čisto racionálnu spoločnosť na vymyslenom ostrove Panchaei. Autor sa tam mal dostať cestou okolo Arábie. Obyvatelia tohto ostrova vraj vykladali známe mýty ako historické udalosti a vysvetľujú, čo sa vtedy vlastne stalo. Takže grécky bohovia boli podľa nich pôvodní králi, Zeus bol veľký dobyvateľ a panoval na Kréte, kde sa vraj ešte ukazuje jeho hrob.

</doc>
<doc id="704469" url="https://sk.wikipedia.org/wiki?curid=704469" title="Zlaté rúno">
Zlaté rúno

V gréckej mytológii je zlaté rúno (gr. "Χρυσόμαλλον" "δέρας", Chrysómallon déras, doslova zlatovlasá kožušina) rúno zlato-vlasého,[a] okrídleného barana Chrysomallosa, ktorý zachránil Frixa a priviedol ho na Kolchidu, kde ho Frixus potom obetoval Diovi. Frixos dal rúno kráľovi Aiétovi, ktorý ho uchovával v posvätnom háji, odkiaľ ho Iasón a Argonauti s pomocou Médeie, Aiétovej dcéry, ukradli.
V historickom príbehu sa hrdina Iasón a jeho posádka Argonautov vydali na výpravu za rúnom na príkaz kráľa Peliasa, aby Iasóna právom dosadili na trón Iolku v Tesálii. S pomocou Médeie získajú zlaté rúno. Príbeh je veľmi starý a bol známy už v Homérových časoch (8. storočie pred Kr.). Zachoval sa v rôznych podobách, medzi ktorými sa detaily líšia.
V súčasnosti sa heraldické varianty zlatého rúna často objavujú v Gruzínsku, najmä na erboch a vlajkách spojených so západogruzínskymi (historickými kolchidskými) obcami a mestami vrátane erbu mesta Kutaisi, starovekého hlavného mesta Kolchidy.
Mytológia.
Athamas, zakladateľ Tesálie, ale aj kráľ mesta Orchomenus v Boiótii (oblasť juhovýchodného Grécka), si vzal za prvú manželku bohyňu Nefelé. Mali dve deti, chlapca Frixa (ktorého meno znamená „kučeravý" ako štruktúra baranieho rúna) a dievča Hellé. Neskôr sa Athamas zaľúbil do Inó, Kadmovej dcéry, a oženil sa s ňou. Keď Nefelé v hneve odišla, krajinu postihlo sucho.
Inó žiarlila na svoje nevlastné deti a zosnovala ich smrť. V niektorých verziách presvedčila Athamasa, že obetovanie Frixa je jediný spôsob, ako ukončiť sucho. Nefelé alebo jej duch sa deťom zjavil s okrídleným baranom, ktorého rúno bolo zo zlata. Barana splodil Poseidón vo svojej primitívnej baranej podobe s Teofané, nymfe a vnučke Hélia, boha slnka. Podľa Hygina Poseidón preniesol Theofanu na ostrov, kde z nej urobil ovcu, aby si s ňou mohol užívať medzi stádami. Tam je jej ostatní nápadníci nedokázali rozoznať.
Nefeline deti utiekli na zlatom baranovi cez more, ale Hellé spadla a utopila sa v úžine, ktorá je teraz pomenovaná po nej, v Hellesponte. Baran sa prihovoril Frixovi, povzbudil ho a bezpečne odviezol chlapca do Kolchidy (dnešné Gruzínsko) na najvýchodnejšom pobreží Čierneho mora. Tam barana obetovali bohom. Týmto činom sa baran v podstate vrátil bohu Poseidónovi a z barana sa stalo súhvezdie Baran.
Frixos sa usadil v dome Aiéta, syna boha slnka Hélia. Zlaté rúno uchované z barana zavesil na dub v háji zasvätenom Áresovi, bohu vojny a jednému z dvanástich olympských bohov. Rúno strážil drak, ktorý nikdy nespal. Jeho zuby sa po zasadení do zeme mohli stať vojakmi. Drak stál pri úpätí stromu, na ktorom bolo rúno umiestnené.
Pokračovanie príbehu o zlatom rúne nájdeme v rozprávaní o výprave Argonautov. Títo hrdinovia sa podujmú zmocniť sa ho pod vedením Iasóna.
Hlavné interpretácie.
Nižšie sú uvedené hlavné z rôznych interpretácií rúna s poznámkami o zdrojoch a hlavných kritických diskusiách:

</doc>
<doc id="704471" url="https://sk.wikipedia.org/wiki?curid=704471" title="Kafeneto (Triavna)">
Kafeneto (Triavna)

Kafeneto (, doslovne: Kaviareň) je dom z 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky súborového významu.
Lokalita.
Kafeneto sa nachádza v historickej časti mesta Triavna na ulici „Angel Kănčev“ (, doslova "ulica Angela Kănčeva") č. 5. Budova sa nachádza medzi budovou známou ako furnata a budovou trevnenskej starej školy.
Dejiny.
Budova bola postavená v priebehu 19. storočia. Zo zápiskov trevnenského obyvateľa Dima Kazasova z rokov 18921896 vyplýva, že v tej dobe budova fungovala ako vtedy jediná trevnenská kaviareň, pričom sa v jej priestoroch schádzala miestna inteligencia. 
V roku 1967 dom získal štatút kultúrnej pamiatky súborového významu. V rokoch 19701973 a v roku 2017 prebehli na budove reštauračné práce. 
V súčasnosti sa budova využíva ako klub dôchodcov. 
Charakteristika.
Kostra stavby pozostáva z drevených trámov, medzi ktorými sa nachádza výplň. Ide o prízemnú budovu, ktorá pôvodne pozostávala len z priestoru ďukianu (druh obchodu so skladom v bulharských obrodeneckých domoch). Strecha v priestoroch prednej fasády presahuje cez pôdorys samotného domu a zasahuje nad ulicu, pričom táto časť strechy je podopieraná drevenými stĺpmi.
Štatút a dôvod pamiatkovej ochrany.
Kategória: kultúrna pamiatka súborového významu (súčasť historického námestia a pamiatkovo chráneného architektonického ansáblu Centralnijat ploštad.
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kafeneto" (, doslovne Kaviareň)

</doc>
<doc id="704472" url="https://sk.wikipedia.org/wiki?curid=704472" title="Furnata (Triavna)">
Furnata (Triavna)

Furnata (, doslovne Rúra, prenesene aj Pekáreň) je dom z 19. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky súborového významu.
Lokalita.
Furnata sa nachádza v historickej časti mesta Triavna na ulici „Angel Kănčev“ (, doslova "ulica Angela Kănčeva") č. 3. Je súčasťou súboru budov historického námestia „Ďado Nikola“ (, doslova "námestie deda Nikolu").
Dejiny.
Budova bola postavená v priebehu 19. storočia. 
V roku 1967 dom získal štatút kultúrnej pamiatky súborového významu. V rokoch 19701972 prebehli na budove reštauračné práce. Ďalšie stavebné úpravy boli na budove vykonané aj v rokoch 1986, 1990 a v roku 2017 
Charakteristika.
Kostra stavby pozostáva z drevených trámov, medzi nimi sa nachádza výplň. Budova je dvojposchodová, pričom prízemie je čiastočne vkopané do zeme. V ľavej časti budovy sa nachádza schodisko, ktoré spája prízemie s nadzemným poschodím. Na prízemí sa nachádzala miestnosť, ktorá fungovala ako pekáreň a jedna obytná miestnosť. Na nadzemnom poschodí sa nachádzali tri miestnosti. Jedna z miestností (smerom k rieke) fungovala ako kaviareň, druhá miestnosť (smerom na námestie) fungovala ako holičstvo, tretia miestnosť na poschodí bola obytná. 
Štatút a dôvod pamiatkovej ochrany.
Kategória: kultúrna pamiatka súborového významu (súčasť historického námestia a pamiatkovo chráneného architektonického ansáblu Centralnijat ploštad.
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Furnata" (, doslovne Rúra)

</doc>
<doc id="704473" url="https://sk.wikipedia.org/wiki?curid=704473" title="Pop-Angelovov dom">
Pop-Angelovov dom

Pop-Angelovov dom () je dom z konca 18. storočia, ktorý sa nachádza v meste Triavna v Gabrovskej oblasti v severnom Bulharsku.
Budova má pridelený štatút kultúrnej pamiatky národného významu. Dom je jedným z desiatich objektov trevnenského Špecializovaného múzea rezbárskeho a zografského umenia. Je najstarším zachovaným obrodeneckým domom v Triavne. 
Iné názvy.
Budova je známa aj ako Dom popa Angela Pandurského (), alebo Popangelovov dom (). 
Pôvod názvu.
Dom je pomenovaný po svojom majiteľovi popovi Angelovi Pandurskom, ktorý bol strýkom revolucionára Angela Kănčeva.
Lokalita.
Pop-Angelovov dom sa nachádza v historickej časti mesta Triavna na ulici „Ivanka Gorova“ (, doslova "ulica Ivanky Gorovovej") č. 4. 
Dejiny.
Budova bola postavená na konci 19. storočia, pred nájazdmi kărdžalijcov v roku 1798, čo z nej robí najstarší zachovaný obrodenecký dom v Triavne. 
V roku 1967 dom získal štatút kultúrnej pamiatky národného významu. V roku 2013 prebehli na budove reštauračné práce. 
Charakteristika.
Budova je predstaviteľom ranoobrodeneckého typu tradičného trevnenského domu. Pri výstavbe boli použité predovšetkým kameň (len prízemná časť budovy a strecha), drevo a biela omietka, čo sú typické regionálne materiály.
Dom je dvojposchodový. Prízemie domu je masívne, kamenné a je čiastočne vkopané do zeme. Výnimkou je južná stena budovy, ktorá je v prízemnej časti tvorená skeletom z drevených trámov s výplňami medzi nimi. Nadzemné poschodie je tvorené skeletom z drevených trámov s výplňami. Zvonku sú steny nadzemného poschodia omietnuté a obložené drevenými doskami. 
Plánom rozdelenia základných miestností je Pop-Angelovov dom typickým predstaviteľom trevnenského typu staroplaninského domu. V prízemnej časti domu sa nachádzala remeselná dielňa a sklad.
Prízemie je s nadzemným poschodím domu spojené vonkajším dreveným schodiskom.
Pri južnej a západnej fasáde domu sa na nadzemnom poschodí nachádza otvorená galéria, tzv. čardak (v priestoroch čardaku sa nachádzala aj toaleta a umývadlo), okolo ktorého sú rozmiestnené miestnosti. Priamo z čardaku sú dostupné dve miestnosti na nadzemnom poschodí, predovšetkým veľká obytná izba (nazývaná nárečovo "kăšti") s pre trevnenský kraj typickým rohovým polkruhovým ohniskom a malá skladová miestnosť (tzv. "kiler"), ktorá sa nachádza v priestore nad schodiskom. Ďalšia miestnosť je dostupná len z veľkej obytnej izby. Ide o malú obytnú miestnosť (nazývaná nárečovo "soba") vyhrievanú pecou umiestnenou v stene. Táto miestnosť nebola priamo prepojená s čardakom. Slúžila ako spálňa aj ako obývačka. Murovaná piecka v stene miestnosti bola vyhrievaná ohniskom z vedľajšej veľkej obytnej miestnosti.
Strecha je zhotovená z kamenných dosiek.
Predná fasáda domu s čardakom je obrátená do priestranného dvora.
Basreliéf Vasila Levského.
V roku 2016 bol na fasádu budovy umiestnený basreliéf zobrazujúci Vasila Levského. Autorkou diela je sochárka Rosica Skenderova a reliéf zhotovila v priebehu roku 2009.
Štatút a dôvod pamiatkovej ochrany.
Kategória: kultúrna pamiatka národného významu 
Rok vyhlásenia: 1967
Dôvod pamiatkovej ochrany: architektonicko-staviteľská hodnota budovy
Oficiálny názov na zozname kultúrnych pamiatok: "Kăšta na pop Angel Pandurski s dvora" (, doslovne Dom popa Angela Pandurského s dvorom)

</doc>
<doc id="704475" url="https://sk.wikipedia.org/wiki?curid=704475" title="Grúň (vrch v Jablunkovskom medzihorí)">
Grúň (vrch v Jablunkovskom medzihorí)

Grúň () je vrch v Jablunkovskom medzihorí, krajinnom celku Západných Beskýd. Leží nad obcou Skalité, približne severovýchodne od Čadce. 
Poloha.
Nachádza sa vo východnej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Skalité. Najbližším sídlom je na južnom úpätí situované Skalité, západne sa nachádza Jaworzynka, severne Koniaków a východne Zwardoń. 
Opis.
Grúň leží na východe centrálnej časti vrchoviny, v hrebeni vedúcom z Kykuly () juhozápadným smerom cez Poľanu (). Západne sa nachádza Gírová (), Pahorok (), Mojov grúň () a Tri kopce (), južne Liesková (), Firkova Kýčera (), Oselné (), Kykula () a Veľká Rača (), východne Skalanka (), Serafínov grúň (), Rachowiec (), Poľana () a Kykula () a severne Trojaki (), Ochodzita (), Siwoniowski Wierch () a Slivkuľa (). Voda z južných svahov odteká do Čierňanky, zo severných ju odvádza jej prítok Rieka, obe patriace do povodia Kysuce. Vrcholom vedie značený turistický chodník. 
Výhľady.
Vrchol pokrýva horská lúka, ktorá umožňuje rozhľad. Pri vhodných podmienkach je vidieť okolité vrcholy Jablunkovského medzihoria, no tiež Kysucké, Moravsko-sliezske, Sliezske a Oravské Beskydy.

</doc>
<doc id="704477" url="https://sk.wikipedia.org/wiki?curid=704477" title="You’ll Never Walk Alone">
You’ll Never Walk Alone

You’ll Never Walk Alone je pieseň z roku 1945 z muzikálu Carousel. Autormi piesne sú Richard Rodgers a Oscar Hammerstein II. Neskôr ju naspievalo aj mnoho iných spevákov ako Frank Sinatra, Judy Garland, Elvis Presley a Johnny Cash.
Najznámejšia verzia je ale naspievaná liverpoolskými hudobníkmi Gerry &amp; The Pacemakers.
V roku 1965 ju pod názvom Nikdy nejdeš sám s textom Zdeňka Borovca naspieval Jiří Popper. V roku 1974 ju pod rovnakým názvom, ale s iným textom od toho istého autora, naspieval Karel Gott.
Hymna Liverpool FC.
Táto pieseň je hymnou anglického futbalového Liverpool FC. Pieseň sa na Anfielde začala spievať na začiatku 60. rokov dvadsiateho storočia. Postupne si získala veľkú popularitu aj medzi fanúšikmi ďalších klubov po celom svete. Názov piesne sa nachádza na Shanklyho bráne pred štadiónom na Anfielde. Vrch brány je taktiež vyobrazený v klubovom znaku. Kuriózne je, že táto hymna údajne zaznela najskôr na štadióne ich odvekých rivalov – Manchestru United, ktorí tak chceli uctiť svojich zosnulých kamarátov z leteckého nešťastia v roku 1958. Až neskôr si ju za prevzali fanúšikovia Liverpoolu, ale aj Borussie Dortmund či Celticu Glasgow.

</doc>
<doc id="704478" url="https://sk.wikipedia.org/wiki?curid=704478" title="You'll Never Walk Alone">
You'll Never Walk Alone



</doc>
<doc id="704479" url="https://sk.wikipedia.org/wiki?curid=704479" title="Sopron Basket">
Sopron Basket

Sopron Basket, (od roku 1921 oficiálne Soproni Vasutas Sportegylet, skratka SVSE, zo sponzorských dôvodov v rokoch 19911993 "SVSE Raabersped", 19931997 "GYSEV Sopron", 19972002 "GYSEV-Ringa Sopron", 20022003 "GYSEV-Orsi Sopron", 20032004 "Euroleasing-Orsi Sopron", 20042011 "MKB-Euroleasing Sopron", 20112015 "UNIQA-Euroleasing Sopron", 20152017 "UNIQA Sopron", 2017súčasnosť "Sopron Basket") je maďarský basketbalový klub, pôsobiaci v meste Šopron. Klub vznikol v roku 1921, v sezóne 2023/24 hralo jeho seniorské družstvo žien v maďarskej ženskej extralige. Spolu získal 16 majstrovských titulov, čím je druhým najúspešnejším maďarským klubom. Sopron je víťazom Euroligy v sezóne 2021/22 a Pohára Ronchettiovej zo sezóny 1997/98.
Súčasný káder.
"Údaje sú aktuálne k 15. 11. 2023."

</doc>
<doc id="704484" url="https://sk.wikipedia.org/wiki?curid=704484" title="Skira">
Skira

Skira alebo Skiroforia () bola starogrécka, prevažne, ale nie výlučne ženská slávnosť, oslavovaná v lete 12. dňa atického mesiaca skiroforión.
Skira sa oslavovala v čase splnu, okolo letného slnovratu, keď dozrela úroda. Najstaršie zmienky o tomto sviatku naznačujú, že to bol ženský sviatok k pocte Demetry a Koré. Neskoršie písomné pramene uvádzajú spojenie s kultmi Atény a Poseidóna. Oslava sa začala sprievodom (pompé), v ktorom šla Aténina kňažka, Poseidónov kňaz a možno aj kňaz Apolónov (alebo boha Hélia), všetci pod veľkým slnečníkom. Sprievod sa uberal z aténskej Akropole do "Skirónu" (atický démos) v blízkosti rieky Kéfissos, do starovekého okrsku na ceste do Eleusíny (na hranici medzi Aténami a Eleusínou). V mýtickej rovine táto "pompé" tiež zopakovala pochod aténskeho kráľa Erechthea do Eleusíny (ktorý tam prišiel o život).
Eleusínske bohyne, reprezentované ich kňažkami, následne privítali sprievod prichádzajúci z Atén a obetovalo sa Aténe, Poseidónovi, Demetre a Persefone (mohli sa vykonávať aj obrady ich „"zmierenia"“). V Skiróne sa konal zrejme aj jeden z troch rituálnych obradov orby v Atike, vymlátené obilie sa mohlo niesť späť do Atén (s mlátením kozmogonicky súvisel aj úkon posvätnej orby, pluh symbolizoval falus a zem lono, ktoré sa malo pripraviť na siatie nového obilia). Pravdepodobne sa konal aj štafetový beh dospievajúcich chlapcov, zastupujúcich svoje kmene, ktorí niesli viničné konáre s hroznom od aténskej svätyne Dionýza do Skirónu, víťaz vypil slávnostný nápoj vyrobený z vína, múky, syra, oleja a medu ("Pentaploa") a súťažiaci sa vrátili do Atén v radostnom "kómose" „"hýrení, oslave"“ (zrejme sprevádzajúc kňaza a kňažku). Zatiaľ čo bohovia (reprezentovaní ich kňazmi) neboli v meste, ženy slávili tajný rituál, v ktorom prevzali občianske úlohy, ktoré boli zvyčajne vyhradené pre mužov. Rovnako ako Thesmoforia, aj Skira patrila do komplexu rituálov a mýtov, v ktorých bol zlom v čase poznačený "gynaikokratiou", vládou žien a zvratom normálneho stavu vecí.
V predvečer tejto slávnosti boli v Marathóne uctievaní "Tritopatores" (záhadné božstvá uctievané v Atike).

</doc>
<doc id="704485" url="https://sk.wikipedia.org/wiki?curid=704485" title="Skiroforia">
Skiroforia



</doc>
<doc id="704486" url="https://sk.wikipedia.org/wiki?curid=704486" title="2004 XP14">
2004 XP14



</doc>
<doc id="704488" url="https://sk.wikipedia.org/wiki?curid=704488" title="Wang Čchung-žen">
Wang Čchung-žen



</doc>
<doc id="704494" url="https://sk.wikipedia.org/wiki?curid=704494" title="Marianna Novotná">
Marianna Novotná

Doc. JUDr. Marianna Novotná, PhD. (rod. Kosnáčová; * 8. september 1978, Trnava) je slovenská právnička, odborníčka na občianske právo a vysokoškolská pedagogička. Zameriava sa na oblasť mimozmluvného záväzkového práva.
Vo funkčnom období 1. november 2023 až 31. október 2027 pôsobí ako dekanka Právnickej fakulty Trnavskej univerzity v Trnave.
Život.
Narodila sa v roku 1978 v Trnave, kde vyštudovala miestnu obchodnú akadémiu. Na Právnickej fakulte Univerzite Komenského vyštudovala v rokoch 19982003 odbor právo. Doktorandské štúdium úspešne absolvovala na Právnickej fakulte Trnavskej univerzity v Trnave (2007).
Svoju odbornú právnickú činnosť po štúdiách spájala s akademickým prostredím a trnavskou právnickou fakultou. Postupne pôsobila ako asistentka, odborná asistentka, vedecko-výskumná pracovníčka, docentka, až nakoniec od roku 2022 ako univerzitná profesorka. Od roku 2016 pôsobila ako členka Komisie pre rekodifikáciu slovenského súkromného práva. Na docentku sa habilitovala v Bratislave (2018). Témou jej práce bola "„Zodpovednosť prevádzkovateľa ubytovacích služieb za vnesené veci (Český pohľad)“".
Od roku 2020 pôsobí ako externá členka pedagogického zboru na Justičnej akadémii SR. Na PF TU vyučovala občianske právo a predmety spojené so súkromným deliktným právom a právom bezdôvodného obohatenia. Bola členkou viacerých fakultných a akademických orgánov. Od roku 2020 pôsobila ako prodekanka pre vedu a legislatívu. 26. októbra 2023 bola ako jediná kandidátka zvolená za dekanku PF TU. Na pozícii vystriedala Andreu Olšovskú. Jej funkčné obdobie trvá od novembra 2023 do 31. októbra 2027.
Vedecká a odborná činnosť.
Pôsobí ako slovenská spravodajkyňa pre "The Working Team on Rental of Movable Property" a pre oblasť ujmy spôsobenej katastrofickou udalosťou ako slovenská spravodajkyňa Académie internationale de droit comparé. Zúčastnila sa pri tvorbe komparatívnych poznámok v Návrhu spoločného referenčného rámca (DCFR). Viedla viaceré projekty VEGA a APVV. Vydala viac ako 245 výstupov tvorivej činnosti. Ocenenou bola monografia o jadrovej zodpovednosti na národnej, medzinárodnej a európskej úrovni, ktorú napísal kolektív pod jej vedením. Je členkou Vedeckej rady vydavateľstva Wolters Kluwer a členkou redakčnej rady viacerých odborných časopisov. Je spoluautorkou „beckovského“ komentára k Občianskemu zákonníku. V roku 2025 vyšla vo vydavateľstve C. H. Beck monografia "Náhrada nemajetkovej ujmy pozostalých blízkych osôb", ktorú napísala spolu s Veronikou Zoričákovou.
Je členkou viacerých medzinárodných organizácií (Society of European Contract Law, Viedenský pracovný kruh v rámci Výskumného centra pre európsky rozvoj práva a reformu súkromného práva, European Law Institute a Českej a slovenskej spoločnosti pre deliktné právo a príbuzné obory (mimozmluvné záväzky). Ovláda angličtinu, nemčinu a francúzštinu.

</doc>
<doc id="704495" url="https://sk.wikipedia.org/wiki?curid=704495" title="Marianna Kosnáčová">
Marianna Kosnáčová



</doc>
<doc id="704498" url="https://sk.wikipedia.org/wiki?curid=704498" title="VK Spartak UJS Komárno">
VK Spartak UJS Komárno

VK Spartak UJS Komárno je slovenský mužský volejbalový klub z Komárna. Je účastník najvyššej domácej súťaže extraligy.
História.
Klub vznikol 15. júna 1992. V rokoch 2014 až 2016 vzhľadom na licenčné práva klub oficiálne pôsobil ako VK Spartak VKP Komárno. Po dvojročnej anabáze v Komárne klub následne pokračoval už pod dnešným názvom VKP Bratislava. Od roku 2016 má klub partnerstvo s Univerzitou Jánosa Selyeho (UJS).

</doc>
<doc id="704499" url="https://sk.wikipedia.org/wiki?curid=704499" title="UNIQA Euroleasing Sopron">
UNIQA Euroleasing Sopron



</doc>
<doc id="704504" url="https://sk.wikipedia.org/wiki?curid=704504" title="Vláda Rakúskej republiky od 6. decembra 2021 do 10. januára 2025">
Vláda Rakúskej republiky od 6. decembra 2021 do 10. januára 2025

Vláda Rakúskej republiky od 6. decembra 2021 do 10. januára 2025, resp. Vláda Karla Nehammera bola v poradí 35. rakúska vláda, ktorá nastúpila do úradu 6. decembra 2021. Kancelárom bol Karl Nehammer. Nasledovala po Schallenbergovej vláde, keď predchádzajúci kancelár rezignoval a vymenil si s Nehammerom ministerstvo zahraničia. Oficiálne bola rozpustená 10. januára 2025, pričom ju do vymenovania vlády Christiana Stockera 3. marca viedol ako dočasný kancelár Alexander Schallenberg..
Zloženie vlády.
Vláda je zložená nasledovne:

</doc>
<doc id="704507" url="https://sk.wikipedia.org/wiki?curid=704507" title="Mesrop z Chizanu">
Mesrop z Chizanu

Mesrop z Chizanu (; * asi 1560, Chizan† asi 1652, Isfahán) bol arménsky iluminátor, pisár, viazač kníh, teológ a úradník, ktorý pôsobil v Osmanskej a Safíjovskej ríši, najmä v okolí Isfahánu. Popredný predstaviteľ vaspurakanskej školy, ktorého tvorba bola postavená na základoch tzv. chizanskej maliarskej školy. Radí sa k posledným významným arménskym miniaturistom 16. a 17. storočia v Novej Džulfe, ktorých práca sa vyznačuje nahradením naratívnych motívov za ich konvenčno-symbolickú povahu.
Mesrop sa vo svojej tvorbe snažil zachovať ikonografické a štylistické tradície svojej vlasti podobne ako mnohí umelci z prvej generácie, ktorí sa usadili v Novej Džulfe. Hoci súčasne nové vplyvy v jeho tvorbe sú viditeľné v štylizovaných detailoch, ako sú rôzne ornamentálne rámy oddeľujúce jednotlivé časti miniatúr. Ikonografické prvky sú niekedy usporiadané jedinečne, ale pri tom sledujú tradíciu vaspurakanskej školy.
Život.
Mesrop sa narodil okolo roku 1560 v oblasti Chizan. Pravdepodobne pochádzal z niektorého sídla pri Vanskom jazere. Umelecké vzdelanie získal od Sargisa Mazmana Mokatsiho a jeho syna Grigoriho. V roku 1604/1605 počas osmansko-safíjovskej vojny dobyl územie okolo Vanského jazera safíjovský šáh Abbás I. Veľký, ktorý násilne presťahoval Arménov do Isfahánu. Mesrop sa po presťahovaní ešte učil od svojho otca Martirosa, ktorý bol talentovaný iluminátor. Neskôr sa osamostatnil a naďalej pôsobil v arménskej štvrti Nová Džulfa v Isfaháne, kde vytvoril viac ako tridsať rukopisov. Pravdepodobne si založil dielňu, kde na miniatúrach a ilumináciách pracovali aj jeho žiaci ako Ter Gašpar, Atam, Barsegha, úradník/pisár ("dpir") Vahram alebo Grigor či jeho dvaja synovia Martiros a Minas. Na rukopisoch pracoval aj s inými pisármi, napríklad evanjeliár z roku 1615 (manuskript Ludwig II.7; dnes J. Paul Getty Museum, Los Angeles), na ktorom spolupracoval s kňazom ("erets") a pisárom Hajrapetom. Jeho posledný rukopis vznikol v roku 1651. Zomrel pravdepodobne niekedy v roku 1652.
Dielo.
Mesrop z Chizanu spolu s katolikom a miniaturistom Hakobom IV. z Džulfy patrí k prvej generácií umelcov z Novej Džulfy, ktorí po násilnom presťahovaní udržiavali pravidelný kontakt s arménskymi umelcami v Istanbule. Vďaka obchodným cestám sa ich diela navzájom ovplyvňovali, čo viedlo k oživeniu arménskej rukopisnej tradície. Pričom umelci z Novej Džulfy vytvorili aj rôzne variácie západoeurópskych iluminácii, ktoré získali na obchodných cestách v Európe od katolíckych misionárov. Naopak ďalší arménski umelci, najmä v Istanbule oživili tradíciu kilikijskej maliarskej školy. Tvorba Mestropa z Chizanu v sebe spája nové prvky s dramatickými vzormi, ktoré vychádzali zo staršej tradície vaspurakanskej a tzv. chizanskej maliarskej školy. 
Kunsthistorička Alice Taylorová opisuje jeho prácu s postavami ako málo živú v porovnaní s ostatnými chizanskými maliarmi. Príkladom je miniatúra Kristovho krstu, kde je Ježiš Kristus zobrazený ako stojí na hlave draka (riečneho tvora) plávajúceho v rieke Jordán. Nad Kristom je zobrazená obloha, ktorá pripomína skôr topiaci ľad. Zvláštnosťou je holubica, symbol Ducha Svätého, ktorá vstupuje zhora smerom k uchu Krista. Ďalšia miniatúra zobrazuje svätého Jána Evanjelistu, ktorý príma Božie slovo lúčom modrého svetla.
Medzi rokmi 16081652 vytvoril niekoľko desiatok rukopisov, pričom vo väčšine z nich je uvedené miesto a dátum vzniku. Objednávateľmi boli rôzni bohatí Arméni. V rukopise tzv. evanjeliár z roku 1609 (inv. č. Arm. d. 13; dnes Bodleian Library, Oxford) sa nachádzajú aj náreky nad pádom Arménska. Ďalším významným dielom je tzv. evanjeliár z toku 1615 (manuskript Ludwig II.7; dnes J. Paul Getty Museum, Los Angeles), ktorý obsahuje podpis Mesropa z Chizanu. Podpis je umiestený na iluminácii, kde sú na šiestich častiach rozdelené eusebiánske kánony (č. 8 a 9), ktoré majú symbolizovať Mojžišov oltár alebo Šalamúnov chrám. Litery sú prevedené v stredovekom arménskom písme ("erkatagir"), ktoré pripomína písmo latinských kódexov z 3.9. storočia. Jeho tvorba je v súčasnosti zastúpená vo viac ako tridsiatich dielach, ktoré boli vystavené v múzeách po celom svete a nachádzajú sa v mnohých prestížnych knižniciach. 

</doc>
<doc id="704515" url="https://sk.wikipedia.org/wiki?curid=704515" title="Lieštinský potok (prítok Laborca)">
Lieštinský potok (prítok Laborca)

Lieštinský potok je potok v regióne Horný Zemplín v Prešovskom kraji v okrese Medzilaborce na území obcí Čertižné a Habura. Je ľavostranným prítokom Laborca, ktorý ústi do rieky Latorice. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške na obecnej hranici medzi obcou Čertižné a obcou Habura v severozápadnej časti územia obce Habura a vo východnej časti územia obce Čertižné na svahu lesa Krivá Kýčera neďaleko štátnej slovensko – poľskej štátnej hranice v lesnom extraviláne v okrese Medzilaborce v Prešovskom kraji. 
Opis toku.
Od prameňa tečie juhovýchodojužným smerom cez lesný extravilán, oblúkom sa skrúca na juh a juhovýchod, tečie po obecnej hranici medzi obcou Čertižné a obcou Habura. Ľavým brehom obmýva úpätie lesa Čierna mláka, preteká lesným a pasienkovým komplexom Lieštiny rozprestierajúcim sa na území oboch obcí, v priberá bezmenný ľavostranný prítok. V opúšťa obecnú hranicu a ďalej až do svojho ústia preteká zmiešaným lesným a poľnohospodárskym extravilánom cez územie obce Habura, v lese Za Strucovou v priberá bezmenný pravostranný prítok. Vyteká z lesa, v podteká cestu z Habury do Čertižného, v ústi do meandrujúceho Laborca ako jeho ľavostranný prítok. Pramení a preteká svojim horným tokom na hranici obcí Čertižné a Habura a svojim dolným tokom preteká a ústi na území obce Habura. Nemá dôležitejšie prítoky.
Pôvod názvu.
Názov vodného toku má pôvod v názve lesa a pasienka "Lieštiny", priestorom ktorého potok preteká. Názov lesa "Lieštiny" má pôvod v apelatíve "lieska obyčajná" (latinsky "Corylus avellana"), ktorého prvý člen bol rozšírený formantom "-ina" (príponou miesta) ako "Dubina, Jelšina, Jedlina, Javorina" vo význame "porast, les s nadpriemerným zastúpením dreviny tohto druhu". Po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Lieštinský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Lieštinský potok (prítok Laborca)" bolo štandardizované v roku 1990. V dnešnej slovenskej hydronymii hydronymum "Lieštinský potok" nie je jedinečným názvom (november 2023).

</doc>
<doc id="704516" url="https://sk.wikipedia.org/wiki?curid=704516" title="City of Manchester Stadium">
City of Manchester Stadium

City of Manchester Stadium (zo sponzorských dôvodov známy aj ako Etihad Stadium) je futbalový štadión v Manchestri, na ktorom hrá svoje domáce zápasy klub Manchester City. V roku 2003 bol prestavaný z atletického štadióna na štadión futbalový. V roku 2011 bol po podpísaní sponzorskej zmluvy so spoločnosťou Etihad Airways štadión premenovaný na Etihad Stadium.
V auguste 2015 bola dokončená výstavba tretieho podlažia na južnej tribúne so 7 000 miestami na sedenie. Otvorenie tribúny sa stihlo včas, pred začiatkom sezóny 2015/16. Prístavba bola navrhnutá tak, aby ladila s existujúcou strechou. Plány na prestavbu severnej tribúny v hodnote 300 miliónov libier zahŕňajú hotel so 400 izbami, krytý fanúšikovský park s 3 000 miestami a zvýšenie kapacity štadióna na 61 474 miest. Prestavba sa začala v júli 2023 a bude dokončená do konca roka 2026.

</doc>
<doc id="704517" url="https://sk.wikipedia.org/wiki?curid=704517" title="Billie Honor Whitelaw">
Billie Honor Whitelaw



</doc>
<doc id="704518" url="https://sk.wikipedia.org/wiki?curid=704518" title="Billie Honor Whitelawová">
Billie Honor Whitelawová



</doc>
<doc id="704519" url="https://sk.wikipedia.org/wiki?curid=704519" title="Jordan Henderson">
Jordan Henderson

Jordan Brian Henderson MBE (*17. jún 1990, Sunderland, Anglicko) je anglický profesionálny futbalista, ktorý hrá ako stredopoliar za klub Ajax Amsterdam, ktorý pôsobí v Eredivisie a za anglický národný tím. Henderson je známy svojím vodcovstvom, všestrannosťou a fyzickou zdatnosťou.
Henderson sa pripojil k akadémii Sunderlandu vo veku osem rokov a debutoval v seniorskom tíme o desať rokov neskôr v novembri 2008. V roku 2009 strávil šesť mesiacov na hosťovaní v Coventry City a následne sa vrátil do Sunderlandu. V roku 2011 sa Henderson upísal Liverpoolu a o rok neskôr vyhral s klubom svoju prvú trofej, Ligový pohár. Henderson bol v roku 2015 vymenovaný za kapitána Liverpoolu a v roku 2019 s klubom vyhral Ligu majstrov, Superpohár UEFA a Majstrovstvá klubov FIFA a v roku 2020 priviedol svoj tím k titulu Premier League. Za svoje výkony v sezóne, v ktorej vyhral titul, bol Henderson menovaný futbalistom roka FWA. V roku 2022 vyhral Henderson FA Cup a EFL Cup, pričom Liverpool v oboch finále porazil Chelsea na penalty.
Henderson odohral za svoju krajinu viac ako 75 zápasov od svojho debutu v roku 2010. S Anglickom sa predstavil na šiestich medzinárodných turnajoch, na Majstrovstvách Európy 2012, 2016 a 2020 a na Majstrovstvách sveta vo futbale 2014, 2018 a 2022 . Bol prvým hráčom, ktorý vyhral ocenenie anglickký Hráč roka na úrovni do 21 rokov a seniorskej úrovni.
Úspechy.
Liverpool
Anglicko
Individuálne
Rady

</doc>
<doc id="704522" url="https://sk.wikipedia.org/wiki?curid=704522" title="Slivkuľa">
Slivkuľa

Slivkuľa () je vrch v Jablunkovskom medzihorí, krajinnom celku Západných Beskýd. Leží na slovensko-poľskej hranici, nad obcou Skalité, približne severovýchodne od Čadce. 
Poloha.
Nachádza sa v strednej časti Jablunkovského medzihoria. Leží na pomedzí Žilinského kraja a Sliezskeho vojvodstva, okresu Čadca a Powiatu cieszyńského a zasahuje na katastrálne územie obce Skalité a Jaworzynka. Najbližším sídlom je južne situované Skalité, západne sa nachádza Jaworzynka, severne Istebna a Koniaków a východne Zwardoń.
Opis.
Slivkuľa leží na východe centrálnej časti vrchoviny, v hrebeni vedúcom z Kykuly () západným smerom na Pahorok (). Západne sa nachádza aj Gírová (), Valy () a Stankovo (), južne Tri kopce (), Liesková (), Firkova Kýčera (), Oselné (), Kykula (), Veľká Rača () a Grúň (), východne Skalanka (), Poľana (), Kykula (), Trojaki () a Siwoniowski Wierch () a severne Ochodzita (), Zloty Groń () a Mloda Góra (). Hrebeň patrí do povodia Kysuce; vodu z južných svahov odvádza Rieka do Čierňanky, zo severných odteká rovnakým smerom potokom Kreźelka. Na vrchol nevedie značený turistický chodník. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Jablunkovského medzihoria, no tiež Kysucké, Moravsko-sliezske a Sliezske Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi zo Skalitého. 

</doc>
<doc id="704527" url="https://sk.wikipedia.org/wiki?curid=704527" title="EFL League Two">
EFL League Two

English Football League Two (známa tiež ako League Two) je štvrtá najvyššia futbalová súťaž v Anglicku. Tento názov má od roku 2004. V roku 1958 sa liga volala Division Four a od roku 1992 Division Three.
V tejto divízii sa nachádza 24 klubov. Každý klub hrá proti každému počas celej sezóny dvakrát (raz doma a raz vonku). Za víťazstvo sa udeľujú tri body, za remízu jeden a za prehru nula. Na konci sezóny 3 kluby postúpia do EFL League One a dva kluby zostúpia do National League.

</doc>
<doc id="704530" url="https://sk.wikipedia.org/wiki?curid=704530" title="Pätina">
Pätina

Pätina () je vrch vo Veporských vrchoch, krajinnom celku Slovenského rudohoria. Leží pri obci Sihla, približne severovýchodne od Hriňovej.
Poloha.
Nachádza sa v strednej časti Veporských vrchov, v geomorfologickom podcelku Sihlianska planina. Leží v Banskobystrickom kraji, na hranici okresov Detva a Brezno a zasahuje na katastrálne územie mesta Hriňová a obce Sihla. Najbližšími sídlami sú východne situovaná Sihla, Drábsko a Lom nad Rimavicou, južne ležia Látky a Detvianska Huta, juhozápadne Hriňová a severovýchodne Čierny Balog.
Opis.
Pätina leží na juhu centrálnej časti Veporských vrchov, v hrebeni, vedúcom od Lomu nad Rimavicou západným smerom cez vrch Kľuka () na Kopce (). Severne sa nachádza Široký grúň (), Jedľová () a Obrubovanec (), východne Tlstý javor (), Dlhý grúň (), Žabec () a Drahová (), južne Čierťaž (), Skalka (), Magura () a Kečka () a západne Sedlo (), Hukavský grúň (), Poľana (), Kopce (), Záhorská skala (), Kľuka (), Brusniansky grúň () a Ramža (). Oblasť patrí do povodia Hrona; voda z východných svahov odteká potokom Slatina, zo severných potokom Jedľová, oba smerujúce do Kamenistého potoka. Na západných svahoch pramení rieka Slatina a z južných svahov jej prítok Bartková. Vrchol traverzuje značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je možné pozorovať okolité vrchy Veporských vrchov, Nízke Tatry, Poľanu a Javorie.
Prístup.
Na vrchol nevedie značená trasa, no juhozápadne popod vrchol prechádza traverzom modro značený turistický chodník z Lomu nad Rimavicou na Kľuku a Kopce.

</doc>
<doc id="704534" url="https://sk.wikipedia.org/wiki?curid=704534" title="Zlatá kopačka Premier League">
Zlatá kopačka Premier League

Zlatá kopačka Premier League je každoročné ocenenie anglikého futbalového zväzu udeľované najlepšiemu strelcovi v Premier League. Okrem trofeje je víťazovi Zlatej kopačky zvyčajne pridelených 1000 liber za každý gól, ktorý strelil počas sezóny. Peniaze sú darované charite podľa výberu hráča. Robin van Persie dostal 30 000 liber po strelení 26 gólov v sezóne 2012/13.
Premier League bola založená v roku 1992, kedy kluby hrajúce Football League First Division opustili English Football League a založili novú komerčne nezávislú ligu, ktorá si vyjednávala vlastné vysielacie a sponzorské zmluvy. V lige pôvodne hralo 22 tímov, po sezóne 1994/95 sa okruh znížil len na 20 tímov. Prvým víťazom tohto ocenenia sa stal Teddy Sheringham. Thierry Henry vyhral Zlatú kopačku celkom štyrikrát, viac než akýkoľvek iný hráč. Jimmy Floyd Hasselbaink bol prvým neanglickým víťazom a Dwight Yorke prvým mimoeurópskym víťazom, keď sa o cenu podelil v roku 1999 s Michaelem Owenem. Alan Shearer je spolu s Henrym jediným hráčom, ktorý získal cenu vo troch po sebe idúcich sezónach. 
Erling Haaland vstrelil v sezóne 2022/23 rekordných 36 gólov, zatiaľ čo Nicolasovi Anelkovi stačilo k zisku tohto ocenenia v sezóne 2008/09 skórovať len 19 gólov. 

</doc>
<doc id="704537" url="https://sk.wikipedia.org/wiki?curid=704537" title="FA Premier League 1994/1995">
FA Premier League 1994/1995

FA Premier League 1994/1995 bola 3. sezóna Premier League, najvyššej anglickej futbalovej súťaže od jej zavedenia v roku 1992. Obhajcom titulu bol Manchester United. Sezóna sa začala 20. augusta 1994 a skončila sa 14. mája 1995. Víťazom sezóny sa stal Blackburn Rovers, ktorý vyhral svoj prvý titul v Premier League a tretí celkovo. Do Ligy Majstrov 1995/1996 sa kvalifikoval iba Blackburn Rovers. Do Pohára víťazov pohárov UEFA sa kvalifikoval Everton. Do Pohára UEFA sa kvalifikoval Manchester United, Nottingham Forest Liverpool a Leeds United.
Do Football League First Division zostúpili Crystal Palace, Norwich City, Leicester City a Ipswich Town.

</doc>
<doc id="704540" url="https://sk.wikipedia.org/wiki?curid=704540" title="Hoka One One">
Hoka One One

Hoka One One (alebo jednoducho HOKA) je spoločnosť, ktorá primárne navrhuje a predáva bežecké topánky. Bola založená v roku 2009 v Annecy vo Francúzsku a sídlila v Richmonde v Kalifornii predtým, ako ju v roku 2013 získala spoločnosť Deckers Brands. Hoka si prvýkrát získala pozornosť v bežeckom priemysle výrobou topánok s nadmernou medzipodrážkou.
História.
Topánky boli pôvodne obľúbené ultramaratónskymi bežcami kvôli ich zvýšenému tlmeniu a prirodzenej stabilite. Rýchlo si však získali obľubu aj medzi ostatnými bežcami, pretože ponúkajú maximálne tlmenie a zároveň minimálnu hmotnosť.
V roku 2023 článok v časopise "Men's Health" tvrdil, že „pokiaľ ide o kombináciu vysokého komfortu a ľahkých materiálov, HOKA je v lige sama so sebou“.
Produkty.
Hoka vyrába nízkoprofilové a maximálne tlmiace topánky pre cesty, traily a terén. V celom svojom produktovom rade si topánky Hoka zachovávajú vlastnosti, ako je nízky pomer hmotnosti k tlmeniu a geometria medzipodrážky navrhnuté tak, aby podporovali prirodzenú stabilitu a efektívny krok.

</doc>
<doc id="704541" url="https://sk.wikipedia.org/wiki?curid=704541" title="Hetrik">
Hetrik

Hetrik alebo hattrick je športový termín, ktorý opisuje situáciu, kedy počas jedného zápasu dá ten istý hráč tri góly. Niekedy sa označenie používa i v prípade, že góly nestrelil ten istý hráč; v takom prípade možno použiť slovné spojenie čistý hetrik, ktorý označuje hetrik dosiahnutý jedným hráčom. Alternatívne sa v športe týmto termínom označuje víťazstvo trikrát po sebe.
Konkrétne športy.
Špeciálnym hetrikom v hokeji je hetrik Gordieho Howea, ktorý označuje gól, asistenciu a bitku v jednom zápase.
Perfektným hetrikom vo futbale je hetrik, ktorý označuje gól ľavou nohou, pravou nohou a hlavou.
Vo Formula 1 získa hattrick pilot, ktorý dokáže počas jednej veľkej ceny získať pole position, najrýchlejšie kolo a preteky zvíťaziť.

</doc>
<doc id="704551" url="https://sk.wikipedia.org/wiki?curid=704551" title="Z.E.N.I.T">
Z.E.N.I.T



</doc>
<doc id="704556" url="https://sk.wikipedia.org/wiki?curid=704556" title="Australonuphis">
Australonuphis

Australonuphis je rod mnohoštetinavcov z čeľade Onuphidae, ktoré obývajú prílivovú zónu pobrežných pláží. Na povrch ich priťahuje stimul prítomnosti potravy. Sú vyhľadávané rybármi, ktorí ich využívajú ako návnady na rybolov. Niektoré druhy môžu dorásť do dĺžky až tri metre. Tieto červy sú slepé, ale majú veľmi dobrý čuch a konzumujú rozkladajúce sa mäso, ryby a morské riasy, ktoré sa vyplavili na breh.
Pôvodne boli identifikované ako jeden druh v roku 1868 ("Diopatra teres"), v roku 1878 boli zaradené do rodu "Onuphis". Štúdia v roku 1979 premenovala dva druhy rodu "Americonuphis" na "Australonuphis (A. teres" a "A. parateres"), ktoré sa oba nachádzajú v Novom Južnom Walese. V roku 2008 bol identifikovaný nový druh z ekvádorského pobrežia.
Tieto červy sa vyskytujú v miliónoch na mnohých surferských plážach v Queenslande, Novom Južnom Walese a Južnej Austrálii. Medzi rybármi sú hodnotné ako návnady vďaka ich veľkej dĺžke a svalnatému telu. Červy je možné zbierať z piesočnatej pláže prilákaním na povrch pomocou návnady a následne vytiahnutím z piesku rukou alebo pomocou klieští.

</doc>
<doc id="704558" url="https://sk.wikipedia.org/wiki?curid=704558" title="Slobodná strana Rakúska">
Slobodná strana Rakúska

Slobodná strana Rakúska (nem. Freiheitliche Partei Österreichs, FPÖ) je krajne pravicová a národno-konzervatívna politická strana v Rakúsku. Od roku 2021 je jej predsedom Herbert Kickl. S 57 poslancami je najväčšiou z piatich strán v národnej rade. Na európskej úrovni je jedna zo zakladajúcich členov strany Identita a demokracia, a jej šiesti poslanci sedia vo frakcii Patrioti pre Európu.
História.
FPÖ bola založená v roku 1956 pretvorením zo Zväzu nezávislých (VdU). Dlhú dobu bola vnímaná ako strana bývalých nacistov, čo jej znemožňovalo vstup do vlády. To sa zmenilo v roku 1983, kedy pod vedením liberálneho krídla na čele s Norbertom Stegerom vstúpila v roku 1983 do vlády so sociálnymi demokratmi (SPÖ). V roku 1986 sa však vedenia strany chopil Jörg Haider, pod ktorého vedením sa strana transformovala na nacionalistickú stranu, čo viedlo k rozpadu koalície s SPÖ, aj k uplatňovaniu tzv. Vranitzkej doktríny (t.j., že SPÖ nemohla ísť do koalície s FPÖ, neskôr bola zrušená pod vedením sociálnodemokratického kancelára Christiana Kerna pred parlamentnými voľbami v roku 2017). FPÖ postupne silnela, a to aj napriek tomu, že sa od nej v prvej polovici 90. rokov odtrhlo Liberálne fórum. Postupne slobodní zosilneli v roku 1999 až na 26,9% a zaistili si účasť vo vláde Wolfganga Schüssela s rakúskymi ľudovcami (ÖVP). Haider po zostavení vlády odišiel z čela strany.
Vládna koalícia sa v roku 2002 predčasne rozpadla a strana pod vedením Herberta Haupta následne v predčasných voľbách drasticky poklesla na 10%. Začiatkom roku 2003 však opäť vstúpila do Schüsselovej vlády. Po ďalšej sérii oslabení a vnútrostraníckych sporov sa krídlo okolo korutánskeho hajtmana Haidera odštiepilo a vytvorilo novú stranu: Zväz pre budúcnosť Rakúska. Do nej prešlo 16 z vtedajších 18 poslancov FPÖ a všetci traja doterajší ministri za FPÖ. Zdecimovaní slobodní si zvolili na konci apríla za svojho predsedu Heinza-Christiana Stracheho, pod ktorého vedením zaznamenala FPÖ opäť vzostup v parlamentných voľbách roku 2006, kde skončila štvrtá a podarilo sa jej získať 11% a 21 mandátov.
Po ďalších predčasných voľbách v roku 2008, spôsobených rozpadom veľkej koalície SPÖ a ÖVP, posilnila už na 17,54%. FPÖ od roku 2008 pozvoľna posilňuje aj v krajinských voľbách, a to najmä na úkor sociálnych demokratov. V roku 2013 získala 20,5% hlasov a 40 mandátov v Národnej rade.
V prezidentských voľbách v apríli roku 2016 kandidoval za stranu Norbert Hofer, ktorý zvíťazil v prvom kole s výsledkom 36,4%, doposiaľ najlepším výsledkom pre stranu, a postúpil tak do druhého kola, v ktorom sa stretol s Alexanderom Van der Bellenom. V napínavom druhom kole v máji roku 2016 dostal Norbert Hofer 49,7% hlasov a teda nebol zvolený rakúskym prezidentom. Avšak Ústavný súd voľbu zrušil a došlo k opakovaniu druhého kola. Van der Bellen však v opakovaní vyhral s ešte väčším náskokom.
V parlamentných voľbách v roku 2017 získala FPÖ 26% hlasov a 51 mandátov, čím dosiahla svoj najlepší výsledok od volieb v roku 1999. V prieskumoch viedla FPÖ nad každou stranou pokiaľ sa Sebastian Kurz nestal predsedom ÖVP, ale aj potom prieskumy strane naznačovali druhé miesto. Napriek poklesu podpory pre FPÖ v kampani sa jej podarilo presadiť ideologickú zmenu vo vládnucich stranách, keď sa najmä ÖVP pod vedením Kurza, ale aj SPÖ posunuli viacej politicky doprava a prisvojili si veľa politík FPÖ.
FPÖ vstúpila do koaličných vyjednávaní s ÖVP a v decembri 2017 sa tieto strany dohodli na zložení novej vlády. FPÖ získala 6 ministerstiev, vrátane vnútra, obrany a zahraničných vecí.
V piatok 17. mája 2019 informovali nemecký denník "Süddeutsche Zeitung" a časopis "Der Spiegel" o kontroverznej videonahrávke z hotela na ostrove Ibiza, na ktorom sa pár týždňov pred rakúskymi parlamentnými voľbami dohováral s nastraženou provokatérkou predseda FPÖ Heinz-Christian Strache o mediálnej podpore v parlamentných voľbách na stránkach najčítanejšieho rakúskeho denníka "Kronen Zeitung". Malo to byť výmenou za pridelenie štátnych zákaziek v prospech údajnej investorky, ktorá sa vydávala za neter rusko-turkménskeho oligarchu Igora Makarova, s ktorou Strache a jeho spolupracovník Gudenus viedli tajne natáčaný rozhovor. Žena počas schôdzky fingovane tvrdila, že plánuje kúpiť denník "Kronen Zeitung" a investovať v Rakúsku v prepočte viac ako 200 miliónov eur. Počas schôdzky tiež opakovane naznačila, že ide o čierne peniaze.
Kauza vyvolala okamžitú rezignáciu rakúskeho vicekancelára a predsedu FPÖ Heinza-Christiana Stracheho, rozpad rakúskej vládnej koalície ÖVP a FPÖ a usporiadanie predčasných parlamentných volieb.
Podnikateľ Igor Makarov sa od nahrávky dištancoval a uviedol, že žiadnu neter nemá. K videonahrávke sa neskôr prihlásil v Iráne narodený viedenský právnik Ramin Mirfakhrai.
V predčasných voľbách v roku 2019 klesla podpora strany na 16%. Po voľbách klesla podpora na rekordne nízkych 10% v apríli 2020, odvtedy sa však jej preferencie stabilizovali na úrovni okolo 25%. Norbert Hofer vystriedal tesne pred voľbami Stracheho ako predsedu FPÖ, neskôr odstúpil 1. júna 2021. 7. júna 2021 ho nahradil Herbert Kickl, ktorý bol zvolený za predsedu centrálnym straníckym výborom.
V parlamentných voľbách v roku 2024 stúpla podpora strany zo 16% na 29%, čím sa strana umiestnila na prvom mieste a dosiahla najlepší výsledok vo svojej histórii.

</doc>
<doc id="704565" url="https://sk.wikipedia.org/wiki?curid=704565" title="Askorbát">
Askorbát



</doc>
<doc id="704567" url="https://sk.wikipedia.org/wiki?curid=704567" title="Bitka pri rieke Fischa">
Bitka pri rieke Fischa

Bitka pri rieke Fischa alebo "bitka pri Litave" sa uskutočnila 11. septembra 1146 na území rakúskeho veľkovojvodstva, medzi riekami Litava a Fischa. Uhorská armáda vedená kráľom Gejzom II. a palatínom Belom Vukanovičom porazila nemeckú armádu Henricha Babenberského a rakúskeho markgrófa. Išlo zároveň o pokračovanie úsilia Borisa, neuznaného syna uhorského kráľa Kolomana získať uhorský trón.
Predohra.
Nemecko-uhorské vzťahy, ktoré boli v dobe panovania kráľa Bela II. ešte dobré, sa od polovice 40. rokov 12. storočia zhoršili. Nemecký kráľ Konrád usúdil, že plánované manželstvo jeho syna so sestrou uhorského kráľa Gejzu II. nevyhovuje jeho záujmom. Ukončenie zásnub Gejzovej sestry princeznej Žofie vyvolalo v uhorskej kráľovskej rodine veľké rozhorčenie. Zároveň Konrád III. viedol agresívnu zahraničnú politiku a rozhodol sa podporiť Borisa Kolomanoviča ako uchádzača o uhorský trón.
Boris sa narodil okolo roku 1113 ako dieťa uhorskej kráľovnej Eufémie. Jeho matka prišla do Uhorska ako druhá manželka uhorského kráľa Kolomana, no panovník neskôr Eufémiu obvinil z nevery zapudil a jej syna Borisa nikdy neuznal ako svoje dieťa. Boris si uplatnil nárok na uhorskú korunu, ktorú – v súlade so svojimi politickými záujmami – uznali za legitímny aj vládcovia regiónu poľské knieža Boleslav Krivoústy a kyjevské knieža Vladimír. Prvý Borisov pokus získať uhorskú korunu skončil v roku 1132 jeho porážkou v bitke na rieke Slaná.
Boris využil zmenu v uhorských zahraničnopolitických pomeroch a opakovane sa pokúsil získať uhorský trón. Konrád by rád videl na uhorskom tróne vazalského kráľa, a tak dovolil Borisovi zhromaždiť armádu na nemeckom území. Borisovým hlavným podporovateľom v tomto bol Henrich II. Babenberský, vojvoda bavorský a rakúsky markgróf. Nemeckí a bavorskí žoldnieri naverbovaní Borisom pod vedením nemeckého bojovníka Rapolta v apríli 1146 prekvapivo vtrhli do Uhorska a obsadili Bratislavský hrad. 
Gejza zistil, že za nemeckou inváziou stojí Boris, a vytiahol veľkými silami proti Bratislave. Nemci odstúpili Gejzovi bratislavský hrad za výkupné. Uhorský kráľ sa cítil dosť silný na to, aby sa pomstil za napadnutie krajiny a vyhlásil Henrichovi vojnu. Rozhodujúca bitka sa odohrala na rakúskouhorskom pomedzí medzi riekami Litava a Fischa.
Dohra.
Bola to prvá bitka, v ktorej uhorské vojsko v otvorenom boji porazilo veľké rytierske vojsko. Súčasným panovníkom bitka dokázala, že uhorská armáda predstavuje silu, s ktorou treba počítať. Borisa od jeho zámeru získať uhorskú korunu neodradil ani ďalší neúspech. V nasledujúcom roku sa vkradol späť do Uhorska ako jeden z križiakov francúzskeho kráľa Ľudovíta. Nárokovateľ na trón bol odhalený a takmer usmrtený, ale na žiadosť francúzskeho vládcu, vodcu druhej križiackej výpravy, bol Gejza nakoniec ochotný súhlasiť s tým, aby nechal svojho rivala odísť do Konštantínopolu pod prísnou strážou.
Referencie.
V Bratislavských análoch je táto udalosť vročená k roku 1145:

</doc>
<doc id="704569" url="https://sk.wikipedia.org/wiki?curid=704569" title="Dave Plummer">
Dave Plummer

Dave William Plummer (* 1968, Regina, Saskatchewan, Kanada) je kanadsko-americký programátor a podnikateľ. Ako bývalý zamestnanec spoločnosti Microsoft vytvoril Správcu úloh pre Windows, preportoval Space Cadet Pinball na Windows NT, vytvoril a pridal podporu pre ZIP súbory do shellu vo Windowse. Prispel aj viacerými známymi programami pre Amigu, napríklad HyperCache. Je držiteľom šiestich patentov v oblasti softvérového inžinierstva. Okrem toho aktuálne drží svetový rekord v najvyššom skóre vo videohre Tempest. Takisto je známy vďaka svojím kanálom na YouTube, "Dave's Garage" a "Dave's Attic."

</doc>
<doc id="704572" url="https://sk.wikipedia.org/wiki?curid=704572" title="Pahorok (vrch v Jablunkovskom medzihorí)">
Pahorok (vrch v Jablunkovskom medzihorí)

Pahorok () je vrch v Jablunkovskom medzihorí, krajinnom celku Západných Beskýd. Leží nad obcou Skalité, približne severovýchodne od Čadce. 
Poloha.
Nachádza sa v strednej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Skalité. Najbližším sídlom je južne situované Skalité, západne sa nachádza Čierne a Jaworzynka, severne Istebna a Koniaków a východne Zwardoń. 
Opis.
Pahorok leží v centrálnej časti vrchoviny, v hrebeni vedúcom z Kykuly () západným smerom na vrch Valy (). Východne sa nachádza Ochodzita (), Slivkuľa (), Siwoniowski Wierch (), Trojaki (), Kykula (), Poľana () a Grúň (), južne Kykula (), Veľká Rača (), Oselné (), Firkova Kýčera (), Liesková () a Tri kopce (), západne Mojov grúň (), Poľana (), Valy (), Kozove vŕšky () a Gírová () a severne Kiczory (), Mloda Góra () a Barania Góra (). Hrebeň patrí do povodia Kysuce; vodu z južných svahov odvádza Rieka a Čierňanka, zo severne sa zvažujúcich častí voda odteká do Čierňanky potokom Kreźelka. Na vrchol nevedie značený turistický chodník. 
Výhľady.
Vrchol pokrýva lesný porast, ktorý neumožňuje rozhľad. Z blízkych odlesnených častí je vidieť okolité vrcholy Jablunkovského medzihoria, no tiež Kysucké, Moravsko-sliezske a Sliezske Beskydy.
Prístup.
Na vrchol nevedie značená turistická trasa, preto prístup je možný neznačenými chodníkmi zo Skalitého. 

</doc>
<doc id="704579" url="https://sk.wikipedia.org/wiki?curid=704579" title="Pitharia">
Pitharia



</doc>
<doc id="704581" url="https://sk.wikipedia.org/wiki?curid=704581" title="Asa Butterfield">
Asa Butterfield

Asa Butterfield (* 1. apríl 1997, Londýn, Anglicko, Spojené kráľovstvo) je anglický herec známy z televízneho seriálu "Sexuálna výchova" (20192023).
Detstvo.
Butterfield narodil 1. apríla 1997 v Londýne. Jeho mama je psychologička a otec reklamný textár.
Kariéra.
Butterfield započal svoju hereckú kariéru už ako detský herec. Najväčší úspech získal hlavnou detskou rolou vo filme "Chlapec v pruhovanom pyžame", kde stvárnil syna Very Farmigy a Davida Thewlisa.
Po boku herečky Chloë Grace Moretz si zahral vo filme "Hugo a jeho veľký objav". Účinkoval aj vo filme "Domov pre neobyčajné deti slečny Peregrinovej" z roku 2016.
V roku 2019 sa pripojil k hereckému obsadeniu televízneho seriálu "Sexuálna výchova". Televízny seriál bol úspešný a mal štyri série. Natáčanie bolo ukončené v roku 2023.
Súkromný život.
Od roku 2017 vyučuje Butterfield každoročné kurzy herectva na hereckej škole The Reel Scene v Londýne. Trojdňový kurz „Asa Butterfield Masterclass“ zahŕňa techniky improvizácie a študenti pracujú na scénach z Butterfieldových filmov, ktoré sa potom natáčajú v posledný deň. V roku 2018 sa študenti objavili ako komparzisti vo filme "Greed", v ktorom sa objavil Butterfield.
V roku 2023 sa Butterfield zúčastnil každoročného charitatívneho futbalového zápasu Soccer Aid, čím získal peniaze pre UNICEF.

</doc>
<doc id="704583" url="https://sk.wikipedia.org/wiki?curid=704583" title="LASK">
LASK

Linzer Athletik-Sport-Klub bežne známy ako Linzer ASK alebo tiež LASK je rakúsky profesionálny futbalový klub, ktorý sídli v meste Linz. Klub pôsobí v najvyššej klubovej rakúskej súťaži Bundesliga. Svoje domáce zápasy hráva klub na štadióne Raiffeisen Arena.
LASK je prvým rakúskym klubom mimo Viedne, ktorý vyhral v roku 1965 rakúsku Bundesligu.
História klubu.
Už v roku 1899 vznikol atletický klub Linzer Athletik-Sport-Klub. V roku 1908 vznikol aj futbalový klub. Prvýkrát sa LASK kvalifikoval do najvyššej rakúskej súťaže v sezóne 1940/41 v čase kedy sa liga volala Gauliga Ostmark (liga počas anexii Rakúska).
V sezóne 1964/65 sa klubu podarilo po prvýkrát vyhrať ligu ako prvému klubu mimo Viedne. Okrem ligy vyhrali aj pohár.
V roku 1995 klub postihla finančná kríza a bankrot. Prezident utiekol do Pobrežia Slonoviny a zanechal klubu veľké dlhy. V roku 1997 sa klub zlúčil s miestnym tímom FC Linz a klub dostal názov LASK Linz.
LASK na európskej scéne.
Poznámky
Káder mužstva.
Súčasná zostava:
 

</doc>
<doc id="704589" url="https://sk.wikipedia.org/wiki?curid=704589" title="Peltonova turbína">
Peltonova turbína

Peltonova turbína je rovnotlaková vodná turbína. Je vhodná pre vodné diela, ktoré využívajú veľký spád. Medzi jej charakteristiky patrí stála účinnosť v širokom rozsahu zaťaženia (25 % - 100 %), ktorá dosahuje až 91 %. 
Popis.
Na obvode obežného kolesa Peltonovej turbíny sú lopatky v tvare dvojitej lyžice, v strede rozdelenej ostrím. Voda je prostredníctvom rozvádzača zakončeného dýzou privádzaná tesne ku kolesu tak, aby prúd vody ostrekoval lopatky v tangenciálnom smere oproti ostriu lopatky. Ostrie lopatky rozdelí prúd vody na dve časti, aby bolo silové pôsobenie na lopatku symetrické a kompenzovali sa navzájom reakčné sily pôsobiace v smere osi turbíny. Každá z vnútorných častí lopatky, vďaka svojmu tvaru zmení smer prúdenia vody, čo vyvolá silové pôsobenie na lopatku, ktorého tangenciálna zložka pôsobí v smere otáčania obežného kolesa. Aby bola účinnosť premeny energie čo najvyššia, na vonkajšej hrane lopatiek býva výrez, ktorý umožní prisunúť ústie dýzy čo najbližšie k lopatkám.
Rozvádzačov môže byť aj viac ako jeden, v tom prípapde sú rozmiestnené rovnomerne po obvode obežného kolesa. Peltonova turbína využíva na reguláciu výkonu dva spôsoby. Prvým je odkláňanie prúdu vody mimo obežného kolesa a druhým je uzatváranie dýzy.

</doc>
<doc id="704592" url="https://sk.wikipedia.org/wiki?curid=704592" title="Majstrovstvá sveta vo florbale žien 2023">
Majstrovstvá sveta vo florbale žien 2023

Majstrovstvá sveta vo florbale žien 2023 boli v poradí 14. majstrovstvá sveta vo florbale žien, ktoré organizovala Medzinárodná florbalová federácia (IFF). Konali v dňoch od 2. do 10. decembra 2023 v Singapure, za účasti 16 tímov. Titul obhájilo .
Súpiska slovenského tímu.
V tíme na MS pod vedením trénera Michala Jedličku boli nominované: 

</doc>
<doc id="704595" url="https://sk.wikipedia.org/wiki?curid=704595" title="Igor Burger">
Igor Burger

Igor Burger (* 5. jún 1962, Bratislava) je slovenský letecký modelár, ktorý sa zaoberá kategóriou upútaných akrobatických modelov F2B. Je známy ako priekopník v pohone upútaných leteckých akrobatických modelov pomocou BLDC elektromotora, ktorého otáčky sú aktívne riadené mikroprocesorom s reguláciou na princípe inerciálnej meracej jednotky.
Narodil sa v Bratislave, stredoškolské vzdelanie absolvoval na Gymnáziu Gamča (Grösslingová 18).
Je konštruktérom upútaného akrobatického modelu MaxBee, ktorý na rozdiel od klasického riadenia používa logaritmické riadenie klapiek a výškovky.

</doc>
<doc id="704602" url="https://sk.wikipedia.org/wiki?curid=704602" title="Boris Kolomanovič">
Boris Kolomanovič

Boris Kolomanovič (, , * asi 1113, Kyjev – † asi 1153 až 1155, Byzantská ríša) bol žiadateľom o uhorský trón v polovici 12. storočia. Bol synom Eufémie Kyjevskej, druhej manželky uhorského kráľa Kolomana Učeného. Koloman Eufémiu obvinil z cudzoložstva a vyhnal ju z Uhorska a nikdy nepriznal, že je Borisovým otcom. Boris, ktorý sa narodil na Kyjevskej Rusi, sa však považoval za právoplatného syna kráľa. Nárok na Uhorsko si urobil po tom, čo v roku 1131 zomrel Kolomanov prvorodený syn a nástupca Štefan II. Boris sa niekoľkokrát pokúsil uplatniť svoje nároky proti kráľom Belovi II. a Gejzovi II. s pomocou Poľska, Svätej ríše rímskej a Byzantskej ríše, no neuspel a bol zabitý v exile v bitke v Byzancii.
Pokusy získať uhorský trón.
Obrázková kronika uvádza, že už za panovania kráľa Štefana II. sa župan menom Borš pokúsil uzurpovať trón, ale teória, že župan Borš je totožný s Borisom Kolomanovičom, nie je všeobecne akceptovaná.
V Byzancii.
Podľa súčasníka Otta von Freising odišiel okolo roku 1130 Boris do Byzancie, aby na dvore Jána II. Komnena získal podporu na získanie uhorského trónu. Boris sa mohol právom spoľahnúť na cisárovu podporu, pretože uhorsko-byzantské vzťahy sa od vojny v rokoch 11271129 zhoršili. Ján II. ho prijal priateľsky a na znak toho mu dal za manželku jednu zo svojich neterí, princeznú Annu Dukainu z dynastie Dukaszovcov. V Byzancii sa Boris nechal oslovovať kráľovským titulom a svojim deťom dal mená Konstantinos a Stephanos, čím vyjadril svoj pôvod z rodu Árpádovcov. Cisár napriek vybudovaným dynastickým vzťahom nepomohol politickým plánom Borisa, pretože plnú pozornosť byzantského dvora zaujímali predovšetkým udalosti v Malej Ázii a Taliansku a samotná Byzantská ríša musela čeliť sporom o trón.
S poľskou pomocou.
1. marca 1131 umrel uhorský kráľ Štefan II. a mocenské konflikty v Uhorsku sa opäť vyostrili. Časť uhorskej šľachty mala nepriateľský postoj voči novému kráľovi Belovi II. Slepému, najmä potom, ako pod nátlakom Belovej manželky, kráľovnej Heleny, bolo na sneme v Arade povraždených 68 šľachticov z pomsty za to, že na príkaz kráľa Kolomana oslepili Bela II. ešte ako chlapca v roku 1113 spolu s jeho otcom, vojvodom Álmošom. Šľachtici nespokojní s Belom pozvali Borisa, aby si uplatnil nárok na uhorskú korunu ako syn Kolomana. Tento nárok v súlade so svojimi politickými záujmami – uznal za legitímny aj vládca Poľska Boleslav Krivoústy. Boris s podporou poľských a ruských vojsk vpadol do Uhorska, no jeho armáda bola 22. júla 1132 v bitke pri rieke Slaná porazená armádou uhorského kráľa Bela II. Navyše české knieža Soběslav, v snahe uľahčiť Belovi, vpadol do Boleslavovho Sliezska. Uhorskočeskopoľské boje trvali až do mieru sprostredkovaného 26. mája 1135 nemeckým cisárom Lotharom II., no Boris sa svojich ambícií nevzdal.
S nemeckou pomocou.
Nemecko-uhorské vzťahy, ktoré boli v dobe panovania uhorského kráľa Bela II. dobré, sa od polovice 40. rokov 12. storočia zhoršili. Nemecký cisár Konrád III. viedol agresívnu zahraničnú politiku a privítal by na uhorskom tróne vazalského kráľa. Preto sa rozhodol podporiť Borisa proti novému uhorskému kráľovi Gejzovi II. a dovolil Borisovi zhromaždiť armádu na nemeckom území. Borisovým hlavným podporovateľom v tomto bol Henrich IX., vojvoda bavorský a rakúsky markgróf. Nemeckí a bavorskí žoldnieri naverbovaní Borisom pod vedením nemeckého bojovníka Rapolta v apríli 1146 prekvapivo vtrhli do Uhorska a obsadili Bratislavský hrad.
Gejza zistil, že za nemeckou inváziou stojí Boris, a vytiahol veľkými silami proti Bratislave. Nemci odstúpili Gejzovi bratislavský hrad za výkupné. Uhorský kráľ sa cítil dosť silný na to, aby sa pomstil za napadnutie krajiny, vyhlásil vojnu Henrikovi XI. bavorskému a v bitke pri rieke Fischa Borisa a nemeckorakúske vojská porazil.
Druhá krížová výprava.
Ďalší Borisov pokus súvisí s druhou krížiackou výpravou. Táto pod vedením nemecko-rímskeho cisára Konráda III. a francúzskeho kráľa Ľudovít VII. pochodovala do Svätej zeme cez územie Uhorska. Boris to považoval ako dobrú príležitosť nepozorovane vstúpiť do krajiny a s pomocou francúzskych pánov sa ukryl medzi Ľudovítovými križiakmi:
Boris ušiel do Konštantínopolu na byzantský dvor.
Posledné roky.
Potom, čo všetky jeho pokusy zmocniť sa Uhorska zlyhali, sa Boris usadil v Byzantskej ríši. Počas vojny medzi Byzantskou ríšou a Uhorskom koncom jesene 1150 bojoval Boris v byzantskej armáde. Na príkaz cisára Manuela vyplienil na čele byzantskej armády oblasť rieky Temes a prinútil malú maďarskú jednotku na útek. Z Uhorska sa stiahol až po príchode Gejzu II. na hranicu na čele kráľovského vojska.
Boris zomrel v roku 1153 alebo 1154. Podľa Otta z Freisingu Boris „"bol zasiahnutý a zabitý šípom [z luku] istého Kumána"“ počas bojov proti Uhorsku krátko pred rokom 1156. Na druhej strane byzantský historik Niketas Choniates písal o „"určitom Kalmanosovi"“, ktorý „"utrpel smrteľnú ranu a opustil tento život"“ v boji proti „"Skýtom"“ – Pečenehom alebo Kumánom – ktorí podnikali nájazdy na byzantské územia pozdĺž dolného Dunaja.
Rodina.
Borisova manželka bola podľa Oda z Deuil neter cisára Manuela I. Komnena, ale jej meno ani rodina nie sú známe. Historik Raimund Kerbl hovorí, že bola totožná s Annou Doukainou, pretože sa v listine vydanej v septembri 1157 štylizovala ako kralaina („kráľovná“). Kláštorné meno Arete prijala po manželovej smrti. Boris sa oženil so svojou byzantskou manželkou predtým, ako odišiel do Poľska koncom roku 1131 alebo začiatkom roku 1132, pretože Otto z Freisingu sa o jeho svadbe zmienil ešte pred touto udalosťou.
Borisov prvý syn, Konstantinos Kalamanos, bol byzantským guvernérom Kilíkie v rokoch 1163 až 1175. Historik Makk identifikuje jedného Štefana, ktorý bol podľa Kinnamosa bratrancom uhorského Štefana IV., ktorý bol zosadený z trónu, ako mladšieho Borisovho syna. Konstantinos ani Stephanos sa nepokúsili zmocniť sa uhorského trónu.

</doc>
<doc id="704603" url="https://sk.wikipedia.org/wiki?curid=704603" title="Jamie Chung">
Jamie Chung



</doc>
<doc id="704612" url="https://sk.wikipedia.org/wiki?curid=704612" title="Valy (vrch v Jablunkovskom medzihorí)">
Valy (vrch v Jablunkovskom medzihorí)

Valy () je názov vrchu v Jablunkovskom medzihorí, krajinnom celku Západných Beskýd. Leží nad obcou Čierne, približne severovýchodne od Čadce. 
Poloha.
Nachádza sa v strednej časti Jablunkovského medzihoria, v blízkosti trojmedzia s Českom a Poľskom. Leží v Žilinskom kraji, v okrese Čadca a na katastrálnom území obce Čierne. Najbližším sídlom je na južnom úpätí situované Čierne, západne sa nachádza Hrčava, severne Jaworzynka a juhovýchodne Skalité. 
Opis.
Valy ležia v centrálnej časti vrchoviny, v samostatnom masíve priamo nad trojmedzím. Špecifikom vrchu je, že plochým hrebeňom je vrcholovou časťou vedená Diaľnica D3 od Žiliny do Żywca v Poľsku. Východne sa nachádza Ochodzita (), Slivkuľa (), Kykula () a Firkova Kýčera (), južne Veľká Rača (), Liesková (), Tri kopce (), Mojov grúň (), Poľana () a Stankovo (), západne Košariská (), Holý vrch (), Kozove vŕšky () a Gírová () a severne Komorovský grúň (), Krkavice () a Mloda Góra (). Masív patrí do povodia Kysuce, kde vodu odvádza rieka Čierňanka a jej prítoky. Na vrchol nevedie značený turistický chodník. 
Výhľady.
Odlesneným vrcholom prechádza cesta, ktorá umožňuje rozhľad. Pri vhodných podmienkach je vidieť okolité vrcholy Jablunkovského medzihoria, no tiež Kysucké, Moravsko-sliezske a Sliezske Beskydy.
Prístup.
Na vrchol nevedie značená turistická trasa, no traverzom vedie modro značený chodník z Čierneho cez Trojmedzie na rázc. Čadečka. Hrebeňom tiež vedie obslužná cesta i samotná diaľnica D3. 

</doc>
<doc id="704614" url="https://sk.wikipedia.org/wiki?curid=704614" title="Milan Kriška">
Milan Kriška

Prof. MUDr. Milan Kriška, DrSc. (* 14. apríl 1940, Tisovec) je slovenský farmakológ, vysokoškolský pedagóg a vedecko-výskumný pracovník.
Životopis.
Základnú školu absolvoval v rodnom Tisovci. Po maturite na JSŠ Hnúšťa študoval všeobecné lekárstvo na Lekárskej fakulte v Plzni Karlovej univerzity, promoval v roku 1963 a začal pracovať na Farmakologickom ústave Karlovej univerzity ako odborný asistent. 19651966 Farmakologický ústav ČSAV Praha, ašpirant. V roku 1966 odchádza do Bratislavy a kandidátsku dizertačnú prácu (CSc.) obhájil v roku 1970 na Lekárskej fakulte Univerzity Komenského v Bratislave (LF UK). V roku 1977 sa habilitoval na docenta na LF UK. V roku 1977 absolvoval atestáciu z vnútorného lekárstva a neskôr využijúc svoje klinické skúsenosti získal v roku 1988 atestáciu z klinickej farmakológie. V roku 1990 doktor lekárskych vied (DrSc.), vedný odbor farmakológia. 1992 univerzitný profesor v odbore farmakológia na Lekárskej fakulte Univerzity Pavla Jozefa Šafárika (LF UPJŠ). V rokoch 19912006 prednosta Farmakologický ústav LF UK v Bratislave. 19891992 prodekan LF UK v Bratislave. V súčasnosti pôsobí na Ústave farmakológie a klinickej farmakológie LF UK. Počas svojej profesionálnej kariéry absolvoval študijné pobyty na Univerzite Basel, Švajčiarsko (1981), Instituto Mario Negri, Milano (1982), HSC Toronto (1991) a San Juan Bautista School of Medicine, PR, USA, expert v rámci PHARE, projekt Guide-lines pre PDL.
Dielo.
Vedecky a odborne pôsobí v oblasti hodnotenia liekov. Zaoberal sa problematikou podávania liekov v gravidite a počas laktácie. Významnú oblasť jeho práce predstavovalo podávanie liekov v pediatrii a tiež v geriatrii. Zaoberal sa percepciou rizika v súvislosti s faktormi ovplyvňujúcimi preskripciu liekov a monitorovaním nežiaducich účinkov v medicínskej praxi. Dlhodobo sa zaujíma o hodnotenie liekov s dôrazom na ich bezpečnosť. Pozornosť venoval aj problematike interakcie liekov a ich prevencii. Profesor Kriška je zakladateľ a garant Liekového informačného centra (LIC), ktoré zriadilo Ministerstvo zdravotníctva SR na Farmakologickom ústave.
Zakladateľ a predseda Spoločnosti klinickej farmakológie (1991). Člen a predseda Komisie pre bezpečnosť liekov (1974), 1985 člen Komisie pre liečivá, 1997 predseda Ústrednej komisie pre racionálnu farmakoterapiu a liekovú politiku, 1992 zakladateľ etickej komisie na LF UK a FN, 1998 konzultant WHO. Editor programu Raabe pre praktických lekárov.
Je autorom viacerých učebných textov z farmakológie. Autor 2 monografií, 16 kapitol v monografiách s problematikou liekov, 7 skrípt o liekoch. Autor a spoluautor viac ako 400 vedeckých a odborných publikácií a odborných publikácií s problematikou hodnotenia liekov. V roku 1992 organizátor IUPHAR Workshopu pre pediatrov v klinickej farmakológii. Podavateľ 3 autorských návrhov a 1 v realizácii aj ako patent. Uskutočnil viac ako 300 odborných prednášok. Vyškolil 15 doktorandov.
Člen medzinárodných spoločností European association of clinical pharmacology, therapeutics, European society of pharmacovigilance, International hetwork for pediatric clinical pharmacology, člen Forbes Advisory Medical Board, Vancouver, Canada 19942000.
Ocenenia (výber).
Zlatá medaila LF UK, Zlatá medaila Farmaceutickej fakulty UK, Zlatá medaila SLS, Prémia Literárneho fondu za knihu "Riziko liekov v medicínskej praxi"

</doc>
<doc id="704616" url="https://sk.wikipedia.org/wiki?curid=704616" title="Bitka na Luckom poli">
Bitka na Luckom poli

Bitka na Luckom poli bola vojnovým stretnutím medzi oddielmi českého kniežaťa Vladislava I. a vojskom uhorského kráľa Štefana II. po neúspechu diplomatických rokovaní vedených po Štefanovom nástupe na uhorský trón. Odohrala sa 13. mája 1116 pri rieke Olšave, pravdepodobne v okolí obcí Dolní Němčí, Nivnice a Slavkov neďaleko Uherského Hradišťa na juhovýchodnej Morave. Skončila porážkou uhorských vojsk. České víťazstvo dopomohlo k zachovaniu okolitého územia v prospech Českého kniežatstva a následnej kolonizácii hraničného územia v oblasti širšie nazývanej Lucké pole. Hranica sa stala trvalou hranicou medzi Uhorskom a Moravou a pretrvala do súčasnosti ako česko-slovenská hranica. 
Predohra.
Oblasť na hranici juhovýchodnej Moravy a horného Uhorska na ľavom brehu rieky Morava, nazývaná Lucké pole, neskôr Lucká provincia, bola predmetom sporov medzi Uhorskom a českým kniežatstvom. Po smrti uhorského kráľa Kolomana vo februári 1116 nastúpil na trón jeho syn Štefan II. Ten vyslal posolstvo k českému kniežaťu Vladislavovi I. s ponukou vzájomného stretnutia a rokovania panovníkov v hraničnom priestore Luckého poľa. Tu sa už v minulosti v roku 1099 zišlo české knieža Břetislav II. s uhorským kráľom Kolomanom Uhorským.
Voľba miesta tak bola symbolická. Vladislav návrh prijal a so svojou družinou a celým kniežacím vojskom sa na Moravu vybral, na miesto dorazili aj Ota II. Olomoucký a Soběslav Brněnský. Rovnako tak urobil Štefan, v sprievode ostrihomského arcibiskupa Vavrinca. Obe skupiny sa stretli zrejme na opačných brehoch rieky Olšavy. K vzájomným rokovaniam však nakoniec nedošlo, pretože od začiatku stretnutia dochádzalo k prejavom neúcty a unáhleným rozhodnutiam.
Bitka.
Situácia medzi oboma ozbrojenými vojskami bola naďalej stupňovaná. Obrázková kronika hovorí o českom pánovi Žoltovi, ktorý mal prísť s Vladislavovou družinou a výrazne sa mal podieľať na eskalácii vytváraním klamlivých správ o prípravách pasce na oboch stranách. Ako prví mali zaútočiť uhorskí bojovníci, snáď po unáhlenom rozkaze mladého Štefana, ktorí vytiahli proti českému ležaniu. Vladislavove oddiely sa po nejakej dobe dali na ústup, vrátane samotného kniežaťa, v bitke padol okrem iného hajtman žateckého kraja Jiřík Stanovic s radom svojich druhov. Bitku potom zvrátilo zapojenie bojovníkov Ota Olomouckého a Soběslava Brnenského, ktorí následne bitku zvrátili v český prospech. Česi prekročili Olšavu, dobyli uhorský tábor a odniesli si značnú korisť. Kráľ Štefan so svojim vojskom bol potom nútený ustúpiť až k hradu Trenčín na rieke Váh.
Dohra.
Víťazný stret ešte viac upevnil českú prítomnosť v tejto časti Moravy a bol tak podstatným momentom v procese stanovovania česko-uhorskej (česko-slovenskej) hranice. V nasledujúcich obdobiach sem potom z iných miest Českého kniežatstva začali prichádzať kolonisti. Uhorské oddiely ale napriek tomu cez hranicu nezriedka vpadali, plienili tu a lúpili.
Bitka v naračných prameňoch.
Bitku opisujú Kosmova kronika aj Obrázková kronika.

</doc>
<doc id="704617" url="https://sk.wikipedia.org/wiki?curid=704617" title="Serhou Guirassy">
Serhou Guirassy

Serhou Yadaly Guirassy (* 12. marec 1996, Arles, Francúzsko) je profesionálny futbalista, ktorý hráva na poste útočníka v nemeckom klube Borrusia Dortmund a reprezentuje Guineu. 
Osobný život.
Guirassy sa narodil vo francúzskom meste Arles, rodičom z Guiney.
Klubová kariéra.
Laval.
S futbalom začínal v klube US Montargis. V roku 2011 prestúpil do mládežníckeho tímu Stade Lavallois. Dňa 18. októbra 2013 debutoval v A-tíme Lavalu pri remíze 2:2 proti Le Havre.
Lille.
V júli 2015 prestúpil Guirassy do Lille OSC v Ligue 1 za poplatok 1 milión eur. Dňa 7. augusta debutoval za Lille pri prehre 0:1 s Paris Saint-Germain. Svojho prvého gólu v tíme sa dočkal 28. októbra v treťom kole Coupe de la Ligue pri výhre 2:1 nad Troyes. V januári 2016 bol Guirassy poslaný na hosťovanie do druholigového tímu AJ Auxerre.
1. FC Kolín.
V lete 2016 prestúpil Guirassy do nemeckého klubu 1. FC Kolín kde podpísal päťročný kontrakt. Dňa 25. septembra debutoval v tíme pri remíze 1:1 s RB Leipzig. Počas sezóny 2016/17 odohral iba šesť zápasov keďže ho trápili zranenia meniskusu a svalové problémy.
Dňa 12. augusta 2017 strelil Guirassy svoj prvý gól v klube pri výhre 5:0 nad Leher TS v prvom kole DFB-Pokal. Prvý gól v Bundeslige strelil 28. októbra pri prehre 1:2 s Leverkusenom.
Amiens.
V januári 2019 bol Guirassy poslaný na hosťovanie do francúzskeho tímu Amiens v Ligue 1. Dňa 2. februára debutoval v tíme pri prehre 0:1 so Stade Rennais. Po skončnení hosťovania Amiens uplatnil opciu na prestup a Guirassy sa stal hráčom klubu.
Stade Rennes.
Dňa 27. augusta 2020 prestúpil Guirassy do Stade Rennais kde podpísal päťročnú zmluvu. O dva dni neskôr debutoval v tíme pri výhre 2:1 nad Montpellierom. Dňa 13. augusta strelil dva góly pri víťazstve 4:2 nad Nîmes. Dňa 20. októbra pri debute v Lige majstrov strelil svoj prvý gól v tejto súťaži pri remíze 1:1 s Krasnodarom. 
Dňa 20. marca 2022 strelil Guirassy svoj prvý hattrick pri víťazstve 6:1 nad Metz.
VfB Stuttgart.
Dňa 1. septembra 2022 sa Guirassy pripojil k nemeckému klubu VfB Stuttgart na hosťovanie do konca sezóny. O dva dni neskôr debutoval v tíme pri remíze 1:1 so Schalke 04. Hneď v druhom zápase v klube Guirassy skóroval pri remíze 2:2 s Bayernom Mníchov. Počas hosťovania odohral v klube 30 zápasov v ktorých strelil 14 gólov.
Po skončení hosťovania klub uplatnil opciu a Guirassy sa stal hráčom Stuttgartu. V prvých piatich zápasov sezóny 2023/24 strelil Guirassy desať gólov čím vyrovnal rekord Roberta Lewandowskeho zo sezóny 2020/21. Po siedmich odohraných zápasoch mal na konte už 13 gólov čím stanovil rekord súťaže.
Reprezentačná kariéra.
Guirassy sa narodil vo Francúzsku a aj reprezentoval túto krajinu na mládežníckej úrovni. Avšak rozhodol sa reprezentovať Guineu kde sa narodili jeho rodičia. V reprezentácii debutoval 25. marca v priateľskom zápase pri remíze 0:0 s Južnou Afrikou.
Štatistiky kariéry.
Klubové.
"K 19. novembru 2023"
 1 Európska liga UEFA
 2 Liga majstrov UEFA
 3 Európska konferenčná liga UEFA
 4 O záchranu v Bundeslige
Medzinárodné.
"K 19. novembru 2023"

</doc>
<doc id="704618" url="https://sk.wikipedia.org/wiki?curid=704618" title="Dedačovský potok">
Dedačovský potok

Dedačovský potok je potok v regióne Horný Zemplín v Prešovskom kraji v okrese Humenné na území obcí Dedačov a Hankovce. Je ľavostranným prítokom Laborca, ktorý ústi do Latorice. Nachádza sa v geomorfologickom celku Laborecká vrchovina. Má dĺžku .
Prameň.
Pramení v nadmorskej výške v centrálnej časti územia obce Dedačov na svahu lesa Suchár s v lesnom extraviláne zmiešanom s poľnohospodárskym extravilánom v okrese Humenné v Prešovskom kraji. Pramenná oblasť potoka má v suchom období veľmi nízky prietok vody.
Opis toku.
Od prameňa tečie juhozápadným až západným smerom cez lesný extravilán, pravým brehom obmýva južné úbočie lesa Suchár, ľavým brehom obmýva severné úbočie lesa Pod lazom. V vteká do intravilánu Dedačova, v vteká na obecnú hranicu medzi Dedačovom a obcou Hankovce. V opúšťa obecnú hranicu a pokračuje územím Hankoviec, ľavým brehom obmýva drevospracujúcu prevádzku, v ústi do Laborca ako jeho ľavostranný prítok. Pramení a preteká svojim horným tokom na území obce Dedačov a svojim dolným tokom preteká a ústi na území obce Hankovce. Nemá dôležitejšie prítoky.
Pôvod názvu.
Názov vodného toku má pôvod v názve obce Dedačov, na území ktorej pramení a preteká. Vývoj názvu obce podľa dochovaných stredovekých listín: 1543 "Dedacsou", 1773 "Dedaczowcze", 1808 "Dedačov". Pôvodný význam slovného základu názvu obce "dedač" je toponymické apelatívum k jednotnému gramatickému číslu "dedák" s významom "osadenstvo s prevahou starších obyvateľov, príp. ich blízkych príbuzných alebo potomkov", podobne ako "junač". Z toponyma "Dedačov" pridaním formantu "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena v podobe "Dedačovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum "Dedačovský potok" bolo štandardizované v roku 1990. V dnešnej slovenskej hydronymii hydronymum "Dedačovský potok" je jedinečným názvom (november 2023).

</doc>
<doc id="704622" url="https://sk.wikipedia.org/wiki?curid=704622" title="ENAC">
ENAC



</doc>
<doc id="704624" url="https://sk.wikipedia.org/wiki?curid=704624" title="Lizzy Caplan">
Lizzy Caplan



</doc>
<doc id="704633" url="https://sk.wikipedia.org/wiki?curid=704633" title="Arrhéforia">
Arrhéforia

Arrhéforia alebo Arrhétoforia () bola staroveká aténska slávnosť na počesť bohyne Athény Polias ("„Atény ochrankyne mesta“" ), oslavovaná v lete približne 3. dňa atického mesiaca skiroforión (pravdepodobnejšie v noci z 2. na 3. — samotný 3. deň mala Aténa narodeniny).
Aténsky sviatok Arrhéforia, s významom slova "„(nosenie) toho, čo je zakázané“" a niekedy nazývaný aj Arrhétoforia, čo znamená "„(nosenie) toho, čo je nevysloviteľné“", bol sviatok odvodený od slova "arrhéforoi", názvu celoročnej kňazskej funkcie dvoch mladých dievčat. Tieto dievčatá, vybrané z prominentných aténskych rodín, vo veku sedem až dvanásť rokov, bývali v dome na Akropole. Počas roka sa starali o posvätný olivovník a tkali (spolu s ďalšími dievčatami) posvätný peplos pre mestskú sochu bohyne Atény Polias.
Ale keď sa blížil deň sviatku, podľa Pausania vykonali počas noci nasledujúci obrad:"„ O jednej veci chcem napísať, ktorá vo mne vzbudila veľký údiv, málokomu však je známa. Neďaleko chrámu Athény zvanej Polias bývajú dve dievčatá, ktoré Aténčania nazývajú arrhéforoi. Tieto trávia nejakú dobu v blízkosti bohyne, ale keď nadíde chvíľa slávnosti, činia v noci toto: položia si na hlavu veci, ktoré im vydá Athénina kňažka, ale ako ona sama, ktorá tie veci vydáva, nevie, čo im dáva, tak i ony nosičky nemajú o tom potuchy. V meste je potom ohradený priestor neďaleko chrámu Afrodity v Záhradách a ňou vedie podzemná chodba; tadiaľ dievčatá zostupujú a tu taktiež odkladajú to, čo nesú, niečo iného potom, zahaleného, vznášajú zase von. Potom ich ihneď prepúšťajú a miesto nich odvádzajú na akropolu iné dievčatá.“"
Počas tohto obradu dievčatá zišli cez podzemnú miestnosť do svätyne patriacej Afrodite nazývanej "V záhradách", svätyne, ktorú sa archeológom podarilo identifikovať na severnom svahu Akropoly. Táto miestnosť viedla k prameňu, ku ktorému v trstinových košoch ("kiσтαι") priniesli predmety, ktoré nesmeli vidieť.​ Späť priniesli ďalšie, ktoré podľa jedného zdroja mohli byť koláče v tvare hadov a falusov. Potom, alebo možno v súvislosti s obradmi opísanými Pausaniom, arrhéforoi odložili svoje biele rúcha a vrátili svoje zlaté šperky bohyni, pretože ich povinnosti sa skončili (a iné boli na Akropolu privedené namiesto nich). Ďalší zdroj informácií poskytuje rozsiahla skupina votívnych nápisov z Akropole (cca 17 nápisov), pochádzajúcich od 3. stor. pred Kr. až po 2. stor. po Kr. objavených na podstavcoch malých sôch, z ktorých napr. jeden uvádza, že rodičia venovali sochu svojej dcéry Aténe Polias, keď bola v kňazskej funkcii "errhéforos" ("θυγατέρα ἐρρηφορήσασαν ἀνέθεσαν").
Nemecký klasický filológ Walter Burkert vyslovil hypotézu, že s týmto obradom (sviatku Arrhéforie) by mohol súvisieť mýtus o malom Erichthoniovi, kde sa uvádza, že tri mladé panny, dcéry Kekropsa prvého aténskeho kráľa, dostali do starostlivosti trstinovú truhlicu, ktorú mali zakázanú otvárať. Raz v noci však neposlúchli a v truhlici uvideli kráľovho malého syna Erichthonia s hadím chvostom namiesto nôh a veľkého hada, zmocnila sa ich taká hrôza, že sa vrhli z vrcholu Akropoly.

</doc>
<doc id="704634" url="https://sk.wikipedia.org/wiki?curid=704634" title="Arrhétoforia">
Arrhétoforia



</doc>
<doc id="704637" url="https://sk.wikipedia.org/wiki?curid=704637" title="Bitka pri Kerlési">
Bitka pri Kerlési

Bitka pri Kerlési (') známa aj ako bitka pri Cserhalome (') bola stretom medzi vojskom Pečenehov a Uzov, ktorým velil Ozul, a vojskami uhorského kráľa Šalamúna a jeho bratrancov, nitrianskeho vojvodu Gejzu a biharského vojvodu Ladislava, v Sedmohradsku v roku 1068. Pečenehovia boli dominantným národom najzápadnejších oblastí euroázijských stepí od roku 895. Veľké skupiny Pečenehov sa však presunuli na Balkánsky polostrov v rovnakom čase ako prebiehala západná migrácia Uzov a Kumánov v 40. rokoch 10. storočia. K prvému zaznamenanému vpádu Pečenehov do Sedmohradska došlo za vlády Štefana I. (r. 997-1038). 
V roku 1068 útočníci prenikli do Transylvánie cez priesmyky Karpát. Archeologické nálezy naznačujú, že zničili najmenej tri pevnosti zo zeminy a dreva, vrátane pevnosti Doboka (dnes Dăbâca v Rumunsku) a Sajósárvár (dnešná Șirioara). Pokračovali lúpežným nájazdom v regióne Nyírség, na západ od Sedmohradska. Po získaní veľkej koristi plánovali opustiť Uhorsko, ale Uhri ich prepadli a zlikvidovali na kopci pri Doboke. Podľa ľudovej legendy sa „kumánsky“ bojovník pokúsil utiecť z bojiska, pričom vzal uhorské dievča, ale vojvoda Ladislav ho porazil a zabil.
Predohra.
Uhorsko bolo vystavené nájazdom susedných kočovných národov. Podľa menšej legendy svätého Štefana podnikli Pečenehovia lúpežný nájazd do Sedmohradska už za vlády kráľa Štefana. Uhorská kronika Henricha z Mügelnu zaznamenáva nájazd v roku 1028. Opát Thierry zo St Hubert-en-Ardenne, ktorý chcel počas svojej púte do Svätej zeme v roku 1053 precestovať Uhorsko, bol nútený vrátiť sa pre „vpád barbarov“ do Uhorska. Historik Jonathan Riley-Smith spája týchto barbarov s Pečenehmi.
Invázia Pečenehov do Uhorského kráľovstva, ktorá sa skončila bitkou pri Kerlési, sa odohrala za vlády uhorského kráľa Šalamúna. Šalamún nastúpil na trón s nemeckou pomocou ako desaťročný v roku 1063. Jeho bratranci Gejza, Ladislav a Lampert sa ho pokúsili zosadiť z trónu s poľskou pomocou, no v čase invázie panoval medzi nimi mier.
Bitka.
Obrázková kronika a ďalšie uhorské kroniky zo 14. a 15. storočia uchovávajú podrobné správy o vpáde do východných oblastí Uhorska v roku 1068. Obrázková kronika uvádza, že veliteľ útočníkov, Ozul, bol strážcom „Gyulu, vojvodu Kumánov“. Na druhej strane Šimon z Kézy, ktorý uvádzal, že k bitke došlo za vlády Šalamúnovho bratranca Ladislava, zaznamenal, že nájazdníci boli Pečenehovia. Bratislavské anály uvádzajú, že nájazdníci boli Pečenehovia, ale bitku nesprávne datujú do roku 1071. Invázia bola nesprávne datovaná do roku 1059 v západo-ruskej kronike, ktorá identifikovala útočníkov ako Kumánov a Vlachov ( Rumunov ). Moderní historici sa zhodujú, že útočníkmi v roku 1068 boli Pečenehovia alebo Pečenehovia a Uzovia; v stredovekých uhorských kronikách etnonymum Cuni zahŕňalo všetky kočovné turkické národy. Historik István Bóna píše, že zmienka o „Gyulovi, vojvodovi z Comanov“ v Obrázkovej kronike odráža spomienku na kmeň Pečenehov Jula, ktorý sídlil na západ od rieky Dnester.
Pečenehovia prekročili „Mezežskú bránu“ a vyplienili oblasť Nyírség, dostali sa až k pevnosti v Bihare. Po získaní veľkej koristi sa vrátili do Transylvánie pozdĺž údolia rieky Someș a plánovali návrat do svojej vlasti cez priesmyk Borgó (priesmyk Tihuța, teraz v Rumunsku). Kráľ Šalamún a jeho bratranci, kniežatá Gejza a Ladislav, zhromaždili svoje jednotky v pevnosti Doboka, aby bojovali s nájazdníkmi neďaleko sútoku riek Bistrița a Șieu. Prieskum z Marosújváru (dnes Ocna Mureș v Rumunsku) informoval uhorskú armádu o pohyboch nepriateľa. V snahe vyhnúť sa bitke Pečenehovia utiekli na kopec, kde ich Uhri vyhladili. Vrch dostal meno podľa bojového pokriku Uhrov – Kyrie eleis. Alternatívny názov bitky (bitka pri Cserhalome) pochádza z nesprávneho napísania mena od Antonia Bonfiniho, ktorý napísal o „Cherhelem“ namiesto „Kyrie eleis“.
Dohra - legenda svätého Ladislava.
Najznámejšia legenda o vojvodovi Ladislavovi – ktorý bol kanonizovaný za kráľa svätého Ladislava – sa odohrala počas bitky pri Kerlés. Podľa legendy, ktorá obsahuje prvky skorších orientálnych rozprávok, sa „kumánsky“ bojovník pokúsil o útek z bojiska a vzal so sebou aj krásne dievča z Varadína. Vojvoda Ladislav bojoval v súboji s „Kumánom“ a napriek tomu, že bol zranený, „pohana“ zabil. Legenda bola zaznamenaná krátko po Ladislavovej smrti, pretože dievča identifikovala ako dcéru varadínskeho biskupa a Ladislavov nástupca Koloman Učený zakázal sobáše biskupov. Legenda bola vyobrazená na stenách mnohých kostolov v uhorskom kráľovstve, najmä na severnom a juhovýchodnom území (na území dnešného Slovenska a Rumunska). Rozšírené je zobrazenie svätoladislavskej legendy, ktoré "komiksovou formou" rozpráva príbeh boja svätého Ladislava s Kumánom. V mnohých kostoloch freska zobrazujúca tento príbeh pokrýva celú severnú stenu lode (Kraskovo, Rimavská Baňa, Rimavské Brezovo). Príbeh začína vyobrazením vojska svätého Ladislava pred Veľkým Varadínom, pokračuje prenasledovaním Kumána, ktorý uniesol dievčinu Ladivu, v nasledujúcej scéne Ladiva seká Kumánovi do päty, a príbeh končí scénou Ladislava odpočívajúceho v lone Ladivy.

</doc>
<doc id="704644" url="https://sk.wikipedia.org/wiki?curid=704644" title="Fairuza Balková">
Fairuza Balková

Fairuza Balková (* 21. máj 1974, Point Reyes, Kalifornia, USA) je americká herečka, speváčka a umelkyňa.
Detstvo a mladosť.
Balková sa narodila v Point Reyes v Kalifornii, jej otec bol hudobník a matka brušná tanečnica. Meno Fairuza (v perzštine „tyrkysová“) jej dal otec, podľa farby jej očí.
Balková žije v meste Jackson, v štáte Michigan, neskôr žila vo Vancouveri v Britskej Kolumbii, kde začala ako šesťročná hrať. Neskôr žila v Londýne a Paríži.
Kariéra.
Balková absolvovala svoj prvý herecký kurz v roku 1983. V rovnakom roku debutovala v televíznom filme "The Best Christmas Pageant Ever". Počas jej pobytu v Londýne bola obsadená do hlavnej úlohy Dorothy Gale vo filme "Návrat do Krajiny Oz". O rok neskôr si zahrala po boku Tima Curryho a Diany Rigg vo filme "The Worst Witch".
V roku 1988 pracovala s Milošom Formanom na filme "Valmont". V roku 1992 získala cenu Independent Spirit Award za jej herecký výkon vo filme "Gas Food Lodging".
V roku 1996 sa objavila v hlavnej úlohe vo filme "The Craft", kde si zahrala po boku herečiek Neve Campbell, Rachel True a Robin Tunney. Odvtedy si Balková vyberala prevažne temné a záhadné postavy.
Po boku Edwarda Nortona a Beverly D'Angelo si zahrala vo filme "Kult hákového kríža" z roku 1998. V roku 2000 hrala vo filme "Na pokraji slávy".
Balková sa venuje aj dabingu pre animované filmy, televízne programy a videohry.
Napísala aj naspievala niekoľko skladieb. V roku 2011 začala vystavovať umenie v Los Angeles a New Yorku. V roku 2015 hosťovala v televíznom seriály "Ray Donovan". 

</doc>
<doc id="704645" url="https://sk.wikipedia.org/wiki?curid=704645" title="Fairuza Balk">
Fairuza Balk



</doc>
<doc id="704646" url="https://sk.wikipedia.org/wiki?curid=704646" title="Leopold II. (Rakúsko, Babenberg)">
Leopold II. (Rakúsko, Babenberg)

Leopold II. Babenberský, "Luitpold" (* 1050† 12. október 1095) bol markgróf Východnej marky z dynastie Babenbergovcov.
Život.
Leopold bol synom markgrófa Ernesta a Adelaidy Wettinskej, dcéry Dediho II. Počas sporov o investitúru stál spočiatku na strane cisára Henricha IV., ale postoj v roku 1081 na ríšskom sneme v Tullne vplyvom svojej manželky Idy a pasovského biskupa Altmana zmenil. 12. mája 1082 sa Leopold stretol s českým kniežaťom Vratislavom, straníkom rímskeho kráľa, a jeho bratmi Konrádom a Otom v bitke pri Mailbergu.
Reč nepomohla a rakúske šíky boli prelomené a rozdrtené, potom nasledoval vpád Čechov do Rakúska. K úplnému dobytiu krajiny síce nedošlo, ale česká hranica sa rozšírila k Laa an der Thaya, na Mikulovsku a do blízkosti Valtíc.
Leopold zomrel v roku 1095 a údajne bol pochovaný v kláštore v Melku, jeho pozemok v roku 1089 daroval benediktínskemu rádu. Antropologický prieskum babenberských pozostatkov z hromadnej hrobky v konventnom kostole, vykonaný v sedemdesiatych rokoch 20. storočia túto hypotézu vyvracia. Iné pramene hovoria o pohrebe v Garse.

</doc>
<doc id="704647" url="https://sk.wikipedia.org/wiki?curid=704647" title="Poľana (vrch v Jablunkovskom medzihorí; 623 m)">
Poľana (vrch v Jablunkovskom medzihorí; 623 m)

Poľana () je vrch v Jablunkovskom medzihorí, krajinnom celku Západných Beskýd. Leží nad obcou Čierne, približne severovýchodne od Čadce. 
Poloha.
Nachádza sa v strednej časti Jablunkovského medzihoria. Leží v Žilinskom kraji, v okrese Čadca a na katastrálnom území obce Čierne. Najbližším sídlom je na severozápadnom úpätí situované Čierne, východne sa nachádza Skalité, južne Čadečka a juhozápadne Svrčinovec. 
Opis.
Poľana leží na juhu centrálnej časti vrchoviny, v nevýraznom hrebeni, vedúcom severným smerom z Troch kopcov (). Východne sa nachádza Ochodzita (), Pahorok (), Slivkuľa (), Kykula (), Poľana (), Grúň () a Firkova Kýčera (), južne Veľká Rača (), Liesková (), Tri kopce (), Mojov grúň (), Stankovo () a Briava (), západne Grúň (), Košariská (), Holý vrch (), Kozove vŕšky () a Gírová () a severne Komorovský grúň (), Krkavice (), Valy () a Mloda Góra (). Masív patrí do povodia Kysuce, kde vodu odvádza rieka Čierňanka a jej prítoky. Na vrchol nevedie značený turistický chodník. 
Výhľady.
Ľahko dostupný odlesnený vrchol umožňuje kruhový rozhľad. Pri vhodných podmienkach je vidieť okolité vrcholy Jablunkovského medzihoria, no tiež Turzovskú vrchovinu, Kysucké, Moravsko-sliezske a Sliezske Beskydy. 
Prístup.
Na vrchol nevedie značená turistická trasa, no blízkosť obce Čierne umožňuje ľahký prístup cez osadu Mojovci, situovanú na južnom úbočí. 

</doc>
<doc id="704648" url="https://sk.wikipedia.org/wiki?curid=704648" title="Leopold IV. (Rakúsko, Babenberg)">
Leopold IV. (Rakúsko, Babenberg)

Leopold IV. "Babenberský" (* 1108† 18. október 1141) bol rakúsky markgróf v rokoch 1136 – 1141 a bavorský vojvoda v rokoch 1139 – 1141.
Život.
Narodil sa ako syn rakúskeho markgrófa Leopolda III. a Agneši z Waiblingenu, dcéry nemeckého cisára Henricha IV.. Jeho otec bol neskôr svätorečený a v 17. storočí vyhlásený za rakúskeho národného patróna. Matka bola vdovou po Fridrichovi Švábskom. Leopold tak bol spriaznený s poprednými ríšskymi rodmi. Bol nevlastním bratom nemeckého kráľa Konráda III. a strýkom neskoršieho cisára Fridricha Barbarossu.
Potom, čo bol Konrád III. v roku 1138 zvolený nemeckým kráľom, udelil bavorské vojvodstvo Leopoldovi, zatiaľ čo jeho brat Henrich sa už skôr stal držiteľom statkov svojej matky v Porýní a neskôr v roku 1140 aj falckgrófom rýnskym.
Po smrti svojho otca sa v roku 1139 oženil s Máriou, dcérou českého kniežaťa Soběslava I. Leopold nevládol príliš dlho. Zomrel 18. októbra 1141 v kláštore Niederaltaich na ceste z Bavorska do Rakúska. Ako prvý z Babenbergovcov bol pochovaný v kláštore Heiligenkreuz, ktorý založil jeho otec Leopold III. Po jeho nečakanej smrti získal Bavorsko aj Rakúsko jeho brat Henrich Jasomirgott.

</doc>
<doc id="704649" url="https://sk.wikipedia.org/wiki?curid=704649" title="Yeşilırmak">
Yeşilırmak

Yeşilırmak [vyslov: ješilirmak] (doslova: zelená rieka) môže byť:

</doc>
<doc id="704650" url="https://sk.wikipedia.org/wiki?curid=704650" title="Pandia">
Pandia

Pandia môže byť:

</doc>
<doc id="704651" url="https://sk.wikipedia.org/wiki?curid=704651" title="Pyramus">
Pyramus

Pyramus môže byť:

</doc>
<doc id="704659" url="https://sk.wikipedia.org/wiki?curid=704659" title="Lietavská Závadka">
Lietavská Závadka

Lietavská Závadka je miestna časť Lietavy, obce v okrese Žilina.
Poloha.
Nachádza sa na západnom okraji Žilinskej pahorkatiny, podcelku Žilinskej kotliny, v údolí Lietavky. Západný okraj miestnej časti siaha na úpätie Súľovských vrchov s dominantným Roháčom (). 
Prístup vedie cestou z Lietavy údolím potoka Lietavka. Nadmorská výška centra osady je 
Dejiny.
Lietavská Závadka je písomne doložená v roku 1393, kedy bola súčasťou Lietavského panstva. Medzi vlastníkov patrili zemianskym rodinám Suňogovcov a Maršovských. Pri sčítaní v roku 1828 mala 17 domov a 132 obyvateľov a v roku 1960 bola administratívne pripojená k Lietave.

</doc>
