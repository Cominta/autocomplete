<doc id="599882" url="https://sk.wikipedia.org/wiki?curid=599882" title="August Tholuck">
August Tholuck

Friedrich August Gotttreu Tholuck (* 30. marec 1799, Vroclav, Pruské kráľovstvo† 10. jún 1877, Halle, Pruské kráľovstvo) bol nemecký protestantský teológ.
Životopis.
Narodil sa vo Vroclave. Keď mal dvanásť rokov, zanechal štúdium na vroclavskom "Maria-Magdalenen-Gymnasium" a vo vyhni svojho otca sa chcel vyučiť za kováča.
Po roku sa však vrátil na gymnázium, kde zakrátko učitelia objavili jeho mimoriadne jazykové nadanie. V sedemnástich rokoch už údajne ovládal 19 jazykov a bežne si privyrábal prekladateľskými a tlmočníckymi službami.
V roku 1816 sa na univerzite vo Vroclave zapísal na štúdium orientalistiky. Už v roku 1817 však prestúpil na berlínsku "Friedrich-Wilhelms-Universität". Na štúdium v Berlíne mu prispieval, keďže pochádzal z chudobných pomerov, istý bohatý mecenáš, ktorý bol presvedčený o jeho obrovskom talente.
Po príchode do Berlína istý čas pracoval ako osobný sekretár významného orientalistu Heinricha von Dieza (17511817). Popritom začal na univerzite študovať filológiu, zakrátko však prešiel k protestantskej teológii.
Sympatizoval s charizmatickým pietistickým hnutím ("Erweckungsbewegung"), ktoré sa sformovalo okolo baróna Hansa Ernsta von Kottwitza (17571843).
V roku 1820 úspešne obhájil svoju dizertačnú prácu o islamskom sufizme a získal akademický titul "lic. theol".
Následne sa od roku 1821 jeho alma mater, teologická fakulta "Friedrich-Wilhelms-Universität" v Berlíne, stala aj jeho prvým akademickým pôsobiskom – a to aj napriek vehementnému odporu Friedricha Schleiermachera. Tholuck mohol začať ako súkromný docent vyučovať až po tom, čo spor vyriešila intervencia príslušného ministra.
V roku 1822 mu univerzita v Jene – ako uznanie jeho štúdií v oblasti perzskej kultúry – udelila čestný doktorát. V tom istom roku sa Tholuck stal mimoriadnym profesorom Starého zákona "Friedrich-Wilhelms-Universität" v Berlíne.
Angažoval sa v berlínskej "Gesellschaft zur Beförderung des Christentums unter den Juden". Išlo o spoločnosť, ktorej cieľom bolo presvedčiť židov o pravosti kresťanskej viery (konkrétne jej protestantskej podoby).
V roku 1823 publikoval na podnet Samuela Elsnera román "Guido und Julius: Die Lehre von der Sünde und vom Versöhner, oder: Die wahre Weihe des Zweiflers", v ktorom opísal zážitok svojho „osvietenia“.
V roku 1825 podnikol študijnú cestu do Leidenu, Londýna, Oxfordu a Paríža.
17. novembra 1825 bol vymenovaný za riadneho profesora teologickej fakulty univerzity v Halle an der Saale. Autormi tohto rozhodnutia boli pruské úrady, ktoré už dlhší čas s veľkou nevôľou vnímali racionalistické smerovanie tejto fakulty a rozhodli sa, napriek jednomyseľnému nesúhlasu členov fakulty, dosadiť do jej profesorského zboru „svojho človeka“. Táto skutočnosť, samozrejme, už od začiatku jeho pôsobenia vyvolávala množstvo konfliktov.
V rámci svojho pôsobenia sa usiloval nachádzať prieniky medzi teologickým racionalizmom Johanna Saloma Semlera (17251791) a zbožnými pietistickými postojmi Augusta Hermanna Franckea (16631727). Po mnohoročnom úsilí sa mu napokon, napriek odporu zo strany väčšiny jeho kolegov, predsa len podarilo zmeniť charakter hallskej teologickej fakulty.
Tholuckova teológia síce bola ortodoxná, no väčší dôraz kládla na osobnú kresťanskú skúsenosť než na rigidnú dogmatiku. Postupne sa v nej objavovala aj istá otvorenosť voči (kritickej) modernej filozofii. Nemecký teológ Karl Schwarz (18121885) však neskôr poznamenal, že rovnako ako anglickí apologéti 18. storočia, ktorí sa usilovali chrániť čistotu viery pred deistickým vplyvom, nakoniec sami prijali niektoré deistické myšlienky, tak aj August Tholuck, v snahe bojovať proti teologickému racionalizmu, napokon do svojich téz sám „absorboval“ niekoľko racionalistických prvkov.
Pre rozširovanie svojich teologických názorov používal Tholuck mnohé moderné prostriedky. V roku 1827 založil spolu s Ernstom Ludwigom von Gerlachom (17951877) časopis "Evangelische Kirchenzeitung für das protestantische Deutschland" a v roku 1830 odborné periodikum "Literarischen Anzeiger für Christliche Theologie und Wissenschaft überhaupt".
V roku 1828 pôsobil krátky čas ako duchovný na pruskom veľvyslanectve v Ríme. Tento pobyt využil aj na štúdium množstva rukopisov uložených v rímskych knižniciach.
Po návrate do Halle sa mu dostalo nečakaného vedecko-pedagogického uznania. Bolo mu ponúknuté miesto dvorného kazateľa v Drážďanoch ako aj profesorské miesto na univerzite v Bazileji. Obe ponuky však odmietol. Namiesto toho sa rozhodol využiť svoje vynikajúce kontakty s pruským dvorom s cieľom urýchliť prestavbu teologickej fakulty. V roku 1836 sa mu podarilo zvrátiť rozhodnutie pruského ministerstva kultúry menovať tübingenského racionalistického teológa Ferdinanda Christiana Baura za profesora hallskej teologickej fakulty.
August Tholuck bol kľúčovou postavou pruskej cirkevnej politiky. Za vernosť kráľovskému dvoru sa mu dostalo mnohých pôct. V roku 1839 sa stal univerzitných kazateľom, v roku 1840 dekanom teologickej fakulty. Od roku 1842 bol členom správneho konzistória krajinskej protestantskej cirkvi.
Ako oddaný stúpenec tzv. "Pruskej evanjelickej únie" sa na obranu tohto svojho presvedčenia neváhal vzoprieť ani vlastným kolegom, ako napr. Ferdinandovi Guerickeovi (18031878).
V roku 1846 sa Tholuck v Londýne podieľal na založení tzv. "Evanjelickej aliancie".
V roku 1848 sa stal čestný členom kresťanského študentského spolku "Hallenser Wingolf".
Bol rešpektovaným exegétom. Jeho teologické, publicistické a prekladateľské dielo je mimoriadne rozsiahle. Historicko-kritickú exegetickú metódu si však plne osvojili až jeho žiaci.
Tholuck priťahoval do Halle poslucháčov z celého nemecky hovoriaceho priestoru, prichádzalo však aj množstvo záujemcov, zvlásť metodistov, z USA. K jeho študentom patrili aj Adolf Zahn (18341900), Leopold Witte (18361921), Friedrich Conrad Dietrich Wyneken (18101876), John Fletcher Hurst (18341903; biskup, zakladateľ "American University" vo Washingtone D.C.) alebo Philip Schaff (18191893).
V roku 1870 sa mu s pomocou jeho manželky "Mathildy von Gemmingen-Steinegg" a vďaka mnohým donorom podarilo zrealizovať výstavbu konviktu pre chudobných študentov.
V roku 1873 sa vzdal funkcie univerzitného kazateľa. V univerzitnej kronike sa píše, že s veľkou ľútosťou opustil kazateľnicu, z ktorej „tak často pohýňal duše“ svojich poslucháčov. Naposledy prednášal v roku 1875, v roku 1876 viedol ešte seminár. Univerzitná kronika uvádza, že potom tomuto smelému, no i kontroverznému učencovi vymizla „jasnosť ducha“.
Zomrel 10. júna 1877 v Halle. Pochovaný bol na hallskom cintoríne "Stadtgottesacker".

</doc>
<doc id="599891" url="https://sk.wikipedia.org/wiki?curid=599891" title="Aristión z Paru">
Aristión z Paru



</doc>
<doc id="599893" url="https://sk.wikipedia.org/wiki?curid=599893" title="A Mari Usque Ad Mare">
A Mari Usque Ad Mare

A Mari Usque Ad Mare je národné motto Kanady a znamená "Od mora k moru". Fráza pocháza z latinského prekladu Žalmu 72:8 v Biblii:
Dejiny.
George Monro Grant prvý krát použil frázu na reprezentáciu Kanady. Bol sekretárom Sanforda Fleminga, presbyteriánskeho ministra, ktorý ho používal vo svojich kázňach. Jeho pravnuk, Michael Ignatieff tvrdí, že Grant frázu použil pri národobudovateľských snahách počas stavby Canadian Pacific Railway.
Prvýkrát oficiálne bolo motto použité v roku 1906 na hlavici ceremoniálneho žezla pre provinčný parlament v Saskatchewane. Joseph Pope, vtedy štátny tajomník (Under Secretary of State), navrhol túto frázu za národné motto v roku 1921 keď sa menil dizajn kanadského štátneho znaku.
Pope bol členom štvorčlennej komisie zvolanej federálnou vládou, aby zmenila dizajn štátneho znaku (ostatní členovia boli Thomas Mulvey, A. G. Doughty a generálmajor W. G. Gwatkin. Pôvodný dizajn motto neobsahoval. Generálmajor W. G. Gwatkin navrhol "In memoriam in spem" ("v pamäti, v nádeji") ako motto, ale Popeov návrh získal väčšiu podporu. Návrh dizajnu bol schválený vládnou vyhláškou (order in council) 21. apríla 1921 a kráľovskou Juraja VI. 21. novembra 1921.
Použitie.
Motto sa používa viacerými vládnymi inštitúciami a predstaviteľmi, ako súčasť kanadského štátneho znaku, na označenie autority. Je tiež súčasťou bankoviek kanadského dolára všetkých nominálnych hodnôt a obalu kanadského pasu. Samostatne je uvedené na všetkých vyhláseniach federálnej vlády.
Navrhované zmeny.
Traja z premiérov kanadských teritórií urgovali zmenu motta, chceli, aby sa lepšie hodilo na geografickú veľkosť kanadského teritória, Kanada má pobrežia Severného ľadového, Atlantického a Pacifického oceánu. Medzi dva návrhy na zmenu motta patrili: "A mari ad mare ad mare" (od mora k moru k moru ) a "A mari usque ad maria" (od mora k moriam). Predĺžená verzia motta ("From Sea to Sea to Sea") je používaná v prejavoch a v písaní o Kanade, reprezentujúc inkluzivitu severných obyvateľov a zvyšujúcu sa dôležitosť arktických oblastí pre politickú a ekonomickú budúcnosť Kanady. Prieskum verejnej mienky pre Canwest Global ukázal, že podpora zmeny motta prevyšuje hlasy za zanechanie pôvodného v pomere tri ku jednej, jedna tretina z oslovených zostala neutrálnych.

</doc>
<doc id="599901" url="https://sk.wikipedia.org/wiki?curid=599901" title="Tomáš Červen">
Tomáš Červen



</doc>
<doc id="599902" url="https://sk.wikipedia.org/wiki?curid=599902" title="Brestová ulica">
Brestová ulica

Brestová ulica môže byť:

</doc>
<doc id="599907" url="https://sk.wikipedia.org/wiki?curid=599907" title="Melissa Rauchová">
Melissa Rauchová

Melissa Rauchová (; * 23. jún 1980, Marlboro Township, New Jersey, USA) je americká herečka a komička. Preslávila ju rola Dr. Bernadette Rostenkowski-Wolowitz v sitkome stanice CBS, "Teória veľkého tresku (The Big Bang Theory)".
Skorý život.
Rauchová sa narodila v meste Marlboro Township v New Jersey Susan a Davidovi Rauchovcom. Má brata Bena. Jej rodina je židovská. Počas štúdia na Marlboro High School ju prvýkrát zaujalo herectvo. Absolvovala Marymount Manhattan College v New Yorku v roku 2002.
Osobný život.
Rauchová je vydatá za spisovateľa Winstona Raucha (rod. Beigel), ktorý s ňou spolupracoval na "The Miss Education of Jenna Bush" a iných projektoch. Rauchová stvárňuje hlas Bernadette, ktorý si prerobila podľa svojich rodičov: „sladký, vysoko posadený“ je po matke, zatiaľ čo „desivá a nahnevaná imitácia“ pani Wolowitovej je po jej otcovi. Obe verzie sú veľmi odlišné od jej skutočného hlasu.

</doc>
<doc id="599908" url="https://sk.wikipedia.org/wiki?curid=599908" title="Melissa Rauch">
Melissa Rauch



</doc>
<doc id="599909" url="https://sk.wikipedia.org/wiki?curid=599909" title="Soidas">
Soidas

Soidas () bol grécky sochár v 5. storočí pred Kr.
Soidas, málo známy sochár z Naupaktosu, bol činný pravdepobne v prvej polovici 5. storočia pred Kr. Podľa antického autora Pausania Soidas a jeho rodák Menaichmos zhotovili slávnu chryselefantínovú sochu (zo zlata a slonoviny) bohyne Artemidy pre chrám v Patrai.
Pausanias, ktorý túto sochu videl v druhom storočí, o jej minulosti zaznamenal: „"Patraičania majú na akropole svätyňu Artemidy Lafrie. Bohyňa má cudzie meno, a aj jej socha sem bola dopravená odinokiaľ. Cisár Augustus totiž zbavil aitólske územie i mesto Kalydón obyvateľstva, pretože sa i Aitólčania museli presťahovať do Nikopolisu na predhorie Aktionu, a tak dostali Patraičania sochu Lafrie. Iné sochy z Aitólie a od Akarnančanov dal cisár dopraviť do Nikopolisu, ale sochu Lafrie venoval Augustus Patraičanom okrem iného ako sučasť kalydónskej koristi. A ešte dnes bola na patraiskej akropole uctievaná. Hovoria, že Lafria bola pomenovaná akýmsi Fókom. Iní prehlasujú, že Kalydónčanom starobylú sochu Artemidy vytvoril Lafrios, syn Kastaliov, vnuk Delfov, druhí zase tvrdia, že sa bohyňa pohnevaná na Oinea stala časom ku Kalydónčanom vľúdnejšia (elafroteron) a to je dôvod jej pomenovania."“

</doc>
<doc id="599910" url="https://sk.wikipedia.org/wiki?curid=599910" title="Pierre Messmer">
Pierre Messmer

Pierre Joseph Auguste Messmer (* 20. marec 1916, Vincennes, Francúzsko† 29. august 2007, Paríž) bol francúzsky politik a vojak. Bol predstaviteľom gaullizmu.
V rokoch 19721974, v ére prezidenta Pompidoua, bol premiérom Francúzska. Zastával aj ďalšie vládne funkcie: minister kolónií (19711972), minister obrany (19591969).
V roku 1999 bol zvolený za člena Francúzskej akadémie.

</doc>
<doc id="599911" url="https://sk.wikipedia.org/wiki?curid=599911" title="Jay Z">
Jay Z



</doc>
<doc id="599913" url="https://sk.wikipedia.org/wiki?curid=599913" title="Menaichmos">
Menaichmos

Menaichmos () môže byť:

</doc>
<doc id="599914" url="https://sk.wikipedia.org/wiki?curid=599914" title="Majstrovstvá Ázie v basketbale žien 2017">
Majstrovstvá Ázie v basketbale žien 2017

Majstrovstvá Ázie v basketbale žien 2017 bol v poradí 27. turnaj majstrovstiev Ázie v basketbale žien, ktoré organizuje Ázijská basketbalová federácia (FIBA Asia). Konal sa v Bangalúre, v štáte Karnátaka, v Indii v dňoch od 23.29. júl 2017, za účasti 15 tímov rozdelených do 2 výkonnostných divízii. Počet družstiev sa oproti predchádzajúcim turnajom zvýšil z 12 na 16 tímov, neskôr sa však družstvo Americkej Samoy z turnaja odhlásilo. Novinkou podujatia bolo tiež to, že sa okrem ázijských družstiev predstavili aj oceánske; družstvá Austrálie a Nového Zélandu boli nasadené do A divízie, Fidži a Americká Samoa, ktoré sa kvalifikovali ako 2 najlepšie družstvá z Pacifických hier, do B divízie. Nováčikmi sa tak stali družstvá Austrálie, Fidži a Nového Zélandu. India bola organizátorom ázijského šampionátu žien druhýkrát, predtým hostila toto ázijské podujatie v roku 2009, v Čennaj. Titul obhájilo , ktoré vo finálovom stretnutí zvíťazilo nad . , ktorá obsadila štvrtú priečku, nezískala prvýkrát v histórii ázijských majstrovstiev žiadnu z medailí.
Turnaj zároveň slúžil ako kvalifikácia ázijských a oceánskych družstiev na Majstrovstvá sveta 2018, ktoré organizuje Španielsko. Kvalifikovali sa ne 4 najlepšie družstvá.
Účastníci.
Pozn: Číslo v zátvorke udáva umiestnenie vo svetovom rebríčku FIBA v roku 2016.
Konečné poradie.
India nahradila KĽDR v divízii A Majstrovstiev Ázie 2019.

</doc>
<doc id="599916" url="https://sk.wikipedia.org/wiki?curid=599916" title="Forenzné účtovníctvo">
Forenzné účtovníctvo

Forenzné účtovníctvo je špeciálna oblasť účtovníctva, ktorá sa zaoberá nezrovnalosťami v jeho vedení. Slovo „forenzný“ znamená „vhodný na súdne použitie“. Jeho úlohou je poskytovanie informácií a podkladov k súdnym pojednávaniam.
Úlohou forenzných účtovníkov, často označovaných aj ako forenzní či investigatívni audítori, je podať znalecké dôkazy za účelom vyšetrenia podvodov súvisiacich s ekonomickou kriminalitou. V súčasnom svete rastúcej globalizácie a medzinárodných transakcií sa forenzné účtovníctvo stáva rapídne rastúcou oblasťou záujmu. Väčšina významných účtovníckych firiem má svoj forenzný účtovnícky tím, ktorý sa zaoberá touto problematikou.
Predmetom forenzného účtovníctva je podvod. Podvod môže, i nemusí byť trestným činom (napr. manipulácia s finančnými výkazmi). Samozrejme má okrem trestných aj etické dopady. Subjektom, ktorý pácha podvody môžu byť jednotlivci a firmy/spoločnosti.
Úlohy vyšetrovateľov podvodov sú nasledovné:

</doc>
<doc id="599917" url="https://sk.wikipedia.org/wiki?curid=599917" title="NP-úplnosť">
NP-úplnosť



</doc>
<doc id="599919" url="https://sk.wikipedia.org/wiki?curid=599919" title="Bützow">
Bützow

Bützow je malé mesto v okrese Rostock v nemeckej spolkovej krajine Meklenbursko-Predpomoransko. K 31. decembru 2015 tu žilo 7 848 obyvateľov.
Názov.
Názov je slovanského pôvodu, prvé pomenovanie z roku 1171 znelo "Butissowe" alebo "Butessowe", čo je odvodené od polabského mená "Bytiš" alebo "Budiš".
Dejiny.
Bützow bol založený v roku 1171. V roku 1236 získal mestské práva. Roku 1556 bol postavený nový zámok, kde v rokoch 17601789 sídlila pobočka Universität Rostock. V roku 1850 bola postavená železnica do Rostocku, Schwerinu a Güstrowa. V rokoch 18151918 patrilo k vojvodstvu Mecklenburg-Schwerin.
6. mája 2015 mesto zasiahlo tornádo, ktoré zničilo rad budov, vrátane miestnej nemocnice.
Prírodné pomery.
Mesto leží medzi riekou Varnava a jazerom "Bützower See" pri ústí rieky Nebel. Nachádza sa 30 km južne od Rostocku, 15 km západne od mesta Güstrow a 35 km východne od Wismaru.
Hospodárstvo a doprava.
Je tu nemocnica a najväčšia väznica Meklenburska-Predného Pomoranska.
Blízko mesta prechádza diaľnica A19 a A20. Nachádza sa tu železničná stanica, prechádzajú tu dve železničné trate (Hamburg - Schwerin - Bad Kleinen - "Bützow" - Rostock) a ("Bützow" - Güstrow - Neubrandenburg - Pasewalk - Štetín).
Školstvo, kultúra a šport.
V meste je 12 jaslí a materských škôl, dve základné školy, gymnázium a ďalšie stredné školy. Funguje tu mestská knižnica a galéria "Alte Molkerei". Na šport slúžia športové haly, ihriská, tenisové kurty a Kanuclub na jazere.

</doc>
<doc id="599920" url="https://sk.wikipedia.org/wiki?curid=599920" title="Julius Müller">
Julius Müller

Julius Müller (* 10. apríl 1801, Brieg, Pruské kráľovstvo† 27. september 1878, Halle an der Saale, Pruské kráľovstvo) bol nemecký protestantský teológ.
Životopis.
Julius Müller sa narodil 10. apríla 1801 v pruskom meste Brieg (dnešné poľské mesto Brzeg). Pochádzal z rodiny protestantského pastora "Karla Daniela Müllera" a jeho manželky "Juliane". Jeho starším bratom bol významný nemecký historik, archeológ a klasický filológ Karl Otfried Müller (17971840), jeho mladší brat, Eduard Müller (18041875), bol zas uznávaným pedagógom a filológom.
Julius Müller študoval právo a následne protestantskú teológiu na univerzitách vo Vroclave, Göttingene a Berlíne.
V roku 1825 sa stal farárom v dolnosliezskej obci Schönbrunn (dnes poľská obec Strużyna).
V roku 1831 sa habilitoval na univerzite v Göttingene, začal prednášať praktickú teológiu a pedagogiku a súčasne pôsobil ako univerzitný kazateľ. V roku 1834 bol vymenovaný za mimoriadneho profesora.
V roku 1835 sa stal profesorom dogmatiky na univerzite v Marburgu. V akademickom roku 1838/1839 bol dokonca jej rektorom.
Od roku 1839 sa jeho novým pôsobiskom už natrvalo stala univerzita v Halle an der Saale.
Müller bol vplyvným stúpencom tzv. "Pruskej evanjelickej únie". V roku 1846 sa podieľal na sformulovaní jej teologických pilierov. Müller napokon aj vo svojom spise "Die evangelische Union, ihr Wesen und göttliches Recht" [Evanjelická únia, jej podstata a božské právo] z roku 1854 dokázal, že luteránska dogmatika je v principiálnych otázkach v súlade s kalvínskou vieroukou.
V septembri roku 1848 bol Müller jedným zo zakladajúcich členov tzv. "Deutscher Evangelischer Kirchentag".
V roku 1850 založil Müller spolu s Augustom Neanderom (17891850) a Karlom Immanuelom Nitzschom (17871868) odborný teologický časopis "Deutsche Zeitschrift für christliche Wissenschaft und christliches Leben" (existoval do roku 1861), ktorý sa "de facto" stal tlačovým orgánom tzv. "Vermittlungstheologie", nemeckého protestantského teologického smeru 19. storočia, ktorého cieľom bola pozitívna teologická reflexia moderných prírodných a historických vied a súčasnej filozofie.
Müller však zaiste nebol vyhraneným stúpencom "Vermittlungstheologie", pretože zároveň sympatizoval s charizmatickým pietistickým hnutím "Erweckungsbewegung", ku ktorému ho priviedol jeho dobrý priateľ a kolega August Tholuck.
Müller sa vo svojom azda najvýznamnejšom diele "Die christliche Lehre von der Sünde" [Kresťanská náuka o hriechu] vyprofiloval ako odporca (teologického) liberalizmu, pretože ľudské úsilie o (absolútnu) autonómiu chápal ako príčinu a počiatok hriechu.
Julius Müller zomrel 27. septembra 1878 v Halle an der Saale.

</doc>
<doc id="599921" url="https://sk.wikipedia.org/wiki?curid=599921" title="Serval">
Serval

Serval môže byť:

</doc>
<doc id="599923" url="https://sk.wikipedia.org/wiki?curid=599923" title="Ondřej Vetchý">
Ondřej Vetchý

Ondřej Vetchý (* 16. máj 1962, Jihlava) je český herec.
Život.
Študoval na základnej škole v Jihlave. Vyštudoval konzervatórium v Prahe. V rokoch 1984 až 1987 hral v Činohernom štúdiu v Ústí nad Labem, v rokoch 1987 až 1989 v pražskom Divadle E. F. Buriana. Od roku 1989 je členom hereckého súboru Činoherného klubu (ČK) v Prahe.
Vo filme sa prvýkrát objavil v detskom filme "Leť ptáku leť!" v roku 1978. Stvárnil rad filmových a televíznych úloh. Od svojej mladosti sa venuje bojovým športom; v džude je nositeľom 1. danu.
Ceny a ocenenia.
Bol nominovaný na európsku filmovú cenu Félix za rolu Dana vo filme "Dům pro dva". Bol štyrikrát nominovaný na Českého leva, ktorého nakoniec dostal za "Okresný přebor" z roku 2012. Zvíťazil v diváckej ankete TýTý 2010 v kategórii herec.
Ordo Lumen Templi.
V roku 2004 sa stal členom občianskeho združenia Ordo Lumen Templi, ktoré založil spevák Daniel Landa. Aktivity združenia preverovala polícia. Potom, čo Landa v roku 2008 z vedenia odišiel, riadil združenie Vetchý, spolu s riaditeľom Národnej protidrogovej centrály Jiřím Komorousom a trubkárom Josefom Zámečníkom.
Osobný život.
Je ženatý, z prvého manželstva má dcéru Veroniku (* 1983) a z druhého manželstva, s psychologičkou Irenou, má dcéru Rebeku (* 2005) a mladšieho syna Arona.

</doc>
<doc id="599928" url="https://sk.wikipedia.org/wiki?curid=599928" title="Burgas">
Burgas

Burgas () môže byť:

</doc>
<doc id="599931" url="https://sk.wikipedia.org/wiki?curid=599931" title="Annabelle Wallisová">
Annabelle Wallisová

Annabelle Frances Wallis (* 5. september 1984, Oxford, Spojené kráľovstvo) je britská herečka známa zo seriálu "Tudorovci: Sex, moc a intrigy". Jej strýkom bol známy herec Richard Harris.
Životopis a kariéra.
Narodila sa v Anglicku ale vyrastala v Portugalsku. Hovorí plynule portugalsky, francúzsky, španielsky a arménsky. Jej strýkom je známy herec Richard Harris.
V Portugalsku Annabelle natočila zopár krátkych filmov, no neskôr odcestovala do Londýna, aby sa mohla venovať filmu. V Londýne pôsobila v niekoľkých reklamách a začala študovať na dramatickej škole.
V roku 2007 sa objavila v niekoľkých menej úspešných filmoch, ako napríklad v nemeckom horore "Oceľová pasca" či v anglickej dráme "Diana - Posledné dni princeznej". Menšiu rolu mala aj v americkom filme "Pavučina lží", po boku hercov Leonarda DiCapria a Russela Crowea.
Jej zatiaľ najväčšia rola, ktorá ju preslávila bola v seriály "Tudorovci: Sex, moc a intrigy". Jej postava bola náhrada za herečku Anitu Briem.
Dostala menšiu úlohu vo filme "X-Men: Prvá trieda" či v romantickej dráme "W.E" ktorú režírovala speváčka Madonna. V roku 2014 získala jednu z hlavných postáv v horore "Annabelle", ktorý poukazuje na udalosť z filmu "V zajatí démonov".
V roku 2017 sa pripojila k natáčaniu filmu "Múmia" spoločne s Tomom Cruisom, kde stvárnila archeologičku, ktorá pracuje pre loveckú organizáciu známu ako Prodigium. V rovnakom roku tiež stvárnila postavu Maggie v dobrodružnom filme "Kráľ Artuš: Legenda o meči".
Objavila sa tiež v hlavnej úlohe vo filme "Vtelenie zla", ktorý režíroval James Wan. Film mal premiéru v septembri 2021. Tiež sa objavila v televíznom seriály "Star Trek: Discovery".

</doc>
<doc id="599933" url="https://sk.wikipedia.org/wiki?curid=599933" title="Podnestersko (krajina)">
Podnestersko (krajina)

Podnestersko je územie okolo rieky Dnester. Má rozlohu 4 163 km² a žije tu 475 665 obyvateľov (2015). Z pohľadu Moldavska ide o región Moldavska, v skutočnosti je územie pod kontrolou neuznaného štátu, podporovaného Ruskom.

</doc>
<doc id="599935" url="https://sk.wikipedia.org/wiki?curid=599935" title="Formula 1 v roku 2005">
Formula 1 v roku 2005

Sezóna 2005 šampionátu Formuly 1 bola 56. ročníkom svetového šampionátu jazdcov a 48. ročníkom pohára konštruktérov. Kalendár obsahoval 19 veľkých cien. Začala sa Veľkou cenou Austrálie 6. marca a skončila Veľkou cenou Číny 16. októbra. 
Fernando Alonso sa stal najmladším majstrom sveta a ukončil dominanciu Michaela Schumachera s Ferrari. Titul medzi konštruktérmi si takisto po prvýkrát vybojoval tím Renault.
Počas tejto sezóny debutoval tím Red Bull Racing, ktorý odkúpil tím Jaguar.
Výsledky a umiestnenie.
Bodovací systém.
Body sa udeľovali prvým ôsmim najlepšie klasifikovaných jazdcov. Body sa udeľujú za každé preteky podľa nasledujúceho systému:

</doc>
<doc id="599936" url="https://sk.wikipedia.org/wiki?curid=599936" title="Diaľnica A18 (Taliansko)">
Diaľnica A18 (Taliansko)

Diaľnica A18 (tal. Autostrada A18) je diaľnica, ktorá vedie cez Taliansko, región Sicília. Spája mesto Messina s mestom Gela. Dnes je ešte takmer polovica úseku vo výstavbe do Modica, v prevádzke je zatiaľ do obce Ispica.

</doc>
<doc id="599938" url="https://sk.wikipedia.org/wiki?curid=599938" title="Henry Cavill">
Henry Cavill

Henry Cavill (* 5.máj 1983, Jersey, Normánske ostrovy, Spojené kráľovstvo) je britský herec, známy zo seriálov "Zaklínač", "Tudorovci: Sex, moc a intrigy" a tiež z filmov "Gróf Monte Christo" (2002), "Hviezdny prach" (2007), "Krvavý masaker" (2009), "Vojna bohov" (2011), "Muž z ocele" (2013) a "Batman vs. Superman: Úsvit spravodlivosti" (2016).
Detstvo a mladosť.
Vlastným menom Henry William Dalgliesh Cavill sa narodil na Normanských ostrovoch, medzi Anglickom a Francúzskom. Pochádza z piatich detí, kde sa narodil ako štvrtý. Študoval na St. Michael's Preparatory School, neskôr na súkromnej škole Stowe School v Anglicku. Túžil sa stať hercom, ale ak by mu tento sen nevyšiel, mal v pláne vstúpiť do armády alebo študovať Egyptológiu.
Kariéra.
Jeho prvá filmová rola prišla v roku 2001 vo filme "Laguna", o rok neskôr sa objavil v dráme "Gróf Monthe Christo". 
V roku 2005 sa zúčastnil konkurzu na postavu Batmana vo filme "Batman začína", rolu však nedostal kvôli tomu, že sa zdal príliš mladý a získal ju Christian Bale. 
V roku 2007 sa objavil v dobrodružnom filme "Hviezdny prach", kde zažiaril po boku Claire Danes a Michelle Pfeiffer. Bol obsadený do jednej z hlavných postáv seriálu "Tudorovci: Sex, moc a intrigy" spoločne s Natalie Dormer, Gabrielle Anwar a neskôr s Annabelle Wallis. Sám neskôr priznal, že je vďačný seriálu, nakoľko ho zviditeľnil. 
Na začiatku roku 2008 sa stal modelom v niekoľkých reklamách. O rok si tiež zahral v horore "Krvavý masaker" a taktiež vo filme Woodyho Allena, "Užívaj si, ako sa len dá". 
Pridal sa k obsadeniu filmu "Vojna bohov", kde jeho hereckými kolegami boli Mickey Rourke, Kellan Lutz či Luke Evans, vo filme "Henry" získal rolu Thésea. S Bruceom Willison sa objavil vo filme "Smrtonosná pomsta" a o rok neskôr sa objavil ako Clark Kent, v dobrodružnom filme "Muž z ocele", ktorý mal aj pokračovanie s názvom "Batman vs. Superman: Úsvit spravodlivosti". 
Producenti seriálu "The Witcher," Cavilla obsadili do hlavnej role zaklínača "Geralta z Rivie" v roku 2018, v ktorom zahviezdil a získal ocenenia ako napr. Najlepší herec v sci-fi/fantasy. Seriál sa dočkal obrovskej podpory a Cavill si zahral v 3 sériách. V 4. sérii ho pravdepodobne nahradí Liam Hemsworth.
V roku 2020 si zahral vo filme "Enola Holmes" po boku Millie Bobby Brown, Sama Claflina a Heleny Bonham Carter. Rolu Sherlocka Holmesa si zopakoval v roku 2022 vo filme "Enola Holmes 2".
Súkromný život.
V roku 2012 sa rozišiel s jeho priateľkou Ellen Whitaker. Tiež sa venuje aj charitatívnej činnosti, je hovorcom o ochrane prírody, organizácie Durrell Wildlife Conservation Trust a tiež veľvyslancom pre The Royal Marines Charity. V roku 2021 oznámil svoj vzťah s Natalie Viscuso. 

</doc>
<doc id="599939" url="https://sk.wikipedia.org/wiki?curid=599939" title="Heinrich Friedrich von Diez">
Heinrich Friedrich von Diez

Heinrich Friedrich Diez, od roku 1786 von Diez, (* 2. september 1751, Bernburg an der Saale, Kniežatstvo Anhalt-Bernburg, Svätá rímska ríša nemeckého národa† 7. apríl 1817, Berlín, Pruské kráľovstvo) bol pruský diplomat, orientalista a významný intelektuál.
Životopis.
Heinrich Friedrich Diez sa narodil 2. septembra 1751 v meste Bernburg an der Saale, ktoré sa nachádzalo na území autonómneho Kniežatstva Anhalt-Bernburg. Bol synom bernburského obchodníka s textilom, "Christiana Friedricha Dieza", a jeho manželky, "Marie Elisabethy" rod. "Zollicoffer", ktorá pochádzala z Magdeburgu. Už krátko po jeho narodení sa rodina presťahovala do Magdeburgu.
V roku 1769 začal Diez študovať na univerzite v Halle an der Saale právo. Po skončení štúdia sa zamestnal na magdeburskom súde.
V roku 1784 vstúpil do pruských diplomatických služieb, jeho prvým pôsobiskom sa stal osmanský Istanbul. V roku 1786 bol povýšený do šľachtického stavu a prijal pruský šľachtický predikát „"von Diez"“.
V roku 1791, ku koncu druhej rusko-tureckej vojny (17871792), bol Diez z politických dôvodov stiahnutý z istanbulského veľvyslanectva. Po návrate do vlasti bol vymenovaný za preláta dómskej kapituly v meste Kolberg (dnešné poľské mesto Kołobrzeg), v ktorom žil až do roku 1807.
Zvyšok života strávil Diez vo svojej vile na brehu rieky Sprévy v obci Stralau (v širšom okolí Berlína), kde sa mohol v pokoji venovať rozmanitým intelektuálnym činnostiam. Najväčšiu pozornosť vzdelancov však vzbudil svojimi orientalistickými štúdiami. K jeho priateľom patril aj Johann Wolfgang von Goethe (17491832).
V roku 1814 sa stal čestným členom "Pruskej akadémie vied" a v roku 1816 korešpondentom göttingenskej "Akadémie vied".
Heinrich Friedrich Diez zomrel 7. apríla 1817. Svoju rozsiahlu súkromnú knižnicu s viac než 17 000 knihami testamentárne odkázal "Pruskej štátnej knižnici".

</doc>
<doc id="599941" url="https://sk.wikipedia.org/wiki?curid=599941" title="Karl Prantl">
Karl Prantl

Karl Prantl (* 5. november 1923, Pöttsching, Rakúsko† 8. október 2010, Pöttsching) bol rakúsky sochár.
Biografia.
Karl Prantl sa narodil v rakúskom Pöttschingu v oblasti Burgenlandu (Pöttsching, , , tento názov celkom určite odkazuje na dávnu históriu miesta a kmeň Pečenehov – Bešeňovcov, ktorý mal v prvých storočiach Uhorského kráľovstva kráľom danú úlohu, strážiť jeho hranice). Prantl sám pochádzal z rakúsko-maďarskej rodiny. V rokoch 19461952 študoval maliarstvo na Akadémii výtvarných umení vo Viedni u Alberta Gütersloha. Ale viac než maliarstvo ho uchvátil kameň a stal sa sochárom.
Prvé sochy z dreva a kameňa vytvoril v zime 1950/51. V roku 1954 sa stáva členom umeleckej skupiny „Der Kreis”. Prvú výstavu mu organizuje „Neue Galerie der Stadt” v Linzi v roku 1955. Rok po svojej prvej výstave dostáva šesťmesačné štipendium k študijnému pobytu v Ríme. Osobne ho tiež, podľa jeho slov, výrazne obohatil pobyt v Grécku.
Jeho životnou partnerkou mu bola Uta Peyrer-Prantl, ktorá sa venuje maľbe ako abstraktnému fenoménu. Mali spolu dve deti Katharinu a Sebastiana, ktoré sa tiež venujú umeniu. Sochár Karl Prantl zomrel vo veku 86 rokov v rodnom Pöttschingu. Jeho pohrebu sa zúčastnilo mnoho jeho kolegov, priateľov a známych, zo Slovenska Andrej Rudavský s dcérou Zuzanou a sochárom Dušanom Rychtárikom, prítomný bol aj rakúsky prezident Heinz Fischer.
Dielo.
Aj keď sa v tvorbe Karla Prantla nájdu aj sochy z bronzu či dreva, preňho bol hlavným materiálom kameň, v ktorom vytvoril najviac zo svojich diel. Preferoval granit, žulu. Je to hornina skladajúca sa z viacerých minerálov (tal. "grano" – zrno) s pomerne širokým spektrom farebných variácii, čo mu veľmi vyhovovalo. Tento materiál, vďaka svojej odolnosti pred poveternostnými vplyvmi časom iba málo degraduje. Vynikajúce kamenárske skúsenosti, skombinované s citlivým prístupom k materiálu a Prantlovi veľmi blízka filozofia ďalekého východu, ale tiež cit pre prácu s farbou sa premietajú do jeho sôch. Ide väčšinou o abstraktné, minimalistické formy, vychádzajúce z jednoduchých telies priestorovej geometrie. Kvádre, valce, gule a ich vzájomné prieniky. Rytmizované valcové otvory v hmote, vždy dokonale a citlivo opracovaného materiálu. Jeho „kamene”, ako svoje sochy prosto nazýval, prekypujú nehasnúcou energiou, presahujúcou ich vonkajší rozmer. Pri pohľade na ich jednoduché tvary, je možné v nich badať megalitické menhiry, stély stojace na širokých pláňach, ktorých význam poväčšine už dnes nepoznáme. Sú však natoľko silným prvkom krajiny, že nás k sebe priťahujú a nútia sa aspoň nachvíľu zamyslieť.
Vzťah, komunikáciu sochy s okolím, autor rozvíja vždy s prihliadnutím na vertikálu či horizontálu, vychádzajúc z jeho vynikajúceho cítenia proporcií a priestoru. Vzpínajú sa nebu, prepájajú ho so zemou, sú prostriedkom meditácie. Jeho exteriérové sochy sú krajinami a krajinu samotnú dotvárajú, tak ako prastaré megality. Patria do nej, sú jej súčasťou. Mnohé Prantlove sochy majú na stranách lomu viditeľné žliabky po blokovom odvŕtavaní, vyťažení. On ich priznáva, priznáva túto surovosť, ktorú rešpektuje ako stopu, ktorá sa do kameňa zapísala po tom, ako naň pôsobila sila, ktorá ho vylomila. Sú ako záseky na štíte udatného bojovníka. Prečo by teda mali byť odstránené, alebo skryté? Surový vzhľad vylomeného bloku súznie spolu s jemným, živým povrchom opracovaným do podoby hrbolkov. Tie pôsobia značne zoomorfne. Tvoria ho zhluky výstupkov, viditeľné tak ako čnejúce sa stavce chrbtice. Sú to krajiny, zakryté snehom, časti živého tela. Často ich reťazec prechádza do viacerých strán sochy a dookola ju obopína ako povraz. Prantl sa dokázal dokonale zžiť s materiálom. Opracovávaný kameň sa stal jeho súčasťou, dokonale k nemu priľnul. Vedel presne čo potrebuje vidieť a cítiť. Preto, jeho diela pôsobia tak elegantne, nerušivo, sú to predsa jeho meditácie. Kameňmi vyjadroval svoj vnútorný svet. Snažil sa o prepojenie hmoty a ducha. Vzpínajú sa k nebu alebo ležia v horizonte s obzorom ako obrazy človeka. Po istom čase si príroda začne brať svoje kamene naspäť, začnú zarastať machom, na svojom povrchu získajú patinu času, to je ten najkrajší stav, v akom môže socha v krajine byť. Objímaná prírodou. Znovu prijatá.
Sochársky rukopis Karla Prantla je natoľko osobitý a originálny, že ho nie je ťažké rozpoznať. Nič povrchne nekopíruje, nesnaží sa byť prispôsobivý, pracuje priamo a myšlienka byť rovnaká, predsa u každého človeka zrodí sa vždy odlišná. Jeho minimalistické kamenné hranoly majú mäkko modelované napätie plôch. Sochu rieši v detailoch, ale tie nikdy nehrajú len svoju vlastnú hru, sú plnovýznamovými súčasťami bloku kameňa, na ktorom sa objavujú. Veľké minimalistické „kamene” sú zjemnené mäkkou oblou štruktúrou. Na plastickom povrchu sa zachytáva svetlo a tieň, slnečné lúče oživujú ich povrch. Karl Prantl bol hlboko veriaci kresťan. Mnohé jeho „meditačné kamene” sú naplnené náboženskou symbolikou. Ruženec, oltár, kríž. Pri pohľade na jeho horizontálne orientované diela symbolikou kresťanstva, sa sochy menia na protoltáre – obetné stoly v krajine, obtočené pulzujúcim ružencom v radoch oblých výstupkov. Vytvoril niekoľko súborov diel s témou „Krížovej cesty”, najznámejšou je Norimberská, do ktorej sú zakomponované kamene opracované väzňami z koncentračných táborov. Je výnimočná tým, že je určená na dotyk nôh, k priamemu vnímaniu, fyzickému a duchovnému zároveň.
Ateliér v Pötschingu.
Za zmienku stojí vlastný ateliér Karla Prantla, ktorý je architektonicky zaujímavo riešený a zasadený do prostredia. Jednoduchý hranol, v troch štvrtinách jeho hmoty voľne visiaci nad rovnou plochou, osadený na začiatku dlhého pozemku, ktorý Prantlova rodina vlastní od čias cisárovnej Márie Terézie. Po celej dĺžke pozemku sú rozmiestnené kamenné sochy, komponované naň autorom. Dnes sa v ateliéri nachádza Prantlovo múzeum. Aj keď pomerne nedávno prebehlo niekoľko jeho veľkých výstav, je u nás známy len malej skupine odbornej verejnosti. Možno je to čiastočne z dôvodu, že tento vynikajúci rakúsky autor, bezpochyby patriaci medzi velikánov svetového sochárstva, ešte len čaká na svoju obsiahlejšiu monografiu, ktorá by ho predstavila širšej odbornej verejnosti.

</doc>
<doc id="599942" url="https://sk.wikipedia.org/wiki?curid=599942" title="Annabelle Wallis">
Annabelle Wallis



</doc>
<doc id="600020" url="https://sk.wikipedia.org/wiki?curid=600020" title="Prechádzka v oblakoch">
Prechádzka v oblakoch

Prechádzka v oblakoch () je americká romantická dráma z roku 1995. Režisérom je Alfonso Arau a hlavné úlohy vo filme stvárnili Keanu Reeves, Aitana Sánchez-Gijón, Giancarlo Giannini a Anthony Quinn. Príbeh vychádza z deja talianskeho filmu Štyri kroky v oblakoch z roku 1942.
Dej.
Seržant Paul Sutton (Keanu Reeves) sa po skončení druhej svetovej vojny vracia za svojou ženou Betty (Debra Messing) do San Francisca, s ktorou sa vzali po krátkej známosti len deň pred jeho odchodom do armády. Veľmi rýchlo zistí, že manželka jeho listy ani neotvorila a sklamaný sa pokúša nájsť nové uplatnenie ako predajca čokolády. Na služobnej ceste stretne príťažlivú mladú dámu Viktóriu, vracajúcu sa z vysokoškolského internátu na rodinnú farmu. Viktória sa mu zverí, že má strach z prísneho otca, ktorý je tvrdým zástancom tradícií a rodiny. Mladú študentku, budúcu mamičku, po romániku opustil partner, čím prináša tieň hanby na celú rodinu. Paul sa preto ponúkne sprevádzať Viktóriu ako jej nový manžel a otec dieťaťa, čomu však nie všetci v rodine uveria. Despotický otec upodozrieva mladý pár z klamstva, ktoré sa mu potvrdzuje ich odmeraným správaním. Tajné pokusy o útek Paula z farmy s veľkým úspechom narúša starý otec Don Pedro (Anthony Quinn), ktorý veľkou mierou pomôže k vzniku puta medzi mladým párom. Oslava úrody a s ňou spojená veselica ešte viac zblíži Paula a Viktóriu a pod vplyvom rodiny začína v ich lásku veriť aj predtým odmeraný otec.
V najnevhodnejšom čase, krátko po tom, ako otec Alberto súhlasí s ich svadbou v kostole, Paul napokon predsa len odíde, čo veľmi ťažko znáša práve otec Viktórie. Po nečakanom návrate Paul prichytí manželku s cudzím mužom, čo uľahčí jeho rozhodnutie vybaviť rozvod a vrátiť sa za Viktóriou. Pri návrate na farmu Paul nachádza zlomeného otca rodiny, ktorý pri roztržke spôsobí veľký požiar. Napriek veľkému úsiliu sa vinohrad zachrániť nepodarí a je tak ohrozená existencia celej farmy. Paul nachádza nepoškodený koreň, ktorý dáva nádej na záchranu generácie budovanej tradície vinohradníctva. Alberto napokon prijíma Paula do rodiny.

</doc>
<doc id="600041" url="https://sk.wikipedia.org/wiki?curid=600041" title="Rafal Majka">
Rafal Majka



</doc>
<doc id="600042" url="https://sk.wikipedia.org/wiki?curid=600042" title="Andrej Rudavský">
Andrej Rudavský

Andrej Rudavský (* 29. november 1933, Posada Górna, Poľsko – † 11. apríl 2016, Bratislava, Slovensko) bol významný slovenský keramikár, sochár a maliar.
V 50. rokoch študoval na umeleckopriemyslových školách v Bratislave a v Prahe, UMPRUM absolvoval v roku 1960. Po vyštudovaní sa usadil v Podunajských Biskupiciach, kde pôsobil až do svojej smrti.
Od roku 1962 bol členom Skupiny Mikuláša Galandu, známej ako „Galandovci“. Inšpiráciou pre jeho tvorbu boli ľudové motívy, národná história, mytológia, kresťanstvo.

</doc>
<doc id="600044" url="https://sk.wikipedia.org/wiki?curid=600044" title="Kolízne pravidlá">
Kolízne pravidlá

Kolízne pravidlá alebo hierarchické kritériá sú právne princípy, ktoré stanovujú prioritu a hierarchiu právnych noriem. Hoci je žiadúce konštruovať právny poriadok ako vnútorne neodporujúci si, v praxi sa nedá vyhnúť prípadom, kedy na ten istý právny vzťah dopadá niekoľko navzájom protichodných právnych noriem. V takom prípade sa uplatnia kolízne pravidlá. Aj keď sa v nich hovorí o „derogácii“, nejde o zrušenie zákona ako takého, iba sa určitá právna norma na daný prípad neaplikuje.
Ak dôjde ku kolízii medzi samotnými kolíznymi pravidlami, majú prioritu podľa tohto poradia (v zložitejších prípadoch, najmä pokiaľ ide o kolízii medzi viac ako dvoma právnymi normami však môže byť určenie priority sporné):

</doc>
<doc id="600085" url="https://sk.wikipedia.org/wiki?curid=600085" title="Antarktický polostrov">
Antarktický polostrov

Antarktický polostrov (angl. Antarctic Peninsula, šp. Península Antártica) je najsevernejšia časť pevninskej Antarktídy, vyčnievajúca severozápadným smerom k najjužnejšiemu cípu Južnej Ameriky. Vzdialenosť od Južnej Ameriky dosahuje približne . Ide o najväčší polostrov Antarktídy, jeho dĺžka je asi 1 300 kilometrov. Zo západu ho obmýva Bellingshausenovo a z východu Weddellovo more.
Poloha.
Nachádza sa približne medzi 57. a 75. stupňom západnej zemepisnej dĺžky, z antarktickej pevniny vystupuje zhruba na 75° južnej zemepisnej šírky, končí asi na 63° jzš. Plocha polostrova je približne , na dĺžku meria asi , je čiastočne zaľadnený a má veľmi členité pobrežie. Jeho širšia južná časť (šírka až ) nesie historické meno Palmerova zem a užšia severnejšia (len 40 až ) Grahamova zem, hranica medzi nimi prebieha približne na 69° južnej zemepisnej šírky. Na Grahamovu zem zo severu nadväzuje ešte kratučký polostrov Trinity, ktorým je celý Antarktický polostrov zakončený. Najsevernejším bodom polostrova je Hope Bay, kde sa nachádza argentínska vedecká stanica Esperanza.
Približne v polovici Antarktického polostrova ním prebieha južná polárna kružnica.
Z východu je obmývaný Weddellovým morom a zo západu Bellingshausenovým morom, pri pobreží je veľa ostrovov väčšinou spojených ľadom s pevninou. Juhovýchodný okraj lemuje Larsenov pobrežný ľad o ploche asi .
Geológia.
Polostrov je geologicky odlišný od starej antarktickej pevniny, tvorenej pevninskou platformou. Cez územie polostrova prechádza horský systém s alpinskou morfológiou; je vlastne pokračovaním juhoamerických Ánd, s ktorými je spojený podmorským horským chrbtom, tzv. Škótskym oblúkom. Hornatý povrch polostrova dosahuje výšku až (Mount Jackson). Nízky vek tunajšieho pohoria určuje aj charakter zaľadnenia, nie sú tu ako na centrálnej antarktickej pevnine rozsiahle ľadovcové štíty, ale visuté vrcholové a údolné ľadovce horského typu.
Podnebie.
Podnebie na Antarktickom polostrove sa vyznačuje najmiernejšou klímou v celej Antarktíde, teploty v januári dosahujú priemer 1 až 3 °C, kým v júni sa priemerná teplota pohybuje medzi −15 a −20 °C. Západné pobrežie najsevernejšej časti polostrova má najteplejšie podnebie, teploty tu dosahujú kladné hodnoty tri až štyri letné mesiace a v zime zriedkakedy klesajú pod −10 °C. Ďalej na juhu pozdĺž západného pobrežia a na severovýchodnom pobreží sú teploty nad nulou jeden až dva mesiace a v zime okolo −15 °C. Východné pobrežie polostrova na juh od 63° jzš. je najchladnejšie, teploty tu len málokedy vystúpia nad nulu. Nad polostrovom vznikajú ako následok stretov morských a kontinentálnych vzdušných prúdov časté cyklóny a frontálne systémy. Ročný úhrn zrážok činí asi , čo je asi 10-krát viac ako v centrálnej Antarktíde; na západnej strane polostrova prší viac ako na východnej.
História.
Dátum objavenie polostrova je predmetom diskusií, ale najpravdepodobnejšie ho ako prví ľudia uvideli 27. januára 1820 príslušníci ruskej vedeckej výpravy, ktorú viedol Fabian Gottlieb von Bellingshausen. Táto výprava ale pokladala územie za ľadové pole. O tri dni neskôr, 30. januára 1820, boli Edward Bransfield a William Smith s britskou expedíciou prvými, čo zmapovali časť polostrova. Až výprava Austrálčana Johna Rymila v roku 1937 preukázala, že skutočne ide o polostrov a nie iba o skupinu v ľadu zamrznutých ostrovov.
Územné nároky na polostrov, v rámci rozdelenia Antarktídy medzi vtedajšie mocnosti, si nárokovala Veľká Británia. V roku 1940 vzniesla na oblasť svoj nárok Argentína a v roku 1942 aj Čile. V roku 1961 nadobudla platnosť tzv. washingtonská Zmluva o Antarktíde, v ktorej sa zúčastnené krajiny zaviazali po dobu platnosti zmluvy zakonzervovať rozdelenie Antarktídy medzi jednotlivé krajiny podľa stavu z roku 1959, ale zároveň vlastnícke práva neuplatňovať. Táto zmluva bola v roku 1991 doplnená tzv. Madridským protokolom zaoberajúcim sa aj ekológiou a využitím Antarktídy.
Ľudia.
Hoci polostrov nemá trvalo žijúcich obyvateľov, je na ňom a priľahlých ostrovoch vzhľadom na miernejšie podnebie, najväčší ruch z celej Antarktídy. Koncentrujú sa tu vedecké stanice mnohých krajín sveta. Do oblasti sa v krátkom letnom období vypravujú vyhliadkové lode s turistami, túžiacimi vystúpiť na antarktickú pevninu. Koncom leta väčšina výskumníkov odchádza.

</doc>
<doc id="600089" url="https://sk.wikipedia.org/wiki?curid=600089" title="Jada Pinkettová-Smithová">
Jada Pinkettová-Smithová

Jada Pinkettová-Smithová (* 18. september 1971, Baltimore, Maryland, USA) je americká herečka, tanečnica, speváčka a skladateľka známa z filmov ako "Hrozba spoločnosti" (1993), "Zamilovaný profesor" (1996), "Vreskot 2" (1997), "Poprava" (1998), "Matrix Revolutions" (2001), "Matrix Reloaded" (2003), "Collateral" (2004), "Sila priateľstva" (2007), "Magic Mike XXL" ( 2015), "Matky rebelky" (2016). Od roku 2014 sa sporadicky objavuje v seriáli "Gotham". 
Od roku 1997 je vydatá za herca Willa Smitha, s ktorým má dve deti.
Detstvo a mladosť.
Narodila sa v Baltimore v štáte Maryland, ako Jada Koren Pinkett, svoje meno Jada, dostala po herečke Jade Rowland. Je afroamerického a západoindického pôvodu.
Od malička sa Jada zaujímala o herectvo a tancovanie. Neskôr študovala choreografiu a herectvo na škole v Baltimore, neskôr aj v Severnej Karolíne. Jada sa presťahovala do Los Angeles, kde hľadala pozíciu choreografky pre televíznu sériu "In Living Color", ktorú vytvoril herec Keenan Ivory Wayans. No neskôr sa pomocou agentov presadila ako herečka.
Kariéra.
Prvý raz na seba upútala vo filme "Zamilovaný profesor", kde sa predstavila ako študentka, do ktorej sa zamiloval Eddie Murphy. V rovnakom roku, sa spoločne s herečkami Queen Latifah a Vivicou A. Fox objavila v komédií "Vabank", ktorá hovorí o štyroch zúfalých ženách, ktoré sa rozhodnú vykradnúť banku. O rok neskôr získala menšiu rolu v úspešnom horrore "Vreskot 2" ktorý režíroval Wes Craven a pripojila sa k hereckému obsadeniu, ktoré tvorili herci a herečky ako Neve Campbellová, Sarah Michelle Gellarová, Courteney Coxová, David Arquette, Jamie Kennedy, Portia de Rossi, Timothy Olyphant či iní. 
V roku 1998 získala menšiu rolu v dráme "Poprava", kde tiež účinkoval Vince Vaughn či Anne Heche. 
Začiatkom roku 2000 bola obsadená do filmu "Matrix", kde stvárnila krásnu a zároveň odvážnu kapitánku Niobe. Jedná sa o jej najznámejšiu rolu, tiež sa objavila aj v ďalšej časti z roku 2003. 
Tiež sa objavila vo filmoch Collateral, "Sila priateľstva" či "Ženy", kde stvárnila lesbickú autorku Alex Fisher.
V roku 2008 režírovala film "Hĺbka duše", do ktorého obsadila príklad herca Idrisa Elbu. V roku 2014, začala hrať v dráme "Gotham". V roku 2016 sa objavila v menšej úlohe v komédií "Matky rebelky", po boku herečiek Mily Kunisovej a Christiny Applegatovej.
Tiež sa venuje aj dabingu. Dabovala napríklad hrošicu Glóriu vo všetkých častiach animovaného filmu "Madagaskar".
Hudba
Od roku 2002 pôsobí v kapele Wicked Wisdom. Debutový album kapely bol uverejnený dňa 21. februára 2006. Will Smith bol výkonným producentom projektu. Kapela uviedla album v roku 2006 a turné s heavy metalovou kapelou Sevendust. 
Súkromný život.
V roku 1994 sa Jada stretla s hercom Willom Smithom. Jada a Will sa stali priateľmi a začali spolu chodiť v roku 1995. Dňa 31. decembra 1997 sa spolu zosobášili, vzali sa v v blízkosti jej rodného mesta Baltimore v Marylande. 
Jada a Will majú spolu dve deti, Jaden (1998), a Willow (2000). Tiež je nevlastnou matkou Trey Smitha, Willovho syna z predchádzajúceho manželstva. 
Spoločne s Willom, Jada založila organizáciu Will and Jada Smith Family Foundation v Baltimore, v štáte Maryland, ktorá sa zameriava na mládež v mestských vnútorných mestách a podporu rodiny. Jej teta, Karen Banfield Evansová, je výkonným riaditeľom nadácie. Charita bola udelená Americkou scenáristickou asociáciou (ASA) za cenu humanitárnej ceny David Angella v roku 2006. 
V decembri 2006 darovala 1 milión dolárov Baltimore School of Arts na pamiatku svojho dobrého priateľa Tupaca Shakura.
Keď tete Pinkettovej-Smithovej, Karen Banfield Evansovej, bol diagnostikovaný lupus, spoločnosť Will a Jada Smith Family Foundation v spolupráci s Lupus Foundation of America a Maybelline uskutočnili 29. septembra prvú výročnú "Butterflies Over Hollywood" 2007, v divadle El Rey v Los Angeles. Podujatie získalo finančné prostriedky na verejné a profesionálne vzdelávacie programy LFA . Spoločnosť Will and Jada Smith Family Foundation bola udelená v roku 2007 na 4. výročnom ocenení Lupus Foundation of America Awards.
V roku 2012 v mene spoločnosti PETA, Pinkett Smith napísala list starostovi mesta Baltimore a žiadal, aby hosťujúci Ringling Brothers Circus "dodržiaval absolútny zákaz používania zariadení ako sú bullhooky Baltimore" a neublížil slonom. V roku 2013 sa objavila vo videoklipu pre kampaň Gucci "Chime for Change", ktorej cieľom je získať finančné prostriedky a povedomie o otázkach žien na celom svete.

</doc>
<doc id="600090" url="https://sk.wikipedia.org/wiki?curid=600090" title="Jada Pinkett Smith">
Jada Pinkett Smith



</doc>
<doc id="600092" url="https://sk.wikipedia.org/wiki?curid=600092" title="Tour de France 2017">
Tour de France 2017

Tour de France 2017 bol 104. ročník pretekov Tour de France. Štart pretekov bol 1. júla v nemeckom Düsseldorfe, trasa ďalej viedla územím Belgicka a Luxemburska do Francúzska. Tour skončila 23. júla v Paríži a pretekári absolvovali 21 etáp a .
Tímy.
Na štart nastúpilo 18 UCI Pro tímov, ktoré doplnili štyri kontinentálne tímy. Z každého tímu boli vybraní 9 jazdci. Celkový počet štartujúcich bol 198 cyklistov, medzi ktorými boli aj dvaja Slováci – bratia Saganovci.
● prokontinentálne tímy
Kľúčové momenty.
V 1. etape, ktorá sa konala v uliciach Düsseldorfu, sa udialo zopár pozoruhodných incidentov. V daždivom počasí sa na zemi ocitli 2 veľké mená, ktoré museli z pretekov odstúpiť napriek vysokým ambíciám už v prvý deň. Po nezvládnutí riadenia sa šmykol Jon Izaguirre, ktorý utrpel ľahkú zlomeninu. Horšie dopadol iný jeho krajan Alejandro Valverde, ktorý kvôli daždivému počasiu, ale aj kvôli preceneniu schopností ovládania bicykla na rohoch ťažko dopadol na cestu a zlomil si nohu. Obaja španielski cyklisti boli jednotkami svojich tímov.
Vo 4. etape sa pri záverečnom šprinte stretli v tesnom súboji Peter Sagan a Mark Cavendish, ktorý skončil so zlomenou lopatkou na ceste. Sagan dostal penalizáciu – bol zaradený na 115. miesto v etape so stratou 30 sekúnd a bolo mu strhnutých 80 bodov v bodovacej súťaži. Neskôr komisia rozhodla o diskvalifikácii 5-násobného víťaza bodovacej súťaže. Okamžite po tom, čo sa Sagan dozvedel o páde Cavendisha sa mu prišiel ospravedlniť. Za pád Marka Cavendisha mohol pravdepodobne kanál na ceste, na ktorom sa šmykol a hlavou sa oprel o Sagana, ktorého mohutná postava odrazila Marka do opačnej strany a ten stratil kontrolu nad svojím balansom. Mark Cavendish narazil do reklamných bariér a po páde cez neho prešiel iný cyklista. Už pred začiatkom Tour komisia varovala cyklistov pred odvážnymi pohybmi rúk. Aj napriek Saganovej nevine si komisia všimla jeho vystrčený pravý lakeť, ktorým nekontaktoval Marka, no odvážny manéver posúdili ako nebezpečný. Usúdili priame zavinenie pádu. Cavendish žiadal trest 6 mesiacov bez cyklistiky pre Petra, no napokon sa udobrili. Sagan napriek nesúhlasu akceptoval rozhodnutie a na nasledujúcu etapu nenastúpil napriek tomu, že jeho tím posielal mnoho sťažností na ASO a UCI. K vlne kritiky ohľadom tejto udalosti sa vyjadrili negatívne aj Lance Armstrong, André Greipel, Erik Zabel, Peter Velits a iní. UCI dňa 5. decembra 2017 uznala, že incident bol nezavinený zo strany Petra Sagana.
V 5. etape sa prvýkrát miešalo poradie a do TOP 10 sa dostali vrchárske mená, nakoľko dojazd sa konal na vysokom vrchu. V etape zvíťazil Fabio Aru po individuálnom 2-kilometrovom ataku. Tretí Christopher Froome prebral od tímového kolegu Gerainta Thomasa žltý dres pre lídra celkovej klasifikácie.
V 7. etape sa diváci dočkali napínavého šprintu, v ktorom sa prekvapujúco dobre sformoval tím Dimension Data, ktorý po odstúpení jednotky tímu Cavendisha bojoval v šprintoch za Edvalda Boassona Hagena. Po vynikajúcom timingu to vyzeralo, že po 6 rokoch si pripíše svoje tretie víťazstvo na Tour, no túto etapu napokon ovládol Nemec Marcel Kittel, ktorý zdolal Edvalda v najtesnejšom šprinte Tour de France vôbec. O víťazstve rozhodlo 5 milimetrov, v prepočte 0,0003 sekundy! Prvotné zábery vyzerali, že ide o remízu, no pri lepšom priblížení sa dal rozpoznať rozdiel. Aj kvôli tejto udalosti sa divácke kulisy rozzúrili.
V 9. etape sa stalo viacero udalostí, ktoré si zaslúžia pozornosť. Priebežne 10. cyklista celkovej klasifikácie Rafal Majka bol zapletený do pádu, po ktorom odstúpil s odreninami na bruchu lakťoch a nohách. V rovnakej situácii sa ocitol aj úvodný držiteľ žltého dresu Geraint Thomas, ktorý so zlomeninou odstúpil z pretekov. Už na prvom zo 7 náročných stúpaní strácala hlavná skupina desiatky minút na lídrov. V prudkom zjazde z Mont du Chat zaznamenal pád aj jeden z možných favoritov na celkové víťazstvo Richie Porte, ktorý pri pokuse o skrátenie trasy vyletel z bicykla a so sebou zobral aj vrchára Daniela Martina, ktorý našťastie pokračoval v pretekoch. Porte ale po náraze do skalnatej steny ostal ležať. Lekárka sa neskôr v cieli vyjadrila o jeho stave – bol v miernom šoku, pýtal sa, kde sú jeho okuliare, pretože boli drahé. Sám sa nechcel hýbať, chcel počkať na sanitku. Na úzkej ceste sa im perfektne podarilo predísť iným pádom, aj napriek tomu, že na ceste ležal zaistený Richie Porte, ktorý mal zlomenú panvu a kľučnú kosť. Konkurencia Chrisa Frooma sa tak znovu preriedila. Na jednom stúpaní mal Froome technické problémy, čo viedlo talianskeho majstra Fabia Aru k ataku. Do cieľa napokon nedorazilo, resp. nebolo klasifikovaných až 12 jazdcov. 5 z nich odstúpili, 7 nestihli časový limit, medzi nimi aj Juraj Sagan, Arnaud Démare, ktorý bol chvíľu držiteľom zeleného dresu, Matteo Trentin, Mark Renshaw, Ignatas Konovalovas a iní. Do cieľa nedorazil ani Robert Gesink, ktorý utrpel zlomeninu kľučnej kosti. O víťazstve znovu rozhodoval photofinish, nakoľko sa v tesnom súboji ocitli Rigoberto Urán a Warren Barguil. Z víťazstva sa radoval Barguil, nevediac o tom, že ozajstným víťazom bol Urán, ktorý časť posledného stúpania a zvyšok etapy jazdil na bicykli od mechanikov, ktorý mal iba jeden možný, a to ťažký prevod.
Etapy.
Pretekári absolvovali za 23 dní v 9 rovinatých, 5 kopcovitých a 5 horských etapách, súčasťou boli tiež 2 časovky.

</doc>
<doc id="600093" url="https://sk.wikipedia.org/wiki?curid=600093" title="Nábožensko-dejinná škola">
Nábožensko-dejinná škola

Nábožensko-dejinná škola () je názov skupiny nemeckých protestantských teológov, ktorí sa prevažne v 80. a 90. rokoch 19. storočia habilitovali (vo väčšine prípadov) na univerzite v Göttingene.
Charakteristika.
Hlavnými predstaviteľmi tohto teologického smeru boli: Bernhard Duhm (18471928), Albert Eichhorn (18561926), Hermann Gunkel (18621932), Johannes Weiß (18631914), Wilhelm Bousset (18651920), Alfred Rahlfs (18651935), Ernst Troeltsch (18651923), William Wrede (18591906), Heinrich Hackmann (18641935), Rudolf Otto (18691937), Hugo Gressmann (18771927) a Wilhelm Heitmüller (18691926). V širšom zmysle k tejto škole patrili aj: Carl Mirbt (18601929), Carl Clemen (18651940), Heinrich Weinel (18741936) a v istom období tiež švajčiarsky teológ Paul Wernle (18721939).Zlomovým momentom vývoja Nábožensko-dejinnej školy bol vedomý odklon od exegetickej metódy Albrechta Ritschla, ktorá, pri všetkej svojej "historickosti" a "kritickosti", v konečnom dôsledku vždy rešpektovala dogmatické mantinely. Pre predstaviteľov Nábožensko-dejinnej školy boli však, práve naopak, rozhodujúcim kritériom jedine exaktné filologické a historické fakty. Hlásali radikálny "historizmus", nevyhnutnú potrebu nepredpojato vnímať filozofický, sociálny a kultúrny "kontext" všetkých biblických a ranokresťanských textov. Výsledkom uplatnenia takéhoto prístupu boli mnohé nové poznatky o židovských, babylonských, perzských a helenistických vplyvoch, ktoré poznačili vznikajúce kresťanstvo. K ďalším dôsledkom takto vedeného teologického výskumu patrilo nepochybne intenzívnejšie štúdium nekresťanských náboženstiev.
Úsilie Nábožensko-dejinnej školy nakoniec síce nevyústilo do komparatívnej religionistiky, no prispelo k objasneniu vplyvov, ktoré formovali rané kresťanstvo.
Význam Nábožensko-dejinnej školy presiahol oblasť vnútrocirkevných teologických diskusií. Kľúčový význam mala snaha jej predstaviteľov sprístupniť výsledky svojej práce čo najširšej verejnosti. Boli totiž presvedčení, že ich popularizácia prispeje k pozdvihnutiu náboženského povedomia spoločnosti. Usporadúvali preto rôzne verejné prednášky a publikovali populárno-náučné teologické diela. Ich knižné edície, ako napr. "Religionsgeschichtliche Volksbücher" [Nábožensko-dejinné knihy pre ľud], "Lebensfragen" [Životné otázky], "Forschungen zur Religion und Literatur des Alten und Neuen Testaments" [Štúdie k náboženstvu a literatúre Starého a Nového zákona], "Göttinger Bibelwerk" [Göttingenské biblické dielo], či lexikón "Die Religion in Geschichte und Gegenwart" [Náboženstvo v dejinách a súčasnosti] zaznamenali na prelome 19. a 20. storočia veľký úspech.
Pod vplyvom udalostí Prvej svetovej vojny sa však protestantská teológia odvrátila od radikálneho historizmu. Nábožensko-dejinná škola postupne zanikla. Dodnes sa však v „teologickom slovníku“ zachovali niektoré ňou zadefinované a etablované pojmy, ako napr. „dejiny tradície“ ("Traditionsgeschichte"), „dejiny foriem“ ("Formgeschichte"), „miesto v živote“ ("Sitz im Leben"), „neskoré židovstvo“ ("Spätjudentum") či „helenistická komunita“ ("Hellenistische Gemeinde").
Hoci je postoj súčasnej nemeckej „postdialektickej“ teológie k teologickému historizmu skôr zdržanlivý, naďalej platí, že Nábožensko-dejinnú školu nemožno považovať za zanedbateľnú epizódu vývoja teologickej vedy.

</doc>
<doc id="600094" url="https://sk.wikipedia.org/wiki?curid=600094" title="Bonprix">
Bonprix

bonprix je jeden zo zásielkových odevných obchodných domov. Firma bola založená v roku 1986 v Hamburgu ako dcérska spoločnosť Otto Group. Sortiment bonprix zahŕňa oblečenie pre ženy, mužov a deti, ale aj textil a bytové doplnky. Firmu bonprix reprezentujú štyria členovia správnej rady: Dr. Kai Heck, Rien Jansen, Dr. Markus Fuchshofen a Dr. Richard Gottwald. Spoločnosť zamestnáva 3000 pracovníkov na celom svete.
Na slovenskom trhu firmu reprezentuje poľská spoločnosť bonprix, spoločnosť s ručením obmedzeným.
História firmy.
Firmu bonprix založili v roku 1986 Hans-Joachim Mundt a Michael Neve. V roku 1988 sa k nim pridal Josef Teeken. V roku 1989 po prvýkrát obrat spoločnosti prekročil 1 milión nemeckých mariek. Niekoľko týždňov po začiatku existencie bonprix uviedol na trh prvý katalóg, ktorý mal len 32 strán, v súčasnej dobe katalógy bonprix majú viac ako 200 strán.
Od roku 1997 je bonprix k dispozícii na internete, odkiaľ momentálne pochádza viac než 50% objednávok firmy. Od roku 1999 vznikala sieť módnych salónov bonprix – najskôr v severnom Nemecku. Odevná firma má v súčasnosti viac ako 70 predajní v Nemecku, viac ako 30 v Rakúsku, Švajčiarsku a v Taliansku.
Na slovenskom trhu má firma internetový obchod od roku 2006. V roku 2016 internetový obchod bonprix navštívilo každý mesiac viac než 440 tisíc užívateľov.
Pôsobnosť.
Od konca 90. rokov bonprix využíva multikanálovú stratégiu predaja. 4 kanály pôsobenia bonprix – e-commerce (elektronický obchod), katalóg, sieť maloobchodných predajní ako aj teleshopping. Firma má 30 miliónov zákazníkov v 29 krajinách sveta, z toho 9,5 milióna v Nemecku, kde je jej internetový obchod jedným z 10 najväčších. S obratom 1,432 miliardy eur v roku 2015/16 sa bonprix radí medzi najsilnejšie spoločnosti Otto Group.
Od roku 1991 bonprix realizuje stratégiu expanzie do ďalších európskych krajín. V súčasnej dobe (2017) spoločnosť pôsobí v 29 krajinách vrátane Slovenska.
Internetový obchod bonprix je v súčasnej dobe najdôležitejším distribučným kanálom firmy. Ponúka asi 30 000 produktov. Nositeľom ponuky firmy je aj katalóg, ktorý podľa údajov spoločnosti putuje do 500 000 domácností na Slovensku.

</doc>
<doc id="600095" url="https://sk.wikipedia.org/wiki?curid=600095" title="Administratívne členenie Spojeného kráľovstva a ovládaných území">
Administratívne členenie Spojeného kráľovstva a ovládaných území



</doc>
<doc id="600096" url="https://sk.wikipedia.org/wiki?curid=600096" title="Suslík">
Suslík

Suslík (v biológii dnes aj: suslik) môže byť:

</doc>
<doc id="600097" url="https://sk.wikipedia.org/wiki?curid=600097" title="Jada Pinkett Smithová">
Jada Pinkett Smithová



</doc>
<doc id="600098" url="https://sk.wikipedia.org/wiki?curid=600098" title="Dassault/Dornier Alpha Jet">
Dassault/Dornier Alpha Jet

Alpha Jet je dvojmotorové lietadlo, ktoré je určené pre pokračovací výcvik pilotov stíhacích lietadiel. Integrácia výzbroje typu vzduch-zem umožňuje využitie stroja aj v úlohe ľahkého bojového lietadla.
Alpha Jet je výsledkom francúzsko-nemeckej spolupráce, ktorá reflektovala podobné požiadavky vzdušných síl oboch krajín.
Vznik a vývoj.
Začiatkom 60. rokov 20. storočia začali Británia a Francúzsko spolupracovať na vývoji nového nadzvukového bojového lietadla, ktoré malo zároveň slúžiť na výcvik pilotov. Výsledkom tejto spolupráce bol SEPECAT Jaguar, ktorý sa nakoniec dokonale osvedčil v úlohe ľahkého bojového stroja. Pôvodná požiadavka Francúzska na cvičné lietadlo sa tak nenaplnila. Preto začalo Francúzsko rozvíjať spoluprácu s vtedajším Západným Nemeckom (NSR), ktoré potrebovalo nahradiť svoje zastarané bojové stroje Fiat G.91. Technická špecifikácia nového stroja bola vytvorená v roku 1968 a v júli 1969 bola podpísaná dohoda o spoločnom vývoji a výrobe. Na základe dohody mala každá z partnerských krajín zakúpiť 200 strojov, pričom výroba mala prebiehať v oboch štátoch. Výsledkom malo byť podzvukové lietadlo, ktorého pohon budú zabezpečovať motory SNECMA-Turbomeca Larzac. Nemecko malo negatívne skúsenosti spojené s haváriami svojich jednomotorovými Lockheed F-104 Starfighter, preto hneď od začiatku presadzovalo koncept dvojmotorového lietadla.
Svoje návrhy predložili tri skupiny výrobcov:
Víťazom súťaže sa v júli 1970 stal návrh TA501 od tímu Breguet-Dassault-Dornier. V roku 1971 sa spoločnosti Dassault a Breguet zlúčili do Avions Marcel Dassault-Breguet Aviation, ktorá dostala za úlohu vyrobiť dva prototypy nového lietadla. Ďalšie dva prototypy postavil Dornier v Nemecku. Ako prvý sa do vzduchu vzniesol francúzsky prototyp dňa 26. októbra 1973 a jeho nemecký proťajšok ho nasledoval o necelé tri mesiace neskôr.
V máji 1979 začalo francúzske letectvo nahrádzať zastarané T-33 Silver Star a Mystère IV novými Alpha Jet E (E ako école, t. j. škola). Francúzsko nakoniec neobjednalo 200 lietadiel, ako pôvodne plánovalo. Znížilo tento počet na 176 kusov, ktoré boli dodané do roku 1985.
NSR nemalo záujem o lietadlá v cvičnej verzii. Preferovalo výcvik na amerických strojoch, ktorý nemeckí piloti podstupovali na amerických základniach. Dodávky bojovej verzie Alpha Jet A (A ako appui tactique, t. j. taktická podpora) začali v roku 1978 a boli ukončené o 5 rokov neskôr. Luftwaffe objednala celkovo 175 strojov.
Konštrukcia.
Alpha Jet je malé a ľahké lietadlo s krídlami umiestnenými v hornej časti trupu. Na nábežnej hrane krídel bol použitý tzv. "psí zub", čo je zárez, ktorý zlepšuje aerodynamické vlastnosti lietadla pri vzlete a pristátí. Krídla majú veľké Fowlerove klapky a po oboch stranách trupu pred chvostovými plochami sú brzdiace klapky. To účinne zvyšuje vztlak pri pristátí v malých rýchlostiach.
Trojbodový podvozok tvorí predná podvozková noha, ktorá sa zaťahuje dozadu a nohy hlavného podvozku, ktoré sa zaťahujú do gondol motorov.
V gondolách v spodnej časti trupu sú umiestnené dva prúdové motory SNECMA Turbomeca Larzac 04-C5 s ťahom 13,24 kN. Stroje Luftwaffe boli neskôr modernizované variantom Larzac 04-C20 s ťahom 14,12 kN.
Kabína má tandemové usporiadanie sedadiel a dva samostatné prekryty. Zadné sedadlo sa nachádza vo vyššej polohe, čo umožňuje inštruktorovi mať smerom vpred dobrý výhľad. Francúzsky Alpha Jet E bol vybavený vystreľovacími sedadlami Martin Baker AJRM4, zatiaľ čo nemecký Alpha Jet A mal sedadlá UPC/Stencel S-III-F3. 
Francúzske lietadlá mali len základné avionické vybavenie, zatiaľ čo nemecké stroje disponovali pomerne sofistikovaným navigačno-bojovým systémom. Ten pozostával z inerciálneho navigačného systému Lear-Siegler, dopplerovského navigačného systému Litton a head-up displeja Kaiser/VDO.

</doc>
<doc id="600102" url="https://sk.wikipedia.org/wiki?curid=600102" title="Heinrich Hackmann">
Heinrich Hackmann

Heinrich Friedrich Hackmann (* 31. august 1864, Osnabrück – † 13. júl 1935, Hildesheim) bol nemecký protestantský teológ, historik a sinológ.
Študoval protestantskú teológiu na univerzitách v Lipsku a Göttingene. V roku 1893 sa habilitoval na univerzite v Göttingene a začal tu pôsobiť ako súkromný docent.
V rokoch 1894 až 1901 bol pastorom nemeckej komunity v Šanghaji. V roku 1901 sa vydal na študijnú cestu po južnej Číne, na prelome rokov 1902/1903 sa pohyboval v juhozápadnej časti Číny a skončil až Mjanmarsku.
V rokoch 1904 až 1910 pôsobil ako pastor nemeckej komunity v londýnskej štvrti "Denmark Hill". Počas tohto obdobia sa mu ešte raz podarilo precestovať južnú a východnú Áziu. Hackmannovým hlavným cieľom bolo študovať budhizmus v jeho mnohorakých lokálnych podobách.
V rokoch 1913 až 1934 bol riadnym profesorom všeobecných náboženských dejín na univerzite v Amsterdame.
Patril k stúpencom tzv. "Religionsgeschichtliche Schule" (Nábožensko-dejinná škola).

</doc>
<doc id="600103" url="https://sk.wikipedia.org/wiki?curid=600103" title="Cymbelin">
Cymbelin

Cymbelin (zjednodušená verzia vyšla v slovenčine pod názvom Cymbelín; v češtine vyšla hra pod názvami "Cymbelín" alebo "Cymbelin"; angl. "Cymbeline") je hra anglického dramatika Williama Shakespeara. Dej je založený na legende o keltskom kráľovi Cunobelinovi.
Názov prvého fóliového vydania z roku 1623: "The Tragedie of Cymbeline".
V hre sa objavuje príbeh stávky, ktorý je založený na žiarlivosti zúčastnených strán (Iachimo žiarli na Posthumov ideálny vzťah, Posthumus žiarli na vykonštruovaného soka Iachima). Druhý príbeh zrkadlí osud stratených synov a dedičov (Guideria a Arviragusa) kráľa Cymbelina. V treťom príbehu sa odohráva rímsko-britská vojna, ktorá končí víťazstvom Cymbelina a uzatvorením mieru medzi Britániou a Rímom. Komplikované vzťahy v závere Shakespeare ukočíruje do šťastného konca: otcovi sa vrátia jeho stratené deti, manželia si obnovia stratenú dôveru, Británia získa cenné víťazstvo, zajatci a nepriatelia získajú milosť, obnoví sa komunikácia medzi Britániou a Rímom.
Datácia vzniku: 1610
Texty: Prvé fólio: 1623
Miesto deja: Británia, Rím
Doba deja: 33 pred Kr.2 po Kr. (v dobe narodenia Krista a zároveň v renesančnom Taliansku).
Reč: próza 15%, verš 85% (z toho rýmovaný verš 4%).
Obsadenie.
sluhovia, šľachtici, väzenskí dozorcovia, duchovia rodiny Posthuma, Jupiter, priatelia Filaria, poslovia, hudobníci, rímska elita

</doc>
<doc id="600104" url="https://sk.wikipedia.org/wiki?curid=600104" title="Všetko čo mám rád (televízna relácia z roku 2017)">
Všetko čo mám rád (televízna relácia z roku 2017)

Všetko čo mám rád (štylizované ako VŠETKO ČO MÁM RÁD) je hudobno-zábavná talk show, ktorú od 23. júna 2017 vysiela TV JOJ. Moderátormi relácie bol Štefan Skrúcaný do roku 2020 a Ondrej Kandráč. V roku 2023 sa ku Ondrejovi Kandráčovi pridal Juraj Bača. V každej časti si moderátor pozve dvoch hostí, s ktorými preberá rôzne témy. Ondrej Kandráč vystupuje aj hudobne s kapelou. Od 2. augusta 2017 reláciu vysiela aj JOJ Family.
V auguste 2017 televízia JOJ oznámila, že relácia bude pokračovať aj na jeseň, konkrétne od septembra 2017. Premiéru mala 8. septembra.
2. novembra 2017 televízia oznámila výrobu tretej série, pričom 17. januára 2018 potvrdila, že s výrobou začne na jar 2018. Premiéru mala 4. mája 2018.
Štvrtá séria sa začala vysielať 7. septembra2018 a piata séria 12. januára 2019. Šiesta séria bude mať premiéru v roku 2022.
Od 22. septembra 2017 do 25. januára 2020 JOJ vysielala reláciu "Všetko čo má Ander rád" so známym zabávačom Anderom z Košíc. V relácii vystupuje aj Ondrej Kandráč s kapelou.
Kapela.
V šou hrá kapela na čele s Ondrejom Kandráčom. Na cimbal hrá so spevom Tomáš Oravec, na akordeóne Rado Duda, na kontrabase Tomáš Gašpierik a Juraj Kyseľ, na bicie Ľuboš Dvoščák a na husle so spevom Ondrej Kandráč.
Špeciál.
31. augusta 2017 JOJ odvysielala špeciál „"Hitparáda"“ s 10 najlepšími letnými hitmi zo šou "Všetko čo mám rád":
Všetko čo mám rád (kniha).
4. decembra 2017 bola vydaná kniha "Všetko čo mám rád", ktorá obsahuje to najlepšie z hudobno-zábavnej talk show TV JOJ s množstvom fotografií a výberom tých najlepších vtipov od moderátorov a ich hostí. Súčasťou knihy je spevník s notami k piesňam, ktoré v šou odzneli.
CD.
V novembri 2018 bolo vydané CD s názvom "Všetko čo mám rád", na ktorom nájdete hity z relácie v podaní Ondreja Kandráča a Štefana Skrúcaného.

</doc>
<doc id="600106" url="https://sk.wikipedia.org/wiki?curid=600106" title="Cymbelín">
Cymbelín

Cymbelín alebo Cymbelin (angl. "Cymbeline") môže byť:
Cymbelín môže byť aj česká folková hudobná skupina, pozri Cymbelín (hudobná skupina)

</doc>
<doc id="600109" url="https://sk.wikipedia.org/wiki?curid=600109" title="Železničné mosty cez Váh v Trenčíne">
Železničné mosty cez Váh v Trenčíne

V Trenčíne prechádza železničná trať Bratislava – Žilina (v cestovných poriadkoch vedená pod číslom 120) z pravého brehu na Váhu na ľavý. Na prevedenie trate cez Váh slúžili v jej histórii doteraz 2 odlišné mosty.
Starý železničný most.
Pôvodný železničný most bol postavený v roku 1883 podnikom Hügel, Sager a spol. Mal štvorpoľovú oceľovú priehradovú konštrukciu s rozpätiami polí 60,20 m. V rámci zdvojkoľajenia trate v roku 1907 bola na spoločné podpery umiestnená druhá mostná konštrukcia rovnakého typu.
Starý železničný most bol, tak ako aj mnohé ďalšie, silne poškodený na konci druhej svetovej vojny. V rámci jeho opravy boli použité opravené konštrukcie pôvodného mosta z roku 1907; vzhľadom na vek konštrukcií z roku 1883 bolo rozhodnuté o ich likvidácii a nahradení úplne novými. Novú konštrukciu tak postavila Vítkovická oceliareň a na opravené piliere bola osadená v roku 1946. Keďže však opravená staršia konštrukcia nevyhovovala únosnosťou, v rokoch 19821984 bola nahradená taktiež novou, túto však vyrobila Mostáreň VSŽ.
Nový železničný most.
Podpísaním viacerých dohôd v posledných desaťročiach sa Slovensko (resp. ešte Československo) zaviazalo zlepšiť parametre vybraných tratí. medzi ne patrili požiadavky na vyšiu únosnosť trate, ale aj vyššiu maximálnu rýchlosť, v tomto prípade najmenej 160 km/h. Oblúky pred a za mostom cez Váh však vyhovovali iba rýchlosti 100 km/h. Preto bolo nevyhnutné vyprojektovať a vybudovať preložku trate vrátane nového železničného mosta cez Váh. Nový železničný most je takmer o tretinu dlhší. Hoci základná koncepcia (2 samostatné mostovky pre každú koľaj na spoločných podperách a pilieroch) zostala zachovaná, hlavný rozdiel je v použití betónovej mostovky budovanej letmou betonážou. Hoci je rozpätie polí menšie (najdlhšie pole má 53,4 m), spodná hrana mostovky sa nachádza oproti starému mostu vyššie tak, aby bol plne rešpektovaný plavebný gabarit Vážskej vodnej cesty.
Most tvoria dvojica súbežných betónových komorových konštrukcií s postrannými chodníkmi. Každá z nich má po sedem polí, dĺžka premostenia v prípade pravého mostu je 336,6 m a ľavého mostu 341,4 m. Na most nadväzujú z oboch strán mohutné násypy, ktoré kvôli zníženiu záberov dotknutého územia sú ohraničené mohutnými opornými múrmi z uholníkov. Priamo do ľavobrežného násypu sa napája trať od Chynorian. Zaujímavosťou je atypické zavesenia trakčného vedenia na moste a priľahlých násypoch, ktoré nenesú stožiare ale oblúky. Trať na moste je tvorená pevnou jazdnou dráhou.

</doc>
<doc id="600110" url="https://sk.wikipedia.org/wiki?curid=600110" title="Tunel Diel">
Tunel Diel

Tunel Diel je železničný dvojkoľajný tunel postavený na preložke trate Bratislava – Žilina medzi Púchovom a Považskou Bystricou. Vybudovaním tunela sa podišiel rovnomenný vrch severne od existujúcich kúpeľov Nimnica.
Celková dĺžka tunela je takmer 1 082 metrov. Tunel je jednorúrový, dvojkoľajný. Razená časť tunela je dlhá 1 050 metrov, hĺbená časť pri východnom portáli 17 metrov, pri západnom 14,7 metrov. Súčasťou je tiež úniková štôlňa s dĺžkou 325,15 metra. Južný portál je v Nimnici, dva objekty boli kvôli výstavbe asanované. Na severnej strane sa napája na viadukt ponad Váh. Tunel mal byť vystavaný za 741 dní. Prevádzková rýchlosť tunela je 160 km/h s výhľadom na 200 km/h.
Podľa pôvodných plánov z roku 2006 mala stavba byť začatá v roku 2010 a ukončená v roku 2012. Zmluva na výstavbu úseku so Združením Nimnica však bola podpísaná až 7. júla 2016 a stavenisko odovzdané začiatkom septembra 2016. Tunel bol v celej dĺžke prerazený v máji 2019 a ďalej sa vykonávali armovacie a betonárske práce na definitívnom (sekundárnom) ostení tunela.
Tunel bol otvorený 17. septembra 2020. Celý úsek medzi Púchovom a Považskou Teplou by mal byť hotový v decembri 2021.

</doc>
<doc id="600111" url="https://sk.wikipedia.org/wiki?curid=600111" title="Majstrovstvá sveta v softbale mužov 2017">
Majstrovstvá sveta v softbale mužov 2017

Majstrovstvá sveta v softbale mužov 2017 bol v poradí 15. turnaj majstrovstiev sveta v softbale mužov, ktoré organizuje Svetová bejzbalová a softbalová konfederácia (WBSC). Konal sa vo Whitehorse, v provincii Yukon, v Kanade v dňoch od 7.16. júla 2017, za účasti 16 tímov. Nováčikmi turnaja boli družstvá Indie a Turecka. Kanada organizovala svetový šampionát mužov štvrtýkrát, predtým hostila toto podujatie v rokoch 1988, 2009 a 2015. Zápasy sa odohrali na 2 ihriskách softbalového komplexu Pepsi Softball Centre s kapacitou pre 3 000 divákov. Svoj siedmy titul získal , ktorý vo finálovom stretnutí zvíťazil nad .
Kvalifikácia.
WBSC pôvodne vybrala 20 družstiev z piatich kontinentov:
Nasadenie do skupín.
Poznámka: Číslo v zátvorke udáva umiestnenie vo svetovom rebríčku WBSC v roku 2017:

</doc>
<doc id="600112" url="https://sk.wikipedia.org/wiki?curid=600112" title="Dobrič">
Dobrič

Dobrič môže byť:

</doc>
<doc id="600116" url="https://sk.wikipedia.org/wiki?curid=600116" title="Tunel Milochov">
Tunel Milochov

Tunel Milochov je železničný tunel na preložke trate Bratislava – Žilina medzi Púchovom a Považskou Bystricou. Sprevádzkovaný bol v roku 2021.
Parametre.
Tunel pod vrchom Stavná je dvojkoľajný a jednorúrový. Jeho celková dĺžka je 1 861 metrov. Dĺžka razenej časti tunela bola plánovaná na 1 770 metrov, hĺbená časť pri východnom portáli 71 metrov, pri západnom 20 metrov. Súčasťou mala byť úniková štôlňa s dĺžkou 266,5 metra, situovaná približne v polovici dĺžky tunela kolmo k jeho osi a jej vyústenie v obecnej časti Horný Milochov. Novou rakúskou tunelovacou metódou bolo naplánované vytunelovať cca 250 000 m³ rúbaniny. Severné vyústenie je v areáli bývalých Považských strojární. Prevádzková rýchlosť tunela je 160 km/h.
Výstavba.
Výstavba tunelu bola plánovaná na 1023 dní. V júni 2019 bol od východného portálu vyrazený úsek v dĺžke 430 m. Od západného portálu bolo vyrazených 120 m. Razenie tunela ďalej prebiehalo iba od východného portálu.
Zmluva na úsek so Združením Nimnica bola podpísaná 7. júla 2016 a stavenisko odovzdané začiatkom septembra 2016. Celý úsek medzi Púchovom a Považskou Teplou bol dokončený v decembri 2021. Železničná zastávka Milochov bola výstavbou tunela zrušená bez náhrady a na mieste súčasnej trate bola postavená cesta.
Počas výstavby tunela bola staviteľom pri východnom portáli pod zeminou objavená čierna skládka odpadu v hĺbke pol až jedného metra. Skládka je dôvodom predraženia úseku Púchov – Považská Teplá o 430 tisíc eur.
Prevádzka.
Tunel bol prerazený 8. septembra 2020.
Prevádzka v tuneli bola započatá v stredu 15. decembra 2021, „prvý vlak s cestujúcimi prešiel cez tunel vo štvrtok [16. decembra] po polnoci, pričom už deň predtým v rámci tzv. poznania trate uskutočnili všetci dopravcovia povinné jazdy.“ Po oboch koľajách vlaky začali tunelom jazdiť v máji 2022.

</doc>
<doc id="600118" url="https://sk.wikipedia.org/wiki?curid=600118" title="Ropice (prírodná rezervácia)">
Ropice (prírodná rezervácia)

Ropice je prírodná rezervácia ev. č. 5639 v severovýchodnej časti Moravskosliezskych Beskýd, medzi obcami Řeka a Morávka v okrese Frýdek-Místek. Chránené územie pozostáva z dvoch nesúvisiacich častí, z ktorých väčšia zaberá vrchol a časti svahov hory Ropice (), ako aj nadväzujúce vrcholové partie hory Velký Lipový () a východné svahy hory Příslop (), menšia časť sa potom rozkladá na juhozápadných svahoch hory Ropička (). Oblasť spravuje AOPK ČR Správa CHKO Beskydy.
Ochrana.
Predmetom ochrany je komplex prírode blízkych lesov, tvorených prevažne bučinami s bútľavými stromami a zmiešanými porastami so zastúpením pôvodného smreka s radom ohrozených a vzácnych druhov organizmov, najmä vtákov. Význam majú aj geomorfologické javy ako skalné steny a sutinové pokryvy na svahoch, predovšetkým však rozsiahle svahové deformácie na severnom svahu Ropice, vyvolané skalnou lavínou, 

</doc>
<doc id="600120" url="https://sk.wikipedia.org/wiki?curid=600120" title="Skylab 1">
Skylab 1



</doc>
<doc id="600122" url="https://sk.wikipedia.org/wiki?curid=600122" title="Wilhelm Heitmüller">
Wilhelm Heitmüller

Wilhelm Heinrich Friedrich Heitmüller (* 3. august 1869, Döteberg (dnes súčasť mesta Seelze), Nemecko† 29. január 1926, Tübingen, Nemecko) bol nemecký protestantský teológ.
Životopis.
Wilhelm Heitmüller študoval protestantskú teológiu v Greifswalde, Marburgu, Lipsku a Göttingene. Bol členom študentských spolkov "Schwarzburgbund-Verbindung Sedinia Greifswald" a "SBV Nordalbingia Leipzig".
Habilitoval sa v roku 1902 na univerzite v Göttingene. V roku 1908 sa stal riadnym profesorom Nového zákona na univerzite v Marburgu (v akademickom roku 1917/1918 vykonával funkciu rektora).
V rokoch 1920 až 1924 pôsobil na univerzite v Bonne a od roku 1924 až do svojej smrti na univerzite v Tübingene.
Patril k predstaviteľom tzv. "Religionsgeschichtliche Schule" (Nábožensko-dejinná škola). Centrom jeho teologického výskumu bola problematika vzniku "sviatostí" v rámci raného kresťanstva a štúdium "ich" analógov vo vtedajšom nekresťanskom svete.
V spolupráci s Wilhelmom Boussetom (18651920) vydával Heitmüller v rokoch 1898 až 1917 odborný teologický časopis "Theologische Rundschau".
Heitmüller sa podieľal aj na tvorbe monumentálneho lexikónu "Religion in Geschichte und Gegenwart", bol zodpovedný za články týkajúce sa Nového zákona.

</doc>
<doc id="600123" url="https://sk.wikipedia.org/wiki?curid=600123" title="Magnusov efekt">
Magnusov efekt



</doc>
<doc id="600124" url="https://sk.wikipedia.org/wiki?curid=600124" title="Mechanizmus z Antikythéry">
Mechanizmus z Antikythéry



</doc>
<doc id="600125" url="https://sk.wikipedia.org/wiki?curid=600125" title="Chaldejský cyklus">
Chaldejský cyklus



</doc>
<doc id="600126" url="https://sk.wikipedia.org/wiki?curid=600126" title="Ropice (rozlišovacia stránka)">
Ropice (rozlišovacia stránka)

Ropice môžu byť:

</doc>
<doc id="600127" url="https://sk.wikipedia.org/wiki?curid=600127" title="Hviezdny rok">
Hviezdny rok



</doc>
<doc id="600128" url="https://sk.wikipedia.org/wiki?curid=600128" title="Slnovratový kolúr">
Slnovratový kolúr



</doc>
<doc id="600129" url="https://sk.wikipedia.org/wiki?curid=600129" title="Aktívna oblasť">
Aktívna oblasť

Aktívna oblasť môže byť:

</doc>
<doc id="600130" url="https://sk.wikipedia.org/wiki?curid=600130" title="Dekán">
Dekán

Dekán môže byť:

</doc>
<doc id="600131" url="https://sk.wikipedia.org/wiki?curid=600131" title="Gréci (rozlišovacia stránka)">
Gréci (rozlišovacia stránka)

Gréci môžu byť:

</doc>
<doc id="600132" url="https://sk.wikipedia.org/wiki?curid=600132" title="Kozmický priestor">
Kozmický priestor

Kozmický priestor alebo vesmírny priestor môže byť:

</doc>
<doc id="600133" url="https://sk.wikipedia.org/wiki?curid=600133" title="Zrážková teória vzniku Mesiaca">
Zrážková teória vzniku Mesiaca



</doc>
<doc id="600134" url="https://sk.wikipedia.org/wiki?curid=600134" title="Big splash">
Big splash



</doc>
<doc id="600140" url="https://sk.wikipedia.org/wiki?curid=600140" title="Carl Clemen">
Carl Clemen

Carl Christian Clemen (* 30. marec 1865, Sommerfeld (dnes súčasť Lipska), Nemecko† 8. júl 1940, Bonn, Nemecko) bol nemecký protestantský teológ a historik.
Životopis.
Maturitnú skúšku zložil v roku 1884 na gymnáziu "Fürstenschule" v meste Grimma. Následne študoval filozofiu, históriu a protestantskú teológiu na univerzitách v Lipsku, Tübingene, Halle an der Saale a Berlíne.
V roku 1892 sa habilitoval na univerzite v Halle an der Saale.
Od roku 1903 pôsobil ako súkromný docent na univerzite v Bonne. Tu sa v roku 1910 stal mimoriadnym profesorom dejín náboženstva ("Religionsgeschichte") a v roku 1920 riadnym profesorom Nového zákona a dejín náboženstva.
Emeritovaný bol v roku 1933. Zomrel 8. júla 1940 v Bonne.
Charakteristika.
Hoci bol Clemen vzdelaním predovšetkým teológ, štúdium náboženstiev a rozličných náboženských filozofií, ktoré ovplyvňovali vznikajúce rané kresťanstvo, ho však postupne doviedlo k religionistike. Jeho vedecká metóda spočívala v precíznej kultúrnej komparatistike a historicko-filologickej interpretácii pramenných materiálov.
V centre Clemenovho výskumu stáli nekresťanské náboženstva stredomorského priestoru. Venoval sa štúdiu ľudovej zbožnosti a rozličných mystérií ako aj gréckych a rímskych predstáv o posmrtnom živote, zaujímali ho tiež japonské a čínske náboženstvá, hinduizmus aj islam.
V roku 1927 publikoval štvorzväzkové dielo "Die Religionen der Erde" [Náboženstvá sveta].
Po svojej emeritácii v roku 1933 pokračoval v prednáškovej aj výskumnej činnosti. V atmosfére nástupu nacizmu a celkovej zmeny spoločenskej klímy prestavovali jeho štúdie o germánskych náboženských dejinách kritický príspevok do diskusie.

</doc>
<doc id="600141" url="https://sk.wikipedia.org/wiki?curid=600141" title="Majstrovstvá Európy v halovom lakrose mužov 2017">
Majstrovstvá Európy v halovom lakrose mužov 2017

Majstrovstvá Európy v halovom lakrose mužov 2017 bol prvý turnaj majstrovstiev Európy v halovom lakrose mužov, ktoré organizuje Európska lakrosová federácia (ELF). Konal sa v Turku, vo Fínsku v dňoch od 8.15. júla 2017, za účasti 14 tímov. Zápasy sa odohrali v 2 arénach: Marli Areena a Gatorade Center. Titul získal , ktorý vo finálovom stretnutí zvíťazil nad .
Po štyroch svetových šampionátoch sa tak uskutočnil prvýkrát aj európsky. Pôvodne sa predpokladalo, že sa turnaj uskutoční v mestách Turku a Kaarina za účasti 16 tímov. Okrem majstrovstiev sa mal uskutočniť aj európsky festival v halovom lakrose s 12 družstvami do 18 rokov a 6-členný ženský turnaj. 
Účastníci.
Družstvá do prvých dvoch skupín boli vyžrebované podľa nasledovných výkonnostných košov:
Zvýšných 6 družstiev vytvorilo skupinu Granite.

</doc>
<doc id="600143" url="https://sk.wikipedia.org/wiki?curid=600143" title="Chaskovo">
Chaskovo

Chaskovo () môže byť:

</doc>
<doc id="600147" url="https://sk.wikipedia.org/wiki?curid=600147" title="Jambol">
Jambol

Jambol () môže byť:

</doc>
<doc id="600149" url="https://sk.wikipedia.org/wiki?curid=600149" title="Vladimír Tatarka">
Vladimír Tatarka

Vladimír Tatarka (* 13. marec 1945, Banská Bystrica† 17. august 2001, Gánok) bol slovenský horolezec, skialpinista, znalec Vysokých Tatier a skúsený alpinista. Tatranci ho prezývali „Gipsy“.
Lezecké úspechy.
Okolo 300 výstupov v Tatrách. Množstvo prvovýstupov. Do Tatier prišiel v roku 1965. V roku 1970 taktiež spravil novú cestu v Z stene Veľkého Rozsutca v Malej Fatre. V Alpách tiež množstvo prelezov známych ciest. Na Pamíre vystúpil na Leninov štít, Korženevskú a v roku 1978 aj spravil novú cestu na Achmadi Doniša. V Hindukúši bol výborným výkonom prvovýstup alpským štýlom J kuloárom na Gumbaz-e-Safet a výstup na Nošak () v roku 1974, v roku 1977 prvovýstupy na sedemtisícovky Kohi Tez a Acher Čak s traverzom ich vrcholov. Bol účastníkom viacerých úspešných himalájskych expedícií, napr. v roku 1979 na Jannu, v roku 1981 na Kančendžongu. Za svoje kvalitné výkony bol v 70-tych rokoch členom slovenského i československého reprezentačného družstva.
Medzi jeho veľké úspechy v Tatrách patril aj sólo prelez troch najvyšších tatranských stien za 12 hodín aj s presunmi v Galérii Ganku, v S stene Javorového štítu a na Malom Kežmarskom štíte a mimoriadne obtiažne zlyžovanie západnej steny Kežmarského štítu. 
Zahynul nečakane tragicky 17. augusta 2001 pri lezení reťazovky s dcérou Vladkou na Gánku. Takmer pod vrcholom vypadol zo steny. 
Pri hlasovaní čitateľov časopisu Jamesák na Popradskom plese v septembri 2001 o Horolezca storočia získal Vlado Tatarka 32 hlasov a umiestnil sa na 4. mieste. Každoročne sa na jeho počesť koná v marci „Memoriál Vlada Tatarku“, od roku 2014 pribudlo aj meno Petra Šperku, ktorého brutálne popravili pod Nanga Parbatom v júni 2013.

</doc>
<doc id="600158" url="https://sk.wikipedia.org/wiki?curid=600158" title="Serie A 1961/1962">
Serie A 1961/1962

Serie A 1961/1962 bola sezóna talianskej najvyššej futbalovej súťaže. Víťazom tohto ročníka sa stalo Miláno, ktoré tak získalo svoj ôsmy titul majstra Talianska.

</doc>
<doc id="600159" url="https://sk.wikipedia.org/wiki?curid=600159" title="Serie A 1962/1963">
Serie A 1962/1963

Serie A 1962/1963 bola sezóna talianskej najvyššej futbalovej súťaže. Víťazom tohto ročníka sa stal Inter, ktorý tak získal svoj ôsmy titul majstra Talianska.

</doc>
<doc id="600161" url="https://sk.wikipedia.org/wiki?curid=600161" title="Motorový rušeň 755">
Motorový rušeň 755

Motorový rušeň 755 je výsledkom prvého pokusu o rekonštrukciu starších rušňov 753. Pôvodne malo vzniknúť rekonštrukciou (nielen radu 753) dokopy 100 takýchto rušňov, napokon však vznikol iba prototyp, ktorý bol po neúspešnom schvaľovacom procese odstavený pre poruchu trakčného generátora a od vtedy slúži iba ako exponát pri príležitostných výstavách. Rušne mali slúžiť v osobnej aj nákladnej doprave.
Pozadie a vývoj rušňa.
Po vzniku samostatného Slovenska v roku 1993 začali novovzniknuté Železnice Slovenskej republiky prakticky okamžite pociťovať nedostatok vhodných hnacích vozidiel . Obzvlášť zlá situácia bola v osobnej doprave, kde elektrickým vykurovaním disponovalo iba 26 rušňov radu 754, ďalšie pribúdali zástavbou vykurovacieho alternátora do o čosi starších rušňov radu 753 (ktoré boli potom preznačené na rad 750. Tie boli síce veľmi vydarené po mechanickej stránke, na stave ich spaľovacích motorov sa však v plnej miere podpisovalo počiatočné preťažovanie. Práve rušne pritom museli vo vozbe osobných vlakov nahrádzať často už dožívajúce motorové vozne, veď najstaršie boli vyrobené ešte na začiatku 50. rokov (rad 830) a po vzniku samostatného Slovenska boli ich opravy vykonávané na území Slovenska vôbec po prvýkrát (dovtedy sa o ich opravy vyššieho stupňa starali hlavne šumperské dielne). Hoci situácia v nákladnej doprave bola o čosi lepšia, ani tá nebola ideálna - okrem čoraz viac poruchového radu 753 novovzniknuté ŽSR disponovali aj spoľahlivými, no staršími rušňami radov 751 a 752 (tie mali rámy, podvozky, čelníky a trakčné motory takmer identické s novšími typmi 753 a 754), pomerne modernými, no poruchovými rušňami radu 735 a ďalej 6-osými rušňami radov 770, 771, 775, 776 a "Sergejmi" 781, ktoré boli síce spoľahlivé, ale boli príliš ťažké, ich motory mali vysokú spotrebu paliva a trojnápravové podvozky spôsobovali značné opotrebenie koľajníc najmä v malých oblúkoch.
Ak vezmeme do úvahy všeobecný nedostatok finančných prostriedkov tej doby, ako aj skutočnosť, že rušne radov 750 - 754 mali robustnú a osvedčenú mechanickú časť, východisko z tejto situácie bolo priam jasné - modernizácia týchto rušňov. Hneď prvý krok zo strany novovzniknutých ŽSR však bol chybný (alebo skôr pochybný) - namiesto otvorenej súťaže, ktorej by sa mohli zúčastniť aj spoločnosti so skúsenosťami so stavbou prípadne opravami lokomotív, došlo k priamemu zadaniu zákazky a to novovzniknutému subjektu s politickým pozadím tvorenom osobnosťami, ktoré mali síce akademické skúsenosti, avšak na konštruovaní lokomotív sa priamo nepodieľali - Martinská mechanotronická a.s. ŽSR následne vstúpili 20 % podielom do tohto subjektu. Okrem rušňa 755 pritom Martinská mechanotronická mala zrekonštruovať aj staršie lokomotívy 770/771 na moderný rad 772 a skonštruovať úplne novú motorovú jednotku, ktorá by vyriešila kardinálny problém ŽSR, ktorým bol nedostatok motorových vozňov. Celkom takto mala zrekonštruovať 208 lokomotív a postaviť 50 motorových jednotiek.
Samotný vývoj sa začal v roku 1995 a na novej lokomotíve pracovali hlavne inžinieri ŽOS Zvolen (neskorší realizátor prestavby) a ZŤS TEES Martin (výrobca spaľovacích motorov). Veľmi podarený dizajn je dielom doc. Štefana Kleina a bol ocenený Národnou cenou za design v roku 1997. Dňa 11. apríla 1996 o 13.30 bol na účel stavby prototypu prevzatý zástupcami ŽOS Zvolen nepojazdný rušeň 753.055. Prototyp bol stavebne dokončený v roku 1997, kedy bol ešte ako neprevádzkyschopný prezentovaný na Medzinárodnom strojárenskom veľtrhu v Brne. Začiatkom roka 1998 bol rušeň oživený a začali sa jeho prototypové skúšky. Tie však boli často prerušované pre rôzne závady. Hoci odborníci spočiatku kritizovali hlavne použitie spaľovacieho motora 12PA4 - 185 LOKO (ktorý je vlastne prepracovaným licenčným Pielstickom známym z problémovej rady 735), technici ZŤS TEES Martin odviedli v jeho prípade zrejme dobrú prácu. Problémy spôsoboval najmä trakčný alternátor, ktorého výrobca (Danubius Elektrik) mal už v čase výroby existenčné problémy a krátko na to bol na neho vyhlásený konkurz.
Oficiálny výrobca (Martinská Mechanotronická a.s.) sa však aj napriek nie príliš úspešným skúškam snažil o rozbehnutie sériovej modernizácie. V roku 1998 boli na modernizáciu pristavené ďalšie 2 rušne radu 753. Na nich však došlo iba k rekonštrukcii zavesenia podvozkov a odstrojeniu, neskôr boli zošrotované. K definitívnemu odstaveniu prototypu došlo v roku 1999 po požiari generátora.
Technický popis.
Jedná sa o skriňový motorový rušeň s dvoma koncovými kabínami. Z pôvodného radu 753 bol kompletne prevzatý rám aj s čelníkmi a podvozky s trakčnými motormi. Na pôvodné čelníky bola navarená skriňa s deformačnou zónou, ktorá bola následne opláštená, čím sa vytvoril priestor pre osadenie väčšej a aerodynamickejšie tvarovanej karosérie. Podvozky boli prevzaté bez väčšej zmeny; zmenou však prešlo zavesenie rámu na podvozky, a to pomocou gumokovových stĺpikov. Na pôvodné bočnice (integrované s rámom) bola osadená nová konštrukcia strechy; oplášťovanie je tvorené plastovými dielcami. Nové kabíny sa rovnako skladajú z hlavnej oceľovej kostry a plastového opláštenia. Obe kabíny sú plne klimatizované.
Základom pohonného reťazca je dvanásťvalcový prepĺňaný štvortaktný dieselový motor 12PA - 185 LOKO, ktorý vznikol prepracovaním pôvodného komôrkového dieselového spaľovacieho motora, vyrábaného v ZŤS TEES, a.s. Martin v licencii francúzskej spoločnosti Pielstick. Takto prepracovanému motoru stúpol výkon až o polovicu na 1 470 kW (iné zdroje uvádzajú výkon 1 500 kW), spotreba mala klesnúť na 210 g nafty / kWh. Motor je cez pružnú spojku spojený z trakčným alternátorom Danubius Elektrik a ďalej s vykurovacím a pomocným alternátorom rovnakého výrobcu. Prestavbou rušňa tak zároveň došlo ku zmene prenosu výkonu z elektrického jednosmerného na elektrický zmiešaný. Trakčné motory totiž zostali pôvodné, tlapovo uložené TE 005E (TE 015), každý s výkonom 300 kW; celkový výkon na obvode kolies tak mohol dosiahnúť 1 200 kW.
Lokomotíva je po novom vybavená aj elektrodynamickou brzdou, jej odporníky môžu dosiahnuť výkon 1 215 kW. Ovládače bŕzd zostali zachované z pôvodnej lokomotívy. Lokomotíva je vybavená vlakovým zabezpečovačom AŽD LS-90.
Skúšobná prevádzka a ďalšie osudy rušňa.
Dňa 30.03.1998 požiadala Martinská Mechanotronická, a.s. o povolenie na začatie typových skúšok Ministerstvo dopravy, pôšt a telekomunikácií. Hneď na to, v dňoch 1. až 4. apríla 1998 sa lokomotíva predstavuje širokej verejnosti v prevádzkyschopnom stave v Bratislave, v rámci výstavy INTERRAIL. Od apríla až do októbra 1998 oficiálny výrobca postupne dokladá doklady nevyhnutné na vykonávanie skúšok na ministerstvo, skúšky sú však opakovane prerušované pre závady rušňa. V auguste je však znovu rušeň prezentovaný v Bratislave v prevádzkyschopnom stave, a to pri príležitosti 150 rokov železníc na Slovensku.
Dňa 20.10.1998 bol konečne vydaný súhlas ministerstva dopravy na vykonanie prototypových skúšok. Tieto sa však pre poruchy lokomotívy reálne začínajú až začiatkom roka 1999 a z rovnakého dôvodu sú aj prerušované. Dňa 02.06.1999 sa ohľadom prototypových skúšok koná porada na Výskumnom a vývojovom ústave železníc pri ŽSR, ktorá odporúča ďalšie prototypové skúšky. Na základe tejto porady Martinská mechanotronická uzatvára s VVÚŽ zmluvu o vykonaní prototypových skúšok, v rámci ktorých sa dňa 30.06.1999 koná v RD Nové Zámky skúška regulácie trakčného výkonu, pri ktorej dochádza k poruche v obvode budenia trakčného alternátora. Následne je lokomotíva odtiahnutá do RD Vrútky, kde má byť opravená. Od vtedy už skúšky prebiehajú bez účasti VVÚŽ. Dňa 27.09.1999 Martinská Mechanotronická opätovne žiada o predĺženie skúšok, táto žiadosť je však na základe odmietavého vyjadrenia generálneho riaditeľstva ŽSR ministerstvom odmietnutá. Týmto sa skúšky lokomotívy končia a odvtedy je odstavená v RD Vrútky. V súčasnosti je "Tatranský orol", ako znie polooficiálna prezývka rušňa 755.001-5, odstavený ako nepojazdný v areáli Výhrevne Vrútky a vyskytuje sa ako exponát pri príležitostných výstavách so železničnou tématikou.
Po vyčlenení dopravy zo ŽSR prešiel rušeň do majetku Železničnej spoločnosti, a.s.; pri jej rozdelení podľa neoficiálnych informácii mal skončiť u Železničnej spoločnosti Cargo Slovakia, a.s. Od roku 2011 patrí Múzejnému a dokumentačnému centru pri ŽSR.

</doc>
<doc id="600165" url="https://sk.wikipedia.org/wiki?curid=600165" title="Majstrovstvá sveta v lakrose žien 2017">
Majstrovstvá sveta v lakrose žien 2017

Majstrovstvá sveta v lakrose žien 2017 bol v poradí 10. turnaj majstrovstiev sveta v lakrose žien, ktoré organizuje Medzinárodná lakrosová federácia (FIL). Konal v Guilforde, v grófstve Surrey, v Anglicku v dňoch od 12.22. júla 2017, za účasti rekordných 25 tímov. Nováčikom turnaja bola sedmica družstiev: Belgicko, Čína, Kolumbia, Mexiko, Španielsko, Švajčiarsko a Taliansko. Anglicko organizovalo svetový šampionát žien tretíkrát, predtým hostilo toto podujatie v rokoch 1982 (v Nottinghame) a 2001 (v High Wycombe). Ôsmy titul, z toho tretí titul v rade, získalo , ktoré vo finálovom stretnutí zvíťazilo nad .
Anglicku bola organizácia majstrovstiev udelená 12. júla 2012. Všetky zápasy sa odohrali v multifunčkom športovom komplexe Surrey Sports Park, ktorý je súčasťou University of Surrey, a ktorý je domovom pre viaceré kluby z rôznych kolektívnych i individuálnych športov.
Účastníci.
Pôvodne sa malo predstaviť aj družstvo Poľska.

</doc>
<doc id="600166" url="https://sk.wikipedia.org/wiki?curid=600166" title="Motorový rušeň 753">
Motorový rušeň 753

Motorový rušeň 753 (pôvodné označenie T 478.3) je typ univerzálneho dieselového rušňa s elektrickým jednosmerným prenosom výkonu, ktorý bol hromadne dodávaný počas sedemdesiatych rokov 20. storočia a významnou mierou prispel k ukončeniu prevádzky parných rušňov na území vtedajšieho Česko-Slovenska.
Vznik a vývoj.
V druhej polovici šesťdesiatych rokoch existovali smelé plány na úplne nahradenie parnej trakcie u ČSD – na hlavných ťahoch elektrickou trakciou a na vedľajších ťahoch motorovou trakciou. Z tohto dôvodu boli hromadne dodávané motorové rušne rôznych výkonnostných stupňov; pre väčšinu hlavných, zatiaľ neelektrifikovaných tratí a pre najdôležitejšie vedľajšie trate to mali byť lokomotívy nesúce označenie T 478.1 (dnes rad 751). Hoci šlo o vydarené a spoľahlivé stroje, predsa, ich výkon sa javil na najdôležitejších výkonoch ako nedostačujúci. Tieto rušne nemohli konkurovať najrýchlejším parným rušňom (ako problematické sa ukázalo udržiavanie rýchlosti nad 85 km/h), čo bolo spôsobené použitím inak osvedčených lodných nízkootáčkových motorov K6S 310 DR. Z uvedeného dôvodu bolo potrebné vyvinúť nový rušeň, ktorý dokáže trvale udržiavať maximálnu rýchlosť 100 km/h pri plnom využití výkonu trakčných motorov (trakčné motory rušňa 751 mohli dokopy podať výkon 1 200 kW, avšak maximálny výkon spaľovacieho motora bol len 1 104 kW).
Pôvodne sa predpokladalo využitie celej mechanickej časti z rušňa 751. Napokon boli prevzaté "iba" hlavný rám a podvozky, na ktorých bola postavená modernejšia skriňa. Úplnou novinkou bolo použitie kabín z laminátu. Predná časť kabín pri tom mala negatívny sklon a dominantným prvkom sa stali presahujúce dvojokná, ktoré pripomínali motorkárske okuliare. Hlavné zmeny sa ale udiali vo vnútri – pôvodný nízkootáčkový veľkoobjemový motor bol nahradený menším a podstatne komplikovanejším, ale vysokootáčkovým motorom, ktorý dokázal vyvinúť výkon 1 800 k (1 360 kW). Nový motor bol nielen výkonnejší, ale aj úspornejší, ľahší a v neposlednom rade mal kvôli vyšším pracovným otáčkam podstatne kultivovanejší chod.
Technický popis.
Motorový rušeň je riešený ako skriňový s kabínami na obidvoch koncoch. S hlavným rámom je integrovaná aj kostra bočníc; samotné bočnice sú tvorené pozinkovaným plechom. Strecha pozostáva z 3 častí (u prototypov z dvoch); jednú tvori panel nad parným generátorom (použil sa rovnako typ PG500 ako u radu 751), ďalšia nad trakčným motorom a posledná nad chladičom. Kabíny sú vyhotovené zo sklolaminátu. Celká skriňa je uložená prostredníctvom štvorice oceľových záväzkov na dvojicu dvojnápravových podvozkov klasickej koncepcie ČKD s kývačkovým vedením dvojkolies.
Zdrojom výkonu je prepĺňovaný vidlicový dvanásťvalcový motor s vŕtaním a zdvihom , ktorý cez pružnú spojku poháňa trakčné dynamo TD 802E. Ako pohon kolies slúžia 4 tlapovo uložené jednosmerné trakčné motory TE 005C, každý z nich má maximálny výkon 1 200 kW. Trakčné motory sú zapojené paralelne a budené sériovo.
V priestore medzi podvozkami sa nachádza hlavná nádrž na naftu a vodu (tento typ motorového rušňa poskytoval parné vykurovanie vozňov), ktorá má po oboch stranách skrine pre zabudovanie akumulátorov. K obom čelám nádrže sú primontované zásobníky piesku. V priestore medzi nádržou a podvozkami sú zasa umiestnené 2 vzduchojemy, každý o objeme 500 l.
Zdrojom elektriny pre palubnú sieť je nikelkadmiová batéria NKS150 o kapacite 150 Ah pri nápätí 110 V. Počnúc strojom s poradovým číslom 13 boli tieto rušne vybavené líniovým vlakovým zabezpečovačom a bolo umožnené ovládanie 2 rušňov z jedného stanovištia. Tento typ rušňa je vybavený pneumatickou brzdou, priamočiarou brzdou a vretenovou ručnou zaisťovacou brzdou.
Dodávky a prevádzka.
Oba prototypy boli zhotovené v roku 1968 a prakticky okamžite boli nasadené na podrobné testy na Železničnom skúšobnom okruhu Cehernice. Prvý prototyp, označený ako T 478.3001 mal pritom ešte prototypovú verziu motora s nižším vŕtaním valcov ( oproti sériovým ). Ešte v priebehu skúšok však dostal nový motor s už sériovým vŕtaním valcov a vyšším výkonom 1 470 kW. Zároveň dostal rýchlejší prevod, v dôsledku čoho jeho maximálna rýchlosť vzrástla až na /h a stal sa tak najrýchlejším motorovým rušňom, aký bol dovtedy prevádzkovaný na území Česko-slovenska. Nasledujúce skúšky však ukázali nadmerné zaťaženie rozhodujúcich celkov rušňa, čím boli maximálna rýchlosť aj výkon motora nastavené na pôvodnú hodnotu. Oba prototypy boli následne v rokoch 19681969 nasadené do skúšobnej prevádzky v depe Hradec Králové. Nasledovala výroba desaťkusovej overovacej série v roku 1970.
V rokoch 19711972 sa dodávala prvá séria v počte 60 kusov a to pre nasadenie na najvýznamnejších výkonoch. V priebehu roka 1973 nasledovala 2. séria rovnako v počte 60 kusov. Tretia, 120 kusová séria sa dodávala od marca 1974 do konca júna 1975. V priebehu druhej polovice roka 1975 sa dodala aj štvrtá, 48-kusová séria. V priebehu roka 1976 sa dodala piata, šesťdesiat kusová séria a posledných 48 rušňov šiestej série bolo dodaných v roku 1977.
Novododané rušne boli ihneď po dodaní nasadené na najvýznamnejšie výkony predovšetkým v diaľkovej osobnej doprave. Teda tam, kde sa najviac prejavoval výkonnostný deficit starších lokomotív 751. Tak ako pribúdal ich počet, v prevádzke pomaly končili najvýkonnejšie rýchlikové parné rušne a rušne 751 boli preraďované na menej významné výkony. To však so sebou prinášalo aj časté preťažovanie týchto rušňov; nezriedka šli na plný výkon s ťažkým rýchlikom aj stovky kilometrov. Pomerne často sa stávalo, že pri nasadení na rýchliky tieto stroje jazdili aj rýchlosťou prekračujúcou /h. V dôsledku týchto okolností, ako aj kvôli úplne novej konštrukcii spaľovacieho motora boli tieto rušne spočiatku veľmi poruchové. Časom však depá začali zvládať ich náročnejšiu údržbu a aj vďaka plošnej výmene najporuchovejších komponentov sa postupne stali najvýznamnejším radom rušňov nezávislej trakcie. Ich spoľahlivosti na konci sedemdesiatych rokov pomohlo aj prevzatie viac rýchlikovo konštruovaných odvodených lokomotív T 478.4 (dnes 754), ktoré prevzali vozbu najvýznamnejších rýchlikov a tieto lokomotívy sa mohli presunúť na menej náročné výkony.
Začiatok deväťdesiatych rokov priniesol ukončenie parného vykurovania osobných vlakov čím tieto rušne stratili svoje hlavné výkony. Kvôli všeobecnému nedostatku motorových rušňov s elektrickým vykurovaním však boli mnohé z nich rekonštruované na vykurovanie elektrické a zároveň preznačené na rad 750. Tie, ktoré zmenu vykurovania súprav nepodstúpili, boli nasadené do nákladnej dopravy, v ktorej postupne preberali najvýznamnejšie výkony po nehospodárnych "Sergejoch", rušňoch radu 781. Kvôli postupujúcej elektrifikácii a klesajúcim potrebám v nákladnej doprave však o svoje pozície začali koncom deväťdesiatych rokov prichádzať. V ich neprospech znela aj zložitejšia údržba a často aj zlý technický stav pohonných jednotiek, ktorý bol dôsledkom preťažovania v prvých rokoch prevádzky. Na prelome tisícročí sa tak začalo s hromadným odstavovaním a likvidáciou týchto rušňov. Už v deväťdesiatych rokoch sa ale začínajú objavovať snahy o ich remotorizáciu. Prvý pokus, spojený so zásadnou prestavbou na rad 755 u ŽSR sa skončil fliaskom (pozri motorový rušeň 755). Len o niečo lepšie dopadla snaha zastavať do pôvodných rušňov archaický, ale spoľahlivý a nenáročný nízkootáčkový šesťvalec K6S 310 DR, známy z rušňov 751 a 770/771 u ČD. Od roku 2001 začala vyradené rušne 753 remotorizovať česká spoločnosť CZ Loko zástavbou moderného dvanásťvalca od spoločnosti CATERPILLAR, a to spočiatku pre talianskych zákazníkov, neskôr aj pre českých. Pre českých súkromných dopravcov dochádzalo tiež k zástavbe motorov K6S 310 DR spoločne s pôvodným dynamom, ktoré boli vyviazané z vyradených rušňov 770 / 771.
U Železničnej spoločnosti Cargo Slovakia, ako štátneho nákladného dopravcu dojazdili pôvodné lokomotívy 753 okolo roku 2006, ČD Cargo ako štátny nákladný dopravca v Česku prevádzkoval posledné pôvodné kusy aj začiatkom aktuálneho desaťročia. 16. augusta 2013 došlo na nákladnom vlaku neďaleko Mladej Boleslavi k požiaru dynama posledného pôvodného prevádzkovaného rušňa 753.301 u ČD Cargo, čím sa zdalo, že prevádzka pôvodných rušňov 753 sa skončila. Napokon však bola opravená a od novembra 2016 sa opätovne zaradila do premávky, čím prevádzka tohoto, kedysi veľmi početného radu naďalej trvá.

</doc>
<doc id="600167" url="https://sk.wikipedia.org/wiki?curid=600167" title="Serie A 1963/1964">
Serie A 1963/1964

Serie A 1963/1964 bola sezóna talianskej najvyššej futbalovej súťaže. Víťazom tohto ročníka sa stala Bologna, ktorá tak získala svoj siedmy titul majstra Talianska.
Zápas o majstra.
Hralo sa v Ríme 7. júna 1964
Zápas o záchranu.
Hralo sa v Miláne 7. júna 1964

</doc>
<doc id="600169" url="https://sk.wikipedia.org/wiki?curid=600169" title="Čang Šuaj">
Čang Šuaj

Čang Šuaj (; pchin-jin "Zhang Shuai"; * 21. január 1989, Tiencin) je čínska profesionálna tenistka, ktorá hrá na okruhu WTA od roku 2003.
Na rebríčku WTA bola vo dvojhre najvyššie klasifikovaná v novembri 2016 na "23. mieste" a v štvorhre potom v apríli 2013 na "29. mieste".
Od roku 2007 je členkou čínskeho tímu vo Fed Cupe.

</doc>
<doc id="600171" url="https://sk.wikipedia.org/wiki?curid=600171" title="Lakros na Svetových hrách 2017">
Lakros na Svetových hrách 2017

Lakros na Svetových hrách 2017 bol lakrosový turnaj v rámci multišportového podujatia Svetových hier 2017. Konal sa vo Vroclave, v Poľsku v dňoch od 27.30. júla 2017, za účasti 6 ženských tímov. Lakrosový turnaj mal na svetových hrách premiéru a uskutočnil sa iba v ženskej kategórii. Zápasy sa odohrali na štadióne Stadion Sportowy Oławka s kapacitou 200 divákov. Štadión bol tiež dejiskom faustbalového turnaja. Na turnaji zvíťazilo , ktoré vo finálovom stretnutí vyhralo nad .

</doc>
<doc id="600173" url="https://sk.wikipedia.org/wiki?curid=600173" title="Heinrich Weinel">
Heinrich Weinel

Heinrich Weinel (* 28. apríl 1874, Vonhausen, Nemecko† 29. september 1936, Jena, Nemecko) bol nemecký protestantský teológ.
Životopis.
Protestantskú teológiu študoval na univerzitách v Gießene a Berlíne. V roku 1899 bol repetentom protestantského teologického konviktu v Bonne. Od roku 1900 pôsobil na univerzite v Bonne ako súkromný docent.
V roku 1904 bol vymenovaný za mimoriadneho profesora univerzity v Jene, v roku 1907 sa tu, ako nástupca Adolfa Hilgenfelda (18231907), stal riadnym profesorom Nového zákona. V akademickom roku 1921/1922 vykonával funkciu rektora. Neskôr sa rozhodol zmeniť oblasť pôsobnosti a od roku 1925 začal vyučovať systematickú teológiu.
Heinrich Weinel zomrel 29. septembra 1936 v Jene.
Charakteristika.
Heinrich Weinel bol autorom významnej dogmaticko-historickej štúdie "Die Wirkungen des Geistes" [Účinky Ducha], v ktorej zdôrazňoval, že kresťanstvo je náboženstvom postaveným primárne na osobnej skúsenosti, ktorá má prednosť pred dogmatikou. Celé toto dielo v konečnom dôsledku predstavuje dôkladnú nábožensko-psychologickú analýzu kresťanstva.
Weinel považoval apoštola Pavla za „hlásateľa náboženstva ľudského vnútra“.
Ďalším významným dielom Heinricha Weinela bola "Biblische Theologie des Neuen Testaments: Die Religion Jesu und des Urchristentums" [Biblická teológia Nového zákona: Ježišovo náboženstvo a náboženstvo raného kresťanstva]. Weinel v nej "de facto" predstavil svoj pohľad na náboženské dejiny vznikajúceho kresťanstva. Inšpiráciou mu bola práca Williama Wredea "Ueber Aufgabe und Methode der sogenannten Neutestamentlichen Theologie" [O úlohe a metóde takzvanej novozákonnej teológie] z roku 1897. Weinel rozlišoval medzi tým, čo hlásal Ježiš, a ranokresťanskou teológiou, ktorá mala tri formy (teológia pôvodnej židovsko-kresťanskej komunity, Pavlova teológia, teológia vznikajúcej kresťanskej cirkvi). Teológia vznikajúcej kresťanskej cirkvi však evidentne nepokračovala v rozvíjaní a precizovaní intencií ranej židovsko-kresťanskej komunity ani Pavlovej teológie, a tak akoby zatemnila skutočný obsah pôvodného, prorockého a morálneho posolstva Ježiša Krista.
V roku 1918 sa Weinel spolu s Hermanom Nohlom (18791960) a Reinhardom Buchwaldom (18841983) podieľal na založení "Volkshochschule Jena".
V roku 1921 sa Weinel stal čestným členom študentského spolku "Schwarzburgverbindung Alemannia Jena".
Podieľal sa na mnohých publikačných projektoch Nábožensko-dejinnej školy.

</doc>
<doc id="600175" url="https://sk.wikipedia.org/wiki?curid=600175" title="Kărdžali">
Kărdžali

Kărdžali () môže byť:

</doc>
<doc id="600176" url="https://sk.wikipedia.org/wiki?curid=600176" title="Serie A 1964/1965">
Serie A 1964/1965

Serie A 1964/1965 bola sezóna talianskej najvyššej futbalovej súťaže. Víťazom tohto ročníka sa stal Inter, ktorý tak získal svoj deviaty titul majstra Talianska.

</doc>
<doc id="600177" url="https://sk.wikipedia.org/wiki?curid=600177" title="Dávid Bartimej Tencer">
Dávid Bartimej Tencer



</doc>
<doc id="600178" url="https://sk.wikipedia.org/wiki?curid=600178" title="Serie A 1965/1966">
Serie A 1965/1966

Serie A 1965/1966 bola sezóna talianskej najvyššej futbalovej súťaže. Víťazom tohto ročníka sa stal Inter, ktorý tak získal svoj desiaty titul majstra Talianska.

</doc>
<doc id="600179" url="https://sk.wikipedia.org/wiki?curid=600179" title="Serie A 1966/1967">
Serie A 1966/1967

Serie A 1966/1967 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj trinásty titul majstra Talianska. V tomto ročníku zostúpili až štyri kluby, nakoľko nasledujúca sezóna Serie A mala iba 16 účastníkov.

</doc>
<doc id="600180" url="https://sk.wikipedia.org/wiki?curid=600180" title="Serie A 1967/1968">
Serie A 1967/1968

Serie A 1967/1968 bola sezóna talianskej najvyššej futbalovej súťaže. Víťazom tohto ročníka sa stalo Miláno, ktoré tak získalo svoj deviaty titul majstra Talianska. V tomto ročníku mala sútaž 16 účastníkov.

</doc>
<doc id="600182" url="https://sk.wikipedia.org/wiki?curid=600182" title="Žofia Jagellonská">
Žofia Jagellonská



</doc>
<doc id="600183" url="https://sk.wikipedia.org/wiki?curid=600183" title="Serie A 1968/1969">
Serie A 1968/1969

Serie A 1968/1969 bola sezóna talianskej najvyššej futbalovej súťaže. Víťazom tohto ročníka sa stala Fiorentina, ktorá tak získala svoj druhý titul majstra Talianska.

</doc>
<doc id="600185" url="https://sk.wikipedia.org/wiki?curid=600185" title="Ivan Baník">
Ivan Baník

Prof. RNDr. Ivan Baník, PhD. (* 30. september 1936, Španie Pole† 2. júl 2017, tamtiež) bol slovenský fyzik a vysokoškolský pedagóg na Fakulte prírodných vied UMB v Banskej Bystrici, Stavebnej fakulte a Elektrotechnickej fakulte STU v Bratislave.
Po vedeckej stránke sa venoval najmä skúmaniu fyzikálnych vlastností nekryštalických polovodičov najmä chalkogenidových skiel. Jeho experimentálne práce sa týkali vplyvu vysokého tlaku na ich fyzikálne vlastnosti, teoretické práce sa zaoberali vysvetlením ich elektrických, transportných a optických vlastností. Ďalšie jeho vedecké publikácie boli zamerané na oblasť termofyziky.
V oblasti výučby fyziky publikoval viac ako 100 článkov, ktoré boli orientovaných prevažne na netradičné a domáce fyzikálne experimenty. Jeho práca bola prezentovaná aj v rámci európskych iniciatív a . Je hlavným autorom 6 knižných publikácií, spoluautorom 3 stredoškolských učebníc a 10 skrípt. Intenzívne sa venoval výchove talentovanej mládeže, prednášal na Letných školách mladých fyzikov a na sústredeniach riešiteľov Fyzikálnej olympiády. Bol autorom približne 250 publikácii s celkovou odozvou asi 40 zahraničných citácii.
10. apríla 2006 ho prezident Ivan Gašparovič vymenoval za profesora v odbore teória vyučovania fyziky.
V roku 2014 ho rektor Slovenskej technickej univerzity prof. Ing. Robert Redhammer, PhD. menoval emeritným profesorom.
Bol členom Jednoty slovenských matematikov a fyzikov, ktorá jeho prínos ocenila Pedagogickým vyznamenaním a Striebornou plaketou.
Bol členom Slovenskej fyzikálnej spoločnosti, ktorá mu v roku 2011 udelila ocenenie Čestný člen Slovenskej fyzikálnej spoločnosti a v roku 2016 ocenenie Medaila Slovenskej fyzikálnej spoločnosti.
Kráľovská švédska akadémia vied ho zaradila medzi vedcov majúcich právo predkladať návrh na udelenie Nobelovej ceny za fyziku.

</doc>
<doc id="600186" url="https://sk.wikipedia.org/wiki?curid=600186" title="Anna Magnani">
Anna Magnani



</doc>
<doc id="600189" url="https://sk.wikipedia.org/wiki?curid=600189" title="Centrobasket žien 2017">
Centrobasket žien 2017

Centrobasket žien 2017 bol v poradí 20. turnaj majstrovstiev Strednej Ameriky a Karibiku v basketbale žien, ktoré organizuje Americká basketbalová federácia (FIBA Americas). Konal sa v meste Charlotte Amalie, na Amerických Panenských ostrovoch v dňoch od 12.16. júla 2017, za účasti 6 tímov. Turnaj sa mal za účasti 8 tímov pôvodne konať v júli 2016. Americké Panenské ostrovy boli organizátorom stredoamerického šampionátu žien prvýkrát. Zápasy sa odohrali v "University of the Virgin Islands Sports &amp; Fitness Center" s kapacitou 2 500 divákov. Titul neobhajovala , ktorá sa už ako istý účastník Majstrovstiev Ameriky 2017 na turnaji nepredstavila. Na turnaji zvíťazili domáce , ktoré sa umiestnili pred a .
Tieto majstrovstvá zároveň slúžili ako kvalifikácia stredoamerických družstiev na Majstrovstvá Ameriky 2017, ktoré organizuje Argentína. Kvalifikovali sa na ne 3 najlepšie družstvá. Zároveň slúžili ako kvalifikácia na Stredoamerické a karibské hry 2018 v Barranquille.
Kvalifikácia.
Pozn: Číslo v zátvorke udáva umiestnenie v medzinárodnom rebríčku FIBA k augustu 2016.

</doc>
<doc id="600192" url="https://sk.wikipedia.org/wiki?curid=600192" title="Ondrej Kandráč">
Ondrej Kandráč

Ondrej Kandráč (* 2. február 1978, Krásna Lúka) je slovenský huslista, primáš, spevák, folklorista, moderátor a umelecký režisér.
Jeho otec bol akordeonista, hráč na gajdici, spevák a učiteľ Milan Kandráč. Jeho mama je známa speváčka, interpretka ľudových piesní a folkloristka Monika Kandráčová. Brat Milan je huslista.

</doc>
<doc id="600193" url="https://sk.wikipedia.org/wiki?curid=600193" title="First Aid Kit (hudobná skupina)">
First Aid Kit (hudobná skupina)

First Aid Kit je švédské folkové duo pozostávajúce z dvoch sestier – Johanny (spev, klávesy, autoharfa, basová gitara) a Klary (spev, gitara) Söderberg. Pri živých vystúpeniach je duo doprevádzané bubeníkom, pedálovým steel gitaristom a hráčom na klávesy. V roku 2008 sa stali medzinárodne známe ich cover videom piesne od skupiny Fleet Foxes – "Tiger Mountain Peasant Song".

</doc>
<doc id="600195" url="https://sk.wikipedia.org/wiki?curid=600195" title="First Aid Kit">
First Aid Kit

First Aid Kit môže byť:

</doc>
<doc id="600197" url="https://sk.wikipedia.org/wiki?curid=600197" title="ZeitGeist">
ZeitGeist



</doc>
<doc id="600198" url="https://sk.wikipedia.org/wiki?curid=600198" title="Milosť (právo)">
Milosť (právo)

Milosť je nevymáhateľné a nezaslúžené odpustenie trestu. Je inštitútom trestného práva, o ktorom samostatne rozhoduje prezident. Amnestiou sa rozumie hromadná milosť.
Rozoznávajú sa tri formy udelenia milosti:
Na základe Ústavy Slovenskej republiky prezident odpúšťa a zmierňuje tresty uložené súdmi v trestnom konaní a zahládza odsúdenie formou individuálnej milosti alebo amnestie, t. j. má právo udeliť milosť alebo amnestiu formou agraciácie a rehabilitácie. Ak ide o amnestiu, vyžaduje k svojej platnosti spolupodpis predsedu vlády. Prezident mal v minulosti aj právo abolície, toto právo mu však bolo 1. júla 2001 odobraté novelizáciou ústavy.

</doc>
<doc id="600200" url="https://sk.wikipedia.org/wiki?curid=600200" title="Serie A 1969/1970">
Serie A 1969/1970

Serie A 1969/1970 bola sezóna talianskej najvyššej futbalovej súťaže. Víťazom tohto ročníka sa stalo Cagliari, ktoré tak získalo svoj prvý titul majstra Talianska.

</doc>
<doc id="600201" url="https://sk.wikipedia.org/wiki?curid=600201" title="Orient (rozlišovacia stránka)">
Orient (rozlišovacia stránka)

Orient môže byť:

</doc>
<doc id="600202" url="https://sk.wikipedia.org/wiki?curid=600202" title="Starý Orient">
Starý Orient

Starý Orient alebo staroveký Orient môže byť:

</doc>
<doc id="600203" url="https://sk.wikipedia.org/wiki?curid=600203" title="Staroveký Orient">
Staroveký Orient



</doc>
<doc id="600205" url="https://sk.wikipedia.org/wiki?curid=600205" title="Serie A 1970/1971">
Serie A 1970/1971

Serie A 1970/1971 bola sezóna talianskej najvyššej futbalovej súťaže. Víťazom tohto ročníka sa stal Inter, ktorý tak získal svoj jedenásty titul majstra Talianska.

</doc>
<doc id="600208" url="https://sk.wikipedia.org/wiki?curid=600208" title="Plynová električka">
Plynová električka

Plynová električka, poháňaná spaľovaním svietiplynu z tlakových nádob, bola prvýkrát zavedená v roku 1893 v Nemecku a rozšírila sa do niekoľkých ďalších miest a krajín. Elektrická električka ju v blízkej dobe vytlačila.
Prvý výbušný plynový motor si nechal patentovať francúzsky Belgičan Étienne Lenoir v roku 1859. Roku 1863 skonštruoval plynový automobil a roku 1869 plynový čln. Roku 1876 Nicolaus Otto z firmy Deutz skonštruoval prvý štvortaktný plynový motor.
Patenty umožňujúce použitie plynového pohonu v koľajovej doprave získal nemecký inžinier Karl Lührig. V roku 1893 začalo jazdiť 6 električiek na stlačený svietiplyn v Drážďanoch, zhruba v rovnakej dobe aj v Nordhausene. Plyn bol v každom vozni stlačený v 6 nádobách, s pretlakom 6 barov.
Svietiplynové električky jazdili v pravidelnej prevádzke tiež v Chicagu v USA, v Bermondsey v Anglicku, v Dessau v Nemecku i inde.
V Paríži bola svietiplynová električka v prevádzke od leta roku 1896 medzi bránou La Chapelle a Saint-Denis. Vozeň bol skonštruovaný v Anglicku. Tlaková nádoba so svietiplynom, stlačeným na 10 barov, bola umiestnená na podvozku vozidla. Električka mala kapacitu 42 cestujúcich, dosahovala rýchlosť aj /h a mala akčný rádius .
Vo Sliezsku bola dlhá trať pre vozidlá s plynovým pohonom postavená z Hiršberku (Jelenia Góra, Hirschberg) cez Teplice (Cieplice Śląskie, Warmbrunn) do Heřmanic (Sobieszów, Hermsdorf). Jazdilo na nej celkom 22 vozidiel na svietiplyn.
V roku 1897 sa uvažovalo o zavedení plynovej električky v Prahe, pretože vrchné trolejové vedenie Křižíkových dráh bolo vnímané ako významné negatívum. V roku 1897 sa možnosťou plynových električiek v Prahe zaoberal časopis "Z říše vědy a práce" v článku, ktorý spochybňoval samozrejmosť zavedenia elektrických električiek a vychvaľoval výhody plynového pohonu.

</doc>
<doc id="600209" url="https://sk.wikipedia.org/wiki?curid=600209" title="Serie A 1971/1972">
Serie A 1971/1972

Serie A 1971/1972 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj štrnásty titul majstra Talianska.

</doc>
<doc id="600211" url="https://sk.wikipedia.org/wiki?curid=600211" title="Serie A 1972/1973">
Serie A 1972/1973

Serie A 1972/1973 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj pätnásty titul majstra Talianska.

</doc>
<doc id="600213" url="https://sk.wikipedia.org/wiki?curid=600213" title="Vreskot 2">
Vreskot 2

Vreskot 2 je americký hororový psychopatický film natočený v roku 1997, ktorý režíroval Wes Craven a napísal Kevin Williamson. Hrajú v ňom David Arquette, Neve Campbellová, Courteney Coxová, Sarah Michelle Gellarová, Jamie Kennedy, Laurie Metcalfová, Jerry O’Connell, Jada Pinkettová a Liev Schreiber.
Film mal premiéru 12. decembra 1997 spoločnosťou Dimension Films ako druhá časť, po pôvodnom filme Vreskot.
Druhá časť sa odohráva jeden rok po prvej časti, kde sa opäť objavuje hlavná hrdinka "Sidney Prescott" (Neve Campbellová), teraz študentka na fiktívnej Windsor College, ktorá sa stane obeťou vraha, v podobe masky, tzv. „Ghostface“, ktorý sa snaží napodobňovať vrahov z prvej časti. Sidney sprevádza tiež jej kamarát "Randy Meeks" (Jamie Kennedy), bývalý šerif "Dewey Riley" (David Arquette) a spravodajská reportérka "Gale Weathers" (Courteney Coxová). Rovnako ako v predchádzajúcej časti, Vreskot 2 spája násilie hororového žánru s prvkami komédie.
Po filme nasledovali dve pokračovania, Vreskot 3 (2000) a Vreskot 4 (2011).
Casting.
Neve Campbellová bola zmluvne dohodnutá na tom, aby opätovne vystupovala ako hrdinka "Sidney Prescott" v potenciálnom pokračovaní, kým filmovanie filmu Vreskot neskončí, jej postava bola jediná z pôvodného filmu, ktorá mala zaručenie prežiť a pokračovať aj v ďalších pokračovaniach.
Po úspechu prvej časti sa spoločnosť Dimensions Film rozhodla, že vytvorí trilógiu, v ktorých postavy ktoré prežili budú pokračovať vo všetkých troch častiach - Courteney Coxová ako ambiciózna spravodajská reportérka "Gale Weathers", David Arquette ako bývalý šerif "Dewey Riley", Jamie Kennedy ako filmový fanúšik "Randy Meeks" a Liev Schreiber ako muž, ktorý údajne zavraždil matku hlavnej hrdinky. Roger L. Jackson sa tiež vrátil, aby "nadaboval" hlas Ghostface v telefóne.
Keď boli dohodnutí herci z prvej časti, začali sa hľadať nový, ktorý by stvárnili postavy z druhej časti. Hľadali sa najmä mladý herci, ktorý sa zriedka objavovali televíznych reláciách či filmoch tej doby.
Medzi najnovšie obsadenie filmu patrí Sarah Michelle Gellar ako fanúšička strašidelných filmov "Cici Cooper", Elise Neal ako Sidneyina priateľka a spolubývajúca "Hallie", Jerry O'Connell ako Sidneyiin priateľ "Derek", Timothy Olyphant ako "Mickey" a Laurie Metcalfová ako miestna reportérka "Debbie Salt", neskôr odhalená ako "pani Loomisová", matka Billyho Loomisa z prvej časti Vreskot. Mnohí aktéri, ktorí sa podieľali na produkcii, vrátane Campbellovej, Coxovej, Gellarovej a O'Connell, mali v tom čase svoje vlastné televízne seriály, čím umožnili obmedzenú dostupnosť výroby a naplánovali si svoju účasť. Najmä Sarah Michelle Gellar ktorá medzi filmovaním "Buffy, premožiteľka upírov" a len nedávno dokončila prácu na ďalšom Williamsonovom filme, "Viem, čo si robil minulé leto" (1997). Napriek hektickému plánovaniu, Sarah Michelle Gellar priznala v rozhovore, že súhlasila s výkonom vo filme Vreskot 2 bez toho, aby si prečítala scenár kvôli úspechu prvej časti. Metcalfová práve skončila svoju deväťročnú časť na populárnom sitcome "Roseanne", keď začala pracovať na filme na Vreskot 2, režisér Wes Craven chválil jej schopnosť vykresliť rozrušenú pani Loomisovú. Herci, ktorí chceli získať úlohu "Dereka", museli konkurzu vykonaním scény z filmu, kde postava spieva "I Think I Love You". Olyphantova účasť ako Mickey bola jeho prvou vedúcou úlohou vo filme. 
Tiež sa na filme zúčastnil aj Lewis Arquette, otec Davida Arquetteho, ako miestny šéf, ktorý bol poverený vyšetrovaním nových vrážd, Duane Martin ako Gale kameraman Joel, Jada Pinkett a Omar Epps ako Maureen Evans a Phil Stevens, ktorý sa stali prvými obeťami, Portia de Rossi a Rebecca Gayheart ako sestry Murphy a Lois. Gayheart prišla už v prvej časti na konkurz, kde sa uchádzala o rolu Tatum Riley, ktorú získala Rose McGowan, tiež prišla niekoľko krát na konkurz v druhej časti, pre úlohy "Cici Cooper", "Hallie" a "Maureen Evans" predtým, než získala úlohu sestry Lois. 
Vo vedľajších úlohách sa objavili herci ako Heather Graham, Marisol Nichols, Tori Spelling, Luke Wilson, Peter Deming a iní.

</doc>
<doc id="600214" url="https://sk.wikipedia.org/wiki?curid=600214" title="Serie A 1973/1974">
Serie A 1973/1974

Serie A 1973/1974 bola sezóna talianskej najvyššej futbalovej súťaže. Víťazom tohto ročníka sa stalo Lazio, ktoré tak získalo svoj prvý titul majstra Talianska. Lazio napriek zisku titulu nehralo nasledujúci ročník Pohára majstrov európskych krajín z dôvodu výtržností fanúšikov v predchádzajúcom ročníku Pohára UEFA v zápase s Ipswich Town. Z dôvodu manipulácií so zápasmi a korupcie došlo k odpočítaniu bodov a preradeniu niektorých tímov. Sampdoria prišla o 3 body, Foggia prišla o 6 bodov a Verona bola preradená na posledné miesto v tabuľke. 

</doc>
<doc id="600215" url="https://sk.wikipedia.org/wiki?curid=600215" title="Serie A 1974/1975">
Serie A 1974/1975

Serie A 1974/1975 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj šestnásty titul majstra Talianska.

</doc>
<doc id="600219" url="https://sk.wikipedia.org/wiki?curid=600219" title="Dättlikon">
Dättlikon

Dättlikon je obec v kantóne Zürich vo Švajčiarsku. 
V roku 2013 mala 756 obyvateľov.

</doc>
<doc id="600222" url="https://sk.wikipedia.org/wiki?curid=600222" title="Prvá bulharská ríša">
Prvá bulharská ríša

Prvá bulharská ríša () bol stredoveký bulharský štát, existujúci v rokoch 681 až 1018, ktorý na prechodnú dobu dosiahol v rámci Balkánu postavenie veľmoci. Jeho zakladateľom bol chán Asparuch, ktorý po rozpade Veľkého Bulharska viedol kmene kočovných Prabulharov na Balkánsky polostrov, kde spolu so slovanskými kmeňmi vytvoril nový štátny útvar, ktorý susedná mocnosť, Byzantská ríša, roku 681 formálne uznala v mierovej zmluve.
Bulharský štát v ďalších rokoch postupne expandoval, stal sa protiváhou byzantského vplyvu na Balkáne a brzdou prípadnej asimilácie slovanských kmeňov pod byzantskou nadvládou. Bulharskí cháni počas 8. storočia tiež niekoľkokrát zasiahli do vnútornej politiky Byzancie; za chána Kruma došlo k veľkému nárastu bulharskej moci, ktorý sa odrazil aj v neúspešnom bulharskom pokuse o dobytie Konštantínopola, hlavného mesta Byzantskej ríše v roku 813. Krumov nástupca Omurtag vytvoril v ríši už ucelenejšiu správu, založenú na systéme žúp pod kontrolou chánových úradníkov.
Po celú dobu Bulharská ríša postupne silnela, avšak jej medzinárodné postavenie nebolo dostatočne pevné, kým chán Boris neprijal v roku 864 pravoslávie s gréčtinou ako liturgickým jazykom. Aby však Boris obmedzil vplyv gréckeho kléru na svojom území, poskytol v Bulharsku azyl Metodovým žiakom potom, čo boli vyhnaní z Veľkej Moravy; nimi propagovaná slovanská liturgia sa vzápätí v Bulharsku rýchlo rozšírila, čím sa síce sprvu limitoval aj vplyv Byzantskej ríše na bulharský štát, neskôr sa však ukázalo, že riziko spojené s tým, že niektoré časti ríše budú politicky ťahať skôr k Byzancii, existuje. Vtedajšie Bulharsko preto vysielalo ďalších vzdelaných cirkevných zástupcov do vzdialenejších území ríše; jednalo sa o žiakov Cyrila a Metoda. Najväčšieho rozsahu dosiahla Bulharská ríša za kniežaťa a neskôr cára Simeona, za vlády jeho syna Petra však už nasledoval úpadok. Ku koncu 10. storočia ovládla Bulharsko Byzantská ríša, aj keď západné časti bulharského územia si pod vládou komitopulov udržali nezávislosť. Najmladší z nich, Samuil, dobyl naspäť niektoré stratené územia a na začiatku jeho vlády dosiahol bulharský štát dočasne opäť pozície regionálnej veľmoci. Po jeho smrti už Bulhari strácali ďalšie a ďalšie územia, až boli zvyšky prvej bulharskej ríše pripojené k Byzancii. Na konci 12. storočia sa bulharský štát opäť obnovil ako Druhá bulharská ríša.
V priebehu svojej existencie sa ríša pretvorila z obranného zväzu proti vonkajším nepriateľom medzi Slovanmi a pôvodnými turkickými Bulharmi v stredoveký štát s jednotnou slovanskou kultúrou, pretože oveľa menej početní Prabulhari, hoci mali spočiatku v štáte dominantné postavenie, sa zmiešali so slovanskou populáciou a asimilovali sa. Prevažne slovanský charakter štátu sa prejavil v roku 864, keď vládca ríše, pôvodne nazývaný chán, prijal slovanský kniežací titul. Roku 864 zároveň Bulhari (v tej dobe už takmer homogénny slovanský národ) prijali kresťanstvo a zároveň sa počas prvých storočí spoločnosť postupne vývojovo posunula od kmeňovej štruktúry k feudálnemu poriadku, pričom krajina bola rozdelená na takzvané župy, čiže komitéty s vládnym úradníkom (komét, župan) v čele. Spolu so zavedením staroslovienčiny ako literárneho a liturgického jazyka a s tým aj hlaholiky, respektíve cyriliky, došlo počas vlády Simeona I. k rozkvetu bulharskej vzdelanosti a písomníctva.
História.
Zánik Veľkého Bulharska a príchod Protobulharov na Balkán.
V prvej polovici 7. storočia zjednotil chán Kubrat protobulharské kmene v stepiach na sever od Čierneho mora medzi Dneprom a Dnestrom. Po jeho smrti roku 651 sa však jeho ríša začala rozpadať a úpadku tohto prvého prabulharského štátu využili Chazari, ktorí vtrhli na bulharské územie a časť Prabulharov si podrobili. Ďalšie protobulharské kmene opustili svoju domovinu a odišli ďalej na západ. Jednu skupinu týchto kmeňov viedol Kubratov syn Asparuch, ktorý sa usadil najskôr okolo roku 660 na severnom brehu delty Dunaja a o dvadsať rokov neskôr už na byzantskom území v blízkosti Varny, odkiaľ podnikal nájazdy do okolitých oblastí. Asparuchovi sa podarilo uzavrieť dohodu so siedmimi slovanskými kmeňmi, ktoré potom uznali jeho zvrchovanosť, a ďalej rozširoval svojou moc.
Proti Prabulharom útočiacim na byzantské územie vytiahol byzantský cisár Konštantín IV. Pogonatos. Nepokoje v Konštantínopole však prinútili cisára ťaženie odvolať a pri ceste späť, počas bojov pri rieke Tirča, spôsobili Protobulhari byzantskej armáde značné straty. Asparuch pokračoval vo vojne s Byzantíncami až do jesene 681, kedy bol uzavretý mier. Byzancia tým formálne uznala existenciu nového štátneho útvaru, ktorý neskôr značne ovplyvnil ďalší vývoj Slovanov na Balkánskom polostrove a zasiahol aj niekoľkokrát do vývoja samotnej Byzancie. Boje medzi Byzanciou a novým bulharským štátom však naďalej pokračovali a až počas deväťdesiatych rokov 7. storočia sa Asparuchov štát s konečnou platnosťou etabloval.
Bulharsko v 8. storočí.
V nadchádzajúcich rokoch pokračovali početné zrážky s Byzanciou, ktorej cieľom bolo získať naspäť územie, ktoré kedysi patrilo Rímskej ríši. Vzťahy oboch štátov však nemali rýdzo konfliktnú podobu, ale dochádzalo aj k uzatváraniu dohôd a spojenectva. Pokiaľ boli bulharskí vládcovia dostatočne vplyvní a mocní, mohli ovplyvňovať aj vývoj vo vnútornej politike Byzantskej ríše.
Po Asparuchovi v roku 701 nastúpil na trón chán Tervel, ktorý už významnejšie zasiahol do byzantskej vnútornej politiky. Niekoľko rokov predtým zosadený cisár Justinián II. utiekol z exilu na Kryme a cez Chazarskú ríšu sa dostal do Bulharska, kde si získal chánovú podporu a spolu s bulharským vojskom sa vydal dobyť Konštantínopol. Bulhari ľsťou prenikli do mesta a Justiniánovi sa tak otvorila cesta k trónu. Chán Tervel bol za svoju podporu odmenený navýšením už skôr dohodnutých poplatkov, ktoré Byzancia Bulharom odvádzala, titulom caesara (v gréčtine "Kaisar") a územnými ústupkami v oblasti od Filipopolu (dnešného Plovdivu) až k Čiernemu moru. Toto územie už potom takmer natrvalo zostalo súčasťou bulharskej ríše.
Dobré vzťahy medzi oboma panovníkmi však príliš dlho nevydržali. Vo chvíli, keď už mal Justinián situáciu v ríši pod kontrolou, vytiahol dobyť naspäť stratené územia. Útok bol však v bitke blízko mesta Anchiala odrazený a cisár teda musel ustúpiť. V ríši ale proti jeho despotickej vláde a teroru, ku ktorému sa uchyľoval, opäť vypuklo povstanie, takže bol znovu nútený hľadať pomoc u Bulharov. S menším kontingentom poskytnutým Tervelom sa vydal do Malej Ázie naverbovať ďalších vojakov, avšak bol tu zabitý. Nasledovalo obdobie nepokojov a častého striedania cisárov, čoho Tervel využil a, okrem opätovných pokusov o zvýšenie vplyvu na byzantskú politiku, vytiahol roku 712 na Konštantínopol, ktorého predmestia vypálil a spustošil. Vojna s Byzanciou skončila až o štyri roky neskôr, keď bol uzavretý mier, znamenajúci ďalšie posilnenie Bulharska. Spolu s mierom boli prvýkrát uzavreté aj obchodné dohody. Byzancia si týmto krokom pravdepodobne chcela Bulharsko zaviazať, čo sa ukázalo ako prozreteľné rozhodnutie o rok neskôr, keď vojská islamského kalifátu obkľúčili Konštantínopol. Nový cisár Lev III. Sýrsky požiadal Bulharov o pomoc. Tí skutočne prišli a Byzantíncom sa tak podarilo s bulharskými posilami arabské obkľúčenie svojho hlavného mesta odraziť. Vďaka víťazstvu nad Arabmi sa Bulhari nielen zaslúžili o zastavenie prenikania islamu ďalej na západ cez Balkán, ale dostali sa tiež do povedomia vtedajšej západnej Európy.
V nasledujúcich rokoch trval medzi Byzanciou a Bulharskom mier. Pre presnejšie informácie o vtedajšom vývoji v Bulharsku nie je dostatok vierohodných správ. Z gréckeho zoznamu bulharských chánov zvaného "Imennik" a z ďalších zdrojov vyplýva, že po Tervelovi nastúpil Kormisoš a po ňom Sevar. Sevar bol posledným príslušníkom dynastie Dulo, ktorá potom vymrela. Za vlády ďalšieho chána Vinecha, pochádzajúceho z rodu Ukil, prepukla roku 755 nanovo vojna s Byzanciou, keď cisár Konštantín V. prehodnotil politiku svojho otca a prestal platiť Bulharom poplatky. Tí následne vpadli do Trácie, avšak cisár si na nich vymohol po odvetnom ťažení a víťaznej bitke pri pevnosti Markella pre Byzanciu výhodný mier, ktorým ríša získala naspäť územie na juh od pohoria Stará planina. Keď sa však o pár rokov neskôr rozhodol podniknúť novú výpravu, bol pri pochode cez Starú Planinu v bitke vo Veregavskom priesmyku so svojím vojskom Bulharmi porazený. Vinech ale nevyužil víťazstvo nad Konštantínom a radšej mu ponúkol mier, čím si znepriatelil niektorých bulharských bojarov. Tí ho následne zvrhli, vládnucí rod pobili a za nového chána zvolili Teleca z ďalšieho bulharského rodu Ugain. Telec vytiahol proti Byzancii, kde opäť spustošil oblasť Trácie, ale jeho armáda bola v bitke pri Anchiale v roku 763 porazená. V Bulharsku znovu vypuklo obdobie nestability a k moci sa dostala umiernená strana vedená Sabinom, švagrom chána Kormisoša. Zlej vnútropolitickej situácie, ktorá v Bulharsku po nejakú dobu panovala, sa opäť pokúsil využiť cisár Konstantinos a podnikol niekoľko vpádov na bulharské územie, tentokrát sa ale obmedzil len na plienenie pohraničných oblastí. Veľkú výpravu usporiadal až o dva roky neskôr, avšak pri vyloďovaní vojská veľký vietor spôsobil potopenie viacerých lodí aj s posádkami. Straty boli tak veľké, že sa cisár rozhodol obrátiť sa späť. Sabin to využil a znovu mu ponúkol mier. Mierny prístup Sabina voči cisárovi vzbudil vlnu odporu, ktorá viedla k Sabinovmu zosadeniu a jeho úteku na byzantské územie.
Cez úspechy jednej alebo druhej strany nebolo možné, aby v danej situácii, ktorá na Balkáne v tej dobe panovala, skončilo dlhotrvajúci súperenie absolútnym víťazstvom jedného štátu nad druhým. Napriek tomu expanzívna politika bulharských chánov, opierajúca sa o spojenecké zväzky či vynútené uznanie suverenity nad slovanskými kmeňmi mohla spôsobiť nevratnú stratu balkánskych území. Byzantskí cisári preto od začiatku k bulharskému etniku, ktoré sa zmiešalo definitívne so Slovanmi už zhruba dve storočia po ich príchode na Balkán, pristupovali ako k hlavnej prekážke obnovenia svojho panstva na polostrove. Na rozdiel od jednotlivých slovanských kmeňov, ktoré by bolo možné postupne donútiť k poslušnosti a k ​​ plateniu daní, predstavoval Bulharský štát pevnejší útvar, ktorý existoval ako protiváha byzantského vplyvu a bol ochranou pred asimiláciou Slovanov pod prípadnou byzantskou nadvládou, s ktorým nemala možnosť sa pri svojich možnostiach vysporiadať. Rovnako však bolo jasné, že ani Bulhari nie sú schopní vyvrátiť celú Byzantskú ríšu, čo si uvedomovala aj časť bulharských vládnucich vrstiev, ktorých hlavným predstaviteľom bol rod Ukil. Ich protivníkom boli bojari, združení okolo rodu Ugain, usilujúcim sa naopak o protibyzantskú politiku. Boje o moc medzi týmito dvoma stranami spôsobili niekoľkonásobné striedanie chánov pro- či protibyzantskej orientácie. Z tohto dôvodu nedošlo k upokojeniu situácie za krátko vládnucich chánov Umora, Tokta a nakoniec Pagana, ale až za vlády ďalšieho chána Teleriga. Mierová zmluva uzavretá za Pagana napriek tomu ďalším konfliktom s Byzantskou ríšou nezabránila - Konstantin sa ešte niekoľkokrát neúspešne pokúsil preniknúť na bulharské územie. Týmto pokusom urobila koniec jeho smrť uprostred príprav na ďalšie ťaženie v roku 775.
Telerig sa pokúsil štát vnútorne konsolidovať. Najskôr sa úspešne vysporiadal so stúpencami zmierlivého riešenia s Byzanciou, avšak po pokuse o obmedzenie vplyvu šľachty bol nútený utiecť roku 777 do Konštantínopolu. Nový chán Kardam, ktorý vládol až do roku 803, využil dočasného mieru s Byzanciou, počas ktorého sa mu podarilo moc bojarov obmedziť. Po posilnení svojej pozície v štáte začal chán usilovať aj o ďalšiu expanziu, a to najmä do oblastí osídlených Slovanmi, ktorí mohli byť využití ako spojenci k ďalším bojom s Byzantskou ríšou. V oblasti pri rieke Struma porazil v roku 789 tunajšiu byzantskú posádku, čo vyprovokovalo o dva roky neskôr byzantskú odvetu - proti Kardamovi bola vypravená armáda, vedená cisárom Konštantínom VI. Zatiaľ čo jeho prvé ťaženie skončilo menšou nerozhodnou bitkou pri Adrianopole, rozhodujúca zrážka prišla až ďalší rok pri Markelle (792), v ktorej boli Byzantínci na hlavu porazení. Cisár sa zaviazal k plateniu poplatkov, tie však odvádzal iba štyri roky a potom platiť tribút odmietol. Kardam na to pohrozil vypálením Trácie, ale cisár mu poslal iba vrecúško s konským trusom a s odkazom:
Konstantin potom vytiahol na novú výpravu proti Bulharom, ale tá skončila iba uzavretím mieru, bez toho, aby sa obe armády stretli. Zakrátko nato stratil Konstantin v ríši podporu a bol svojou matkou Irenou zvrhnutý z trónu a oslepený.
Chán Krum a jeho nástupcovia.
Následníkom Kardama sa stal Krum, za ktorého dosiahla Bulharská ríša veľkého mocenského rozmachu. Ako spojenec Franskej ríše podnikol chán útok na územie avarského kaganátu a dobytím Belehradu a Sriemu rozšíril svoj vplyv ďalej na západ. Na severe sa stali hranicou Bulharskej ríše pravdepodobne aj Karpaty a rieka Tisa, na východe potom zasahovala jeho moc až k toku Dnester. Vtedajší byzantský cisár Nikefor I. sa začal nového rozsahu bulharskej moci obávať a rozhodol sa vypraviť proti ich štátu vojsko. Po prvej neúspešnej výprave bola na rok 811 zorganizovaná výprava druhá, majúca formu odvety za dobytie významného strategického mesta Sofia Bulharmi. Tá spočiatku vyzerala, že by mohla mať šancu uspieť, keď sa Krum pred postupujúcou cisárovou armádou stiahol a nechal jej napospas svoje sídelné mesto Pliska. Po jej vyplienení sa byzantská armáda obrátila späť do Konštantínopolu, ale pri prechode Starej Planiny Bulhari na armádu prekvapivo zaútočili a na hlavu ju porazili. V boji zomrel aj samotný cisár, z ktorého lebky si Krum údajne nechal vyhotoviť pozlátený pohár. Chán využil oslabenie Byzancie a nasledujúci rok vpadol do Trácie, spustošil ju a dobyl niekoľko významných miest. Po vyjednávaní o mieri, ktorý nový byzantský cisár Michal I. odmietol, sa chán vybral na Konštantínopol, kam dorazil v lete 813. Tu pred hradbami za prizerania konštantinopolských obyvateľov priniesol ako najvyšší kňaz svojim bohom krvavé obete, čo pravdepodobne malo dopomôcť k prípadnej byzantskej kapitulácii. Po tom, čo Krumovi došlo, že nebude schopný prekonať konštantínopolské hradby, ponúkol cisárovi mier podľa zmluvy s chánom Tervelom z roku 716. Cisár Lev V., ktorý nastúpil na trón po Michalovom zvrhnutí, sa pokúsil pri vyjednávaní Kruma zajať, ten sa ale nenechal oklamať a na oplátku krutým spôsobom vypálil a vydrancoval konštantínopolské predmestia. Na spiatočnej ceste stihol ešte dobyť Adrianopol, odkiaľ bolo údajne odvedených do Bulharska na desaťtisíc zajatcov. Od ďalšej Krumovej výpravy zachránila Byzanciu jeho náhla smrť. Nie je úplne isté, kto presne nastúpil ako nový chán tesne po jeho skone, ale s veľkou pravdepodobnosťou ním bol Omurtag, Krumov syn.
Omurtagovi sa podarilo diplomatickým jednaním uzavrieť mierovú zmluvu, znamenajúcu pre Bulharskú ríšu ďalšie územné zisky. Cez trvajúci mier chán naďalej zasahoval do byzantskej vnútornej politiky, keď poslal v roku 823 pomoc cisárovi Michalovi II. v boji proti povstaniu Tomáša Slovana, čím sa významnou mierou zasadil o Michalovo víťazstvo. Nové boje ale vypukli na západe, a to s ríšou Franskou. Zrážky prebiehali medzi oboma štátmi zhruba od roku 826 po dobu piatich rokov, než bol uzavretý mier. Okrem tejto vojny Omurtag viedol ťaženie k Dnepru proti ríši Chazarov a tiež proti vtedy ešte stále kočovným Maďarom, hnaných ďalším nomádskym kmeňom Pečenehov k severovýchodnému okraju Omurtagovho panstva.
Za Omurtagovej vlády došlo k zásadnej zmene v celkovej organizácii ríše. Namiesto vlády jednotlivých kmeňových náčelníkov zaviedol po vzbure niekoľkých slovanských kmeňov župné zriadenie, teda rozdelenie ríše na jednotlivé administratívne okrsky (župy alebo komitáty), v ktorých vládli jeho úradníci, župani. Reforma správy dopomohla okrem zavedenia centralizovanejšieho a komplexnejšieho administratívneho systému i k ďalšiemu premiešaniu bulharského a slovanského etnika, a tým umožnila aj utuženie zväzkov vnútri ríše. Z doby Omurtagovej vlády už pochádzajú aj prvé nápisy v pôvodnej prabulharčine, tie však boli napísané za použitia gréckej alfabety, ktorá pre tento jazyk nebola vhodná a tak dochádzalo k určitým skresleniam. Cez tieto prvé kroky bola aj základná znalosť čítania a písania veľmi obmedzená, takže sa správa musela spoľahnúť na služby vzdelaných Grékov. Ďalším znakom Omurtagovej vlády bol negatívny postoj ku kresťanom, ktorí sa do Bulharska dostali ako zajatci počas Krumových vojen s Byzanciou a šírili tu svoju vieru. Bulharský vládca považoval kresťanskú vieru za nástroj Byzantskej ríše k zvýšeniu svojho vplyvu na bulharskom území a preto, rovnako ako pred ním Krum, jej stúpencov tvrdo potláčal. Poslednou významnou zmenou, ktorá v Bulharsku v tej dobe prebehla vďaka predchádzajúcej expanzii, bolo ďalšie zosilnenie slovanského živlu, pretože novo pripojené územia boli poväčšinou etnicky slovanské. Omurtagovi synovia (Enravot, Zvinica a Malamir) tak dostali mená pravdepodobne slovanského pôvodu. Prvým z chánových nástupcov sa stal po Omurtagovej smrti v roku 831 Malamir. Hoci vládol len krátko a uprednostňoval udržanie mieru, podarilo sa mu počas nepríliš dlhého konfliktu s Byzanciou ovládnuť mesto Plovdiv, grécky nazývané tiež Filipopolis. Po piatich rokoch nastúpil na bulharský trón Zvinicov syn Presjan, vládnuci až do roku 852. Ten sa pustil do novej vojny, ktorá vyniesla Bulharsku územné zisky v oblasti Macedónie, najmä v blízkosti mesta Ochrid a Ochridského jazera, a ďalej potom v Kosove. Donútiť k poslušnosti slovanské kmene na území Srbska a tým tu presadiť svoj vplyv sa však Presjanovi nepodarilo.
Prijatie kresťanstva.
Cez zahraničnopolitické úspechy bolo medzinárodné postavenie Bulharska negatívne ovplyvnené skutočnosťou, že jeho vládcovia naďalej neprijali kresťanstvo. Byzantskí i západní cisári, ako vodcovia kresťanstva, mali v dobovom poňatí povinnosť šíriť kresťanskú vieru. Pohanské štáty alebo štáty s iným náboženstvom (islamský kalifát) nemali právo existovať a ako také boli odsúdené na podmanenie niektorou z kresťanských mocností. Aby bol bulharský štát skutočne uznaný a mohol sa tak zaradiť medzi ostatné európske štáty, musel jeho vládca a vládnuca vrstva prijať kresťanstvo a urobiť ho štátnym náboženstvom. Ďalším dôvodom k prijatiu kresťanstva bola postupne prebiehajúca feudalizácia bulharskej spoločnosti. Pohanské náboženstvo už nemohlo odpovedať vtedajším spoločenským pomerom a bolo teda potrebné prijať ideológiu, ktorá by zdôvodnila, prečo sú skôr slobodní roľníci teraz v závislej pozícii na chánovi a príslušníkoch z radov slovanskej a prabulharskej šľachty.
K takémuto kroku sa rozhodol chán Boris, ktorý nastúpil v roku 852 po Presjanovi. V tej dobe sa skomplikovala európska politická situácia vďaka mocenským a dogmatickým sporom medzi pápežom Mikulášom I. a konštantinopolským patriarchom Fotiom. Navyše po pripojení nových území v Macedónsku sa trvale poškodili vzťahy medzi Byzanciou a Bulharskom. Vojnový konflikt, ktorý sa odohral počas rokov 855 až 856, sa nevyvíjal pre chána najlepšie, zároveň po uzavretí protifranského spojenectva s moravským kniežaťom Rastislavom zaútočilo chorvátske knieža Trpimír, vazal východofranského kráľa Ľudovíta Nemca, na bulharské územie a Boris, nachádzajúci sa v nevýhodnej pozícii, musel požiadať o mier. Zhruba v tejto dobe v ňom pravdepodobne zvíťazilo presvedčenie, že je potrebné prijať kresťanskú vieru, aby si zabezpečil spojenectvo, a to ako na východe, tak prípadne aj na západe.
Hoci si kresťanská cirkev doteraz udržala zdanie jednoty, obidve jej časti (západná pod pápežovou jurisdikciou a východná pod správou konštantínopolského patriarchu) sa už od seba v niektorých vieroučných otázkach líšili. Prijatie kresťanstva od jednej z dvoch konkurujúcich si strán tak muselo ovplyvniť postavenie Bulharska k tej druhej. Borisovým cieľom bolo zachovať si predovšetkým plnú mieru nezávislosti od oboch mocenských centier, takže v otázke christianizácie Bulharska postupoval veľmi opatrne. Chán teda spočiatku požiadal o duchovných, ktorí by šírili kresťanskú vieru, ako v Byzancii, tak vo Východofranskej ríši. Z prvotného súboja vyšla víťazne Byzantská ríša, pretože po neúrode a hladomore, ktorý v Bulharsku vypukol, krajinu ohrozovali byzantské vojská a chán bol pod ťarchou okolností nútený prijať kresťanstvo východného rítu - v roku 864 bol Boris so svojou rodinou a členmi bojarskej šľachty pokrstený gréckym biskupom. Krstným otcom sa mu stal sám byzantský cisár Michal III. Časť prabulharskej šľachty, ktorá ešte plne nesplynula so slovanskou populáciou, sa šíreniu kresťanstva postavila na ozbrojeným odporom, ktorý bol ale Borisom potlačený. Potlačenie povstania a následné pobitie asi 50 príslušníkov pôvodnej bulharskej aristokracie znamenalo definitívny koniec jej vedúcej úlohy v štáte, pretože posty uvoľnené po smrti vzbúrených bojarov boli zabrané šľachtou slovanského pôvodu. Od prijatia kresťanstva zmenil Boris aj svoj titul - od tejto chvíle nebol bulharský vládca známy ako chán, čo bolo meno turkického pôvodu, ale podľa slovanského názvu knieža. Tiež v byzantských prameňoch sú v tejto dobe už Bulhari braní ako Slovania.
Po Borisovom krste zaslal patriarcha Fotios bulharskému vládcovi pastiersky list, v ktorom mu vysvetľoval vieroučné zásady kresťanstva. List bol však pravdepodobne napísaný pre Borisa príliš nezrozumiteľne, navyše patriarcha i cisár odmietli akékoľvek formy cirkevnej autonómie, najmä vytvorenie bulharského patriarchátu, o ktorý Boris usiloval. Christianizácia sa mala v očiach patriarchu stať nástrojom na helenizáciu obyvateľov a k definitívnemu získaniu vplyvu Byzancie nad bulharským štátom. Z tohto dôvodu nebola použitá pri zvestovaní viery gréckymi duchovnými ani staroslovienčina, použitá o niekoľko rokov skôr učencami Konštantínom a Metodom počas ich misie na Veľkej Morave, namiesto toho sa pri obradoch kázalo po grécky. Sklamaný Boris sa teda obrátil na pápeža Mikuláša I., ktorý sa mu snažil vyjsť čo najviac v ústrety, aby tak získal Bulharsko pod svoju zvrchovanosť. Ale ani pápež nebol ochotný súhlasiť aspoň s ustanovením arcibiskupa, ktorý by vytvoril autonómnu cirkevnú provinciu. Boris preto opäť zvolil rokovania s Byzanciou, kde medzitým nastúpila vládu nová macedónska dynastia, založená Bazilom I., ochotným vo veci bulharskej cirkevnej autonómie Borisovi ustúpiť. Počas rokovania ekumenického koncilu v Konštantínopole v rokoch 869 až 870 sa okrem otázky sporov medzi pápežstvom a konštantinopolským patriarchátom nadobro vyriešila otázka zvrchovanosti nad bulharským územím v prospech patriarchátu. Hoci nebol v Bulharsku menovaný priamo patriarcha, krajina získala arcibiskupa a s týmto úradom aj cirkevnú autonómiu. Aj keď ešte prvého arcibiskupa vymenoval patriarcha, všetci ďalší už boli volení zhromaždením bulharských duchovných. Borisovi sa tak napriek prijatiu kresťanstva podarilo udržať si na svojich susedoch relatívnu nezávislosť. Ani gréčtina sa ako liturgický jazyk dlho neudržala. Potom, čo žiaci Konštantína a Metoda museli odísť z Veľkej Moravy, boli Borisom vľúdne prijatí a založili tu dve významné kultúrne centrá v Ochride a Pliske, odkiaľ sa v nasledujúcich rokoch v bulharských krajinách šírila slovanská liturgia a písmo, čo nielen podčiarklo nezávislosť bulharskej cirkvi na Konštantínopole, ale viedlo aj k následnému rozvoju bulharskej kultúry a písomníctva.
Vrcholné obdobie Bulharského štátu.
Po odchode Borisa I. v roku 888 do kláštora prevzal vládu jeho syn Vladimír. Nové knieža sa rozhodlo obnoviť v štáte pohanskú vieru, proti nemu ale zasiahol jeho mladší brat Simeon, ktorý presvedčil svojho otca, aby sa vrátil z ústrania a pomohol mu Vladimíra zvrhnúť. To sa Borisovi podarilo a vládcom Bulharska sa tak stal Simeon, zatiaľ čo jeho otec opäť odišiel do kláštora, kde o necelých 15 rokov neskôr skonal. Simeon svoju mladosť prežil ako rukojemník v Konštantínopole, kde získal kvalitné vzdelanie. Pobyt tu mu dovolil zoznámiť sa bližšie s vyspelou byzantskou kultúrou, čo sa odrazilo v jeho neskoršej snahe dostať bulharský štát na úroveň Byzantskej ríše. Akokoľvek sa Simeonovi nepodarilo dosiahnuť vytvoriť veľkú slovansko-byzantskú ríšu, dosiahla počas vlády nadaného panovníka prvá Bulharská ríša najväčšieho mocenského a kultúrneho rozmachu. Bulharsko v tejto ére zavŕšilo svoj vývoj v politicky a kultúrne jednotný štát, v ktorom pôvodní turkickí Prabulhari úplne splynuli s prevažujúcim slovanským obyvateľstvom, ktoré získalo vedomie spolupatričnosti a spoločnej bulharskej kultúry.
Už po nástupe na trón sa musel Simeon vysporiadať s prvými zahraničnopolitickými problémami. Minister byzantského cisára Leva VI. Stylianos Zautzes odovzdal právo na obchod s Bulharskom dvom obchodníkom, ktorí centrum výmeny tovaru preniesli z Konštantinopolu do Solúna, aby boli ďalej od cisárskej autority a mimo kontroly byzantských úradov. Následne títo obchodníci uvalili na obchod s Bulharskou ríšou vysoké dane, vďaka ktorým sa obohacovali. Simeon po márnom vyjednávaní s cisárom vyhlásil Byzancii vojnu a jeho vojsko počas invázie na Byzantské územie a v Trácii porazil proti nim vyslanú byzantskú armádu. Cisár, ktorý mal zviazané ruky kvôli bojom s Arabmi na východnej hranici ríše, sa rozhodol poštvať proti Bulharom kočovných Maďarov. Tí bulharské územie kruto spustošili, ale Simeonovi sa ich podarilo s pomocou ďalšieho nomádskeho kmeňa Pečenehov odraziť. Pečenehovia potom Maďarov vyhnali do Panónskej nížiny a sami si pôvodné maďarské územie medzi Besarábiou a Karpatmi privlastnili. Knieža potom znovu zaútočil na Byzanciu a roku 896 na hlavu porazil jej armádu v bitke pri Bulgarofygu. Vzhľadom k maďarskému nebezpečenstvu v Panónii uzavrel s Levom VI. mierovú zmluvu, v ktorej sa cisár zaviazal k zrušeniu pôvodných daní a plateniu poplatku. Simeon aj naďalej venoval pozornosť byzantským územiam a po arabskom nájazde v roku 904 na Solún sa pokúsil novou vojnou toto mesto získať. To sa mu síce nepodarilo, ale na druhú stranu pripadli bulharskému štátu iné, rozsiahle územia v Macedónsku a tiež Albánsku, ktoré sa takmer celé okrem oblasti okolo mesta Drač dostala pod bulharskú kontrolu. Po úspešnom zakončení týchto výbojov sa Simeon venoval upevneniu štátu. Ako znamenie rozchodu s pohanskou vierou vybudoval knieža nové hlavné mesto Preslav, kam sa presťahoval z doterajšieho sídla kniežat v Pliske, a ktoré sa malo svojou nádherou vyrovnať Konštantínopolu. Preslav sa stal vedľa Ochridu centrom kultúry a sídliskom ďalšej literárnej školy.
Mier s Byzanciou trval len niekoľko rokov. K moci sa tu po Levovej smrti dostal jeho brat Alexandros, ktorý vládol ako spolucisár za príliš mladého Konštantína VII. Porfyrogenneta. Alexandros odmietol platiť Bulharskej ríši poplatky, čím poskytol Simeonovi zámienku k novej vojne. V lete 913 sa Simeonove vojská ocitli pred Konštantínopolom, to však bol už pôvodný spolucisár po smrti a hlavné slovo získala regentská rada vedená patriarchom Nikolaosom Mystikosom. Vzhľadom k zlej vnútropolitickej situácii sa Nikolaos rozhodol viesť s bulharským kniežaťom tajné rokovania za doprovodu mladého cisára Konštantína. Na základe týchto rokovaní sa patriarcha rozhodol zaplatiť skôr odmietnuté poplatky a prisľúbil tiež sobáš Simeonovej dcéry za Konštantína. Zároveň Simeona tajne korunoval vlastnou korunou patriarchov na cisára Bulharov ("basileus ton Bulgaron"). Simeon, spokojný s týmito ústupkami, sa potom vrátil do Bulharska. Korunovanie bulharského vládcu však zdvihlo medzi byzantskou vládnucou triedou rozhodný odpor, ktorý viedol k nastoleniu vlády Konstantinovej ​​matky Zoe. Tá naopak začala vystupovať voči Bulharsku silne nepriateľsky a dohodu o zasnúbení svojho syna zrušila. Tým vypukla ďalšia vojna, v ktorej sa Bulharom podarilo zmocniť významného thráckeho mesta Adrianopol a jadranskej pevnosti Drač. Byzantská armáda, ktorá sa vydala na odvetnú výpravu, potom bola porazená v bitke pri rieke Acheloj. Nasledovalo ďalšie bulharské víťazstvo blízko Konštantínopolu, napriek tomu akékoľvek pokusy o získanie samotného mesta boli vďaka jeho mohutným hradbám márne. Cez veľké vojenské víťazstva sa Simeon dočkal vysokého politického neúspechu - roku 919 získal dominantné postavenie v Byzancii admirál Romanos Lakapenos, ktorý oženil svoju dcéru s Konštantínom VII. a ako spoluvládca nastúpil na byzantský trón. Tým prišli navnivoč Simeonove plány na prepojenie bulharskej a byzantskej dynastie a prípadné neskoršie vytvorenie slovansko-byzantskej ríše. Simeon nato začal novú vojnu a aby sa jeho postavenie oficiálne vyrovnalo byzantskému cisárovi, prijal titul cára a samovládcu (podľa gréckeho "basileus kai autokratór") a preslavského arcibiskupa povýšil na patriarchu.
Bulharský cár podnikol sériu ničivých nájazdov na byzantské územie a opakovane odmietal uzavrieť mier, na čo Byzancia reagovala tým, že proti nemu poštvala Srbov. Simeon tento útok odrazil a snažil sa naopak získať pre spoločný útok proti Konštantínopolu egyptských Arabov. Po zmarení týchto pokusov byzantskou diplomaciou došlo v roku 924 k Simeonovmu ťaženiu na Konštantínopol, čím byzantsko-bulharský konflikt vyvrcholil. V Konštantínopole došlo k stretnutiu medzi Simeonom a Romanom I. Byzantský cisár bol ochotný uznať Simeona za cára (cisára) Bulharov, odmietal mu však priznať aj titul cisára Rimanov. Konflikt pokračoval teda naďalej, ale bulharské sily sa už začali vyčerpávať. Keď byzantskí spojenci Srbi utrpeli ešte toho istého roku (924) porážku, podarilo sa Bulharom počas odvetného ťaženia pripojiť k svojej ríši oblasť Rašky. Pri útoku chorvátskeho kráľa Tomislava ale už bulharská armáda prehrala. Simeon napriek zdrvujúcej porážke plánoval ďalšie ťaženie proti Byzancii, ale počas príprav v roku 927 zomrel. Jeho syn Peter čoskoro po svojom vyhlásení za bulharského cára uzavrel so svojimi protivníkmi mier. Bulharsko bolo vyčerpané opakujúcimi sa vojnami a rozkrádaním majetku stále mocnejšou šľachtou. Ukončenie vojny tak znamenalo aj koniec bulharských pokusov o ďalší mocenský vzostup a zmierenie sa s prenikaním byzantského vplyvu na bulharské územie.
Pozvoľný úpadok.
Mierom s Byzanciou získal Peter výmenou za Adrianopol územia na pobreží Egejského mora v smere na východ od Solúna a spolu s tým mu bola priznané takmer celé Albánsko, okrem menšieho územia okolo mesta Drač. Dovŕšením mierových rokovaní bol sobáš bulharského cára s dcérou cisára Romana Lakapena Máriou. Na základe tejto zmluvy bol Peter nazývaný iba cárom Bulharov, na rozdiel od svojho otca, ktorý sa tituloval aj cisárom Rimanov. Týmto síce prestíž titulu čiastočne poklesla, avšak titul priznaný Byzanciou mal zhruba rovnakú váhu ako hodnosť kráľa v západnej Európe, čím si Peter oproti pôvodnému titulu kniežaťa značne polepšil. Napriek pôvodným výhodám mieru sa začal za vlády cára Petra už dostavovať úpadok. Okrem rastúcej závislosti na Byzantskej ríši sa odohralo niekoľko pokusov o uzurpáciu trónu, čo využili Srbi v Raške a znovu sa osamostatnili. Ďalším problémom sa stala rastúca moc bojarov, ktorí by neváhali v prípade potreby Petra z trónu zvrhnúť.
Krajina ďalej trpela nájazdmi kočovníkov zo severu. Najskôr do Bulharska v rokoch 934 a 943 vtiahli Maďari, ktorým sa Bulhari zaviazali platiť poplatky a v tom istom roku aj Pečenehovia, sprevádzajúci kyjevské knieža Igora počas jeho útoku na Konštantínopol. Pečenehov sa neskôr podarilo v severnej Dobrudži poraziť, takže sa z bulharského územia stiahli. Podobne prestali aj nájazdy Maďarov po tom, čo ich v roku 955 v bitke na rieke Lech porazil nemecký kráľ Oto I.. Ich lúpežné nájazdy a plienenie spôsobili, že oslabené Bulharsko už nedokázalo kontrolovať územie na sever od Dunaja a postupne ho stratilo. Bulharský cár zároveň prehodnotil doterajšiu probyzantskú politiku a uzavrel zmluvu s Maďarmi, ktorá stanovila, že v prípade vojny medzi nimi a Byzanciou zostane Bulharsko neutrálne.
Vzťahy medzi Byzantskou ríšou a Bulharským štátom boli naďalej priateľské, a to až do chvíle, kedy na byzantský trón nastúpil cisár Nikefor II. Ten nielenže odmietol platiť poplatok stanovený po uzavretí mieru v roku 927, ale rozhodol sa podniknúť proti Bulharsku i vojenské akcie. Ku zrážke medzi oboma štátmi ale nedošlo, pretože na východe opäť vzplanula vojna medzi Byzanciou a moslimskými štátmi, ktoré sa tu po rozpade kalifátu počas 10. storočia vytvorili. Nedostatok síl na západnom fronte sa pokúsil cisár kompenzovať tým, že poštval proti Bulharom kyjevské knieža Svjatoslava. Ten sa roku 968 vydal s mohutnou armádou k ústiu Dunaja a hodlal zaútočiť na bulharské územie, napokon však uzavrel s Bulharmi spojenectvo. Svjatoslav sa potom kvôli nebezpečenstvu útoku Pečenehov stiahol, avšak ďalší rok ťaženie na Bulharsko zopakoval. Správa o Svjatoslavovom príchode spôsobila Petrovi mŕtvicu. Bulharský cár ju síce prežil, ale nebol už schopný ďalej vládnuť a odišiel preto do kláštora, kde vzápätí nato zomrel.
V dobe Petrovej smrti sa Bulharská ríša rozpadla na dve časti. Kým v západných oblastiach sa chopili moci bojari David, Mojžiš, Áron a Samuel, nazývaní "komitopulovia" (synovia "kométa", čiže správcu oblasti), vo východnej časti zasiahol nový byzantský cisár Jan I. Tzimiskes a poslal sem Petrových synov Borisa a jeho mladšieho súrodenca Romana, ktorí predtým žili nejakú dobu v konštantínopolskom zajatí. Starší z bratov sa potom stal novým cárom. Do východnej časti Bulharska však vtrhol opäť Svjatoslav a oboch bratov zajal. V Preslave zanechal silnú posádku, vypravil sa ďalej smerom na Konštantínopol a žiadal, aby mu Byzantínci odovzdali všetky balkánske územia. V bitke pri Arkadipole ale boli jeho vojská porazené a následne vytlačené späť do Bulharska. Keď potom Ján I. oslobodil z Preslavy oboch bratov a obliehal Svjatoslava v meste Dorostol, požiadal kyjevský vládca o mier. Po uzatvorení zmluvy sa vydalo kyjevské knieža späť domov, počas cesty však zvyšky jeho armády napadli Pečenehovia a Svjatoslav v boji s nimi podľahol.
Po odchode Rusov kontrolovala východnú časť Bulharska byzantská armáda, čoho Tzimiskes využil. Počas osláv v Konštantínopole v roku 972 bol Boris vedený ako zajatec a následne zbavený cárskej hodnosti. Kým Boris získal titul magistra a zaradil sa medzi konštantinopolskú aristokraciu, jeho brat Roman bol vykastrovaný. Bulharské oblasti boli začlenené do civilnej správy ríše a bulharský patriarchát bol zrušený, čím bola likvidácia bulharskej samostatnosti dokončená. Nie všetky územia sa však dostali pod byzantskú kontrolu - v západnej časti Bulharskej ríše sa stále udržali komitopulovia, ktorí v nasledujúcich rokoch viedli s Byzanciou ďalšie vojny.
Komitopulovia a pohltenie Bulharska Byzantskou ríšou.
Štyria bratia, ktorí si udržali vládu v západných častiach Bulharska, si neskôr správu územia rozdelili medzi seba. V nasledujúcich rokoch postupne traja najstarší z nich umreli a najmladší Samuil prevzal vládu aj na ich územiach. Keď v roku 976 zomrel aj Ján Tzimiskes, obaja synovia cára Petra unikli z Konštantínopolu a pokúsili sa dostať na bulharské územie, pričom cestu prežil iba mladší Roman, zatiaľ čo Boris II. bol zabitý pri prechode hraníc bulharskými hliadkami. Pretože Roman nebol schopný splodiť žiadne deti, vykonával za neho v skutočnosti vládu Samuel a po Romanovej smrti v roku 997 sa počas opätovného zajatia v Konštantínopole nechal vyhlásiť cárom. Samuel počas svojej vlády ďalej rozširoval svoju moc na území, ktoré predtým tvorilo súčasť Bulharského štátu, a Bulharsko sa tak počas jeho vlády na krátku dobu opäť v rámci Balkánu stalo veľmocou. V poslednom období ríše sa však zmenila vnútorná situácia krajiny, pretože centrum kultúrneho a politického diania sa presunulo do západnej časti, najmä do Ochridu.
Medzitým na byzantský trón nastúpil cisár Basileios II., Ktorý si stanovil za svoj cieľ zničiť Bulharskú ríšu. Vypravil sa teda dobyť dôležité mesto Serdika (dnes Sofia), tvoriace spojnicu medzi západnými a východnými časťami ríše, ktoré Samuel počas obdobia vnútropolitickej nestability v Byzancii získal naspäť. Tento jeho pokus však Samuel prekazil a keď sa cisár vracal so svojou armádou späť, bulharský cár naň v blízkosti Trajánovej brány zaútočil a byzantské vojsko porazil. Kým v Byzancii vypuklo proti cisárovi po jeho porážke povstanie, Bulhari prenikli do Srbska a podriadili tunajšie kniežatá svojej vláde.
Pomer síl sa napriek tomu začal postupne vychyľovať v prospech Byzancie, kde medzitým Basileios upevnil svoju pozíciu a začal dlhú etapu vojen s cieľom definitívne dobyť Bulharský štát a pričleniť ho k svojej ríši. K prvej veľkej bitke došlo v roku 1004 pri Skopje. Tá sa ukázala byť aj rozhodujúcim stretnutím, ktoré sa skončilo bulharskou porážkou a pobitím väčšiny Samuelovho vojská. Ďalší neúspech nasledoval nasledujúci rok, keď Byzantínci získali opäť mesto Drač a Samuel tak stratil prístup k moru. V nasledujúcich rokoch boli systematicky dobývané všetky bulharské územia. Najväčšiu porážku bulharské vojsko utrpelo v roku 1014 v bitke pri Belasici, kde padlo do byzantských rúk 14 000 bulharských bojovníkov. Tých nechal Basileios oslepiť a len jednému zo sto ponechal jedno oko, aby mohol svojich spolubojovníkov doviesť domov, čo cisárovi vynieslo titul "Bulgaroktonos" (Bulharobijec). Keď Samuel pozrel na zvyšky svojej armády keď sa vrátila späť, ranila ho mŕtvica a o niekoľko dní neskôr zomrel.
Novým cárom sa stal Gabriel Radomír, ktorý síce ponúkol cisárovi mier, ale Basileios ho odmietol a pokračoval v dobývaní bulharského územia. Nespokojnosť s dlhou a stále horšie sa vyvíjajúcou vojnou využil syn komitopula Árona Ivan Vladislav, ktorý Gabriela zavraždil. Nový cár sa pokúsil ešte zvrátiť situáciu a zaútočil v roku 1018 na Drač, pri dobývaní mesta však padol a zvyšky Bulharskej ríše sa rýchlo rozpadli, aby boli vzápätí nato obsadené Byzanciou. Na ďalších viac ako 150 rokov sa Bulharsko stalo súčasťou Byzantskej ríše.
Kultúra.
Najstaršie pamiatky.
Vo svojich prvotných formách sa prabulharská a slovanská kultúra postupne prelínali a prechádzali rôznymi etapami vývoja, na ktorého konci dospela bulharská spoločnosť cestou poslovančenia turkickej časti obyvateľstva a prijatie kresťanstva k vytvoreniu kultúrno homogénneho štátu. Najvýznamnejšou zachovanou pamiatkou tejto doby je reliéf takzvaného maďarského jazdca v blízkosti mesta Šumen.
Centrom politického diania bola v dobe pred prijatím kresťanstva Pliska, pôvodne opevnený vojenský tábor, ktorý sa počas vývoja po usadení Protobulharov zmenil na rozsiahlejšie mesto, dosahujúce rozlohu 23 km², ktorého budovy kvalitou spracovania a technikou zodpovedali v tej dobe iba mestám byzantským. Archeologické výskumy tu objavili výstavný palác, pravdepodobne postavený v dobe chána Omurtaga. Pod ním bol nájdený ešte jeden, rozsiahlejší, ktorý mohol byť zničený počas vypálenia Plisky byzantským cisárom Nikeforom I. Z doby bulharských vládcov Omurtaga a Malamira sú zachované aj početné grécke nápisy, pretože gréčtina sa v tej dobe používala ako jazyk štátnej správy. Z tohto obdobia pochádza aj takzvaný Imennik, zoznam bulharských chánov písaný po grécky vo forme kroniky.
Stav po prijatí kresťanstva.
Po prijatí kresťanstva z Byzancie v roku 864 sa ako litrugický jazyk používala gréčtina. Chán (od roku 864 knieža) Boris sa obával prípadného byzantského vplyvu, a preto prijal na svojom území žiakov vierozvestcov Cyrila a Metoda, ktorí boli vyhnaní v roku 885 z Veľkej Moravy. Vedúcimi osobnosťami medzi týmito žiakmi boli Kliment a Naum, ktorí sa stali zakladateľmi dvoch literárnych škôl. Kým Kliment založil jednu v kláštore Svätého Panteleimona pri Ochridskom jazere, Naum sa usídlil v Pliske a založil školu i tu. Obe miesta (a neskôr aj Preslav) sa stali centrom vzdelanosti a kultúry, pričom tu došlo k modifikácii pôvodného písma hlaholiky, vytvorenej Cyrilom pre potreby staroslovienčiny, čím vznikla jej zjednodušená a upravená verzia - cyrilika; obdoba tohto písma sa presadila aj v Srbsku, Rusku a ďalších krajinách, kde sa používajú dodnes. Staroslovienčina sa vďaka činnosti oboch škôl vzápätí v bulharskej spoločnosti presadila ako literárny a liturgický jazyk.
O rozvoji staroslovienskej literatúry svedčia diela už z prelomu 9. a 10. storočia, napríklad O písmenách černorizca Chrabra alebo Proglas k evanjeliu a Abecedná modlitba Konštantína Preslavského. Už v tejto dobe vznikali aj prvé beletristické diela - jednou z nich je poviedka Zázrak s Bulharskom. Najväčší rozkvet bol dosiahnutý za vlády Simeona, ktorý získal vynikajúce vzdelanie v Konštantínopole. Do tejto éry patrí zborník Zlatostruj, zostavený skupinou učencov, zhromaždených okolo cára. Medzi nich sa radí zakladateľ Ochridskej školy Kliment, Konštantín Preslavský, Černorizec Chrabr či Ján Exarcha. Od nich sú dochované početné správy, pojednávajúce o Simeonovi a živote na jeho dvore. Ján Exarcha je tiež autorom rozprávania Šestodnev a prekladateľom tvorby Jána z Damašku.
Po prenesení dvora do Preslava tu nechal Simeon postaviť množstvo chrámov. Už pred i za bránami mesta sa nachádzal rad ďalších budov, často zdobených mramorom, meďou, striebrom a zlatom. Vytvorili sa tu kvalitné umelecké diela, najmä v oblasti kamenného sochárstva, keramiky a keramických ikon. Navzdory tomuto kultúrnemu vývoju nedosiahol Preslav nikdy rozsahu Plisky. Aj neskoršie obdobia nadväzovali na doterajší rozvoj - stavali sa nové kláštory, vyvíjala sa tvorba ikon a písomníctva, ktoré malo väčšinou náboženský charakter, napríklad Beseda proti Bogomilom Presbytera Kozmu alebo Zografski evanjelium, Asemanovo hlaholské evanjelium, Sinajský hlaholský zborník alebo Suprasalský zborník. Tvorba vzniknutá ešte za Simeona tak dala základ bulharskej literárnej tradícii, ktorá sa v nasledujúcich storočiach ďalej dotvárala.
Hospodárstvo a spoločnosť.
Pomery v Bulharskom štáte.
Prvotný Bulharský štát na Balkáne sa vytvoril ako obranný zväz Protobulharov a Slovanov proti okolitým nepriateľom, najmä Avarom a Byzanciou. Vzťahy medzi oboma etnikami neboli rovnoprávne - Prabulhari zaobchádzali so Slovanmi ako s podmaneným národom. Vládca štátu až do roku 864 nosil titul chán, potom knieža alebo cár. Ten stál na vrchole sociálnej pyramídy a pred prijatím kresťanstva zastával úlohu nielen vládcu, ale aj najvyššieho kňaza a veliteľa vojska. Jeho družina, vzniknutá z protobulharskej šľachty, sa stala základom jeho dvora a politickou elitou nového štátu. Časom sa ale do vyšších kruhov dostali aj príslušníci pôvodných slovanských šľachtických rodov a dochádzalo k vzájomnému miešaniu medzi oboma národnosťami, ktoré sa skončilo asimiláciou Prabulharov a ich pripojením do slovanského etnika, na ktoré sa v nasledujúcich storočiach označenie Bulhari tiež prenieslo. Tento proces postupoval pomaly a bol zavŕšený až na prelome 9. a 10. storočia.
Spolu s usadením Protobulharov sa začali vytvárať aj feudálnej vzťahy, kedy sa z pôvodne slobodných roľníkov postupne stali nevoľníci, závislí na prabulharskej alebo slovanskej šľachte. Okrem nevoľníkov existovali v Bulharsku tiež otroci, ich počet bol však neveľký a využívali sa najmä ako služobníctvo v palácoch šľachty. Sami šľachtici sa označovali výrazom "boil", čo sa neskôr vyvinulo v slovo "boljar", čiže bojar, čo sa po slavonizácii turkických Bulharov prenieslo aj na slovanských veľmožov. Naproti tomu slobodní neurodzení Bulhari boli známi pod termínom "bagajn". Až do doby chána Omurtaga existovalo v Bulharsku kmeňové zriadenie, Omurtag ale zaviedol novú správu, založenú na správnych obvodoch, "komitétoch" čiže župách, v čele ktorých stáli vládni úradníci, "kométi" (župani).
Vo svojich prvopočiatkoch mal Bulharský štát, vplyvom permanentne pokračujúcich bojov, často premenlivé hranice, tvorené niekedy iba vytýčením hlavných bodov. Neustále boje a pôvodný kočovný život Protobulharov sa odrazili aj vo vojsku, v ktorom panovali tvrdé pomery a disciplína. Kapitáni vojenských jednotiek boli "boilovia" a "bagajni".
Väčšina obyvateľov pracovala v poľnohospodárstve, pričom sa na bulharskom území pestovala väčšina obilnín, raž, pšenica, proso, rôzne ovocie a hrozno. Choval sa dobytok, kone a drobnejšie domáce zvieratá. Od 9. storočia dochádza k rozvoju miest, v ktorých dochádzalo k rozvoju remesiel, predovšetkým kováčstva, hrnčiarstva, zlatníctva a kamenárstva. Pretože sa v krajine nenachádzali žiadne väčšie zdroje vzácnych kovov, Bulharsko nepoužívalo vlastnú menu a udržiaval sa výmenný obchod (najmä v naturáliách), hoci je na území Bulharska doložené obmedzené používanie byzantských mincí.
Zákonodárstvo.
Vznik slovanského písma po prijatí kresťanstva umožnil bulharským vzdelancom preložiť pre potreby štátu pôvodné byzantské právne zbierky, zvlášť "eklogu", "poľnohospodársky zákon" a "nomokanon". Súpisom a zjednotením slovanského zvykového práva s byzantským zákonodarstvom vznikol na konci 9. storočia "Zakon sudnyj ľudem". Knieža bol v podaní zákonníka absolútnym vládcom s mocou exekutívnou, legislatívnou i súdnou. Štátnym náboženstvom bolo na základe zákonov kresťanstvo, ktoré bolo jediným povoleným náboženstvom, zatiaľ čo pôvodné pohanstvo bolo zakázané. Podobne ako v niektorých ďalších častiach Európy, aj v Bulharsku existoval rozdiel medzi pôdou vlastnenou šľachticmi a pôdou, ktorú mali roľníci pre vlastné živobytie.
Náboženstvo.
Až do prijatia kresťanstva sa v Bulharsku udržali pôvodné pohanské kulty. Kým Slovania vychádzali z vlastnej mytológie a ich najvyšším bohom bol pravdepodobne Perún, v prípade Protobulharov išlo o rad rôznych náboženských praktík, ako kult predkov, kult nebeských telies, či totemizmus. Neskôr sa však najvyšším a jediným bohom stal boh Tengri, spojený s obrazom Slnka. S ​postupom christianizácie potom obe náboženstvá postupne vymizli. Po rôznych peripetiách a konflikte medzi západnou a východnou cirkvou, do ktorej sféry sa Bulharsko začlení, sa ríša priklonila k východnej byzantskej civilizácii; bulharský chán prijal ortodoxné kresťanstvo, ktoré sa stalo aj štátnym náboženstvom. V Bulharsku bola vytvorená autonómna cirkevná provincia na čele s arcibiskupom, v rámci ktorej existovalo zhruba sedem biskupstiev. Pomer medzi štátom a cirkvou však v tejto dobe nie je známy. V ďalších storočiach sa vytvoril aj okruh svätcov bulharského pôvodu, z ktorých najvýznamnejší je pustovník Ivan Rilský.
V dobe úpadku Bulharska počas 10. storočia zlé sociálne podmienky najnižších vrstiev a neschopnosť cirkvi na ne reagovať, vzhľadom ku zle pochopiteľným pravidlám a dogmám, sa začali vytvárať predpoklady pre vznik heretického hnutia. Podľa zakladateľa jedného z takých hnutí, popa Bogomila, sa jeho prívrženci začali označovať ako bogomilovia. Bogomilovia verili, že všetko duchovné pochádza od Boha, zatiaľ čo všetko hmotné od diabla (dualizmus) a z tohto dôvodu odmietali akékoľvek svetské inštitúcie, od liturgie až po sociálnu nerovnosť. V čase prvej Bulharskej ríše neboli zásahy štátu alebo cirkvi na potretie bogomilskej herézy príliš časté ani tvrdé. Ostrejšie opatrenia proti nim prišli až v ďalších storočiach.

</doc>
<doc id="600223" url="https://sk.wikipedia.org/wiki?curid=600223" title="Záhorské múzeum">
Záhorské múzeum



</doc>
<doc id="600224" url="https://sk.wikipedia.org/wiki?curid=600224" title="Hrdlička chichotavá">
Hrdlička chichotavá

Hrdlička chichotavá ("Streptopelia roseogrisea") je vták z čeľade holubovité. Hrdličky chichotavé sa dajú veľmi ľahko skrotiť a ku svojmu majiteľovi sú veľmi prítulné. Už po stáročia ich ľudia chovajú v zajatí a šľachtia, čím vzniklo množstvo farebných obmien hrdličiek s rôznou kresbou peria. Hrdlička chichotavá je exotický vták, u nás sa vo voľnej prírode nevyskytuje. 
Hrdlička chichotavá váži 150160 gramov. Dĺžka tela je 2627 centimetrov. V ľudskej starostlivosti sa dožíva 1015 rokov. Vyskytuje sa v suchých oblastiach v Afrike južne od Sahary, zasahuje až do južnej Arábie.
Hrdličky žijú v monogamných pároch. Na budovaní hniezda párik hrdličiek spolupracuje. Stavebný materiál prináša samček aj samička a vetvičky si pod sebou starostlivo urovnávajú. Podľa odborných kníh tieto vtáky hniezdia spravidla štyrikrát do roka, avšak majitelia hrdličiek chichotavých tvrdia, že v dobrých podmienkach a zateplenej voliére znášajú vajcia aj častejšie. Nezriedka ich tiež využívajú ako opatrovateľky pri chove vzácnejších holubov a hrdličiek. V jednej znáške samica kladie 2 biele vajíčka. Doba inkubácie trvá 14 dní a malé hrdličky sa liahnu približne po 20 dňoch a nemajú na sebe jediné pierko. Najmä zo začiatku ich obaja rodičia kŕmia takzvaným holubím mliekom, neskôr mláďatá dostávajú kašovitú potravu, ktorú párik hrdličiek natrávi v hrvole. Mláďatá odchovávajú okolo 30 dní.
Živia sa trávovými semenami, lesnými plodmi, hmyzom, slimákmi...

</doc>
<doc id="600225" url="https://sk.wikipedia.org/wiki?curid=600225" title="Primetime Emmy Award">
Primetime Emmy Award

Primetime Emmy Award je americké ocenenie, ktoré udeľuje Academy of Television Arts &amp; Sciences (ATAS), ako uznanie znamenitosti v americkom televíznom priemysle v hlavnom vysielacom čase. Prvýkrát bolo udeľované v roku 1949 pod názvom Emmy Awards, až kým sa v roku 1974 neuskutočnili prvé rozdielne ceremónie Daytime Emmy Award a Primetime Emmy Award.
Kategórie.
Primetime Emmy Award sú udeľované v nasledujúcich kategóriách:

</doc>
<doc id="600226" url="https://sk.wikipedia.org/wiki?curid=600226" title="Preslav (Bulharská ríša)">
Preslav (Bulharská ríša)

Preslav () je archeologická lokalita a rezervácia, tvorená ruinami historického hlavného mesta Bulharskej ríše. Nachádza sa v severovýchodnom Bulharsku, v Šumenskej oblasti, v susedstve mesta Veliki Preslav, ktoré však nie je s pôvodným stredovekým Preslavom fyzicky identické, pretože bolo založené ako nové sídlo.
Dejiny.
Meno Preslav má slovanský pôvod a preto sa predpokladá, že vznikol ako slovanská osada. Pre blízkosť Plisky, hlavného mesta ríše, postupne narastal význam osady, ktorá bola začiatkom 9. storočia opevnená. Význam mestečka narástol po jeho ustanovení za nové hlavné mesto počas vlády Simeona v roku 893. Centrom ríše bolo do roku 972, kedy sa centrum Bulharskej ríše presunulo do Ochridu. V Preslave bolo počas vrcholného obdobia ríše postavených viacero chrámov a stavieb, dokumentujúcich kresťanské smerovanie Bulharska. Mesto bolo centrom politiky a diplomacie, ale aj kultúry, literatúry a výtvarného umenia.
Skazu mestu prinieslo jeho obsadenie kyjevským kniežaťom Svjatoslavom, ktorý počas bojov s Byzanciou mesto spustošil a vyraboval. Postupný úpadok ríše už neumožnil obnovenie niekdajšej slávy mesta a to pomaly pustlo. Obnovenie významu nastalo počas Druhej bulharskej ríše, no po jej zániku a ovládnutí územia Osmanmi mesto zaniklo.

</doc>
<doc id="600230" url="https://sk.wikipedia.org/wiki?curid=600230" title="Veliki Preslav">
Veliki Preslav

Veliki Preslav () môže byť:

</doc>
<doc id="600234" url="https://sk.wikipedia.org/wiki?curid=600234" title="Centrálne trhovisko Bratislava">
Centrálne trhovisko Bratislava

Centrálne trhovisko v Bratislave je miestny trh zameraný na predaj poľnohospodárskych produktov z Bratislavy a blízkeho okolia. Nachádza sa na Miletičovej ulici a tvorí najväčšie trhovisko v Bratislave, ďalšie sú
História.
Prvé trhoviská vznikali v Bratislave už v 14. storočí, situované boli v historickom centre. Tzv. centrálne trhovisko vzniklo koncom 19. storočia a sídlom stánkov bolo Trnavské mýto. 
Na Miletičovu ulicu sa trhovisko presťahovalo v 1980-tych rokoch, keď sa na Trnavskom mýte staval Dom odborov Istropolis.
Produkty a služby.
Predaj prebieha vonku pod zastrešenými stánkami, ale niekoľko predajní je aj v kamenných obchodov vrátene potravín reťazca Coop. Približný počet stánkov je:
Okrem výrobkov je na trhovisku povolené poskytovať nasledovné služby:
Správu trhoviska zabezpečuje Ružinovský podnik verejno-prospešných služieb a.s.

</doc>
<doc id="600238" url="https://sk.wikipedia.org/wiki?curid=600238" title="Streptopelia roseogrisea">
Streptopelia roseogrisea



</doc>
<doc id="600241" url="https://sk.wikipedia.org/wiki?curid=600241" title="Kostol svätého Jakuba (Kysucké Nové Mesto)">
Kostol svätého Jakuba (Kysucké Nové Mesto)

Farský kostol svätého Jakuba je stavba z 13. storočia nachádzajúca sa v Kysuckom Novom Meste v blízkosti hlavného námestia. Je zasvätený patrónovi mesta, svätému Jakubovi. Pôvodne ide o gotickú stavbu, ktorá bola v minulosti viackrát zničená požiarom.
Dejiny.
Prvé zmienky o kostole sú už z roku 1284, kedy bol kostol pravdepodobne drevený. Avšak z tohto obdobia sa z neho nič nezachovalo, pretože v roku 1591 úplne vyhorel spolu s okolitými stavbami. Novo postavený kostol bol kamenný, zakončený klenbou. Mal kamennú vežu so 4 zvonmi. Vstupná predsieň ostala drevená. V roku 1643 boli spomenuté aj vežové hodiny, ktoré boli znakom mesta. Vstupná časť bola drevená. V interiéri kostola sa nachádzali 2 oltáre a krypta rozdelená na 3 časti. V presbytériu boli pochovaný kňazi a rodina Suňogovcov. V mestskej časti boli pochovaní majetnejší občania a pod lavicami je pochovaná rodina Hrabovských. Táto krypta dodnes existuje, avšak verejnosti je neprístupná. Od 10. novembra 1665 až do roku 1673 bol kostol v rukách luteránov. Bočný oltár sv. Jána Krstiteľa bol postavený v roku 1710. V roku 1719 dostal nový bohato zdobený hlavný oltár s obrazom sv. Jakuba, ktorý bolo možné príležitostne vymieňať podľa cirkevného kalendára. O rok neskôr bola nadmurovaná veža. Zo starých zvonov vyrobili jeden nový o váhe 172 kg s obrazom sv. Jakuba a Panny Márie. Na zvone bol aj erb rodiny Suňogovcov. Taktiež bola postavená poschodová fara, pretože predchádzajúca drevená už bola na spadnutie.
23. mája 1748 v meste opäť vypukol požiar. Zhorela vstupná drevená časť, ktorú neskôr nahradili štvorhrannými kameňmi. Vytvorili nový vchod pri oltári sv. Rodiny z južnej strany a posilnili predsieňou. Kostol mal v tom čase podobu jednoloďovej stavby s polkruhovým uzáverom. Bol zaklenutý pruskými klenbami s medziklenbovými pásmi. Fasáda bola členená pilastrami. Okná boli zväčšené a na chór bol prístup zvonku len pre mužov, učňov a tovarišov. V roku 1749 pribudla kostolu nová dlažba. O rok neskôr v roku 1750 je tu spomínaná veža s dvojitou baňatou strechou a pozlátený kríž nad ktorým bola podoba svätého Jakuba. V roku 1763 prebehla rekonštrukcia vežičky nad hlavným oltárom, odkiaľ sa zvonom oznamovalo čítanie evanjelia. V roku 1789 dostal kostol nový orgán za 500 zlatých.
V roku 1904 kostol opäť zachvátil požiar. Oheň značne poškodil trámy, ktoré prehoreli. Zvony, ktoré na trámoch držali sa zrútili, prerazili chrámovú strechu a roztavili sa. Zhoreli vežové hodiny, vzácne obrazy, Sviatosť oltárna a iné vzácne predmety. Po rozsiahlych škodách bol kostol v roku 1906 rekonštruovaný v neorománskom slohu. Architektom prestavby bol Juraj Cigler a rekonštrukciu vykonal staviteľ Ján Fulda.
Dnešná podoba.
Od roku 1906 sa do fasády kostola už nijak vážnejšie nezasahovalo, takže si zachoval neorománsky vzhľad. Boli prevedené už len menšie úpravy ako napríklad namontovanie ústredného kúrenia, výmena zvonov, nová omietka, či veža pokrytá novým medeným plechom.
Popis exteriéru.
Na vstupe do kostola sú mohutné dubové dvere, zavesené na pevnom okrasnom kovaní. Podobné, ale menšie sú dvere na vstupe dvoch bočných lodí. Zadná strana fasády má oporné piliere, podobne ako väčšina gotických stavieb. Na hlavnej veži sú z troch strán umiestnené združené okná s mohutnými žalúziami, ktoré sú polkruhovo zakončené. Veža je ukončená ťažkým betónovým krížom. Pred kostolom je umiestnený barokový pieskovcový kríž z roku 1796, ktorý ako jeden z mála veci nebol poškodený veľkým požiarom. Vedľa kostola sa nachádzajú dva hroby. Jeden patrí farárovi a dekanovi Jánovi Lottnerovi a druhý farárovi Jánovi Póstovi. Okolo kostola je postavené hradenie s betónovými stĺpmi. Medzi nimi sú kované ozdobné rámy vyplnené pevným pletivom.
Popis interiéru.
V súčasnosti je to trojloďová stavba s polygonálnym uzáverom presbytéria. V bočných lodiach sú umiestnené lavice, ktoré sú drevené a ručne vyrezávané. Oltáre sú postavené z keramických dielcov najmä z obavy pred vyhorením. Nad hlavným oltárom je svätostánok s vysokou sochou sv. Jakuba, ktorému je kostol zasvätený. Oltár a časť za ním nesie prvky gotického štýlu. Vo vrchnej časti je ukončený fialami na ktorých nájdeme kraby. V strede je umiestnená náboženská maľba veľkých rozmerov. Zlatou farbou sú zvýraznené prvky s organickým vzorom. Nájdeme tu najmä vzor ľalie, ale taktiež aj trojlistov a štvorlistov. Za hlavným oltárom je okrúhle okno, ktoré prináša do kostola východné svetlo. Steny kostola dosahujú na niektorých miestach až 2 metre. Stropy sú zdobené maľbami s náboženskými motívmi. Po ľavej strane hlavnej lode je v blízkosti oltára vybudovaná sakristia pre prípravu kňazov k vysluhovaniu sviatosti. Zo sakristia sa po schodoch vychádza na kazateľnicu. Tá dnes nie je využívaná, pretože kňazi využívajú reprodukčnú techniku. Kostol je zaklenutý valenými klenbami s lunetami. V bočnej kaplnke kostola sa nachádza súsošie Kalvárie od neznámeho barokového umelca. Kruchta je rozdelená na menšie časti. Nájdeme tu krakorce. Celá je nesená na odstupňovaných stĺpoch, ktoré nemajú hlavice. Výstup na chór vedie po točitom schodisku, ktoré je vyrobené z betónu a pokračuje vyššie až k zvonom, ktorých je 5. Počet schodov vo veži je 92.
Kaplnka svätého Kríža.
Bola postavená v roku 1740 Mikulášom Kubicom. Mala dve okná na juh a jedno veľké smerom ku fare. Priečelie bolo upravené na zvoničku s dvoma zvonkami. Jeden z nich neskôr predali do Nesluše pre drevený kostolík. Zostal iba Zvon „Umieráčik“, ktorý daroval zakladateľ Ján Juráček (v dnešnej dobe sa nepoužíva). Na oltári sa nachádzal kríž, ktorý bol misijný z roku 1739. Chórus mala kaplnka až neskôr. Chodilo sa tam po drevených schodoch zvonku cez dvere, prerobené z pôvodného okna. V roku 1940 bola zrekonštruovaná. Vymaľoval ju majster Ján Škorvánek a bola tu umiestnená nová podlaha. V kaplnke sa nachádza najcennejší barokový oltár na Kysuciach na ktorom je miestami až 5 premalieb.

</doc>
<doc id="600243" url="https://sk.wikipedia.org/wiki?curid=600243" title="Divadelná fakulta Vysokej školy múzických umení">
Divadelná fakulta Vysokej školy múzických umení



</doc>
<doc id="600244" url="https://sk.wikipedia.org/wiki?curid=600244" title="Hudobná a tanečná fakulta Vysokej školy múzických umení">
Hudobná a tanečná fakulta Vysokej školy múzických umení



</doc>
<doc id="600245" url="https://sk.wikipedia.org/wiki?curid=600245" title="Filmová a televízna fakulta Vysokej školy múzických umení">
Filmová a televízna fakulta Vysokej školy múzických umení



</doc>
<doc id="600246" url="https://sk.wikipedia.org/wiki?curid=600246" title="Fakulta architektúry Slovenskej technickej univerzity">
Fakulta architektúry Slovenskej technickej univerzity



</doc>
<doc id="600247" url="https://sk.wikipedia.org/wiki?curid=600247" title="Fakulta chemickej a potravinárskej technológie Slovenskej technickej univerzity">
Fakulta chemickej a potravinárskej technológie Slovenskej technickej univerzity



</doc>
<doc id="600248" url="https://sk.wikipedia.org/wiki?curid=600248" title="Fakulta elektrotechniky a informatiky Slovenskej technickej univerzity">
Fakulta elektrotechniky a informatiky Slovenskej technickej univerzity



</doc>
<doc id="600249" url="https://sk.wikipedia.org/wiki?curid=600249" title="Fakulta informatiky a informačných technológií Slovenskej technickej univerzity">
Fakulta informatiky a informačných technológií Slovenskej technickej univerzity



</doc>
<doc id="600250" url="https://sk.wikipedia.org/wiki?curid=600250" title="Materiálovotechnologická fakulta Slovenskej technickej univerzity">
Materiálovotechnologická fakulta Slovenskej technickej univerzity



</doc>
<doc id="600251" url="https://sk.wikipedia.org/wiki?curid=600251" title="Stavebná fakulta Slovenskej technickej univerzity">
Stavebná fakulta Slovenskej technickej univerzity



</doc>
<doc id="600252" url="https://sk.wikipedia.org/wiki?curid=600252" title="Strojnícka fakulta Slovenskej technickej univerzity">
Strojnícka fakulta Slovenskej technickej univerzity



</doc>
<doc id="600253" url="https://sk.wikipedia.org/wiki?curid=600253" title="Lekárska fakulta Slovenskej zdravotníckej univerzity">
Lekárska fakulta Slovenskej zdravotníckej univerzity



</doc>
<doc id="600254" url="https://sk.wikipedia.org/wiki?curid=600254" title="Materiálovotechnologická fakulta Slovenskej technickej univerzity v Bratislave">
Materiálovotechnologická fakulta Slovenskej technickej univerzity v Bratislave



</doc>
<doc id="600255" url="https://sk.wikipedia.org/wiki?curid=600255" title="Jesseniova lekárska fakulta v Martine Univerzity Komenského v Bratislave">
Jesseniova lekárska fakulta v Martine Univerzity Komenského v Bratislave



</doc>
<doc id="600256" url="https://sk.wikipedia.org/wiki?curid=600256" title="Jesseniova lekárska fakulta Univerzity Komenského v Bratislave">
Jesseniova lekárska fakulta Univerzity Komenského v Bratislave



</doc>
<doc id="600264" url="https://sk.wikipedia.org/wiki?curid=600264" title="Imrich Jenča">
Imrich Jenča

Imrich Jenča môže byť:

</doc>
<doc id="600274" url="https://sk.wikipedia.org/wiki?curid=600274" title="Vreskot 3">
Vreskot 3

Vreskot 3 je americký hororový psychopatický film a zároveň je treťou časťou trilógie Vreskot. Hrajú v ňom herci David Arquette, Neve Campbellová, Courteney Coxová, Patrick Dempsey, Scott Foley, Lance Henriksen, Matt Keeslar, Jenny McCarthyová, Emily Mortimer, Parker Poseyová, Deon Richmond a Patrick Warburton. Film bol uverejnený dňa 4. februára 2000. Príbeh sa odohráva tri roky po druhej časti a sleduje hlavnú hrdinku Sidney Prescott, ktorá sa po udalostiach z predchádzajúcich dvoch filmov presťahovala, má súkromnú linku, kde komunikuje s ľuďmi, ktorí vyhľadávajú pomoc. Zvrat nastane, keď sa vrah tzv. „Ghostface“ rozhodne vyzabíjať členov filmového obsadenia „Stab 3“. Film Vreskot 3 spája násilie hororového žánru s prvkami komédie.
Na rozdiel od predchádzajúcich častí sa vo Vreskote 3 zvýšil dôraz na komediálne prvky a násilie a hrôzu o niečo potlačil. Film bol záverečnou kapitolou trilógie, kým sa v roku 2011 nenatočilo pokračovanie z názvom Vreskot 4.
Scenár napísal Kevin Williamson, o réžiu sa postaral Wes Craven, hudbu zložil Marco Beltrami.
Tretia časť dostala od kritikov najhoršie recenzie spomedzi všetkých troch filmov, ale zarobila viac ako 161 miliónov dolárov. Veľa kritikov považovalo film za skvelé ukončenie trilógie. Film bol od roku 2012 tretím najpopulárnejším slasher filmom v Severnej Amerike, po Vreskote 1 a Vreskote 2.
Casting.
Neve Campbellová, Courteney Coxová, David Arquette a Liev Schreiber si svoje úlohy zopakovali aj v tretej časti. Iné pracovné záväzky Neve Campbellovej spôsobili, že svoje scény musela natočiť behom 20 dní a scenáristi jej hlavnú postavu dali viac do úzadia a zviditeľnili postavy reportérku Gale Weathers a bývalého šerifa Dewaya Rileyho, ktoré hrajú Courteney Coxová a David Arquette. V tretej časti tiež pribudli nové postavy ako napríklad Lynn McCree, ktorá sa objaví ako matka Sidney, Maureen Prescott, ktorá bola v predchádzajúci častiach zobrazená len na fotografiách. Tiež aj Roger L. Jackson sa opäť ozval ako hlas Ghostfacea, Jamie Kennedy si zopakoval svoju úlohu ako Randy Meeks aj napriek smrti v druhej časti, a objavil sa iba na video zázname. 
Veľa hercov, ktorí sa na filme podieľali, hrali filmových hercov vo fiktívnom filme "Stab 3" vrátane Emily Mortimer, ktorá stvárnila Angelinu Tyler, Parker Poseyová ako Jennifer Jolie, Matta Keeslara ako Tom Prinze, Jenny McCarthyová ako Sarah Darling, Deona Richmonda ako Tyson Fox a Scotta Foleya ako režiséra filmu Romana Bridgera. Ďalšie obsadenie zahŕňalo hercov ako Lance Henriksen, ktorý stvárnil filmového producenta, Patrick Dempsey ako detektív Mark Kincaid, Patrick Warburton ako bodyguard Steven Stone a Kelly Rutherford ako Christine Hamilton, ktorá bola zároveň priateľkou Cottona Wearyho. Rutherford bola obsadená po natáčaní, pretože výroba prechádzala neustálymi zmenami a úvodná scéna sa nakoniec vyvinula tak, že vyžadovala iba ženskú obeť a herečku, s ktorou by Schreiber mohol komunikovať. 
Vo filme sa objavila tiež Carrie Fisherová, ktorá vo filme vystupovala ako bývalá herečka Bianca Burnette.

</doc>
<doc id="600275" url="https://sk.wikipedia.org/wiki?curid=600275" title="Serie A 1975/1976">
Serie A 1975/1976

Serie A 1975/1976 bola sezóna talianskej najvyššej futbalovej súťaže. Víťazom tohto ročníka sa stalo Torino, ktoré tak získalo svoj siedmy titul majstra Talianska. Torino získalo svoj prvý titul od leteckého nešťastia z roku 1949, pri ktorom zahynul skoro celý tím.

</doc>
<doc id="600276" url="https://sk.wikipedia.org/wiki?curid=600276" title="Serie A 1976/1977">
Serie A 1976/1977

Serie A 1976/1977 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj sedemnásty titul majstra Talianska.

</doc>
<doc id="600277" url="https://sk.wikipedia.org/wiki?curid=600277" title="Jenny McCarthyová">
Jenny McCarthyová

Jennifer Ann McCarthyová (* 1. november 1972, Evergreen Park, Illinois, Spojené štáty), tiež uvedená aj ako Jenny Wahlbergová je americká herečka, modelka, autorka, moderátorka a aktivistka. Svoju kariéru začala v roku 1993 ako modelka pre časopis Playboy, neskôr bola menovaná Playmate roku. Je známa z filmov ako "Vreskot 3" (2000), "Scary Movie 3" (2003), "Dirty Love" (2005), "John Tucker musí zomrieť" (2006), "Bodyguard proti svojej vôli" (2008). Tiež účinkovala v televíznom seriáli "Dva a pol chlapa", kde stvárnila postavu Courtney.
Detstvo a mladosť.
Jenny McCarthyová sa narodila a vyrastala v meste Evergreen Park, v štáte Illinois. Narodila sa v robotníckej katolíckej rodine a má írsky, nemecký a poľský pôvod. Je druhou zo štyroch dcér. Herečka Melissa McCarthyová je jej sesternica.
Po tom, ako ukončila štúdium na základnej a strednej škole, sa rozhodla študovať na Southern Illinois University – ošetrovateľstvo. Keďže potrebovala peniaze na štúdium, poslala svoje fotografie do Chicagskej kancelárie pre časopis Playboya a bola vybraná ako dievča mesiaca október 1993 a následne bola zvolená za "Playmate roka“. To ju nasmerovalo k natočeniu videa pre Playboy.
Kariéra.
Po tom, ako sa Jenny stala "playmote roka" vydavateľ časopisu Playboy Hugh Hefner opísal Jenny ako dievča, ktoré silno dbá na jej katolícku vieru a zároveň to opísal aj ako jedinečnú kvalitu pre ktorú bola vybraná z 10 000 uchádzačiek. Ako sama Jenny neskôr uviedla jej fotografie v Playboyi, spôsobili veľký rozruch v jej katolíckej štvrti a vyústila do toho, že na jej dom bolo niekoľkokrát obhádzaný vajcami a jej sestry boli šikanované na škole. O rok sa Jenny presťahovala do Los Angeles a v priebehu roka hostila v niekoľkých show, ako píklad Hot Rocks či pre televíznu show Playboy.
V roku 1995 si spoločnosť MTV vybrala Jenny aby účinkovala v novej show s názvom "Singled Out". Jej práca ako moderátorky bola veľmi úspešná. V tom istom roku sa tiež objavila na WrestleMania XI.
V roku 1996 prijala menšiu rolu v komédii "Hlupáci". V roku 1997 Jenny pôsobila v dvoch show – prvou z nich bola "MTV Sketch Show" a druhá "The Jenny McCarthy Show", ktorá bola dostatočne populárna pre NBC, čiže neskôr show figurovala tiež ako sitcom. V rovnakom roku sa objavila na jednej z dvoch obálok pre septembrové vydanie Playboy (na druhej obálke bola Pamela Andersonová). Jenny tiež vydala svoju prvú autobiografiu: "Jen-X: Otvorená kniha Jenny McCarthyovej."
V roku 1998 získala svoju prvú hlavnejšiu úlohu vo filme "Pivní bratia". Nasledujúci rok, hrala tiež vo filme "Diamonds". V roku 2000 mala úlohu v hororovom filme "Vreskot 3" a o tri roky neskôr vystupovala v menšej úlohe v paródií "Scary Movie 3", spolu s kolegyňu a známou Playmate, herečkou Pamelou Andersonovou. V roku 2005 produkovala, napísala a tiež vystupovala vo filme "Dirty Love",pri ktorom jej pomáhal jej vtedajší manžel John Asher. V marci 2006 dostala cenu Razzie za najhoršiu herečku, najhorší scenár za film "Dirty Love", cenu tiež získal aj jej manžel Asherza najhoršieho režiséra.
Jenny tiež účinkovala aj v seriáloch, medzi známe patrí jej menšia úloha v seriály "Čarodejnice" či v seriály "Dva a pol chlapa", kde sa objavila ako krásna Courtney, ktorá je milenkou hlavnej postavy ktorú stvárnil Charlie Sheen. Tiež prepožičala svoj hlas v kanadskej počítačovej animovanej sci-fi karikatúry "Tripping Rift".
Jenny naďalej pracovala s Playboyom nielen ako modelka, ale aj v iných funkciách. V januári 2005, sa objavila na obálke časopisu v tzv. leopardovej koži v napodobeniny firemného obleku so zajačími ušami. Bola druhou ženou (podľa Carmen Electra) a prvou bývalou Playmate, ktorá sa stala celebritným fotografom pre Playboy Cyber Club, kde fotografovala príklad modelku Jennifer Madden.
V roku 2006 si zahrala matku Brittany Snow, v komédií "John Tucker musí zomrieť" kde sa objavila po boku hviezd ako Arielle Kebbeovál, Ashanti, Sophie Bushová či Jessea Metcalfa.
V júli 2013 bola oslovená o moderovanie show "The View", čo prijala a tým nahradila bývalú moderátorku Elisabeth Hasselbeck. Ohlasy na jej osobu v show boli pozitívne, Jenny bola pochválená za trefný humor, inteligentné prezentovanie a nový pohľad na rôzne veci. Tiež ju nazvali skvelým doplnkom k show.
Súkromný život.
Koncom roka sa Jenny vydala za herca a režiséra Johna Ashera, s ktorým má Jenny syna, Evana Josepha Ashera, ktorý sa narodil dňa 18. mája 2002, ich syn trpí autizmom. Pár sa rozviedol v septembri 2005.
V decembri 2005 začala Jenny randiť s hercom Jimom Carreyim. Svoj vzťah potvrdili až v júni 2006. Dňa 2. apríla 2008 v show Ellen Degeneres oznámila, že s Jimom žijú spoločne, ale nemajú plány na manželstva, keďže k ich láske nepotrebujú kus papiera. Jenny tiež propagovala jeho film "Yes Man" v roku 2008. V apríli 2010 Jenny a Jim oznámili, že žijú oddelene.
V júli 2013 sa Jenny priznala, že randí s hercom Donniem Wahlbergom. Dvojica mala svadbu dňa 31. augusta 2014 a pri tejto príležitosti si Jenny zmenila priezvisko na Jenny Wahlbergovú.

</doc>
<doc id="600280" url="https://sk.wikipedia.org/wiki?curid=600280" title="Jenny McCarthy">
Jenny McCarthy



</doc>
<doc id="600283" url="https://sk.wikipedia.org/wiki?curid=600283" title="Saimiri vevericovitý">
Saimiri vevericovitý

Saimiri vevericovitý alebo kotúl vevericový ("Saimiri sciureus") je malá opica z rodu saimiri ("Saimiri") z čeľade malpovité ("Cebidae").
Saimiri vevericovité sú vysoko spoločenské zvieratá. Pri označovaní teritória používajú vlastný moč, ktorý chytajú labkami a parfumujú si nimi aj dlhé chvosty. Okrem toho nadriadení jedinci natierajú svojím močom jedinca podriadeného. Samica po gravidite necelé tri mesiace rodí 1 mláďa. Najprv ho nosí na hrudi, neskôr na chrbte.
Nie je ohrozený. Obýva oblasti Kolumbie, Ekvádoru, Guyany, stredné poschodie dažďového lesa Bolívie, severného Peru a severnej Brazílie. Žije v riedkych dažďových lesoch a na brehoch riek. Živí sa ovocím, púčikmi, semenami a hmyzom. Váži 0,61,4 kg a meria 2532 cm, chvost 3744 cm. Dĺžka gravidity je 150170 dní. Dĺžka života je 25 rokov.

</doc>
<doc id="600284" url="https://sk.wikipedia.org/wiki?curid=600284" title="Saimiri sciureus">
Saimiri sciureus



</doc>
<doc id="600285" url="https://sk.wikipedia.org/wiki?curid=600285" title="Vreskot 4">
Vreskot 4

Vreskot 4 je americký hororový psychopatický film natočený v roku 2011. Režisérom je Wes Craven a scenár k filmu napísal Kevin Williamson. Herecké obsadenie sa skladá z hercov, ako sú Neve Campbell, David Arquette, Courteney Cox , Emma Roberts, Hayden Panettiere, Anthony Anderson, Alison Brie, Adam Brody, Rory Culkin, Marielle Jaffe, Erik Knudsen, Mary McDonnell, Marley Shelton a Nico Tortorella. Dej filmu spočíva v tom, že Sidney Prescott sa vrátila do Woodsboroo po desiatich rokoch, aby prezentovala svoju novú knihu. Krátko po jej príchode sa objavia telá zavraždených študentov z Woodsboroo High. 
Pôvodne bola séria zamýšľaná ako trilógia, ale Bob Weinstein schválil financie aj pre produkciu štvrtého filmu. Natáčanie sa uskutočnilo v meste Ann Arbor v Michigane v júni až v septembri 2010.
Vreskot 4 bol zverejnený 15. apríla 2011 a vyčíslil zisk 97 miliónov dolárov v porovnaní s rozpočtom 40 miliónov dolárov. Dostal zmiešané recenzie od kritikov, hoci mnohí poznamenali výrazné zlepšenie oproti tretej časti, Vreskot 3.
Casting.
V septembri 2009 Neve Campbell uviedla, že sa spoločne s jej hereckými kolegami Davidom Arquetteom a Courteney Cox vracajú na plátno a budú spoločne účinkovať vo štvrtej časti filmu Vreskot. Z tretej časti sa však už vo štvrtej neobjavil herec Liev Schreiber, ktorý stvárnil Cottona Wearyho a ani priateľ Sidney, Patrick Dempsey.
V máji 2010 potvrdili svoju účasť na filme Hayden Panettiere a Rory Culkin. Herečke Ashley Greene bola ponúknutá úloha Sidneyinej sesternice, Jill, ale úlohy sa neskôr zriekla a prijala ju Emma Roberts. O postavu Judy Hicksovej sa uchádzala herečka Lake Bell, ktorá krátko pred natáčaním zrušila svoju účasť na filme, nakoniec postavu získala Marley Shelton. Reportérka Nancy O'Dell si zopakovala svoju úlohu reportérky z druhého a tretieho filmu. Vrátil sa aj Roger L. Jackson ako hlas Ghostfacea. Lauren Graham mala hrať Kate Robertsovú, matku Jill, ale neskôr svoju účasť tiež zrušila. O úlohu dotieravej Rebeccy usilovali Jena Malone a Christina Ricci, no neskôr úlohu dostala menej známa Alison Brie. Vo filmovom spracovaní filmu "Stab" sa pôvodne mali objaviť herečky Lindsay Lohan a Paris Hilton v úlohe Chloe a Rachel, no neskôr ich dostali herečky Anna Paqiun a Kristen Bell. 
Natáčanie.
Natáčanie sa uskutočnilo v meste Ann Arbor, v štáte Michigan. Scény zobrazujúce Woodsboro High School v pôvodnom filme Vreskot sa natáčali tiež v Michigane, na strednej škole Woodworth v Dearborne. Bývalý 16. obvodný súd v meste Livonia v štáte Michigan bol používaný ako policajná stanica.
V apríli 2010 režisér Wes Craven pri vyhľadávaní kníhkupectva použil vo filme nový obchod s knihami, ktorý ešte nebol otvorený a nachádzal sa v centre mesta Northville v štáte Michigan s názvom "Next Chapter Bookstore Bistro". Wes Craven si okamžite zamiloval budovu i meno a rozhodol sa ju použiť vo filme. Taktiež najal majiteľa - šéfkuchára, aby pripravil jedlo a pečivo pre scénu vo filme. Scény boli nakrútené v prvom júlovom týždni. Herečky Aimee Teegarden a Alison Brie sa vrátili do Detroitu koncom januára a začiatkom februára 2011 na ďalšie štyri dni. Scény zahŕňajúce postavu Aimee, ktoré sa odohrali v dome, a scény Allison, ktorá je napadnutá v garáži. 
Film tiež využíval počítačom generované snímky. Napríklad Andersonova scéna smrti, v ktorej bol bodnutý do čela a prejde niekoľko metrov, kým padne mŕtvy na zem. Táto síce nebola v scenári, ale bola inšpirovaná "skutočnou zdravotnou pohotovosťou", ktorú Craven videl v jednom dokumente. Myslel si, že je to mimoriadne, keby niekto bol bodnutý do hlavy a ešte by chvíľu zostal nažive. 

</doc>
<doc id="600286" url="https://sk.wikipedia.org/wiki?curid=600286" title="Alkamenes (sochár)">
Alkamenes (sochár)

Alkamenes alebo Alkamenés (, ) bol grécky sochár v 5. storočí pred Kr.
Biografia.
Sochár Alkamenes pochádzal zrejme z Atén. Na vrchole bol asi v rokoch 440 až 400 pred Kr. Bol žiakom a neskôr súperom slávneho sochárskeho majstra Feidia. Pracoval v Aténach, alebo neďaleko nich a je známych asi 12 jeho diel, z ktorých mnohé boli kopírované Rimanmi. Zhotovoval hlavne mramorové sochy bohov, ale pracoval i s bronzom, zlatom a slonovinou. Už v staroveku ho zaraďovali medzi najväčších umelcov svojej doby.
Diela.
Alkamenovi sa z následne uvedených 12. diel možno neprávom pripisuje západný štít Diovho chrámu v Olympii a súsošie Prokny a Itya na aténskej Akropole. 
Afrodita v Záhradách.
Afrodita v Záhradách sa zachovala v niekoľkých kópiach. Ide o známu sochu pripisovanú Alkamenovi, slávnu už v staroveku. Kópia jej hlavy sa nachádza v múzeu v Tripolise. Jej výraz je pokojný a podľa účesu pripomína niektoré sochy Parthenónu. Staroveký autor Lukianos pri opise ako by mala vyzerať dokonalá socha Afrodity uviedol, že jej ruky by mali byť tvarované podľa Alkamenovej Afrodity.
Plínius opísal sochársku súťaž o zhotovenie krajšej Afrodity medzi Alkamenom a Agorakritom, tiež žiakom Feidia, v ktorej si palmu víťazstva odniesol Alkamenes. Pausanias o tejto soche zaznamenal:„"O štvrti zvanej Záhrady Aténčania nehovoria nič zvláštneho, práve tak ako nehovoria nič o chráme Afrodity, ba ani o soche Afrodity, ktorá stojí v blízkosti svätyne. Jej socha má podobu kvádra ako hermovky, nápis na nej hlása, že je Nebeská Afrodita (Urania) najstaršia z bohýň Osudu zvaných Moiry. Socha Afrodity v Záhradách je dielo Alkaména a patrí k najpozoruhodnejším aténskym pamiatkam."“ Štvrť v Záhradách (Képoi) sa nachádzala v juhovýchodnej časti mesta, južne od chrámu Dia Olympského (Olympieia) pri rieke Ilisos. Aténsku Afroditu Nebeskú považovali za najstaršiu z Moir, bohýň osudu, dcér Krona a Euónymy, a za sestru Erínyí.
Západný štít Diovho chrámu v Olympii.
 V polovici 5. storočia pred Kr. zhotovili pre veľký olympijský chrám, venovaný Diovi, dva prekrásne monumenálne sochárske súbory. Grécky historik Pausanias vo svojej sprievodcovskej príručke po Grécku uvádza, že západný šít chrámu vyzdoboval Alkamenes a východný Paiónios. Výzdoba západného štítu znázorňovala boj, ktorý nasledoval po svadbe kráľa Peiritooa, keď kentaurovia, prítomní na svadbe, podnecovaní nahnevaným bohom vojny Areom, chceli uniesť ženy, ale premohli ich Lapithi vedení Théseom, Peiritoovým priateľom, ktorý mu svojho času pomáhal pri únose krásnej Heleny. Apolón je rozhodcom tohto zápasu, dvíha ruku, aby rozhodol o víťazstve. 
Prestavbu Diovho chrámu financoval významný aténsky rod Alkmeonovcov, v tom čase v exile, a zrejme preto bola na západnom štíte zobrazená práve Peiritoova svadba, v ktorej viedol Lapithov k víťazstvu ich hosť aténsky kráľ Théseus. Je prirodzené, že Alkmeonovci chceli pripomínať tento hrdinský čin a tiež zaimponovať svojim krajanom, ktorí chodili do Olympie aspoň raz za štyri roky.
Podľa niektorých znalcov umenia sa Alkamenovi autorstvo výzdoby západneho štítu Diovho chrámu v Olympii pripisuje neprávom.
Hermes Propylejský.
Socha Herma Propylejského bola podľa Pausania umiestnená pri vchode na aténsku Akropolu, zvanom Propyleje. Pausanias pripisuje autorstvo tejto sochy slávnemu aténskemu filozofovi Sokratovi, ktorého otec Sófroniskos bol sochár. Nápis "MDAI(A) 29 (1904) 179-186" na kópii tejto sochy, datovaný do 2. storočia, nájdený v Pergamone však dokazuje, že autorom sochy bol Alkamenes. Podľa odborníkov ale skutočnú podobu originálu tejto sochy z Akropole nepoznáme.
Súsošie Prokny a Itya.
Sochy Prokny a jej syna Itya sa nachádzajú v múzeu na Akropole, pod inventárnými číslami 1358 a 2789 Štylisticky sú blízko sochám z výzdoby západnému štítu Parthenonu. Súsošie Prokny a Itya stálo podľa Pausania kedysi na Akropole: „"Proknu, odhodlanú usmrtiť synčeka, i samého Itya sem venoval Alkamenes."“
Hekaté Epipyrgidia.
Pausanias pripisuje Alkamenovi aj autorstvo aténskej sochy "Hekaty Epipyrgidie": „"Z bohov však Aigičania uctievajú najviac Hekatu a každoročne usporiadavajú Hekatinu slávnosť, tvrdiac, že im slávnosť zostavil Trák Orfeus. Vo vnútri okrsku je chrám, drevená socha, dielo Myrónovo, má jednu tvár a telo má tiež len jedno: podľa môjho názoru Alkamenes prvý vytvril trojitú podobu Hekaty s telami navzájom spojenými, Aténčania ju nazývajú Ochrankyňa hradu (Epipyrgidia). Stojí vedľa chrámu Niké zvanej Bezkrídla (Apteros)."“ Hekatu, bohyňu tajomných síl podsvetia a ochrankyňu kúziel, oslavovali v Aténach 16. dňa mesiaca metageitnión (začiatkom septembra)
Socha Area.
Za Alkamenovo dielo sa považuje aj Ares Borghésky z múzea v Louvru (podľa niektorých odborníkov je Alkamenovo autorstvo tejto sochy sporné) Socha znázorňuje boha vojny, nahého s helmou na hlave. Sochu pokladajú za rímsku kópiu.
Súsošie Héfaista a Atény.
V Héfaistovej svätyni nad Agorou ("Théseion"), postavenej v 5. storočí pred Kr., stálo bronzové súsošie Héfaista a Atény, ktoré bolo zhotovené približne v roku 421 pred Kr. sochárom Alkamenom. Rímsky autor Cicero uvádza, že Alkamenova socha Vulcana (Héfaista) bola v Aténach veľmi cenená. Héfaistova podoba škaredého krívajúceho boha zodpovedala tradícii ako sa tento boh zobrazoval. O soche Atény nám zanechal správu Pausanias:„"Za Hrniačiarskym trhom (Kerameikos) a stĺporadím zvaným kráľovské (stoa Basileos) je chrám Héfaistov. Vôbec ma neprekvapilo, že pri ňom stojí socha Atény, lebo poznám báj o Erichthoniovi. A prečo má tá Aténa modré oči, to som vypátral ako povesť pri Líbyjcoch. Podľa nich je Aténa totiž dcéra Poseidóna a Tritónskej bažiny, a preto sú jej oči modré ako Poseidónove."“
Héfaistov chrám patrí medzi najlepšie zachované grécke chrámy. Bol postavený v rokoch 450 až 440 pred Kr. v dórskom slohu s iónskymi prvkami. V staroveku ho mylne prisudzovali Théseovi, odtiaľ je jeho druhý názov Théseion.
Socha Dionýza.
Pausanias uvádza, že sa pri Dionýzovom divadle v Aténach (na juhovýchodnom svahu aténskej Akropole) v jednom okrsku nachádzali dve Dionýzove svätyne a dve sochy Dionýza. Jedna socha zvaná Eleutherská (najstaršia z dreva) a druhá, ktorú zhotovil Alkamenes zo zlata a slonoviny. Z rozmerov objaveného podstavca tejto sochy, znalci mohli vypočítať, že táto socha bola vysoká od 5,5 do 6,25 metra.
Socha Asklépia.
Alkamenova socha boha Asklépia sa podľa Pausania nachádzala v arkádskej Mantineii, a to v jednej miestnosti dvojitého chrámu rozdeleného stenou. Druhá miestosť chrámu bola zasvätená bohyni Léto a jej deťom. Ich sochy vytvoril Praxiteles.
Súsošie Atény a Hérakla.
Súsošie predstavujúce bohyňu Aténu a hrdinu Herakla, od sochárskeho majstra Alkamena, stálo kedysi v Heraklovej svätyni v boiótskych Tébach. Pausanias zaznamenal, že to boli dve kolosálne sochy v podobe reliéfov. Tieto diela do svätyne venoval Lykov syn Thrasyboulos a tí Aténčania, ktorí s ním zvrhli vládu tridsiatich tyranov (vláda tridsiatich tyranov padla v roku 403 pred Kr.).
Socha Héry.
V druhom storočí stál vedľa cesty z Faléru do Atén chrám bohyne Héry, ktorý podľa Pausania nemal dvere ani strechu. Avšak socha bohyne, ktorej autorstvo sa pripisovalo Alkamenovi, bola nepoškodená. Chrám údajne vypálil okolo roku 480 pred Kr. počas grécko-perzskej vojny Mardonios, ktorý po bitke pri Salamíne stál v čele perzského vojska.
Encrinomenos.
Podľa Plínia Alkamenes, žiak Feidia, ktorý tvoril z mramoru, zhotovil bronzovú sochu päťbojára zvanú "Encrinomenos" Rovnako ako jeho majster, Alkamenes nepoužíval len jeden materiál a pracoval vo viacerých mestách. Socha bola zhotovená pre víťazného päťbojára a "encrinomenos" je ten, kto je vybraný pre hry.
Náhrobná stéla, lúčenie Orfea a Eurydiky.
Náhrobná stéla predstavujúca bolestné, ale zdržanlivé lúčenie Orfea a Eurydiky je dielo, ktoré sa pripisuje škole sochára Alkamena. Je to pravdepodobne rímska kópia originálu z obdobia po roku 420 pred Kr. Podľa gréckych mýtov Orfeus, keď mu zomrela manželka Eurydiké, zostúpil do podsvetia a svojim spevom tak očaril Háda, že mu Eurydiku vrátil. Keď sa už spolu vracali na svet, Orfeus sa napriek zákazu za zaostávajúcou Eurydikou obzrel a navždy ju stratil. 

</doc>
<doc id="600288" url="https://sk.wikipedia.org/wiki?curid=600288" title="Czarny Staw">
Czarny Staw

Czarny Staw () môže byť:

</doc>
<doc id="600289" url="https://sk.wikipedia.org/wiki?curid=600289" title="Čierne pleso">
Čierne pleso

Čierne pleso môže byť:

</doc>
<doc id="600291" url="https://sk.wikipedia.org/wiki?curid=600291" title="Divadelní fakulta Akademie múzických umění v Praze">
Divadelní fakulta Akademie múzických umění v Praze



</doc>
<doc id="600292" url="https://sk.wikipedia.org/wiki?curid=600292" title="Majstrovstvá Strednej Ameriky a Karibiku vo vodnom póle 2017">
Majstrovstvá Strednej Ameriky a Karibiku vo vodnom póle 2017

Majstrovstvá Strednej Ameriky a Karibiku vo vodnom póle 2017 bol v poradí 31. turnaj majstrovstiev Strednej Ameriky a Karibiku vo vodnom póle, ktoré organizuje Stredoamerická a karibská plavecká konfederácia (CCCAN). Vodnopólové podutie sa uskutočnilo spolu so subkontinentálnym podujatím v ďalších plaveckých súťažiach. Konalo sa v dňoch od 22.28. júna 2017 v Couva, v Trinidade a Tobagu, za účasti 10 mužských a 5 ženských tímov. Zápasy sa hrali v "National Aquatic Center". Okrem turnaja seniorov sa uskutočnili aj turnaje chlapcov do 18 a 15 rokov. Tituly v oboch kategóriách získali družstvá Kuby. V mužskej zvíťazili nad , v ženskej kategórii nad .
Turnaj zároveň slúžil ako kvalifikácia stredoamerických družstiev na Stredoamerické a karibské hry 2018, ktoré hostí Barranquilla. Z mužskej kategórie sa na ne kvalifikovalo 7 najlepších družstiev, z ženskej kategórie 5 družstiev.

</doc>
<doc id="600293" url="https://sk.wikipedia.org/wiki?curid=600293" title="Divadelná fakulta Akadémie múzických umení">
Divadelná fakulta Akadémie múzických umení



</doc>
<doc id="600294" url="https://sk.wikipedia.org/wiki?curid=600294" title="Filmová a televízna fakulta Akadémie múzických umení">
Filmová a televízna fakulta Akadémie múzických umení



</doc>
<doc id="600295" url="https://sk.wikipedia.org/wiki?curid=600295" title="Filmová a televizní fakulta Akademie múzických umění v Praze">
Filmová a televizní fakulta Akademie múzických umění v Praze



</doc>
<doc id="600296" url="https://sk.wikipedia.org/wiki?curid=600296" title="Divadelná fakulta">
Divadelná fakulta

Divadelná fakulta môže byť:

</doc>
<doc id="600297" url="https://sk.wikipedia.org/wiki?curid=600297" title="Filmová a televízna fakulta">
Filmová a televízna fakulta

Filmová a televízna fakulta môže byť:

</doc>
<doc id="600299" url="https://sk.wikipedia.org/wiki?curid=600299" title="Matematicko-fyzikálna fakulta">
Matematicko-fyzikálna fakulta

Matematicko-fyzikálna fakulta môže byť:

</doc>
<doc id="600300" url="https://sk.wikipedia.org/wiki?curid=600300" title="MFF UK">
MFF UK

MFF UK môže byť:

</doc>
<doc id="600301" url="https://sk.wikipedia.org/wiki?curid=600301" title="MFF">
MFF

MFF môže byť:

</doc>
<doc id="600302" url="https://sk.wikipedia.org/wiki?curid=600302" title="Matfyz">
Matfyz



</doc>
<doc id="600303" url="https://sk.wikipedia.org/wiki?curid=600303" title="Thrasyboulos">
Thrasyboulos

Thrasyboulos alebo Thrasybulos ("Thrasyboulos", iný prepis: "Thrasybulos") môže byť:

</doc>
<doc id="600304" url="https://sk.wikipedia.org/wiki?curid=600304" title="Motorový rušeň 754">
Motorový rušeň 754

Motorový rušeň radu 754 (do roku 1988 označovaný ako T 478.4) je typ dieselového rušňa s elektrickým prenosom výkonu určený najmä pre osobnú dopravu, ktorý vznikol ako evolúcia o čosi staršieho typu 753 (T 478.3) zástavbou alternátora pre elektrické vykurovanie súprav. Šlo o vôbec prvý sériovo vyrábaný typ motorového rušňa, ktorý dokázal dodávať osobným vozňom elektrický prúd v Československu. Lokomotív malo byť pôvodne vyrobených oveľa viac, ale v dôsledku úmyselne založeného požiaru závodu ČKD Naftové motory v Prahe-Smíchove v lete 1980 bola výroba zastavená po vyrobení 86 kusov. Po obnovení výroby už ČSD stratili záujem o výrobu ďalších lokomotív a objednávka ďalších sérií bola stornovaná.
Vznik a vývoj.
V roku 1967 vypracoval vtedajší Výskumný ústav dopravný správu k štátnej úlohe "Navrhnúť kompletné riešenie vozby nákladnej a osobnej dopravy na neelektrifikovaných tratiach", z ktorej vyplývala okrem iného aj potreba vývoja nového motorového rušňa s výkonom približne 2500 k. Takýto rušeň mal podľa vyššie uvedenej správy VÚD prevziať vozbu ťažkých rýchlikov a expresov s tým, že z celkového výkonu spaľovacieho motora približne 1 840 kW bude 300 až 400 kW rezervovaných pre generovanie elektrického prúdu určeného pre vykurovanie vlakových súprav. V rovnakom roku bol kolégiom Ministerstva dopravy schválený "Záväzný plán rozvoja motorovej trakcie u ČSD do roku 1980," ktorý bol dopracovaný až do podoby Koncepčnej štúdie ku konečnému stavu motorizácie. Tieto materiály pritom zahŕňali aj prebiehajúcu elektrifikáciu hlavných tratí. Koncepčná štúdia pritom predpokladala aj nasadenie lokomotív s výkonom až 3 600 k, ktoré mali ťahať jednak najťažšie rýchliky a nákladné expresy, jednak sa s nimi počítalo pre prípad výluk trolejového vedenia na vedenie významných vlakov na už elektrifikovaných tratiach. Od roku 1967 tak v ČKD pracovali na vývoji nového rýchlikového motorového rušňa s výkonom 2 500 k, z ktorého sa neskôr stal typ T 499.0 (v roku 1988 preznačený na 759). Ten sa podľa objednávky z januára 1971 mal stať vôbec prvým typom s elektrickým vykurovaním vlakových súprav, ktoré požadovala Medzinárodná železničná únia. S meškaním vývoja typu T 499.0 však požiadavky na vývoj oveľa výkonnejšej lokomotívy slabli, až napokon vyhasli úplne.
Z dobových prameňov ale vyplýva, že Federálne ministerstvo dopravy počítalo ešte s jednou alternatívou - evolúciu "okuliarníkov", rady T 478.3 zástavbou vykurovacieho alternátora. V prospech tejto alternatívy hovorilo viacero faktorov, asi najdôležitejší bol politický. Najvýkonnejšie lokomotívy totiž mal podľa dohôd dosiahnutých na pôde Rady vzájomnej hospodárskej pomoci vyrábať výlučne ZSSR. Okrem toho, ČSD mali v pamäti aj mnohé detské chyby rušňov T 478.3, ktoré pritom využívali v maximálnej možnej miere osvedčené komponenty svojich predchodcov. Aj napriek tomu v dopracovanej Koncepcii Federálneho ministerstva dopravy týkajúcej sa trakčných vozidiel ČSD z roku 1973 sa ako hnacie vozidla nezávislej trakcie s elektrickým vykurovaním súprav objavujú iba rušne T 446.1 (ako evolúcia T 466.0, od roku 1988 rada 735) vyrábaná v TSM Martin a T 499.0 vyrábaný v ČKD. S budúcimi rušňami dnes označovaných ako 754 sa tak ešte oficiálne nerátalo. Na prelome rokov 1974 a 1975 však boli napriek rôznym problémom dokončené dva prototypy rady T 499.0. Tieto stroje však sklamali ešte pred svojim dokončením - pôvodne požadovanú maximálnu prípustnú hmotnosť prekročili o 3,5 tony, čím sa vôbec nemohli dostať na niektoré trate, na ktoré mali byť pôvodne nasadené. To viedlo predstaviteľov Federálneho ministerstva dopravy k tomu, aby začali uvažovať o modifikácii rušňov T 478.3 s použitím vykurovacieho alternátora.
Prvá konzultácia medzi predstaviteľmi FMD a ČKD prebehla 24. mája 1974 a už 11. júna ministerstvo požiadalo ČKD o začiatok vývoja nového typu rušňa, dnešnej rady 754. Ani to však ešte neznamenalo červenú pre rušne T 499.0, pretože FMD o rok nato objednalo ich desaťkusovú overovaciu sériu. ČKD ju však mohlo vyrobiť až v roku 1979, čo bolo pre ČSD neskoro, rušne T 499.0 boli odmietnuté, a naopak, bolo jasné, že sériovej výroby sa dočkajú práve rušne T 478.4
Hoci bolo potrebné prepracovať prakticky celú elektrickú časť pôvodných rušňov T 478.3, vývoj nového rušňa bol veľmi rýchly a už v decembri 1975 boli vyrobené prvé dva prototypy, ktoré boli v máji 1976 podrobené testom.
Aktuálna prevádzka u ZSSK.
V posledných rokoch sa tieto rušne pravidelne vyskytujú hlavne na výkonoch v okolí Bratislavy, Zvolena, Košíc a Humenného. ZSSK väčšinu týchto rušňov prelakovala do korporátneho náteru (tzv. blonski náter). Rušne rady 754 vozia najčastejšie vlaky kategórie R (rýchlik) a REx (regional expres). Od decembra 2022, kedy sa zmenil grafikon vlakovej dopravy, sa tieto rušne znova začali objavovať na Ponitrí. Kvôli vysokej miere poruchovosti motorovej jednotky 861 sa zopár týchto rušňov presunulo do RD Nové Zámky. 

</doc>
<doc id="600305" url="https://sk.wikipedia.org/wiki?curid=600305" title="Pazardžik">
Pazardžik

Pazardžik () môže byť:

</doc>
<doc id="600306" url="https://sk.wikipedia.org/wiki?curid=600306" title="Ekonomická fakulta">
Ekonomická fakulta

Ekonomická fakulta môže byť:

</doc>
<doc id="600307" url="https://sk.wikipedia.org/wiki?curid=600307" title="Elektrotechnická fakulta">
Elektrotechnická fakulta

Elektrotechnická fakulta môže byť:

</doc>
<doc id="600308" url="https://sk.wikipedia.org/wiki?curid=600308" title="Hudobná a tanečná fakulta">
Hudobná a tanečná fakulta

Hudobná a tanečná fakulta môže byť:

</doc>
<doc id="600309" url="https://sk.wikipedia.org/wiki?curid=600309" title="HTF VŠMU">
HTF VŠMU



</doc>
<doc id="600310" url="https://sk.wikipedia.org/wiki?curid=600310" title="Hudobná fakulta">
Hudobná fakulta

Hudobná fakulta môže byť:

</doc>
<doc id="600311" url="https://sk.wikipedia.org/wiki?curid=600311" title="FTF VŠMU">
FTF VŠMU



</doc>
<doc id="600312" url="https://sk.wikipedia.org/wiki?curid=600312" title="LF SZU">
LF SZU



</doc>
<doc id="600313" url="https://sk.wikipedia.org/wiki?curid=600313" title="PraF UK">
PraF UK



</doc>
<doc id="600314" url="https://sk.wikipedia.org/wiki?curid=600314" title="PdF UK">
PdF UK



</doc>
<doc id="600315" url="https://sk.wikipedia.org/wiki?curid=600315" title="FaF UK">
FaF UK



</doc>
<doc id="600316" url="https://sk.wikipedia.org/wiki?curid=600316" title="JLF UK">
JLF UK



</doc>
<doc id="600317" url="https://sk.wikipedia.org/wiki?curid=600317" title="EBF UK">
EBF UK



</doc>
<doc id="600318" url="https://sk.wikipedia.org/wiki?curid=600318" title="FM UK">
FM UK



</doc>
<doc id="600319" url="https://sk.wikipedia.org/wiki?curid=600319" title="FSEV UK">
FSEV UK



</doc>
<doc id="600320" url="https://sk.wikipedia.org/wiki?curid=600320" title="Majstrovstvá sveta vo vodnom póle 2017">
Majstrovstvá sveta vo vodnom póle 2017

Majstrovstvá sveta vo vodnom póle 2017 bol v poradí 17. turnaj majstrovstiev sveta vo vodnom póle, ktoré organizuje Medzinárodná plavecká federácia (FINA). Bol súčasťou Majstrovstiev sveta v plaveckých športoch 2017. Konal sa v Budapešti, v Maďarsku v dňoch od 16.29. júla 2017, za účasti 16 mužských a 16 ženských tímov. Dejiskom šampionátu bol plavecký štadión Hajós Alfréd Nemzeti Sportuszoda s kapacitou pre 8 000 divákov. V mužskej kategórii získalo svoj druhý titul , ktoré vo finálovom stretnutí zvíťazilo nad domácim . U žien obhájilo titul , ktoré vo finále vyhrali nad .
Voľby organizátora.
Záujem o usporiadanie Plaveckých majstrovstiev sveta 2017 prejavilo 5 miest: mexická Guadalajara, Hongkong, Kanton, Kazaň a Montreal. Kanton a Montreal svoju oficiálnu žiadosť pred samotným hlasovaním stiahli a Kazaň získala organizáciu MS 2015. 15. júla 2011 FINA odsúhlasila za organizátora mexické mesto Guadalajara. Vo februári 2015 však Mexiko kvôli finančným limitom odstúpilo od organizovania. FINA 11. marca 2015 oznámila nového organizátoraBudapešť, ktorá mala pôvodne organizovať MS až v roku 2021.
Nasadenie do výkonnostných košov.
Družstvá sa pred žrebovaním do skupín rozdelili do nasledovných výkonnostných košov:

</doc>
<doc id="600321" url="https://sk.wikipedia.org/wiki?curid=600321" title="Jeļena Ostapenková">
Jeļena Ostapenková

Jeļena Ostapenková (* 8. jún 1997, Riga) je lotyšská profesionálna tenistka a víťazka ženskej dvojhry na French Open 2017, rovnako tak i wimbledonskej juniorky 2014.

</doc>
<doc id="600322" url="https://sk.wikipedia.org/wiki?curid=600322" title="Jelena Ostapenková">
Jelena Ostapenková



</doc>
<doc id="600323" url="https://sk.wikipedia.org/wiki?curid=600323" title="Jeļena Ostapenko">
Jeļena Ostapenko



</doc>
<doc id="600324" url="https://sk.wikipedia.org/wiki?curid=600324" title="Jelena Ostapenko">
Jelena Ostapenko



</doc>
<doc id="600326" url="https://sk.wikipedia.org/wiki?curid=600326" title="Chrám svätého Mikuláša (Kovačevica)">
Chrám svätého Mikuláša (Kovačevica)

Chrám svätého Mikuláša () je pravoslávny chrám z prvej polovice 19. storočia v dedine Kovačevica v Blagoevgradskej oblasti v juhozápadnom Bulharsku.
Komplex chrámu, zvonice a chrámovej školy má pridelený štatút kultúrnej pamiatky národného významu.
Lokalita.
Chrám svätého Mikuláša sa nachádza na južnom konci dediny Kovačevica v lokalite známej pod názvom "Elăta" ().
Dejiny.
Výstavba chrámu sa začala v roku 1841, pričom budovu postavili miestni staviteľskí majstri so širokou pomocou miestneho obyvateľstva. Chrám bol dokončený v priebehu roku 1847 a v tom istom roku bol aj vysvätený. V roku 1900 bola pri chráme pristavaná zvonica.
V roku 1973 získala budova štatút kultúrnej pamiatky národného významu.
Charakteristika.
Predstavuje obrodenecký typ chrámovej budovy. Svojou vysokou architektonicko-umeleckou hodnotou je výborným príkladom rozvoja staviteľstva trojloďových bazilikálnych chrámov v prvej polovici 19. storočia na území Bulharska.
Chrám je pomerne masívnej konštrukcie a je čiastočne vkopaný do zeme. Nachádza sa v malom dvore, pričom chrámový areál je zo strany ulice ohradený kamennou stenou. Je postavený z neopracovaných kameňov. Hrúbka stien dosahuje približne jeden meter. Chrám je trojloďovou pseudobazilikou bez kupoly s rozmernou polkruhovou apsidou vo východnej fasáde. Západná fasáda chrámu je omietnutá, zvyšné sú len pokryté vápnom. Pri západnej fasáde budovy sa nachádza vonkajšia galéria. Strecha budovy je sedlová, pokrytá kamennými doskami.
Vnútorné priestranstvo chrámu je rozdelené na tri lode dvomi stĺporadiami po šiestich stĺpoch, ktoré sú postavené na drevenej základni. Vo vrchnej časti sú zakončené hlavicou a spojené sú v rade polkruhovou arkádou. Centrálna loď je vyššia než bočné lode. Vnútorné rozmery naosu sú 19,34 x 11,96 metra. Strop je drevený doskový a zdobený drevorezbou s rôznymi motívmi. Naos a oltárna časť sú široké a dobre osvetlené. V západnej časti chrámu sa nachádza predsieň. Predsieň je oddelená od naosu, drevenými prepážkami, avšak len v priestore bočných lodí. Okrem toho je ohraničená šiestimi kamennými stĺpmi vo vrchnej časti spojených arkádami. V priestore nad predsieňou sa nachádza rozľahlá empora.
Výzdoba.
Mimoriadne cenené sú z dreva vyrezávané časti interiéru ako ikonostas, vladársky trón a ambón. Výzdoba pochádza z rôznych období a je dielom rôznych autorov. 
Ikonostas je doskový zdobený drevorezbou a maľbou. Bočné strany ikonostasu bolo dorobené až v neskoršom období, konkrétne v roku 1861. Cársky rad ikonostasu pozostáva z trinástich ikon. Tieto ikony vytvorili dvaja zografi v priebehu rokov 18481874. Jedným z nich bol miestny ikonopisec Jakov Nikolaj, ktorého dielom sú okrem časti ikon v cárskom rade aj sviatočné a apoštolské ikony zhotovené v roku 1848. Vzácne chrámové ikony sú predovšetkým ikona svätého Juraja na koni a ikona svätého Demetera na koni z roku 1874, ktoré sú dielom Georgiho Stergiuva, významného predstaviteľa banskej umeleckej školy. Okrem ikon vytvorených priamo pre chrám sa v budove nachádzajú aj staršie ikony z 18. storočia. Tieto ikony boli nájdené v ruinách staršieho malého chrámu, ktorý sa kedysi nachádzal na mieste súčasnej budovy. Autorom týchto ikon je trevnenský ikonopisec Dimităr Kojuv.
Zvonica.
Autorom stavby je miestny kovačevický majster Angel Matev. Zvonica bola pri budove chrámu postavená v roku 1900. Nachádza sa pri severovýchodnom rohu budovy chrámu v priestore medzi samotným chrámom a budovou starej chrámovej školy.
Dosahuje výšky 12 metrov. Skladá sa z masívnej kamennej základne a trojdielnej prelamovanej nadstavby.
Vo zvonici sa nachádzajú dva zvony, odliate na mieste, ktoré boli darom od bratov Aleksovovýchvýznamných gornobrodinských majstrov. Na východnú fasádu zvonice bol namontovaný hodinový mechanizmus, ktorý predstavoval prvé hodiny v dedine (mechanizmus sa do súčasnosti nezachoval).
Chrámová škola.
Budova starej chrámovej školy sa nachádza v bezprostrednom susedstve zvonice. Postavená bola pravdepodobne v rovnakom čase ako samotná budova chrámu, prípadne v období bezprostredne potom. Je postavená v tradičnom obrodeneckom štýle, typickom pre domy v Kovačevici. Budova svojimi malými rozmermi zodpovedá dobovej potrebe a neveľkému počtu žiakov v Kovačevici v čase výstavby. Budova je dvojposchodová, pričom celé prízemné poschodie zaberala jedna miestnosť. Na nadzemnom poschodí sa nachádzali dve miestnosti, menšia s ohniskom a väčšia bez ohniska.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1973
Dôvod pamiatkovej ochrany: architektonicko-staviteľská hodnota a umelecká hodnota budovy

</doc>
<doc id="600327" url="https://sk.wikipedia.org/wiki?curid=600327" title="Kovačevica">
Kovačevica

Kovačevica () je dedina a zároveň architektonická rezervácia v západnej časti pohoria Rodopy v Blagoevgradskej oblasti v juhozápadnom Bulharsku.
Charakteristika.
Dedina sa nachádza v kopcovitom teréne v pohorí Západné Rodopy vo vysokej nadmorskej výške (priemer je ) v doline nad riekou Kanina. Približne 24 km od dediny sa nachádza mesto Goce Delčev a najbližšie obývané miesto je približne 5 km vzdialená dedina Gorno Drjanovo.
Dejiny.
Predpokladá sa, že prvé osídlenie tvorili ľudia, ktorí sa premiestnili z vedľajšej dediny Ribnovo a pravdepodobne aj z mesta Bansko. Meno dediny je prvýkrát spomínané v osmanských registroch z 15. a 16. storočia, kedy bolo v dedine registrovaných 17 obyvateľov. V 18. storočí sa do dediny prisťahovali aj Bulhari z gréckeho Západného Macedónska, konkrétne z mesta Kastoria () a okolia. Zaujímavosťou je, že po celú dobu osmanskej nadvlády ostala (až na malú rómsku menšinu) Kovačevica čiste bulharskou a pravoslávnou dedinou. Najväčší rozmach dedina zažívala na prelome 19. a 20. storočia, kedy sa tam nachádzalo približne 250 obytných domov a žilo 1740 obyvateľov (1728 Bulharov a 12 Rómov). V nasledujúcich rokoch počet domov klesol na 209.
Pamiatky.
Celá dedina Kovačevica si zachovala autentický stav z 18. až 19. storočia a patrí medzi najznámejšie a najkrajšie bulharské dediny. Domy sú takmer celé postavené z kameňa, vrátane striech, len pri najvyšších domoch býva posledné poschodie z dreva. Dedina je zapísaná ako architektonická rezervácia, podobne ako napríklad Koprivštica, alebo Starý Plovdiv, najmä kvôli svojej zachovalej architektúre z obdobia bulharského národného obrodenia. Jednou z najvýznamnejších stavieb je chrám svätého Mikuláša.

</doc>
<doc id="600336" url="https://sk.wikipedia.org/wiki?curid=600336" title="Okres (Bulharsko)">
Okres (Bulharsko)

Okres () je základnou jednotkou štátnej správy v Bulharsku. Každý okres je vymedzený územím a sídlom správy. Samospráva má ešte nižšie jednotky - dediny a mestá.
Dejiny.
Obštiny boli v Bulharsku definované ako jednotky štátnej správy v roku 1879 v nadväznosti na prijatie Trnovskej ústavy. V rokoch 1947 až 1978 prešla moc na národne rady (), avšak príslušné územia sa naďalej nazývali obštinami. Súčasný stav (2015) platí od roku 1991.
Právny stav.
Zriadenie obštin a ich úpravy spadajú pod územný a správny odbor ministerstva vnútra. Riadenie sa vykonáva z miestnej úrovne.
Každá obština musí spĺňať nasledujúce podmienky:
Obština je právnickou osobou má právo nadobúdať majetok a vypracovať vlastný rozpočet.
Obština je riadená radou obštiny () a starostom (), ktorí sú volení všetkými obyvateľmi s volebným právom. Počet členov rady je od 11 do 111 podľa veľkosti obštiny. Starosta menuje tajomníka, ktorému podlieha miestna správa.
Delenie.
V Bulharsku je 265 obštin v 28 oblastiach, a to vrátane obštiny hlavného mesta Sofia, ktorá je totožná s oblasťou Sofie.
Územne sa obštiny delia na sídla (), ktoré môžu mať vlastnú samosprávu.
Tabuľka.
V nasledujúcej tabuľke figurujú všetky obštiny s uvedením príslušných oblastí a údajmi o rozlohe a počte obyvateľov,

</doc>
<doc id="600337" url="https://sk.wikipedia.org/wiki?curid=600337" title="Obština">
Obština



</doc>
<doc id="600344" url="https://sk.wikipedia.org/wiki?curid=600344" title="Červený chrám (Peruštica)">
Červený chrám (Peruštica)

Červený chrám () sú zvyšky ranokresťanského chrámu pri meste Peruštica v Plovdivskej oblasti v južnom Bulharsku. 
V prvotnej podobe bola budova postavená na začiatku, alebo v polovici 4. storočia ako martýrium (antická kultová budova postavená na počesť mučeníkov), pričom išlo o stavbu v podobe tetrakonchy. Koncom 5. a začiatkom 6. storočia bola budova prestavaná na ranokresťanský chrám. Budova bola čiastočne upravená pri prestavbe v priebehu 11. a 12. storočia. Chrám bol využívaný pravdepodobne do 15. storočia. 
Ide o jedinú sakrálnu budovu na území Bulharska postavenú v podobe tetrakonchy. V podobe po dokončení prestavby na ranokresťanský chrám budova zasa predstavuje jeden z mála príkladov chrámovej budovy s centrálne uloženou kupolou, jednou apsidou, nartexom a exonartexom na území Bulharska. Celkové rozmery chrámu v tejto podobe dosahovali 32,80x 25,90 metra.
Je bulharskou kultúrnou pamiatkou národného významu.
Názvy.
Iné názvy.
Chrám je známy aj pod názvami Ranokresťanská bazilika (), Ranokresťanská bazilika svätej Bohorodičky (), alebo len Bazilika svätej Bohorodičky ()
Pôvod názvu „Červený chrám“.
Aj keď bol chrám pôvodne zasvätený svätej Bohorodičke, dlhodobo je známejší pod názvom "Červený chrám". Názov je odvodený od červeného sfarbenia tehál stavby a po dlhé stáročia ho používali aj miestni obyvatelia. Pôvodný názov sa prestal používať nejaký čas potom, čo sa prestal aktívne využívať na liturgie.
Poloha.
Červený chrám sa nachádza v poliach pri úpätí severných svahov pohoria Rodopy približne 11,5 kilometra severne od centra mesta Peruštica medzi samotným mestom a oddelene ležiacou štvrťou Pastuša v ktorej areáli sa stavba nachádza. Nachádza sa naľavo od automobilovej cesty, ktorá spája Perušticu s Pastušou.
Dejiny a súčasnosť.
Bazilika bola postavená v dvoch fázach medzi 4. a 6. storočím. Výstavba chrámu bola súčasťou vtedajšej rozsiahlej stavebnej iniciatívy spustenej biskupmi z neďalekého Filipopolu, ktorá mala za úlohu popularizáciu kresťanstva medzi obyvateľstvom. Masívna výstavba chrámov v Byzantskej ríši započala po uskutočnení Serdickej synody (343). 
V prvej fáze výstavby pravdepodobne v 4. storočí bola postavená základná tetrakonchálna chrámová budova. Predpokladá sa, že táto prvá budova bola postavená ako martýrium, v ktorom sa nachádzali relikvie ranokresťanských mučeníkov. 
Koncom 5. a začiatkom 6. storočia počas obdobia panovania byzantského cisára Anastasia I. došlo k prestavbe na ranokresťanský chrám. V tejto fáze výstavby bolo na západnej strane budovy pristavaných viacero stavieb, z ktorých najdôležitejšie boli predsiene a baptistérium. 
Koncom 6. storočia alebo začiatkom 7. storočia bol chrám vážnejšie poškodený počas nájazdov Kumánov, Pečenehov a iných barbarských národov. V tomto období bolo zničené veľké množstvo ranokresťanských chrámov na území Bulharska. V priebehu 11.12. storočia bola budova reštaurovaná a čiastočne prestavaná. Prestavba sa týkala predovšetkým centrálnej časti stavby. Budova bola tiež nanovo vymaľovaná. V okolí chrámu v tej dobe existovala malá osada s nekropolou, ktorá bola na základe prevedených výskumov obývaná približne do 13. storočia. Osada niesla názov "Dragovec" () a Červený chrám v súčasnosti predstavuje jedinú zachovanú stavbu tejto osady. Samotný chrám sa pravdepodobne prestal akokoľvek využívať niekedy koncom 15. storočia.
Prvá zmienka o budove z neskoršej doby sa datuje z roku 1819, keď boli odkryté jej prvé časti. Za akciou stál igumen Konstantin, ktorý budovu opísal len ako ruinu. V roku 1915 Bulharské archeologické družstvo () začalo s prvým výskumom chrámu, tento bol však prerušený prvou svetovou vojnou. V rámci výskumu boli spravené snímky vtedy odkrytých častí budovy. Plne odkrytá bola budova v roku 1921 pod vedením Andreja Frolova. Nasledoval podrobný prieskum pod záštitou Bulharského archeologického inštitútu (). Bola nasnímaná celá budova a namaľované farebné kópie chrámových fresiek. Podrobný výskum fresiek previedol André Grabar, ktorý sa pokúsil aj o čiastočnú reštauráciu budovy a ktorý pracoval taktiež aj na výskumných prácach prebiehajúcich na ranokresťanskej Belovskej bazilike. Následne prebehlo v rokoch 1954, 19651966, 19941995 a v rokoch 20102013 niekoľko ďalších reštaurácií spojených s konzerváciou budovy a archeologickými a ďalšími vedeckými výskumami. V roku 1956 prebehol výskum pod vedením Dory Panajotovovej, ktorý sa zaoberal zmapovaním chronológie výstavby budovy. Najrozsiahlejší archeologický prieskum prebehol v roku 1981 pod vedením profesorky Margarity Vaklinovovej a V. Tankovovej. V priebehu tohto výskumu bolo napríklad zistené, ako vyzerali presné stavebné črty budovy a boli aj objasnené jednotlivé fázy výstavby. Posledná reštaurácia v rokoch 20102013 bola zameraná predovšetkým na konzerváciu a stabilizáciu budovy ako aj na jej lepšie sprístupnenie návštevníkom.
V súčasnosti je stavba mimoriadne cennou kultúrnou pamiatkou národného významu a patrí k najzachovalejším ranokresťanským sakrálnym pamiatkam.
Charakteristika.
Ako miesto pre výstavbu chrámu bola náročky vybraná lokalita stojaca na mieste pôvodnej pohanskej svätyne. Na mieste však zároveň zahynul v boji za šírenie kresťanstva miestny mučeník a lokalita tak bola vybraná ako miesto vhodné pre výstavbu martýria. Je jedným z najlepšie zachovaných predstaviteľov ranokresťanského umenia, zrovnateľným s podobnými ranokresťanskými sakrálnymi budovami dochovanými v Ravenne, na Sinaji, v Istanbule, alebo v Solúne. Budova bola postavená v byzantskom slohu. Autori stavby nie sú známi, podľa všetkých znakov je však dokázané, že stavitelia boli predstavitelia miestnej originálnej architektonicko-staviteľskej školy. Typovo ide o na území Bulharska jediný exemplár sakrálnej stavby, ktorá je postavená ako tetrakoncha.
Martýrium – pôvodná podoba budovy.
Celkový pôdorys stavby bol vo forme trifólia. Centrálnu časť budovy predstavoval naos vybudovaný vo forme tetrakonchy. Na každej strane naosu sa nachádzala koncha, pričom východná bola neskôr predurčená ako oltárna časť chrámu. Nad každou z konch sa vo vrchnej časti nachádzala polkupola. Zo severnej a južnej strany naos obkolesovali polkruhové deambulatória (obchádzkové koridory vo forme z interiéru otvorenej galérie).
Predpokladá sa, že v konchách sa nachádzali sarkofágy, v ktorých boli uchovávané ostatky mučeníkov a obchádzkovými koridormi k nim pristupovali veriaci s darmi, ktorí sa relikviám chceli pokloniť. Nad centrálnou časťou sa nachádzala mohutná kupola. Kupola bola semisférického tvaru a bola umiestnená na podstavci osemuholníkového pôdorysu. 
V podstate takmer identický typ riešenia je možné pozorovať v architektúre chrámu "Megali Panagia", známeho aj ako "Tetrakonchos", z 5. storočia, ktorý sa nachádza v gréckych Aténach. Ďalšie typovo podobné chrámy sa nachádzajú napríklad v severomacedónskom Ochride (4. storočie), alebo v albánskej dedine Lin (6. storočie).
Stavba bola postavená z tehál spojených červenou maltou (s prímesou drvených tehál).
Chrám – podoba budovy po prestavbe na ranokresťanský chrám.
V rámci prestavby na ranokresťanský chrám bolo k pôvodnej budove martýria pristavaných niekoľko prístavieb. Išlo predovšetkým o baptistérium, kaplnku, predsiene (nartex a exonartex, teda tzv. vonkajšiu predsieň) a niekoľko ďalších miestností. Tieto časti boli k chrámu pristavané v priebehu 6. storočia. Predsiene priliehali priamo k západnej fasáde budovy. Boli dve a boli umiestnené za sebou (tzv. nartex a exonartex). Kaplnka a baptistérium priliehali k predsieňovým časti chrámu. Kaplnka priliehala k južnej stene obidvoch predsiení a uchovávali sa v nej ostatky mučeníkov. Bola obdĺžnikového pôdorysu s polkruhovou apsidou na východnej strane. Mala priame spojenie s hlavnou budovou chrámu vybudovaným portálom v stene medzi nimi. Baptistérium bolo štvorcového pôdorysu a priliehalo k severnej strane budovy v priestore exonartexu. V centrálnej časti sa nachádzal menší bazén krížového tvaru v ktorom sa krstilo. Jedno z ramien kríža bolo priamo napojené na stenu budovy. Hrany bazénu boli zaobleného tvaru. Zvnútra bol bazén obložený ružovým mramorom. Baptistérium nemalo priame portálové prepojenie s hlavným priestorom chrámu. 
Ďalšími súčasťami chrámu z tohto obdobia, ktoré boli v priestoroch stavby objavené sú pozostatky ambónu a syntrónu.
Predpokladá sa, že na západnej strane sa nachádzalo ohradené nádvorieátrium. V priebehu tejto prestavby v 6. storočí bola taktiež zbúraná východná koncha chrámu a na východnej strane bola postavená apsida aj s predapsidovým priestranstvom štvorcového pôdorysu.
Prístavby, postavené v tejto fáze výstavby boli postavené technikou "opus mixtum" (striedanie radov s tehál s radmi tvorenými blokmi opracovaného kameňa). Celkové rozmery chrámu po skončení tejto fázy výstavby dosiahli 32,80x 25,90 metra. V podobe po dokončení budova predstavuje jeden z mála príkladov chrámovej budovy s centrálne uloženou kupolou, jednou apsidou, nartexom a exonartexom na území Bulharska.
Chrám – podoba budovy po prestavbe v priebehu 11. – 12. storočia.
V priebehu 11.12. storočia došlo k prestavbe stavby z dôvodu obnovy chrámu po tom, čo bol dlhé roky zničený. V rámci prestavby sa čiastočne zmenila centrálna časť chrámu, kedy boli pod pôvodne priechodnými arkádami vybudované steny v ktorých boli vytvorené okná. Zamurované boli aj niektoré ďalšie, dovtedy otvorené časti pôvodnej budovy, ako vnútorné galériové steny deambulatórií a steny exonartexu. Dôležitou prístavbou v rámci tejto prestavby chrámu bol portikus, ktorý bol postavený pri hlavnom vchode do chrámu v západnej fasáde budovy. Portikus bol masívny a viedlo k nemu monumentálne schodisko.
Výzdoba.
Dlážky chrámu boli z mramoru pokryté dvojfarebnými mozaikami. Steny budovy boli do výšky 2 metrov obložené mramorovými doskami a vyššie časti boli vyzdobené freskami.
Fresková výzdoba je štýlom porovnávaná s výzdobou chrámu Hagia Sofia v Istanbule. Chrám bol vyzdobený freskami prinajmenšom dvakrát. Prvýkrát bol vymaľovaný v 6. storočí a druhýkrát v priebehu 11. storočia. Fresky zo 6. storočia sa zachovali na vyššie položených zachovaných častiach stien v severnej centrálnej časti budovy. Sú svetlé a svojím štýlom pripomínajú antické fresky z oblastí východného Stredomoria. Fresky z 11. storočia boli čiastočne nakreslené na mieste pôvodných fresiek zo 6. storočia, pričom ich kopírujú a v niektorých miestach zobrazené výjavy rozširujú. Sú tmavšie a ich vyhotovenie nedosahuje kvalitatívnu úroveň pôvodných fresiek. Časť freskovej výzdoby z obidvoch období sa zachovala do súčasnosti.
Ďalšie stavby.
V najbližšom okolí chrámu vznikla osada, ktorá bol obývaná pravdepodobne do 13. storočia. Steny niektorých stavieb osady doslova priliehali k budove chrámu. Pri archeologických prieskumoch sa našli zvyšky kamenných stien týchto budov, pecí, tzv. chromelov (ručné mlyny na žito) ale aj iných pozostatkov spojených s životom a obyčajmi vtedajších osadníkov. Juhovýchodne od chrámu boli odkryté aj zvyšky nekropoly. Hroby sú ohradené kameňmi. Niektorí z pochovaných boli v hroboch uložení v dutinách vytesaných do kmeňov stromov.
Súčasný stav.
Odkryté sú základy budovy v celom jej pôdoryse. Najvýznamnejšou časťou sú však zachované pomerne veľké časti stien, ktoré na niektorých miestach dosahujú až do výšky 17 metrov, kde sa začínala pôvodná kupola.
Turizmus a prístup.
Chrám je prístupný, prístup k nemu je spoplatnený. K ruinám budovy sa ide asi 10 minút pešo od malého parkoviska po za týmto účelom vybudovanom chodníku, ktorý bol vybudovaný pri reštaurácii v roku 2013. V rámci reštaurácie vznikol chodník vedúci okolo celého chrámového komplexu, ktorý je ľahko prístupný aj vozíčkarom. V tesnej blízkosti chrámu bolo postavené aj moderné informačné návštevnícke centrum. Vo večerných a nočných hodinách je objekt osvetlený.
Štatút a dôvod pamiatkovej ochrany.
Kategória: kultúrna pamiatka národného významu
Stavba bola vyhlásená za kultúrnu pamiatku v Štátnom vestníku č. 69 z roku 1927 ako „národná starožitnosť“. Štatút bol obnovený aj v Štátnom vestníku č.36 z roku 1966 – ako dôvod ochrany bola pridaná architektonicko-staviteľská hodnota.
Celý názov pamiatky ako je uvedený na zozname kultúrnych pamiatok národného významu je "Červenata cărkva" (, doslova "Červený chrám"), ako ďalší názov sa uvádza názov "Rannochristijanska bazilika" (, doslova "Ranokresťanská bazilika").

</doc>
<doc id="600346" url="https://sk.wikipedia.org/wiki?curid=600346" title="Serie A 1977/1978">
Serie A 1977/1978

Serie A 1977/1978 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj osemnásty titul majstra Talianska.

</doc>
<doc id="600348" url="https://sk.wikipedia.org/wiki?curid=600348" title="Červený chrám">
Červený chrám



</doc>
<doc id="600349" url="https://sk.wikipedia.org/wiki?curid=600349" title="Elephas maximus">
Elephas maximus



</doc>
<doc id="600350" url="https://sk.wikipedia.org/wiki?curid=600350" title="Rakovina pŕs">
Rakovina pŕs



</doc>
<doc id="600352" url="https://sk.wikipedia.org/wiki?curid=600352" title="Serie A 1978/1979">
Serie A 1978/1979

Serie A 1978/1979 bola sezóna talianskej najvyššej futbalovej súťaže. Víťazom tohto ročníka sa stalo Miláno, ktoré tak získalo svoj desiaty titul majstra Talianska.

</doc>
<doc id="600353" url="https://sk.wikipedia.org/wiki?curid=600353" title="Serie A 1979/1980">
Serie A 1979/1980

Serie A 1979/1980 bola sezóna talianskej najvyššej futbalovej súťaže. Víťazom tohto ročníka sa stal Inter, ktorý tak získal svoj dvanásty titul majstra Talianska. Tento ročník bol poznačený škandálom spojeným s ovplyvňovaním zápasov, ktorý zasiahol viaceré kluby Serie A a Serie B. Z tohto dôvodu boli tímy Miláno a Lazio preradené do Serie B. Avellinu, Bologni a Perugii bolo odpočítaných 5 bodov v rámci nasledujúceho ročníka Serie A. 

</doc>
<doc id="600354" url="https://sk.wikipedia.org/wiki?curid=600354" title="Pernik">
Pernik

Pernik () môže byť:

</doc>
<doc id="600356" url="https://sk.wikipedia.org/wiki?curid=600356" title="Serie A 1980/1981">
Serie A 1980/1981

Serie A 1980/1981 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj devätnásty titul majstra Talianska. 

</doc>
<doc id="600357" url="https://sk.wikipedia.org/wiki?curid=600357" title="Pleven">
Pleven

Pleven () môže byť:

</doc>
<doc id="600361" url="https://sk.wikipedia.org/wiki?curid=600361" title="Serie A 1981/1982">
Serie A 1981/1982

Serie A 1981/1982 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj dvadsiaty titul majstra Talianska. Juventus zároveň ako prvý taliansky klub mohol používať dve hviezdy pri svojom znaku, každú hviezdu za 10 titulov.

</doc>
<doc id="600363" url="https://sk.wikipedia.org/wiki?curid=600363" title="Serie A 1982/1983">
Serie A 1982/1983

Serie A 1982/1983 bola sezóna talianskej najvyššej futbalovej súťaže. Víťazom tohto ročníka sa stal AS Rím, ktorý tak získal svoj druhý titul majstra Talianska.

</doc>
<doc id="600365" url="https://sk.wikipedia.org/wiki?curid=600365" title="Coatsova zem">
Coatsova zem

Coatsova zem (slovenský normovaný názov) () je územie vo východnej Antarktíde, ktorá leží na západ od Zeme kráľovnej Maud a zo západu je obmývaná Weddellovým morom na východe. Coatsova zem sa rozkladá z juhozápadu na severovýchod medzi 20° a 36° stupňom západnej zemepisnej dĺžky.
Severovýchodná časť bola objavená v roku 1904 Williamom Speirs Bruceom z paluby lode "Scotia". Bruce viedol škótsku národnú antarktickú expedíciu (1902–4). Bruce oblasť pomenoval podľa Jamesa Coatsa Jr. (1841–1912) a Andrewa Coatsa (1862–1930), dvoch najvýznamnejších podporovateľov expedície.
V decembri 1914 a januári 1915 pokračoval britský polárny bádateľ Ernest Shackleton s prieskumom v južnom smere a k oblasti tak "pripojil" územie, ktoré objavil nemecký bádateľ Wilhelm Filchner v roku 1912 z paluby lode "Deutschland".

</doc>
<doc id="600366" url="https://sk.wikipedia.org/wiki?curid=600366" title="Serie A 1983/1984">
Serie A 1983/1984

Serie A 1983/1984 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj dvadsiaty prvý titul majstra Talianska.

</doc>
<doc id="600367" url="https://sk.wikipedia.org/wiki?curid=600367" title="Východná Antarktída">
Východná Antarktída

 
Východná Antarktída (angl. "East Antarctica" alebo "Greater Antarctica") je označenie pre časť antarktického kontinentu, ležiacu na východ od Weddellovho mora a na západ od Rossovho mora. Približne teda zodpovedá tej časti Antarktídy, ktorá leží na východnej pologuli. Východná Antarktída je od zvyšnej zhruba tretiny kontinentu (Západnej Antarktídy) oddelená Transantarktickým pohorím. 
Názov je odvodený od skutočnosti, že skoro celá leží na východnej pologuli. Na západnej pologuli z nej leží iba Coatsova zem a časť Zeme kráľovnej Maud západne od nultého poludníka. Časť Rossovho šelfového ľadovca, ležiaca na východnej pologuli sa naopak do Východnej Antarktídy už nepočíta. Ďalšie veľké oblasti východnej Antarktídy sú Enderbyho zem, Mac Robertsonova zem, Americká vysočina, Wilkesova zem, Adelina zem a Viktóriina zem.
Celá Východná Antarktída má rozlohu vyše osem miliónov štvorcový kilometrov.

</doc>
<doc id="600368" url="https://sk.wikipedia.org/wiki?curid=600368" title="Starý Plovdiv">
Starý Plovdiv

Architektonická rezervácia Starý Plovdiv (, známe tiež ako ) sa rozprestiera na troch z plovdivských pahorkov (Nebet tepe, Džambaz tepe a Taksim tepe), známych aj ako „Trojpahorčie“ () na ploche 35 hektárov v centrálnej časti mesta Plovdiv v Plovdivskej oblasti v južnom Bulharsku. V rámci rezervácie sa nachádzajú pamiatky zo všetkých epoch vývoja mesta od antiky cez stredovek až po bulharské národné obrodenie.
Dejiny.
Plovdiv je jedným z najstarších miest v Európe, starší než Rím, alebo Atény, súčasník miest ako Trója a Mykény. Osídlený bol už 4000 rokov pred naším letopočtom, kedy na pahorku Nebet tepe vznikla trácka osada. V 4. storočí pred naším letopočtom mesto obsadil Filip Makedónsky a prekrstil ho na Filipopol. Po pripojení tráckych teritórií k Rímskemu impériu sa mesto stalo centrom rímskej administratívnej oblasti Trákia. Slovania sa na území mesta prvýkrát objavili v 4. storočí nášho letopočtu. Posledná väčšia výstavba sa na území rezervácie odohrala v období bulharského národného obrodenia. Celé územie rezervácie je nepretržite obývané po dobu viac ako 6000 rokov.
Najvýznamnejšie pamiatky.
Z obdobia antiky.
V Plovdive sa nachádza viacero pamiatok z obdobia antiky, na území rezervácie Starý Plovdiv sú to tieto:
Z obdobia bulharského národného obrodenia.
Na konci 18. a najmä v 19. storočí bohaté obchodnícke rodiny (obchodujúce najmä medzi Európou a Orientom) radi demonštrovali svoje bohatstvo svojimi domami. Toto obdobie bolo najmä v rokoch bulharského národného obrodenia veľmi výhodné pre plovdivských architektov, majstrov a umelcov, ktorí zanechali v kolorite Starého Plovdivu nezameniteľnú stopu. Medzi najvýznamnejšie pamiatky z tohto obdobia patria:
Religiózne pamiatky.
V Plovdive sa nachádza viacero religióznych pamiatok, na území rezervácie Starý Plovdiv sú to tieto:

</doc>
<doc id="600369" url="https://sk.wikipedia.org/wiki?curid=600369" title="Camila Giorgiová">
Camila Giorgiová

Camila Giorgiová (* 30. december 1991, Macerata, Taliansko) je talianska profesionálna tenistka.
Vo svojej doterajšej kariére na okruhu WTA Tour vyhrala jeden titul vo dvojhre, keď dokázala triumfovať na turnaji kategórie WTA International v holandskom Rosmalen. V rámci okruhu ITF získala do októbra 2016 päť titulov vo dvojhre.

</doc>
<doc id="600371" url="https://sk.wikipedia.org/wiki?curid=600371" title="Serie A 1984/1985">
Serie A 1984/1985

Serie A 1984/1985 bola sezóna talianskej najvyššej futbalovej súťaže. Víťazom tohto ročníka sa stala Verona, ktorá tak získala svoj prvý titul majstra Talianska. Výnimočne sa žiaden klub z veľkej trojky - Juventus, Miláno ani Inter neumiestnil na prvom ani druhom mieste. Najlepším strelcom súťaže sa tretí rok po sebe stal Michel Platini s 18 gólmi.

</doc>
<doc id="600372" url="https://sk.wikipedia.org/wiki?curid=600372" title="Ana Konjuhová">
Ana Konjuhová

Ana Konjuhová (* 27. december 1997, Dubrovník) je chorvátska profesionálna tenistka a víťazka dvoch juniorských grandslamov vo dvojhre na Australian Open 2013 a US Open 2013.

</doc>
<doc id="600373" url="https://sk.wikipedia.org/wiki?curid=600373" title="Camila Giorgi">
Camila Giorgi



</doc>
<doc id="600374" url="https://sk.wikipedia.org/wiki?curid=600374" title="Religiózne pamiatky v Plovdive">
Religiózne pamiatky v Plovdive

Plovdiv je veľmi bohatý na religiózne pamiatky. Najvýznamnejšie sú (rozdelené podľa náboženstva) tieto:

</doc>
<doc id="600375" url="https://sk.wikipedia.org/wiki?curid=600375" title="Serie A 1985/1986">
Serie A 1985/1986

Serie A 1985/1986 bola sezóna talianskej najvyššej futbalovej súťaže. Víťazom tohto ročníka sa stal Juventus, ktorý tak získal svoj dvadsiaty druhý titul majstra Talianska.

</doc>
<doc id="600376" url="https://sk.wikipedia.org/wiki?curid=600376" title="Ana Konjuh">
Ana Konjuh



</doc>
<doc id="600378" url="https://sk.wikipedia.org/wiki?curid=600378" title="Chrám stará svätá Petka (Plovdiv)">
Chrám stará svätá Petka (Plovdiv)

Chrám stará svätá Petka () je pravoslávny chrám nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Chrám je známy aj pod názvami Chrám svätej Petky (starý) (), Chrám svätej ctihodnej Petky Bulharskej (), Chrám svätej Paraskevy (), Chrám svätej Petky (starý) so zvonicou (), Starý chrám svätej ctihodnej mučeníčky Paraskevy (), alebo Starý chrám svätej ctihodnomučeníčky Paraskevy ().
Poloha.
Chrám svätej Petky leží v centrálnej časti Plovdivu v hraniciach architektonicko-historickej rezervácie Starý Plovdiv v skalnatej časti južného svahu pahorku Džambaz tepe v juhovýchodnej časti tzv. Trojpahorčia na ulici „Zora“ () č. p. 15.
Dejiny a súčasnosť.
Prvý chrám zasvätený svätej Petke Bulharskej bol na území Plovdivu postavený v období stredoveku počas panovania Ivana Asena II.. Stál na mieste dnešnej mešity Džumaja a fungoval ako katedrálny chrám až do roku 1371, kedy bol Plovdiv obsadený osmanskými vojskami. Po obsadení mesta bol tento chrám používaný ako moslimská modlitebňa, neskôr bol zbúraný a na jeho mieste bola postavená do súčasnosti zachovaná mešita.
Druhý chrám dedikovaný svätej Petke Bulharskej vznikol začiatkom 15. storočia potom, čo bol obnovený a opravený malý stredoveky chrám, ktorý sa už nachádzal na mieste dnešnej budovy v skalách južného svahu pahorku Džambaz tepe a následne bol tejto svätici zasvätený. Na základe zachovaných zápiskov francúzskeho cestovateľa Lefevra z roku 1611 sa vie, že bol tento chrám malý krížovo-kupolového typu a teda typickým predstaviteľom byzantskej a bulharskej sakrálnej architektúry stavanej na území Bulharska v priebehu 10. – 14. storočia. Tento chrám existoval až do výstavby dnešnej budovy.
V roku 1836 bol zbúraný pôvodný stredoveký chrám a na jeho mieste bola postavená dnešná budova. Vysvatenie chrámu prebehlo 12. decembra toho istého roku. Hlavnými iniciátormi a sponzormi výstavby boli bohatý plovdivský obchodník (čorbadžija) Vălko Čalăkov, prezývaný Golemi Vălko (doslovne Veľký Vălko) s rodinou a jeho pomocník, taktiež významný člen vtedajšej plovdivskej ortodoxnej kresťanskej komunity Pejo Kiurkčijata. Tieto informácie sú známe vďaka synodálnej listine z 9. septembra 1836 ako aj metropolitného protokolu z 15. marca 1837, ktoré sa zachovali v metropolitných archívoch, kde sú obaja spomenutí. V roku 1836 bola zároveň v susedstve chrámu otvorená (opäť z iniciatívy a vďaka sponzorstvu Vălka Čalăkova Peja Kiurkčijatu) aj škola v ktorej sa vyučovalo v cirkevnej slovančine. Riaditeľom tejto školy bol Nikola Tondžorov zo Samokovu. V chráme sa od jeho otvorenia v roku 1836 konali bohoslužby v bulharčine. Bulharský charakter si chrám aj škola zachovali do smrti plovdivského metropolitu Nikifora v roku 1850. Po jeho smrti a náhrade metropolitom Chrisantom sa chrám v roku 1860 dostal do užívania gréckych ortodoxných veriacich a liturgie ako aj výuka v škole prešli na gréčtinu. Chrám bol zároveň premenovaný na chrám svätej Paraskevy. V nasledujúcich desaťročiach sa bulharskí veriaci pokúšali niekoľkokrát neúspešne dostať chrám naspäť pod bulharskú správu. Chrám však ostal pod gréckou správou aj po oslobodení Bulharska v roku 1878 a aj to bol jeden z dôvodov pre začiatok výstavby nového chrámu zasväteného svätej Petke. Naspäť pod bulharskú správu sa chrám dostal v roku 1906. V 70. rokoch 20. storočia bol chrám zatvorený a niekoľko desaťročí chátral. Následne prebehla rozsiahla renovácia budovy a chrám bol opätovne otvorený pre užívanie v roku 2007. Oficiálne znovuotvorenie prebehlo 9. decembra 2007.
Charakteristika.
Z dôvodu obmedzeného priestoru na skalnej terase v svahu pahorku je budova chrámu pomerne malá. Chrám svätej Petky je jednoloďová budova s jednou apsidou s malým nartexom v západnej časti. Budova bola postavená z tehiel a lámaných kameňov. Apsida na východnej strane chrámu je postavená priamo ako pokračovanie skaly. Je deväťstenná zakončená vo vrchnej časti vlnitou ozdobnou rímsou. Postavená je z kamenných blokov. Klenba strechy je oblúkovitá. Strop je drevený a segmentovaný. Do dnešných dní ostal zachovaný umelecky hodnotný episkopský trón, zhotovený pravdepodobne v priebehu 18. storočia. Chrám bol v minulosti vyzdobený vzácnymi ikonami, ktorých autorom bol významný bulharský obrodenecký umelec a maliar ikon Zacharij Zograf. Tieto ikony sa zachovali až do súčasnosti, nachádzajú sa však v depozitári plovdivskej metropole. Ikony boli Zacharim Zografom namaľované v priebehu rokov 1834 – 1835, ale aj v roku 1837.
Zvonica.
Chrámová zvonica bola postavená ako oddelená stavba v 60. rokoch 19. storočia. Nachádza sa nad samotným chrámom na malej skalnej plošine v skalách pahorku Džambaz tepe. Zvonica sa stala vďaka svojej polohe v ktorej vhodne dopĺňa siluetu samotného pahorku Džambaz tepe jednou z ikonických pamiatok Plovdivu.
Patrocínium.
Chrám je zasvätený svätej Petke Bulharskej – mníške žijúcej v 11. storočí, narodenej v meste "Epivates" (dnešné mesto Selimpaşa) v Trácii na území dnešného Turecka
"Chrámový sviatok": 14. októbra na sviatok bulharskej patrónky svätej Petky
"Malý chrámový sviatok": Svetlý piatok – pohyblivý sviatok, jedná sa o prvý piatok po Veľkej noci, oslavuje sa v rámci Svetlého týždňa
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.221 z roku 1927 ako "národná starožitnosť", štatút kulltúrnej pamiatky bol obnovený aj v Štátnom vestníku č. 25 z roku 1998 – ako dôvody ochrany boli pridané aj architektonická a umelecká hodnota budovy. Celý názov budovy ako je uvedený na zozname kultúrnych pamiatok národného významu je "Cărkva „Sveta Petka“ (stara) s kambanarijata" (, doslova "Chrám svätej Petky (starý) so zvonicou") oficiálny skrátený názov pamiatky je "Cărkva „Sveta Petka“ (stara)" (, doslova "Chrám svätej Petky (starý)").

</doc>
<doc id="600380" url="https://sk.wikipedia.org/wiki?curid=600380" title="Tenis na Letných olympijských hrách 2008 – dvojhra žien">
Tenis na Letných olympijských hrách 2008 – dvojhra žien



</doc>
<doc id="600381" url="https://sk.wikipedia.org/wiki?curid=600381" title="Chrám svätého Demetera Solúnskeho (Plovdiv)">
Chrám svätého Demetera Solúnskeho (Plovdiv)

Chrám svätého Demetera Solúnskeho" () je pravoslávny chrám nachádzajúci sa v architektonickej rezervácii Starý Plovdiv v meste Plovdiv v Plovdivskej oblasti v južnom Bulharsku. Terajšia budova chrámu bola vysvätená 18. januára 1838.
Charakteristika.
Chrám je trojloďová bazilika s rozmermi 28 x 19 x 11,5 metra s (z vonkajšej strany) päťstennou apsidou. Centrálna chrámová loď je vysoká 11 metrov, zvyšné dve 8,8 metra. Zvnútra je chrám vyzdobený stenomaľbami, ikonami, niekoľkými oltármi a ikonostasom. Chrám má celkovo tri vchodové dvere. Chrámový komplex je zo všetkých strán obkolesený kamennými múrmi. Dvor je relatívne malý.
Dejiny.
Výstavba chrámu začala na mieste, kde predtým stával chrám toho istého mena v marci roku 1830 a chrám bol dokončený v roku 1838. Postavený bol s finančným prispením metropolitu Nikifora, bohatého plovdivského kupca Vălka Čalăkova, ako aj mnohých bulharských a gréckych obyvateľov Plovdivu. V roku 1906 chrám vstúpil plne pod správu bulharskej pravoslávnej cirkvi. V rokoch 19221964 bol daný do užívania ruskej pravoslávnej cirkvi v zahraničí. Po roku 1964 bol chrámový komplex zatvorený a otváral sa len na bohoslužby konané v deň chrámového sviatku (Dimitrovden - 28. októbra). Chrám bol renovovaný v rokoch 20042007 a znovuotvorený a daný do užívania v deň chrámového sviatku 28. októbra 2007.

</doc>
<doc id="600383" url="https://sk.wikipedia.org/wiki?curid=600383" title="Chrám svätých Konštantína a Heleny (Plovdiv)">
Chrám svätých Konštantína a Heleny (Plovdiv)

Chrám svätých Konštantína a Heleny (), alebo () je pravoslávny chrám nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Poloha.
Chrám sa nachádza v centrálnej časti mesta na území tzv. Trojpahorčia v bezprostrednej blízkosti starej mestskej brány Chisar kapija na ulici „Săborna“.
Dejiny a súčasnosť.
Na mieste súčasného chrámu stála kresťanská svätyňa už v ranom období kresťanstva. Bola zasvätená svätým mučeníkom Severínovi a Menasovi, ako aj tridsiatim ôsmim plovdivským mučeníkom, ktorí boli zabití na tomto mieste z dôvodu viery v roku 304 počas panovania rímskeho cisára Diokleciána. Potom, čo cisár cisárovi Konštantín I. oficiálne uznal kresťanstvo a on sám ako aj jeho matka boli kanonizovaní, bol vtedajší chrám zasvätený im dvom. Chrám bol pod súčasným menom spomenutý aj v zápiskoch nemeckého cestovateľa Stefana Gerlacha z roku 1578, ktorý sa taktiež zmienil o tom, že božská liturgia sa v chráme konala iba raz do roka. Tento pôvodný chrám bola sčasti drevená jednoloďová stavba, ktorá bola v období osmanskej nadvlády niekoľkokrát zničená a následne obnovená. V roku 1830 boli z pôvodného chrámu zachované už len ruiny.
V roku 1810 sa stal správcom chrámu známy krajčír Todor Petkov Moravenov, ktorý prišiel s myšlienkou rekonštrukcie budovy a inicioval zbierku finančných prostriedkov, ktorá trvala nepretržite po dobu 20 rokov. V roku 1830 sa prominentnému plovdivskému obchodníkovi Vălkovi Kurtovičovi Čalăkovovi podarilo od sultána získať súhlas pre rekonštrukciu dvoch plovdivských chrámov a to práve chrámu Svätých Konštantína a Heleny, ako aj chrámu svätej Nedele. Rekonštrukcia chrámu trvala dva roky a bola dokončená v priebehu roku 1832. Na počiatku 18. storočia bola v chrámovom dvore postavená aj malá budova, ktorá slúžila ako ženský kláštor a v 60. rokoch 19. storočia bola v severozápadnom rohu postavená päťposchodová 13 metrov vysoká zvonica. Dnes je chrám plne funkčný a slúži veriacim ako farský chrám bulharskej pravoslávnej cirkvi.
Charakteristika.
Chrám bol postavený pod vedením Petka Petkova–Boza, slávneho architekta bracigovskej staviteľskej školy. Budova je postavená ako trojloďová bazilika s dĺžkou 26 a šírkou 17,5 metra. Steny chrámu sú masívne a časti z nich priliehajú na niektorých miestach k pôvodným mestským hradbám. Naos chrámu je široký na tri lode rozdelený dvomi stĺporadiami, ktoré oddeľujú centrálnu hlavnú loď chrámu od dvoch bočných, pričom centrálna loď je dvakrát širšia než bočné lode. Každé zo stĺporadí sa skladá z piatich bohato dekorovaných stĺpov spojených arkádami v štýle charakteristickom pre bulharskú architektúru. Centrálna hlavná loď dosahuje výšky 8 metrov, bočné lode 6 metrov, pričom všetky tri lode zdieľajú spoločnú sedlovitú drevenú strechu. Strop je drevený a zdobený, u bočných lodí chrámu rovný, zhotovený z drevených panelov a nad centrálnou loďou klenutý. Na východnej strane je budova zakončená apsidou. Hlavný vchod do chrámu sa nachádza na západnej strane pod kolonádou, ktorá ohraničuje nartex (chrámová predsieň). V chráme sa nachádza aj druhé poschodie vo forme balkónu, ktorý má tvar bulharského písmena „П“ a ktorý sa začína nad nartexom v západnej časti chrámu, vedú naň dve schodiská (na južnom a severnom konci nartexu) a bol pôvodne vybudovaný ako oddelený priestor pre ženy. Balkón z vnútornej strany chrámu siaha až do priestoru samotného naosu. Ikonostas vyrezal Ioannis Paskoulis z Metsova, čo je zrejmé z bločku zo 17. marca 1836 na ktorom bola práca faktúrovaná a ktorý sa zachoval až do súčasnosti. 
Ikonostas je veľmi odlišný od ostatných nachádzajúcich sa v plovdivských chrámoch. Je celý vyrezaný v barokovom slohu a pri jeho výrobe sa autor síce čiastočne držal balkánskych pravoslávnych tradícií, ale z väčšej časti je ikonostas vyrobený v tzv. „viedenskom štýle“. Podľa plovdivského historika Dr. K. Apostolidesa bol ikonostas dokonca vyrobený priamo vo Viedni podľa vzoru ikonostasu, ktorý sa nachádza v tamojšom chráme svätého Juraja. Okrem ikonostasu je Ioannis Paskoulis taktiež autorom vyrezávaného dreveného baldachýnu nad oltárom, ako aj episkopálneho stolca. Dva menšie ikonostasy (proskynetariony) boli vyrobené o niečo neskôr a sú dielom významného rezbára Dimităra Staniševa z debarskej drevorezbárskej školy. Ikony na ikonostase sú predovšetkým dielom slávneho bulharského maliara Zachariho Zografa, ktorý na nich pracoval so svojím bratom Dimitărom v rokoch 1836 – 1840. V roku 1848 boli pridané aj ďalšie ikony, ktorých autormi boli umelec Nikola Odrinčanin z Edirne ako aj Stanislav Dospevski, ktorý bol synovcom Zachariho Zografa. V chráme sa nachádzajú aj staršie ikony (niektoré až zo 16. storočia), ktoré boli chrámu darované obyvateľmi mesta. Vymaľovanie stien chrámu, ikonostasu ako aj nartexu a schodísk prebehlo v rokoch 1864 – 1866 a fresky sú dielom dvoch umelcov z Pazardžiku – Stefana Andonova a Atanasa Giudženova.
Chrámový dvor je ohradený 6 – 8 metrov vysokým kamenným múrom v ktorom sa nachádzajú dva portály umožňujúce vstup do chrámového komplexu.
Okrem samotného chrámu sa vnútri komplexu nachádzajú ďalšie stavby: 
Patrocínium.
Chrám je zasvätený rímskemu cisárovi Konštantínovi I. a jeho matke Helene.
Chrámový sviatok: 21. mája na sviatok svätých Konštantína a Heleny
Malé chrámové sviatky: 
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.221 z roku 1927 ako "národná starožitnosť", štatút kulltúrnej pamiatky bol obnovený aj v Štátnom vestníku č. 4 z roku 1995 – ako dôvody ochrany boli pridané aj architektonická a umelecká hodnota budovy. Celý názov budovy ako je uvedený na zozname kultúrnych pamiatok národného významu je "Cărkva „Sveti Sveti Konstantin i Elena“ s kambanarijata i oltaria" (, doslova "Chrám svätých Konštantína a Heleny so zvonicou a oltárom") oficiálny skrátený názov pamiatky je "Cărkva „Sveti Sveti Konstantin i Elena“" (, doslova "Chrám svätých Konštantína a Heleny").

</doc>
<doc id="600384" url="https://sk.wikipedia.org/wiki?curid=600384" title="Georgiadiho dom">
Georgiadiho dom

Georgiadiho dom () je meštiansky kupecký dom z obdobia bulharského národného obrodenia nachádzajúci sa v architektonickej rezervácii Starý Plovdiv medzi pahorkami Džambaz Tepe a Nebet tepe na ulici Canka Lavrenova v meste Plovdiv v Plovdivskej oblasti v južnom Bulharsku.
Charakteristika.
Dom bohatého plovdivského kupca Dimitra Georgiadiho bol postavený v roku 1848 pod vedením rodopského majstra Georgiho Chadžijského. V súčasnosti sa v budove nachádza pobočka historického múzea, konkrétne expozícia: Bulharské územia v 15.19. storočí a epocha bulharského národného obrodeniaexpozícia je vystavená nepretržite od roku 1954. Venuje sa celému obdobiu osmanskej nadvlády so špeciálnym zameraním na národné obrodenie. Izby a salóny v budove sú vyzdobené nádhernou drevorezbou a stenomaľbou.

</doc>
<doc id="600385" url="https://sk.wikipedia.org/wiki?curid=600385" title="Nebet tepe">
Nebet tepe

Nebet tepe () je jedným zo šiestich pahorkov (a jedným z troch tvoriacich tzv. „trojpahorčie“ v centre mesta) v meste Plovdiv v Plovdivskej oblasti v južnom Bulharsku. Rozprestieralo sa na ňom (a ďalších dvoch pahorkoch trojpahorčia - Džambaz tepe a Taksim tepe) antické mesto a v súčasnosti sa na jeho vrchole nachádza archeologický komplex Nebet tepe. Celý pahorok sa nachádza v hraniciach architektonickej rezervácie Starý Plovdiv.
Charakteristika.
Nebet tepe je jedným zo 6 pahorkov súčasného Plovdivu a spolu s ďalšími dvoma (Džambaz tepe a Taksim tepe) vytvára takzvané „Trojpahorčie“. Pomenovanie Nebet tepe pochádza z tureckého jazyka a to zo slov „nevbet“ (stráž) a „tepe“ (pahorok), vo voľnom preklade, by to teda znamenalo „Strážny kopec“. Na úpätí pahorku v starej časti mesta sa nachádzajú chrámy svätých Konštantína a Heleny a svätej Nedele.
Archeologický komplex Nebet tepe.
Archeologický komplex Nebet tepe má priznaný štatút kultúrnej pamiatky národného významu. Nachádza sa na vrcholku pahorku Nebet tepe a sú v rámci neho odkryté zvyšky prvej tu sa nachádzajúcej prahistorickej osady, ktorá tu existovala ešte v dobe medenej 4000 rokov pred naším letopočtom a bola obývaná Tráckymi kmeňmi. Dochované sú hlavne zvyšky hradieb a veží, ale aj iných budov a stavieb, okrem doby medenej aj z obdobia antiky.

</doc>
<doc id="600386" url="https://sk.wikipedia.org/wiki?curid=600386" title="Lamartinov dom">
Lamartinov dom

Lamartinov dom (), (), alebo (), známy aj ako Dom Georgiho Mavridiho () je meštiansky dom z obdobia bulharského národného obrodenia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Názvy.
Budova nesie názov "Lamartinov dom" na počesť francúzskeho spisovateľa Alphonsa de Lamartina, ktorý v nej strávil niekoľko dní.
Lokalita.
Lamartinov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Kňaz Ceretelev“ () a zároveň na ulici „Zora“ na vysokej plošine vo vrcholovej časti pahorku Džambaz tepe.
Dejiny a súčasnosť.
Dom bol postavený v rokoch 1829 – 1830 pre potreby bohatého plovdivského obchodníka Georgiho Mavridiho. V lete roku 1833 v budove strávil tri dni francúzsky spisovateľ a politik Alphonse de Lamartine počas jeho návratu z ciest po Oriente a budova odvtedy ostala spojená s jeho menom. Samotný Alphonse de Lamartine bol na základe zápiskov, ktoré sa dochovali očarený ako mestom, tak aj samotným domom v ktorom bol ubotovaný (a ktorý v svojich zápiskoch podrobne popísal) a pohostinnosťou správcov domu.
Budova prešla v 20. storočí reštauráciou. V súčasnosti sa v budove nachádza pomerne malá múzejná expozícia "Muzejna sbirka „Alfons dio Lamartin“" (, doslova "Múzejná zbierka „Alphonse de Lamartine“"). Expozícia sa nachádza v jednej z miestností a je venovaná životu a tvorbe francúzskeho spisovateľa a politika Alphonsa de Lamartina. Zvyšná časť budovy slúži Zväzu bulharských spisovateľov, ktorý budovu vlastní a využíva ako tvorivú základňu.
Charakteristika.
Lamartinov dom je jedným z raných príkladov typického obrodeneckého symetrického domu. Vďaka svojej mohutnosti je významným objektom v perspektíve celkovo troch ulíc Starého Plovdivu. Meno staviteľa budovy nie je známe. V dôsledku strmého terénu, na ktorom je dom postavený, je časť budovy smerujúca do ulice trojposchodová, ale časť smerujúca do dvora len dvojposchodová a aj základy budovy sú tak dvojstupňové. Tento fakt sa odráža aj na prízemnej časti budovy, ktorá má v dôsledku nepravidelných základov zároveň nesymetrické rozloženie miestností. Vrchné dve poschodia sa už ale vyznačujú klasickým symetrickým štýlom. Vyššie poschodie je vždy arkierovo postavené nad nižším a budova sa tak do výšky rozširuje. Arkiere sú v spodnej časti podopreté zahnutými konzolami. Významným a charakteristickým architektonickým prvkom budovy sú drevené rámy vo fasáde budovy a početné okná s dreveným rámovaním a okenicami. Budova má celkovo tri poschodia. Prízemná časť budovy je vkopaná v zemi a bola pôvodne určená na hospodárske účely. Z prízemia vedia na prvé poschodie dvojité kamenné schodisko, ktoré je zakončené portikom s dvomi drevenými stĺpmi a dvojitým frontónom. Do salónu oválneho tvaru na prvom poschodí sa ďalej vchádza cez malú predsieň. Zo salónu sa ďalšie schodisko rozdvojuje a ako dvojité ďalej vedie na druhé poschodie budovy, kde sa taktiež nachádza salón oválneho tvaru. Nad schodiskom sa na druhom poschodí nachádza vyvýšená plošina. Strop v oblasti salónu sa vyznačuje hodnotnou zložitou umeleckou drevorezbou. Okolo salónu sa v rohových častiach budovy nachádzajú na obidvoch poschodiach štyri miestnosti, medzi ktorými sa vždy nachádzajú malé servisné miestnosti, alebo schodiska vedúce na prízemie budovy. Steny v interiéri budovy sú farebne vymaľované a vyzdobené freskami.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.221 z roku 1927 ako „národná starožitnosť“, štatút kultúrnej pamiatky bol obnovený aj v Štátnom vestníku č. 4 z roku 1995 – ako dôvody ochrany boli pridané aj architektonicko-umelecká ako aj historická hodnota budovy. Názvy budovy ako sú uvedené na zozname kultúrnych pamiatok národného významu sú "Kăšta na Georgi Mavridi" (, doslova "Dom Georgiho Mavridiho") a "Kăšta na Lamartin" (, doslova "Lamartinov dom").

</doc>
<doc id="600387" url="https://sk.wikipedia.org/wiki?curid=600387" title="Arménsky chrám svätého Juraja (Plovdiv)">
Arménsky chrám svätého Juraja (Plovdiv)

Arménsky apoštolský chrám svätého Juraja () je chrám Arménskej apoštolskej cirkvi v súčasnej podobe z prvej polovice 19. storočia ležiaci v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Chrám je známy aj pod názvami Arménsky chrám svätého Juraja (), Arménsky chrám (), Arménskо-gregoriánsky chrám svätého Juraja (), Arménsky apoštolský pravoslávny chrám svätého Juraja (), prípadne len Chrám svätého Juraja (), ).
Lokalita.
Budova leží v centrálnej časti Plovdivu v hraniciach architektonicko-historickej rezervácie Starý Plovdiv v severozápadnom svahu pahorku Nebet tepe na ulici "Turist" () č. 2.
Dejiny a súčasnosť.
Arméni v Plovdive.
Prví Arméni sa na území dnešného Bulharska začali objavovať v priebehu 5.6. storočia, pričom v dnešnom Plovdive boli prvýkrát zaznamenaní okolo roku 570 a od tej doby nepretržite patrili k najpočetnejším, ako aj najvýznamnejším menšinám v meste. Počet Arménov v Bulharsku ďalej podstatne vzrástol v priebehu 8.10. storočia, keď byzantskí vládnuci predstavitelia presúvali celé arménske komunity na územie bulharskej Macedónie a Trácie. Ďalšia z emigračných vĺn Arménov na územie dnešného Bulharska prebehla v 16. storočí a arménske komunity tak v tom čase už boli rozšírené v mnohých bulharských mestách, pričom plovdivská arménska komunita bola najväčšia a najvýznamnejšia zo všetkých. Jedným z významných míľnikov pre arménsku menšinu v meste bola práve kúpa pôvodne gréckeho pravoslávneho chrámu svätého Juraja, ktorý sa stal prvým arménskym svätostánkom v meste a na ktorého mieste bol v roku 1828 postavený súčasný chrám. Počet Arménov v meste vzrastol aj v rokoch 19201922 po arménskej genocíde, ako aj v dôsledku grécko-tureckej vojny. V dôsledku týchto udalostí do Bulharska vrátane Plovdivu emigrovalo približne 20 00022 000 arménskych utečencov. Plovdiv ostal do súčasnosti najväčím a najvýznamnejším centrom arménskej menšiny v Bulharsku. Je zároveň miestom, kde sa do súčasnosti zachovalo najviac fyzických stôp po historickej arménskej komunite v podobe množstva architektonických pamiatok.
Dejiny a súčasnosť chrámu.
História chrámu siaha hlboko do minulosti, konkrétne približne ku koncu 4. storočia, kedy sa oblasť okolo dnešného Plovdivu stala súčasťou Byzantskej ríše. Už v tom čase bol v severozápadnom svahu pahorku Nebet tepe postavený prvý kresťanský chrám zasvätený svätému Jurajovi. Chrám sa nachádzal vo vnútornom areáli vtedajšej pevnosti pri severnej stene pevnostného múru. Vo svojom prvotnom vzhľade chrám existoval do roku 447, kedy bolo vtedajšie Trimoncium vypálené počas nájazdu Hunov, vzápätí bol však obnovený. V roku 1096 počas prvej križiackej výpravy sa v chráme slúžili bohoslužby pre križiackych rytierov prechádzajúcich mestom. Z obdobia druhej križiackej výpravy sa dochovala písomná zmienka o chráme z roku 1149 v podobe zvitku na ktorom je zaznamenané, že v oltárnej časti chrámu bol s veľkými poctami pochovaný biskup Alvisius z Arras, ku ktorého hrobu sa prišiel pokloniť sám Ľudovít VII., ktorý výpravu viedol. V období Druhá bulharská ríša bol chrám spočiatku využívaný, pričom ho navštevovali aj cári Ivan Asen I. a Peter, no cár Kalojan ho nechal z dôvodu svojej nenávisti k Byzantíncom zbúrať. Chrám dal následne obnoviť v roku 1205 jeho nástupca, cár Ivan Asen II. Ešte raz bol chrám poničený a následne obnovovaný v roku 1364. V roku 1520 bol napokon chrám sultánskym dekrétom, tak ako všetky ostatné bulharské chrámy v meste, odovzdaný do správy gréckeho patriarchátu. V roku 1657 bol chrám poničený tureckými obyvateľmi mesta.
Počet Arménov v meste narastal a tak v roku 1675 predala plovdivská metropola chrám arménskej komunite pre jej potreby. V roku 1828 bola pôvodná budova zbúraná a na jej mieste bola postavená nová budova chrámu, ktorá sa zachovala do súčasnosti. Hlavnými sponzormi stavby boli bohatí plovdivskí občania, predovšetkým Chajrabed Čorbadži, Tateos Aga, Manuk Chintlijan a Chadži Garabed ale aj iní. Výstavba bola dokončená 26. októbra 1828 a 8. decembra toho istého roku bol chrám aj vysvätený. Chrám vysvätil arcibiskup Mesrob z Andrianopolu. V čase výstavby bola v areáli postavená aj budova arménskej školy. V roku 1850 bola v chrámovom dvore postavená zvonica. Ku koncu 19. storočia bola postavená ďalšia školská budova (postavená v roku 1894) a ako aj budova arménskeho komunitného centra (postavená v roku 1883).
Chrám svätého Juraja je aj v súčasnosti funkčným arménskym chrámom a spoločne so školou sú centrom arménskej komunity v meste. 
Charakteristika.
Exteriér.
Chrám bol postavený dvoma arménskymi architektmi, ktorí boli na stavbu prizvaní z oblasti Malej Ázie. Bol postavený na mieste pôvodného menšieho chrámu, ktorý bol z dôvodu výstavby zbúraný. Z dôvodu väčších rozmerov novej budovy, musela byť aj rozšírená plošina v svahu pahorku Nebet tepe, na ktorej budova stojí. Chrám je postavený ako trojloďová pseudobazilika z opracovaných obdĺžnikových kamenných blokov s drevenými krytinami a časťami konštrukcie.
Chrámový areál je obdĺžnikovitého tvaru a časť funguje už od čias založenia prvej školy ako školský dvor. Zo západnej strany je chrámový areál ohradený vysokým kamenným múrom a z východnej strany sa nachádzajú strmé svahy pahorku Nebet tepe. Priestranstvo okolo kostola v chrámovom dvore bolo využívané ako miesto pre pochovávanie významných členov arménskej komunity. Na toto poukazuje aj množstvo do súčasnosti zachovaných náhrobných dosiek v chrámovom dvore.
Interiér.
Oltárnu časť chrámu lemujú zvnútra obklady z dlaždíc z fajansy z 13.14.storočia z mesta Kütahya v dnešnom Tureckuvtedajšieho centra arménskych umeleckých remesiel.
Veľkú hodnotu majú staré ikony nachádzajúce sa v chráme, maľované známymi i neznámymi arménskymi maliarmi. Medzi dve najvýznamnejšie sa radia ikona "Sveta Bogorodica Pătevoditelka" (, doslova "Svätá Bohorodička Sprievodkyňa") namaľovaná neznámym arménskym maliarom na konci 13. storočia a ikona "Bogorodica s Mladeneca" (, doslova "Bohorodička s dieťaťom") z roku 1838, ktorá je dielom významného maliara Nikolu Odrinčanina. Interiér chrámu zdobia ajpre arménske chrámy z 19. storočia typicképlátna s biblickými výjavmi pochádzajuce z 19. storočia. 
Kryptamúzeum.
Pod chrámom sa nachádza krypta, ktorá slúži ako múzeum s expozíciou venovanou arménskym utečencom ktorí na začiatku 20. rokov 20. storočia našli útočisko v Plovdive. Medzi najvýznamnejšie vystavené exponáty patria drobné starodávne predmety z bývalých arménskych chrámov v Adrianopole, Tekirdağu, Malkary, alebo Çorlu, ktoré z chrámov pred ich zničením utekajúci Arméni zachránili, keď tieto miesta opúšťali v dôsledku arménskej genocídy a grécko-tureckej vojny. Nachádza sa tu tak rozsiahla zbierka arménskych religióznych predmetov, ako napríklad krížov, relikviárov, kalichov, rukopisov biblií, relikvií a ďalších, pričom týmto svojim zameraním je múzejná expozícia svetovým unikátom. Múzeum bolo otvorené pri príležitosti výročia 1700 rokov od prijatia kresťanstva v Arménsku v roku 301. 
Zvonica.
Stojí oddelene od budovy chrámu a nachádza sa v priestore chrámového dvora na mieste v uhle, kde sa stretávajú severný a západný masívny ohradný múr chrámového areálu. Pôvodná zvonica bola postavená v roku 1850. V roku 1928 sa čiastočne zrútila v dôsledku Čirpanského zemetrasenia. Zrekonštruovaná bola následne v priebehu roku 1930 v rovnakom arménskom slohu, v akom bola realizovaná stavba pôvodnej zvonice, ktorý je u stavby prezentovaný najmä vrchnou časťou v podobe typickej ihlanovitej strechy na kupolovitej stavbe s arkádovitým radom okien oddelených stĺpami, ktorá je vo vrchnej časti pod samotnou strechou zakončená frontónmi. Jediné, čo sa v rámci rekonštrukcie na zvonici oproti pôvodnej stavbe zmenilo, bol tvar okien, pričom ani táto zmena nebola výrazná. Reštaurácia stavby prebehla aj v roku 2009.&lt;ref name="http://surpkevork.com"&gt;http://surpkevork.com&lt;/ref&gt;
Zaujímavosti.
Okrem Plovdivu sa najvýznamnejšie arménske komunity na území Bulharska nachádzajú v Ruse, vo Varne, v Šumene a v Burgase.

</doc>
<doc id="600388" url="https://sk.wikipedia.org/wiki?curid=600388" title="Svetské pamiatky v Plovdive">
Svetské pamiatky v Plovdive

Plovdiv je veľmi bohatý na pamiatky z rôznych historických období. Najvýznamnejšie sú (rozdelené podľa období) tieto:

</doc>
<doc id="600390" url="https://sk.wikipedia.org/wiki?curid=600390" title="Mevlevi Chane">
Mevlevi Chane

Mevlevi Chane () je budova bývalého dervišského kláštora nachádzajúca sa v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Budova je známa aj ako Mavlevi Chane (), alebo Mevlevichane ().
Lokalita.
Mevlevi Chane leží v centrálnej časti mesta Plovdiv v hraniciach architektonicko-historickej rezervácie Starý Plovdiv vo vrcholových častiach tzv. Trojpahorčia na ulici „Kňaz Ceretelev“ () č. 3.
Dejiny a súčasnosť.
Na mieste neskoršieho komplexu dervišského kláštora stál už v období raného stredoveku kresťanský monastier. Tento bol zbúraný v roku 1410 a na jeho mieste neskôr vznikol moslimský religiózny komplex (podľa dochovaných písomných údajov osmanskej správy v Plovdive bol pôvodný kresťanský monastier zbúraný už v roku 1365). Prvá zmienka o existencii moslimského religiózneho komplexu na mieste bývalého kresťanskeho monastiera pochádza z roku 1553 a nachádza sa v cestopise kronikára Verantiho "Od Budy do Adrianopolu".
Dervišský kláštor bol na mieste založený koncom 18. storočia, prípadne začiatkom 19. storočia. Slúžil ako dervišský moslimský monastiertzv. "teke", pričom bol využívaný perzskou religióznou sektou tancujúcich dervišov "Rádu Mevlevi". Svojmu účelu slúžil dervišský kláštor do konca 19. storočia, kedy bol komplex opustený, nebol ďalej udržiavaný a väčšina budov bola zbúraná. Mešita ostala stáť do roku 1928, kedy bola zničená v dôsledku Čirpanského zemetrasenia. Jediná budova, ktorá ostala z komplexu stáť bola sála pre rituálne tance. Budova bola prázdna a renovovaná bola až v období druhej polovice 20. storočia. V súčasnosti sa v budove nachádza reštauračný komplex, ktorý je vybudovaný v orientálnom perzskom štýle. Reštaurácia v komplexe pôsobí od roku 1974. V roku 1998 získala budova štatút kultúrnej pamiatky národného významu.
Charakteristika.
Jedná sa o jedinú moslimskú religióznu stavbu, ktorá sa nachádza vo vrcholových partiách tzv. Trojpahorčia, ktoré bolo inak vždy kresťanskou štvrťou. Stavitelia komplexu nie sú známi, ale na základe viacerých použitých staviteľských prvkov, ako aj skutočnosti, že budova bola postavená tak, aby architektonicky zapadala medzi okolité obrodenecké domy, sa predpokladá, že autormi boli bulharskí staviteľskí majstri.
Celý kláštorný komplex zaberá plochu približne . Kláštorný komplex pozostával z viacerých budov. Jednalo sa o malú mešitu postavenú na mieste až po oslobodení Bulharska, sálu pre vykonávanie dervišských rituálnych piesní a tancovtzv. "semachane" a komplex obytných budov. Predovšetkým obytné budovy sa vyznačovali bohatou výzdobou v podobe malieb na stenách (prevládali motívy vtákov, kvetov a ovocných plodov) a drevorezbou na stropoch.
V súčasnosti je jedinou zachovanou budovou z pôvodného komplexu sála pre rituálne tance. Táto budova pochádza zo začiatku 19. storočia a je takmer štvorcového pôdorysu. Stavba dosahuje dĺžku štrnásť metrov a šírku šestnásť metrov. Originálny interiér budovy ostal až do súčasnosti sčasti zachovaný. Vnútorný pôdorys sály je v tvare osemuholníka. Je vyhraničený ôsmimi nosnými dubovými stĺpmi, ktoré od samotného stropu oddeľuje tzv. holkel, ktorý je na miestach medzi stĺpmi zdobený maľbou. Maľbu predstavujú girlandy a celkovo osem medailónov v ktorých sú vpísané citáty z Koránu. Strop je zdobený drevorezbou, pričom najvýznamnejším prvkom je rezba slnka nachádzajúca sa v strede stropu. Steny budovy nie sí zdobené.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 25 z roku 1998, pričom ako dôvod ochrany boli uvedené umelecká a architektonická hodnota budovy. Názov budovy ako je uvedený na zozname kultúrnych pamiatok národného významu je "Mevlevi Chane" ().

</doc>
<doc id="600391" url="https://sk.wikipedia.org/wiki?curid=600391" title="Timothy James McVeigh">
Timothy James McVeigh



</doc>
<doc id="600393" url="https://sk.wikipedia.org/wiki?curid=600393" title="Chrám nová svätá Petka">
Chrám nová svätá Petka

Chrám „Nová svätá Petka“ (), alebo len Chrám svätej Petky (Paraskevy) () je pravoslávny chrám nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Poloha.
Chrám svätej Petky sa nachádza v centrálnej časti mesta Plovdiv na úpätí tzv. Trojpahorčia na ulici "bulevard „Kňagiňa Marija–Luiza“" (, doslova "bulvár princeznej Márie–Lujzy"). 
Dejiny a súčasnosť.
Svätá Petka je po stáročia považovaná za patrónku Plovdivu a katedrála, ktorá sa už v ranom stredoveku nachádzala na mieste dnešnej mešity Džumaja, bola zasvätená práve jej. Po tom čo v roku 1371 Plovdiv padol pod nadvládu Osmanskej ríše, bola táto katedrála zbúraná. Nato bol postavený v skalnatom svahu pahorku Džambaz tepe a svätej Petke zasvätený malý stredoveký chrám, ktorý už tiež neexistuje, ale na rovnakom mieste bol v čase bulharského národného obrodenia postavený a do dnešných dní sa tam nachádza chrám "Chrám „Stará svätá Petka“". Práve veriaci tejto farnosti prišli v období po oslobodení Bulharska s iniciatívou, ktorá viedla k výstavbe druhého chrámu v Plovdive zasvätenému svätej Paraskeve. Výstavba bola sčasti financovaná zbierkou, ktorá bola za týmto účelom založená. Základný kameň budovy bol položený 29. apríla 1888, čo je zrejmé aj zo zachovanej pamätnej dosky. Tejto udalosti sa zúčastnili najvyšší predstavitelia nielen mesta, ale aj celého štátu, medzi nimi napríklad vtedajší bulharský princ Ferdinand I., exarcha Jozif I. Bulharský, rovnako ako napríklad vtedajší premiér, minister vnútra, minister zahraničných vecí a ďalší vysokopostavení predstavitelia. Chrám bol postavený v rokoch 1888 – 1895 podľa projektu architekta Dimităra Naumova. Z dôvodu nedostatku finančných prostriedkov nebol pôvodne pri budove vybudovaný ani nartex, ani zvonica. V priebehu rokov 1897 – 1910 bola budova rozšírená smerom na západ, vnútri chrámu bol pristavený balkón, na západnej strane chrámu bola po rozšírení pristavaná aj zvonica a na severnej a južnej strane budovy boli pristavané malé nartexy s vchodmi do chrámu. Budova chrámu bola poškodená počas požiaru 1. mája 1970, čo viedlo k jej následnej reštaurácii. Pri požiari bola poškodená kupola a časť strechy nad centrálnou loďou. Chrám bol opravený v pôvodnom štýle, okrem novej kupoly, ktorá bola postavená v rovnakom štýle, v akom bola postavená na začiatku 20. storočia zvonica, aby dokopy vizuálne ladili. Po reštaurácii bol chrám znovu vysvätený na sviatok svätej Petky 14. októbra 1977, plovdivským metropolitom Varlaamom.
Dnes je chrám plne funkčný a slúži veriacim ako farský chrám bulharskej pravoslávnej cirkvi.
Charakteristika.
Chrámová budova bola postavená podľa projektu architekta Dimităra Naumova ako trojloďová pseudobazilika s kupolou a apsidou. Chrám je postavený v štýle, aby pripomínal stavby pravoslávnych bulharských chrámov, ktoré sa stavali v priebehu bulharského národného obrodenia. Мá štítovú strechu a na západnej strane sa nad verandou pred hlavným vchodom nachádza zvonica, ktorá bola postavená v rokoch 1897 – 1910 a ktorej autorom je vtedajší hlavný mestský architekt Josef Schnitter. Chrám disponuje aj dvomi vedľajšími vchodmi, ktoré sú postavené vo forme malých predsiení a nachádzajú sa na južnej a severnej strane budovy. Exteriér chrámu je jednoduchý, budova je zdobená dórskymi stĺpmi, ktoré sa nachádzajú medzi oknami a v rohoch. 
Ikonostas, kazateľnicu a episkopálny stolec vyrobil majster rezbár Petăr Kušlev z dediny Široka lăka. Ikony na ikonostase namaľoval známy plovdivský maliar ikon Petăr Džamdžiev. Interiér chrámu bol vyzdobený freskami po oprave kostola v 70. rokoch 20. storočia. Budovu vymaľovala skupina umelcov pod vedením ruského umelca a maliara ikon Nikolaja Rostovceva.
Patrocínium.
Chrám je zasvätený svätej Paraskeve (nazývanej aj svätá Petka).
Chrámový sviatok: 14. októbra na sviatok svätej Paraskevy.
Malé chrámové sviatky:

</doc>
<doc id="600394" url="https://sk.wikipedia.org/wiki?curid=600394" title="Nebet Tepe">
Nebet Tepe



</doc>
<doc id="600402" url="https://sk.wikipedia.org/wiki?curid=600402" title="Chrám svätej Nedele (Plovdiv)">
Chrám svätej Nedele (Plovdiv)

Chrám svätej Nedele (), alebo Chrám svätej Nedele mučeníčky () je pravoslávny chrám z prvej polovice 19. storočia, ktorý sa nachádza v meste Plovdiv v Plovdivskej oblasti v južnom Bulharsku.
Budova má pridelený štatút kultúrnej pamiatky národného významu.
Lokalita.
Chrám svätej Nedele sa nachádza v centrálnej časti mesta Plovdiv na ulici „P. R. Slavejkov“ (, doslova "ulica P. R. Slavejkova") č. 40.
Dejiny.
Na mieste súčasného chrámu stál už pred výstavbou chrám, ktorý bol postavený pravdepodobne koncom 16. storočia, možno po roku 1578, keďže nie je spomenutý medzi ôsmimi plovdivskými chrámami, ktoré opísal vo svojom cestopise Stephan Gerlach. Ako dátum výstavby sa však zvykne uvádzať aj 15. alebo 17. storočie. Je tiež možné, že starší chrám bol Gerlachom spomínaný Chrám svätého Spasiteľa, ktorý dnes neexistuje. V 20. rokoch 19. storočia bol pôvodný chrám už vo veľmi zlom stave a hrozilo jeho zrútenie, a z tohoto dôvodu vzniklo rozhodnutie postaviť novú budovu.
Iniciátorom výstavby bol vážený plovdivský občan, čorbadžija (titul udeľovaný v 18. a 19. storočí najzámožnejším bulharským obrodeneckým dejateľom v obci) Vălko Kurtovič Čalăkov (nazývaný Malkija Vălko, doslovne Malý Vălko), ktorý v roku 1829 vybavil pre obnovu chrámu sultánsky ferman (zariadený ferman slúžil zároveň pre obnovu Chrámu svätých Konštantína a Heleny). Vălko Kurtovič Čalăkov bol zároveň najvýznamnejším sponzorom výstavby a na výstavbu venoval sumu vo výške 10 000 grošov. S výstavbou súčasného chrámu sa začalo v roku 1830 a ukončená bola v auguste 1832. Chrám bol vysvätený 19. septembra 1832. Svätiteľom bol plovdivský metropolita Nikifor.
V roku 1892 sa chrám dostal do správy bulharskej exarchie (dovtedy bol spravovaný gréckou carihradskou patriarchou). V roku 1894 bola v centrálnej časti strechy postavená kupola, ktorá bola neskôr nahradená dnešným tamburom. V roku 1900 bola zbúraná pôvodná malá zvonica, ktorá sa nachádzala nad chrámovou predsieňou. V roku 1905 bola v chrámovom dvore postavená nová vysoká zvonica. V roku 1912 bol vo vrchnej časti zvonice inštalovaný francúzsky hodinový mechanizmus s ciferníkom. V roku 1927 bol chrám vyhlásený za národnú starožinosť. V tom istom roku bola kupola na streche chrámu nahradená súčasným tamburom. V roku 1928 bola budova chrámu poškodená v dôsledku zemetrasenia a následne bola v priebehu roku 1930 reštaurovaná. V priebehu roku 1951 pukol zvon v chrámovej zvonici a bol zamenený za nový.
V roku 1963 získal chrám štatút kultúrnej pamiatky miestneho významu. V roku 1995 bol ochranný štatút preklasifikovaný na kultúrnu pamiatku národného významu.
Charakteristika.
Autorom chrámu je bracigovský staviteľský majster Petko Petkov Boz. Budova dosahuje dĺžky 30 metrov a šírky 25 metrov a v čase po dostavaní tak predstavovala najväčší chrám na území Plovdivu.
Chrám je trojloďový s tromi polkruhovými apsidami a širokou zatvorenou predsieňou. Typovo je budova pseudobazilikou. Centrálna chrámová loď je dvakrát širšia než bočné lode. Lode sú od seba oddelené dvomi stĺporadiami po šiestich stĺpoch. Stĺpy sú vo vrchnej časti prepojené arkádami.
Strecha budovy je sedlová v centrálnej časti s osemstenným tamburom s veľkými oknami a zakrivenou rímsou. Tambur je vyzdobený maľbou, ktorá predstavuje stĺpy s hlavicami v zlomoch stien, ako aj ornamentálne obrazce nad oknami. 
Nad predsieňou chrámu sa nachádza priestranná empora. V predsieni sa nachádzajú dve schodiská, jedno vedie do priestoru empory a druhé viedlo do pôvodnej malej zvonice, ktorá však bola v roku 1900 zbúraná z dôvodu plánovanej výstavby novej zvonice v chrámovom dvore. Južná časť oltárnej časti chrámu je vyčlenená ako kaplnka zasvätená svätému Styliánovi Paflagónskemu. V centrálnej časti sa nachádza dvojstupňový syntrón. Stropy všetkých troch lodí chrámu sú rovné.
Zvonica.
Autorom zvonice je architekt Michail Nenkov. Zvonica sa nachádza v chrámovom dvore, je pomerne vysoká a bola postavená v roku 1905. Zhotovená je v starobulharskom štýle. Je štvorposchodová. Vo vrchnej časti zvonice sa nachádza francúzsky hodinový mechanizmus s ciferníkom z roku 1912.
Ďalšie stavby.
Celý chrámový areál je ohradený vysokým kamenným múrom. Na vonkajšej časti múru sa nachádza pamätná doska venovaná Rade Čalăkovovej (známa ako veľkomučeníčka Rada Plovdivská), ktorá bola zavraždená spolu s tromi deťmi Osmanmi na Veľký štvrtok 15. apríla 1837 a bola sestrou hlavného iniciátora a sponzora výstavby chrámu, Vălka Kurtoviča Čalăkova.
V areáli sa nachádza ešte malý Chrám Vstupu presvätej Bohorodičky do chrámu z roku 1829, ktorý leží severne od Chrámu svätej nedele a je využívaný ako kaplnka a kostnica, ako aj budova bývalej chrámovej školy pri hlavnom vchode do areálu, ktorá slúžila zároveň ako miesto pre ubytovanie duchovných chrámu. Ďalšou stavbou v chrámovom dvore je kašna, ktorá pochádza z roku 1911.
Výzdoba.
Nástenná maľba.
Steny chrámu sú zvnútra vyzdobené iluzívnou maľbou, ktorá predstavuje stĺpy a opticky zväčšuje interiér chrámu. Sú namaľované svetlomodrou farbou. Nad stĺpmi, ktoré delia lode chrámu sú namaľované medailóny. Väčšia časť nástennej maľby pochádza z roku 1930 a je dielom umelcov Petăra Džamdžieva a Miľa Baltova. Vo východnej časti oltárneho priestoru chrámu sa nachádza aj staršia nástenná maľba zhotovená v roku 1871.
Ikonostas.
Ikonostas bol zhotovený v rokoch 18321833 a vyznačuje vysokou umeleckou hodnotou. Je postavený na mramorovej základni, vyrobený je z orechového dreva a je bohato zdobený drevorezbou s rastlinnými a zoomorfnými motívmi ako hady, holuby, dvojhlavé orly, vtáky a levy. Nízky reliéf drevorezby na ikonostase strieda hlboký reliéf, mení sa aj mierka detailov. V časti centrálnej lode chrámu je vrchná časť ikonostasu zakončená taktiež bohato zdobeným frontónom. Ikonostas je dielom rezbárskeho majstra Janeho Spirova z debărského regiónu v dnešnom Severnom Macedónsku. Drevorezba je dielom troch bratov, taktiež z debărského regiónu, Makriju, Giurčina a Trajana Fărčkovských.
Ikony.
Všetky ikony ikonostasu s výnimkou ikony, ktorá zobrazuje svätého Ivana Rilského, sú dielom významného bulharského zografa Dimităra Zografa. Na ikonách pracoval so svojím synom Zafirom, ktorý je známy pod pseudonymom Stanislav Dospevski. Ich ikony zobrazujú svätú Bohorodičku (dve ikony), Ježiša Krista (dve ikony), svätú Nedeľu, svätého Jána Krstiteľa, svätého Juraja Víťazného, svätého Atanáza, svätého Spiridona a svätého Charalampésa.
V priestore proskinitária sa nachádza vzácna ikona svätej Nedele, ktorá pochádza z 13. storočia. Ďalšie ikony v chráme sú z roku 1872 a zobrazení sú na nich svätý Demeter Solúnsky, svätý Stylián z Paflagónie, svätý Ján Krstiteľ, svätý veľkomučeník Teodor Tyrón a svätý veľkomučeník Teodor Stratilates. Niektoré z nich sú dielom pazardžického ikonopiscu Stefana Andonova. 
Ďalšia výzdoba.
Ambón, proskinitárium a dva analogiony sú z konca 18. storočia. Sú zdobené drevorezbou a vykladané perleťou. Ich autorom je Christo Baro. Bohatou drevorezbou je vyzdobený aj vladársky trón.
Patrocínium.
Chrám je zasvätený svätej Nedeli.
Chrámový sviatok: 7. júl – sviatok svätej Nedele mučeníčky
Malý chrámový sviatok: 26. november – sviatok svätého Styliána z Paflagónie. 
Štatút a dôvod pamiatkovej ochrany.
Kategória: kultúrna pamiatka národného významu 
Rok vyhlásenia: 1927 ako národná starožitnosť, 1963 ako kultúrna pamiatka miestneho významu, 1995 ako kultúrna pamiatka národného významu
Dôvod pamiatkovej ochrany: architektonicko-staviteľská a umelecká hodnota budovy

</doc>
<doc id="600403" url="https://sk.wikipedia.org/wiki?curid=600403" title="Vzdušno-kozmické sily Ruskej federácie">
Vzdušno-kozmické sily Ruskej federácie

Vzdušno-kozmické sily Ruskej federácie (; skratka: ) sú zložkou Ozbrojených síl Ruskej federácie, vytvorenou v roku 2015 na základe rozhodnutia prezidenta Ruskej federácie, Vladimira Putina, na základe ktorého došlo k zlúčeniu vzdušných síl a vojska protivzdušnej a protiraketovej obrany.

</doc>
<doc id="600405" url="https://sk.wikipedia.org/wiki?curid=600405" title="Plovdiv">
Plovdiv

Plovdiv () môže byť:

</doc>
<doc id="600406" url="https://sk.wikipedia.org/wiki?curid=600406" title="Trivago">
Trivago

Trivago je internetový vyhľadávač so špecializáciou na porovnávanie cien ubytovania (hotely, hostely, apartmány, B&amp;B, atď.). Stránka porovnáva ceny 700 000 hotelov vo viac ako 200 rezervačných stránkach ako napr. Booking.com, Expedia či Priceline. Sídlom spoločnosti je nemecký Düsseldorf. Vyhľadávač má 51 platforiem v 32 jazykových variantoch, na ktorých je mesačná návštevnosť okolo 80 miliónov užívateľov.
Firma.
História.
Nápad založiť internetový porovnávač cien špecializovaný na ubytovanie vznikol okolo roku 2004. Samotná spoločnosť bola založená v roku 2005 v Düsseldorfe, hlavnom meste nemeckej spolkovej republiky Severné Porýnie-Vestfálsko. Na jeho vzniku sa podieľali traja podnikatelia – Peter Vinnemeier, Malte Siewert a Rolf Schrömgens.
V roku 2007 sa stránka rozšírila o jazykové verzie pre Španielsko, Francúzsko a Spojené kráľovstvo. O ďalší rok neskôr pribudlo Poľsko a Švédsko a spoločnosť získala financovanie vo výške 1,14 miliónov amerických dolárov od britskej spoločnosti HOWZAT media LLP. V roku 2009 pribudli mutácie pre prvé neeurópske krajiny, konkrétne Spojené štáty americké, Čínu, Japonsko, Brazíliu a Mexiko. Jazyková platforma pre Česko bola spustená na konci roka 2011 a jazyková platforma pre Slovensko bola spustená začiatkom roka 2015.
21. decembra 2012 kúpila Expedia väčšinový podiel v Trivago v hotovosti a v akciách, v celkovej hodnote 546 miliónov dolárov.
Produkt.
Vyhľadávač hotelov.
Trivago porovnáva ceny hotelov a skúsenosti, ktoré s jednotlivými ubytovacími zariadeniami majú návštevníci. Vyhľadávanie zahrňuje geografické kritéria, napr. mesto, región, či turistické atrakcie, ale taktiež vybavenie jednotlivých hotelov a penziónov (napr. kúpele, športové či kongresové vybavenie, dostupnosť internetu pomocou Wi-Fi). Po výbere konkrétneho ubytovacieho zariadenia je užívateľ presmerovaný na internetovú rezervačnú stránku, ktorá je pre daný hotel či penzión poskytnutá za najnižšiu možnú cenu.
Vyhľadávač pre porovnanie cien používa informácie z rezervačných stránok, ale taktiež od hotelových návštevníkov a samotných hotelierov. Na základe všetkých týchto informácií Trivago jednotlivým ubytovacím zariadeniam priraďuje hodnotenie, ktoré uľahčuje ich porovnávanie. Firma z veľkej časti spolieha na obsah generovaný užívateľmi. Z tohto dôvodu spolupracuje s členmi pre registráciu, ktorým je vyplácaná pravidelná finančná odmena, v závislosti na množstve obsahu vytvoreného konkrétnym členom.
Trivago Index hotelových cien (tHPI).
Firma každý mesiac uverejňuje Index hotelových cien (tHPI - trivago Hotel Price Index), ktorý poukazuje na vývoj cien ubytovania vo vybraných destináciách.
Trivago Hotel Manager (tHM).
Trivago Hotel Management je zadarmo vedená platforma vytvorená priamo pre vlastníkov jednotlivých ubytovacích zariadení. Tu si môžu sami spravovať profil a zároveň im Hotel Manager ponúka mnoho tipov a doporučení ako zaistiť lepšie zobrazenie profilu na trivagu a ako sledovať výsledky. Hotelieri sú tu schopní sledovať aj štatistiky a počet zobrazení daného ubytovacieho zariadenia.
Pracovné prostredie.
Trivago ponúka zázemie medzinárodnej spoločnosti, zamestnáva 60 národností. Zamestnanci ťažia z mnohých výhod, medzi ktoré patrí nešpecifikovaná pracovná doba, firemné akcie a ďalšie pracovné benefity.

</doc>
<doc id="600407" url="https://sk.wikipedia.org/wiki?curid=600407" title="Łazienki Królewskie">
Łazienki Królewskie

Łazienki Królewskie (doslova: "Kráľovské Kúpele") alebo Park Łazienkowski (doslova: "Kúpeľný Park") je najväčší park vo Varšave. Jeho rozloha je 76 hektárov. Park bol vytvorený na mieste voľne rastúceho lesa, čo umožnilo odchyt zveri v jej prirodzenom prostredí. Park bol založený v 17. storočí, za súčasnú podobu vďačí kráľovi Stanisławovi Augustovi Poniatowskemu.
Je to miesto, kde sa nachádza množstvo múzeí, uskutočňujú sa tu kultúrne, vedecké a zábavné podujatia, v neposlednom rade je ale miestom oddychu.

</doc>
<doc id="600408" url="https://sk.wikipedia.org/wiki?curid=600408" title="Margarita Gasparjanová">
Margarita Gasparjanová

Margarita Gasparjanová (* 1. september 1994, Moskva) je ruská profesionálna tenistka. Vo svojej doterajšej kariére na okruhu WTA Tour vyhrala jeden singlový a tri deblové turnaje. V rámci okruhu ITF získala do januára 2017 deväť titulov vo dvojhre a osem vo štvorhre. Domovským oddielom je CSKA Moskva.

</doc>
<doc id="600409" url="https://sk.wikipedia.org/wiki?curid=600409" title="Agathodaimón">
Agathodaimón

Agathodaimón () môže byť:

</doc>
<doc id="600414" url="https://sk.wikipedia.org/wiki?curid=600414" title="Vladimír Krivoss">
Vladimír Krivoss



</doc>
<doc id="600416" url="https://sk.wikipedia.org/wiki?curid=600416" title="Katedrála svätého Ľudovíta (Plovdiv)">
Katedrála svätého Ľudovíta (Plovdiv)

Katedrála svätého Ľudovíta () je rímskokatolícka katedrála, ktorá sa nachádza v centrálnej časti mesta Plovdiv v Plovdivskej oblasti v južnom Bulharsku.
Budova má pridelený štatút kultúrnej pamiatky národného významu. Je hlavnou rímskokatolíckou katedrálou na území Bulharska a konkatedrálou sofijsko-plovdivskej diecézy. Zasvätená je Ľudovítovi IX.
Lokalita.
Katedrála svätého Ľudovíta sa nachádza v centrálnej časti mesta Plovdiv na ulici "bulevard „Kňagiňa Marija–Luiza“" (, doslova "bulvár princeznej Márie–Lujzy") č. 3.
Dejiny.
Pred výstavbou súčasnej budovy.
Predpokladá sa, že n mieste dnešnej katedrály sa pri bohoslužbách stretávali miestni pavlikiáni už približne 400 rokov pred jej výstavbou, pričom v počiatkoch sa tieto bohoslužby konali v malom dome, ktorý sa na mieste nachádzal. Neskôr bol na mieste postavený aj prvý kostol a to v roku 1623. O tejto budove existuje aj niekoľko písomných svedectiev. V roku 1768 bola v Plovdive oficiálne založená aj rímskokatolícka farnosť. Prvý kostol bol v roku 1836 nahradený novou budovou, ktorá však bola kompletne zničená v dôsledku masívneho požiaru v roku 1856.
Súčasný kostol.
S iniciatívou na výstavbu katedrály prišiel biskup a najvyšší predstaviteľ plovdivského rádu kapucínov Andrea Canova. Výstavbu finančne podporil Lyonský dobročinný spolok pre podporu kresťanstva.
Výstavba prebiehala v rokoch 18581861. V čase po dostavbe patrila budova k najväčším rímskokatolíckym kostolom v rámci Osmanskej ríše. Katedrálu vysvätil sám iniciátor výstavby Andrea Canova 25. marca 1861.
V roku 1898 bola pri budove postavená zvonica.
V roku 1928 bola budova poškodená v dôsledku zemetrasenia. K ďalšiemu poškodeniu došlo v roku 1930, tentoraz v dôsledku požiaru (poškodený bol predovšetkým interiér budovy, pričom kompletne boli zničené drevorezby a organ). Obnovená bola následne v roku 1932. Po prestavbe bola budova nanovo vysvätená, pričom svätiteľom bol arcibiskup Angelo Giuseppe Roncalli, budúci pápež Ján XXIII. Vysvätenie prebehlo 8. mája 1932.
V roku 1995 získala budova štatút kultúrnej pamiatky národného významu.
26. mája 2002 navštívil katedrálu v rámci svojej návštevy Bulharska pápež Ján Pavol II. a predniesol v nej kázanie.
Charakteristika budovy.
Architektonický plán budovy vypracoval taliansky architekt Alfonso a budovu postavil významný bracigovský staviteľský majster Ivan Bojanov. Autorom prestavby v 30. rokoch 20. storočia je plovdivský architekt Kamen Petkov.
Budova bola postavená v neorománskom slohu a prestavaná v neoklasicistickom a neobarokovom slohu.
Katedrála je dlhá 48 metrov, široká 21 metrov a dosahuje výšky 15 metrov. Kapacita katedrály je približne 600 osôb.
Ide o trojloďovú baziliku tzv. rímskeho typu s jednou apsidou.
Umelecky hodnotná je predovšetkým predná fasáda budovy s budovy s mohutným trojuholníkovým frontónom pod ktorým sa v hornej časti fasády nachádzajú sochy svätej Terezy a svätej Alžbety. V priestore frontónu sa nachádza hodinový mechanizmus s ciferníkom.
Zvonica.
Zvonica je vysoká a samostatne stojaca. Bola postavená v roku 1898. Autorom zvonice je taliansky architekt Mariano Pernigoni. Zvony boli vyrobené v nemeckom Bochume a katedrále ich venoval pápež Lev XIII.
Výzdoba interiéru.
Pôvodná výzdoba.
Prvotná výzdoba interiéru bola v neorománskom slohu. Vynikal predovšetkým z dreva vyrezávaný strop, bohato zdobený oltár s desiatimi sochami a organ s 2000 striebornými píšťalami, ktorý bol dielom talianskych majstrov. Pôvodný interiér však bol zničený v dôsledku požiaru.
Súčasná výzdoba.
Súčasná výzdoba pozostáva predovšetkým z freskovej výzdoby a obrazov. Autorom freskovej výzdoby je Krăsťo Stamatov. Fresky sa nachádzajú na polkruhovej klenbe, ako aj na stĺpoch, ktoré od seba oddeľujú jednotlivé lode v chráme. Sú zhotovené v neobyzantskom štýle. Autorom ikon a obrazov je Dosiu Mandov. Obrazy predstavujú scény z Pašií.
Organ sa nachádza na balkóne napravo od nartexu. Oltár sa nachádza na vyvýšenom pódiu pred apsidou.
Sarkofág princeznej Márie Lujzy.
V katedrále je pochovaná Mária Lujza Bourbonsko-parmská, manželka bulharského kniežaťa Ferdinanda I. a matka jeho nástupcu, cára Borisa III. Je pochovaná v sarkofágu, ktorý je vo vrchnej časti vyzdobený sochou Márie Lujzy v cárskom odeve s korunou na hlave. Z tohto dôvodu je katedrála významnou stavbou nielen pre bulharských rímskokatolíckych veriacich, ale pre Bulharov všeobecne.
Okrem hrobu princeznej Márie Lujzy sa v chráme nachádza niekoľko hrobov plovdivských rímskokatolíckych biskupov, pričom hroby sú označené náhrobnými doskami. Okrem iných sa medzi nimi nachádza aj hrob iniciátora výstavby katedrály, Andreu Canovu.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1995
Dôvod pamiatkovej ochrany: architektonicko-staviteľská a umelecká hodnota budovy

</doc>
<doc id="600421" url="https://sk.wikipedia.org/wiki?curid=600421" title="Ernst Troeltsch">
Ernst Troeltsch

Ernst Troeltsch (* 17. február 1865, Haunstetten† 1. február 1923, Berlín) bol nemecký protestantský teológ, filozof, sociológ náboženstva a liberálny politik.
Životopis.
Ernst Troeltsch sa narodil 17. februára 1865 v lekárskej rodine v meste Haunstetten (dnes súčasť Augsburgu). S vynikajúcim prospechom absolvoval augsburské "Gymnasium bei St. Anna". Následne študoval protestantskú teológiu na univerzitách v Augsburgu, Erlangene, Berlíne a Göttingene. V roku 1891 sa habilitoval na univerzite v Göttingene a začal tu pôsobiť ako súkromný docent.
V roku 1892 sa Troeltsch stal riadnym profesorom systematickej teológie na univerzite v Bonne. Avšak už v roku 1894 sa rozhodol Bonn opustiť a zaujal rovnakú pozíciu na univerzite v Heidelbergu. K jeho heidelberských žiakom patril o. i. aj neskorší významný český teológ Josef Hromádka.
V rokoch 1909 až 1914 bol poslancom hornej komory Badenského stavovského zhromaždenia ("Badische Ständeversammlung"). V roku 1912 sa stal korešpondentom Pruskej akadémie vied.
Počas svojho pôsobenia v Heidelbergu sa Troeltsch spriatelil a intenzívne spolupracoval so sociológom Maxom Weberom.
V roku 1915 začal Troeltsch vyučovať na filozofickej fakulte univerzity v Berlíne. Bol vymenovaný za profesora „dejín kresťanského náboženstva, náboženskej a sociálnej filozofie a filozofie dejín“.
Troeltsch patril na začiatku Prvej svetovej vojny k obhajcom militaristických a nacionalistických "Ideen von 1914". V roku 1917 sa však už podieľal na založení umierneného "Volksbundes für Freiheit und Vaterland" [Ľudový zväz za slobodu a vlasť], ktorý predstavoval najvýznamnejšiu opozíciu voči extrémistickej "Deutsche Vaterlandspartei" [Nemecká vlastenecká strana]. V rokoch 1919 až 1921 bol poslancom "Verfassunggebende Preußische Landesversammlung" [Pruské ústavodarné zhromaždenie] za "Deutsche Demokratische Partei" [Nemecká demokratická strana] a, spolu s Rudolfom Wildermannom, štátnym tajomníkom Pruského ministerstva vedy, umenia a školstva.
Ernst Troeltsch zomrel 1. februára 1923 v Berlíne.
Teológia.
Ernst Troeltsch patril k predstaviteľom tzv. Nábožensko-dejinnej školy, venoval sa predovšetkým systematickej teológii. V tejto súvislosti nemožno nespomenúť jeho štúdie o podstate a význame kresťanstva, o vzťahu štátu a cirkvi či "historizmu" a teológie. V roku 1902 (a potom opäť v roku 1912) publikoval Troeltsch spis "Die Absolutheit des Christentums und die Religionsgeschichte" [Absolútnosť kresťanstva a náboženské dejiny].
Troeltsch sa venoval tiež úvahám o budúcnosti kresťanstvom formovanej európskej kultúry. Súčasne si uvedomoval, že svet vstúpil do novej, modernej paradigmy. Kresťanstvo a moderna však nesmú byť nepriateľmi. Práve naopak, musia si uvedomovať svoju vzájomnú komplementaritu. Samozrejme, kresťanstvo sa nesmie vzdať svojej podstaty. To ale nevylučuje, že sa zmieri či nájde „"modus vivendi"“ s "intelektuálnou formou" moderny.
Ešte v roku 1897 publikoval Troeltsch článok s názvom "Christentum und Religionsgeschichte" [Kresťanstvo a náboženské dejiny]. Reagoval v ňom na pokusy o diskreditáciu kresťanskej teológie zo strany prírodných vied a materializmu. Zdôrazňoval, že „"duch" je samostatnou, na prírode nijako nezávislou "silou"“, ktorá je, v interakcii s podnetmi z materiálneho sveta, príčinou vzniku "dejín". Troeltsch sa tak priklonil k názoru, že dejiny ľudstva sú vlastne dejiny myšlienok. A keďže "duch" a "príroda" sú dvomi absolútne samostatnými veličinami, nie je, už z princípu, možné tvrdiť, že náboženstvo protirečí prírodným vedám alebo naopak. Ďalej sa Troeltsch v tomto svojom texte zaoberal námietkou, ktorú voči kresťanstvu vzniesla religionistika. Totiž: štúdium svetových náboženstiev, a zvlášť tých indických, by mohlo vyvolávať zdanie, že náboženstvá ako také sú len akýmisi mnohorakými formami, v podstate nestálymi, prechodnými javmi, „vlnami na rozbúrenom mori ľudských dejín“, ktoré zaniknú tak rýchlo, ako vznikli. Troeltsch však upozornil na neprehliadnuteľnú skutočnosť, že každé náboženstvo má svoje "jadro", teda niečo, čo „"už nemožno ďalej analyzovať – absolútny individuálny zážitok"“. Náboženský zážitok vzniká, na jednej strane, za konkrétnych historických podmienok, no, na strane druhej, ide o záležitosť svedomia a "srdca". Centrálnu myšlienku akéhokoľvek náboženstva predstavuje vždy syntéza dejinných a individuálnych skúseností. Nie je to teda nijaké „náboženské abstraktum“, v konečnom dôsledku ide výhradne o „religiozitu založenú na "niečom", čo je mimoriadne silné, čisté a konkrétne“.
Náboženským inštitúciám, ako napr. cirkvám, nepripisoval Troeltsch žiaden veľký význam. Koniec-koncov, aktívne sa usiloval hľadať možnosti, ako prekonať rozdelenie kresťanstva na množstvo rozličných denominácií. Troeltsch tvrdil, že v každom náboženstve, vrátane kresťanstva, je možné nájsť určitú tendenciu ku zduchovneniu, zvnútorneniu, zmravneniu a individualizácii. Vrcholom tohto je skutočnosť, že "veriaci" zakúsi svoju spásonosnú vieru ako čistú, hlbokú, vnútornú pravdu. Samozrejme, že nemožno opomenúť prípadné špecifiká jednotlivých náboženstiev. V kresťanstve však, napriek tomu, že tiež nemožno nevidieť spomínanú tendenciu, došlo k "inštitucionalizácii tohto výsostne individuálneho aktu viery".
Podľa Michaela Bergundera predstavuje tento Troeltschov spis z historického hľadiska vo všeobecnosti jednu z mnohých reakcií predstaviteľov svetových náboženstiev (budhizmu, (protestantského) kresťanstva, hinduizmu a islamu), ktorí sa od polovice 19. storočia usilovali odpovedať na vzmáhajúci "vedecky odôvodnený materializmus" a religionistické tézy. Ich spoločným znakom bola snaha o definíciu náboženstva ako vrcholne individuálneho a súčasne univerzálneho aktu. Pričom jednotliví predstavitelia jednotlivých náboženstiev zvyčajne považovali práve to svoje náboženstvo v porovnaní s ostatnými za dokonalé.
Troeltsch definoval náboženstvo ako „vnútorný dotyk s božstvom“. A spomedzi svetových náboženstiev považoval za najdokonalejšie práve kresťanstvo, pretože v najvyššej možnej miere spĺňa vyššie uvádzané kritériá.
Troeltsch presadzoval konzekventné oddelenie exegézy od systematickej teológie, keďže tieto disciplíny musia nevyhnutne uplatňovať odlišnú definíciu racionality a odlišné "metódy". Čo sa týka teológie Nábožensko-dejinnej školy, Troeltsch bol zástancom dôsledného rešpektovania konzekvencií plynúcich z poznatkov z vedecko-historického výskumu.
Význam.
Vplyv Troeltschových názorov na protestantskú teológiu poslednej tretiny 20. storočia (sic !) bol nepochybne významný. Jeho koncept "teológie", ktorá "historizuje samu seba", predstavuje vhodné východisko pre rôzne typy úvah o vzťahu kresťanstva a moderny. „Absolutistické“ postoje, založené na príliš rigidnom chápaní Zjavenia, ktoré boli zastúpené v nemeckej teológii ešte dlho po roku 1945 ako dozvuky dialektickej teológie a „luteránskej ortodoxie“ (Paul Althaus, Werner Elert a i.), sú Troeltschovmu mysleniu úplne cudzie. Troeltschovi totiž v prvom rade išlo o určenie úlohy či zmyslu kresťanského náboženstva vo svete, v ktorom popri sebe existujú najrozličnejšie náboženské, nenáboženské a "quasi-"náboženské svetonázori. Troeltsch sa však venoval aj čisto teologickým otázkam, či už ide o problematiku viery a zbožnosti, vzťah individuálnej a spoločenskej religiozity (cirkev) alebo otázky metodiky teologickej reflexie.
Rozvíjaniu odkazu diela Ernsta Troeltscha sa venuje "Ernst-Troeltsch-Gesellschaft".
V rokoch 1995 až 2015 publikovala mníchovská "Ludwig-Maximilians-Universität" v spolupráci s "Bavorskou akadémiou vied", ktorej bol Troeltsch od roku 1914 korešpondentom, nové kritické vydanie Troeltschových spisov.

</doc>
<doc id="600422" url="https://sk.wikipedia.org/wiki?curid=600422" title="Razgrad">
Razgrad

Razgrad () môže byť:

</doc>
<doc id="600423" url="https://sk.wikipedia.org/wiki?curid=600423" title="Mešita Džumaja">
Mešita Džumaja

Mešita Džumaja (), známa aj ako Veľká mešita () je mešita nachádzajúca sa v centre mesta Plovdiv v Plovdivskej oblasti v južnom Bulharsku.
Historické názvy.
Mešite sa hovorilo Muradova mešita () na počesť panovníka počas ktorého panovania bola postavená. Jej ďalším názvom bolo pomenovanie Mešita Ulu džumaja (), teda doslovne "Hlavná piatočná mešita", čo bolo odvodené od faktu, že sa v nej náboženské obrady konali v piatok a že bola katedrálnou – teda hlavnou – mešitou.
Poloha.
Mešita Džumaja sa nachádza v centrálnej časti Plovdivu na námestí „Rimski stadion“ (starý názov: námestie „Alexandăr Stambolijski“), ktoré je známe pod neoficiálnym názvom „Džumajata“, teda podľa mešity.
Dejiny a súčasnosť.
Mešita bola postavená na mieste niekdajšieho kresťanského chrámu, ktorý bol zasvätený svätej Paraskeve. Niekedy počas obdobia panovania sultána Murada II., teda po roku 1421 bol tento chrám zbúraný a na jeho mieste bola v roku 1425 postavená dnešná mešita. K tomuto obdobiu výstavby sa prikláňa väčšia časť vedeckej obce a zodpovedá mu aj podoba budovy, ktorá sa podobá na iné osmanské mešity postavené v danom období na území európskej časti Osmanskej ríše. Niektorí vedci však predpokladajú, že mešita Džumaja bola postavená už počas panovania sultána Murada I. v rokoch 1369 – 1385. V priebehu 15. storočia sa v okolí mešity rozrástol aj hojne navštevovaný bazár a budova s okolím sa tak stala jedným z hlavných bodov v ktorých sa sústredil mestský život. Okrem samotného veľkého krytého bazáru – tzv. bezistenu – s šiestimi kupolami, sa totiž nachádzal v tesnej blízkosti mešity aj hostinec Kuršunli chan (Budova hostinca bola ťažko poškodená pri zemetrasení v roku 1930 a následne bol Kuršunli chan (hostinec) aj s vedľa stojacou budovou bezistenu zbúraný.). V dôsledku zemetrasenia v 18. storočí bola zničená veľká časť interiéru mešity, ktorý bol následne obnovený v rokoch 1817 – 1818 v štýle tzv. osmanského baroku. Samotná budova bola po zemetrasení opravená už v roku 1785 na požiadavku vtedajšieho sultána Abdülhamida I.. Posledná reštaurácia budovy prebehla na začiatku 21. storočia s finančnou podporou istanbulskej radnice. Mešita v súčasnosti slúži svojmu účelu ako moslimský svätostánok. Okrem toho sa využíva aj dvojposchodový drevený prístenok pri severnej strane mešity, ktorého prízemie slúži ako kaviareň a na jeho prvom poschodí sa nachádza knižnica.
Charakteristika.
Jedná sa o pomerne veľkú trojloďovú budovu. Steny budovy sú hrubé a postavené z tehiel a kameňov, pričom sa vždy strieda rad tehiel s radom kameňov. Pôdorys budovy je štvoruholníkový, takmer štvorcový. Na streche mešity sa nachádza celkovo deväť kupolí, ktoré sú pokryté olovenými plátmi.
Stredná loď budovy je širšia než bočné lode a tri hemisférické kupoly, ktoré sa nad ňou dvíhajú sú položené na ozdobných arkádach. Nad bočnými loďami sú umiestnené kupole v tvare cylindrických oblúkov. Samotné arkády sú tvorené štyrmi stĺpmi, ktoré sa nachádzajú v strede mešity a priestor rozdeľujú na celkovo deväť sektorov. Minaret sa nachádza v severovýchodnom rohu budovy a bol postavený hneď na počiatku so samotnou mešitou. Je vyzdobený diagonálnym štvoruholníkovým mrežovaním zhotoveným z červených tehiel, ktoré vyčnievajú z bielej maltovej omietky. Minaret je zakončený kuželovitou strieškou. Na fasáde budovy sa nachádzajú kamenné dosky s nápismi ako v osmanskej turečtine, tak aj v bulharčine, ktoré boli na budove osadené v roku 1868 na počesť sultána Abdülaziza, ktorý odobril premenu jednej z bulharských plovdivských škôl na gymnázium. Ďalším zaujímavým prvkom, ktorý zdobí vonkajšiu fasádu budovy sú slnečné hodiny. Pri severnej stene mešity sa nachádza neskôr pristavený drevený ozdobný prístenok.
Rozmery modlitebnej sály sú približne 33 x 27 metra. Interiér je vyzdobený freskami, ktoré sú tvorené rastlinnými motívmi (predovšetkým vetvičky, kvety a girlandy) medzi ktorými sú umiestnené medailóny s úryvkami z Koránu. Fresky pochádzajú z konca 18. storočia a zo začiatku 19. storočia. V strede oltárnej časti sa nachádza bohato zdobená oltárna nikou - tzv. mihráb. Typovo je mešita podobná najstarším osmanským sakrálnym stavbám, ktoré boli stavané v priebehu 14. – 15. storočia v Burse, v Edirne, alebo v Sofii. V staviteľskom štýle – najmä samotnom tzv. „klietkovom“ spôsobe ukladania tehiel – je viditeľný značný vplyv byzantskej a bulharskej architektúry. 
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.221 z roku 1927 ako "národná starožitnosť", štatút kultúrnej pamiatky bol obnovený aj v Štátnom vestníku č. 4 z roku 1995 – ako dôvody ochrany bola pridaná aj architektonicko-umelecká hodnota budovy. Celý názov budovy ako je uvedený na zozname kultúrnych pamiatok národného významu je "Goľamata džamija" (, doslova "Veľká mešita"), ďalšie oficiálne názvy sú "„Džumajata“ ot sredata na XV vek " (, doslova "„Džumajata“ z polovice 15. storočia") a "Džumaja džamija" (, doslova "Mešita Džumaja").

</doc>
<doc id="600424" url="https://sk.wikipedia.org/wiki?curid=600424" title="Club Nacional de Football">
Club Nacional de Football

Nacional, oficiálne Club Nacional de Football (doslova: "národný futbalový klub") je uruguajský futbalový klub z Montevidea. Je najúspešnejším klubom v Uruguaji, s najvyšším počtom získaných trofejí. Na domácej a medzinárodnej scéne získal celkovo 155 trofejí, čo predstavuje viac ako ktorýkoľvek iný uruguajský klub. Na svojom konte má 46 ligových titulov, 3 Libertadores poháre a 3 Interkontinentálne poháre. "Nacional" mal výrazný podiel na úspechoch uruguajskej reprezentácie na Majstrovstvách sveta a Majstrovstvách Južnej Ameriky. Najväčším súperom "Nacional" je "Peñarol". Tradičné derby je najzásadnejším zápasom v uruguajskom futbale.
História.
Klub bol založený 14. mája 1899 po fúzii dvoch klubov - "Montevideo Football Club" a "Uruguay Athletic Club". V roku 1902 získal "Nacional" premiérové víťazstvo v Uruguajskej lige, ktoré dokázal zopakovať aj v nasledujúcom ročníku. V nasledujúcich sezónach zaznamenal Nacional ústup z pozícii. O deväť rokov neskôr triumfoval Nacional v Uruguajskej lige. Nacional potom získal v rokoch 19121924 deväť ligových titulov. V tomto období absolvoval Nacional po prvýkrát zámorské turné. V Európe odohral tridsaťosem zápasov s bilanciou dvadsaťšesť výhier, sedem remíz a päť prehier. 
Vo väčšine 90. rokov klub trpel finančnú krízu a dosiahol len málo športových výsledkov. Vyhral šampionát v roku 1992 skvelými výkonmi Julia Césara Dely Valdésa a Antonia Vidala Gonzáleza. V roku 1993 vyhral Nacional Campeonato Uruguayo, v roku 1998 víťazstvo na turnajoch Apertura a Clausura. Bolo to vôbec prvýkrát, čo ktorýkoľvek klub dosiahol tento úspech, od vzniku v roku 1994, čo zopakoval iba Danubio v sezóne 2006–07.
Nacional si udržiaval základňu svojho mužstva tri roky za sebou (2000, 2001 a 2002). V roku 2005 sa Nacional rozhodol obnoviť svoj štadión Estadio Gran Parque Central. Nacional je najúspešnejším uruguajským tímom od začiatku storočia, keď vyhral tituly 2005, 2005–06, 2008–09, 2010–11, 2011–12, 2014–15 a 2016.
Rok 2016 bol tak 46. uruguajským šampionátom, ktorý vyhral Nacional. V roku 2018 Nacional sa kvalifikoval na Copa Libertadores, čo bolo 45. vystúpenie Nacionalu na turnaji a dvadsiate druhé po sebe a predstavuje absolútny rekord v histórii pohára. Po rezignácii Martína Lasarteho predstavenstvo klubu vymenovalo bývalého trénera hviezdnych a rezervných tímov Alexandra Medinu za nového trénera hlavného tímu. V rokoch 19982016 získali jedenásť ligových titulov.
Štadión.
Štadión Gran Parque Central ("Veľký centrálny park") je futbalový štadión v Montevideu, v ktorom hráva svoje domáce zápasy klub Nacional. Má kapacitu 26 500 miest. Štadión hostil Majstrovstvá Južnej Ameriky v roku 1923 a 1924 a Majstrovstvá sveta vo futbale 1930. Abdón Porte, stredopoliar klubu, spáchal samovraždu 5. marca 1918 uprostred poľa, keď si uvedomil, že už nebude súčasťou tímu.
 1902, 1903, 1912, 1915, 1916, 1917, 1919, 1920, 1922, 1923, 1924, 1933, 1934, 1939, 1940, 1941, 1942, 1943, 1946, 1947, 1950, 1952, 1955, 1956, 1957, 1963, 1966, 1969, 1970, 1971, 1972, 1977, 1980, 1983, 1992, 1998, 2000, 2001, 2002, 2005, 2005/06, 2008/09, 2010/11, 2011/12, 2014/15, 2016.
 1971, 1980, 1988.
 1971, 1980, 1988.
 1972, 1989.
 1989

</doc>
<doc id="600425" url="https://sk.wikipedia.org/wiki?curid=600425" title="Nacional Montevideo">
Nacional Montevideo



</doc>
<doc id="600439" url="https://sk.wikipedia.org/wiki?curid=600439" title="Gary Demonte Chapman">
Gary Demonte Chapman



</doc>
<doc id="600442" url="https://sk.wikipedia.org/wiki?curid=600442" title="Kyjiv">
Kyjiv



</doc>
<doc id="600444" url="https://sk.wikipedia.org/wiki?curid=600444" title="Martes foina">
Martes foina



</doc>
<doc id="600450" url="https://sk.wikipedia.org/wiki?curid=600450" title="Vojtova metóda">
Vojtova metóda

Vojtova metóda alebo metóda reflexnej lokomócie je súbor cvičebných techník, používaných na liečbu hybných porúch, zostavená MUDr. Václavom Vojtom. Jej základným princípom je fakt, že v centrálnom nervovom systéme človeka sú geneticky zakódované vrodené pohybové vzory.
Na základe štúdií liečby detí s detskou mozgovou obrnou z 50. rokov boli identifikované špecifické body, vďaka ktorým je možné stimulovať telo k určitým vrodeným pohybom, a to hlavne tlakom na príslušné citlivé miesta (predovšetkým na okostice kostí a fascie). Okrem samovoľnej pohybovej aktivity dochádza súčasne k fyziologickej aktivácii bránice a svalov brušnej steny, pravidelnému hlbokému dýchaniu, upraveniu tepovej frekvencie, pozitívnej stimulácii nervových centier a celkovému zlepšeniu mentálnej aktivity.
Teoretický podklad Vojtovej metódy.
Metóda je založená na znalosti vývoja pohybových vzorcov počas života dieťaťa. Vývoj pohyblivosti (motoriky) človeka je určený geneticky, prebieha úplne automaticky a je pokračovaním vývoja v maternici.
Vývojová kineziológia sa zaoberá motorickým vývojom dieťaťa a dáva terapeutovi pravidlá k rozpoznaniu ideálnej hybnosti dieťaťa. Znalosť vývojovej kineziológie je prínosom nielen pre rehabilitáciu pohybových porúch v pediatrii, ale má svoje nezastupiteľné miesto aj v rehabilitácii dospelých.
Terapeutický systém V. Vojtu zahŕňa tri modely (polohy na vyvolanie reakcie stimuláciou príslušných bodov):
Prostredníctvom terapeutických modelov reflexného plazenia, reflexného otáčania a prvej pozície a zodpovedajúcich bodov (aktivačných zón) vyvoláva terapeut u pacienta svalovú súhru. Tieto svalové súhry sú identické so svalovou súhrou, ktorú pozorujeme u detí počas ich motorického vývoja vo veku do jedného roka.
Cieľom nie je naučiť pacienta sa otáčať či plaziť, ale vyvolať, prípadne obnoviť vrodené svalové vzorce, ktoré umožňujú kvalitný postoj a chôdzu.
Diagnózy vhodné na terapiu Vojtovou metódou.
Pôvodné zameranie metódy na deti do 4 rokov veku sa s úspechom rozšírilo aj na dospelých.

</doc>
<doc id="600451" url="https://sk.wikipedia.org/wiki?curid=600451" title="Metóda reflexnej lokomócie">
Metóda reflexnej lokomócie



</doc>
<doc id="600456" url="https://sk.wikipedia.org/wiki?curid=600456" title="Anaximenes z Miléta">
Anaximenes z Miléta



</doc>
<doc id="600457" url="https://sk.wikipedia.org/wiki?curid=600457" title="Lotyšské národné inline hokejové družstvo mužov">
Lotyšské národné inline hokejové družstvo mužov

Lotyšské národné inline hokejové družstvo mužov je národné družstvo mužov, ktoré reprezentuje Lotyšsko v medzinárodných inline hokejových súťažiach. Funguje pod záštitou Lotyšskej federácie ľadového hokeja (LHF) a tiež Lotyšskej inline hokejovej federácie (LIHF). 
Družstvo sa prvýkrát predstavilo na majstrovstvách sveta IIHF v roku 2014, keď zvládlo kvalifikáciu, a odvtedy sa na nich predstavuje pravidelne. Najlepší výsledok dosiahlo v roku 2017, keď skončilo desiate. Majstrovstiev sveta FIRS sa prvýkrát zúčastnilo v roku 2012, v Kolumbii a odvtedy sa tiež na nich predstavuje pravidelne. Najlepšie umiestnenie dosiahlo v roku 2015, keď sa prebojovalo do semifinále turnaja.

</doc>
<doc id="600459" url="https://sk.wikipedia.org/wiki?curid=600459" title="Paul Wernle">
Paul Wernle

Paul Wernle (* 1. máj 1872, Hottingen (dnes súčasť Zürichu), Švajčiarsko† 12. apríl 1939, Bazilej, Švajčiarsko) bol švajčiarsky protestantský teológ a historik.
Životopis.
Paul Wernle sa narodil 1. mája 1872 v obci Hottingen (dnes súčasť Zürichu). Študoval protestantskú teológiu na univerzitách v Bazileji (pod vedením Bernharda Duhma), Berlíne (pod vedením Adolfa von Harnacka a Heinricha von Treitschkeho) a Göttingene. Počas štúdia v Göttingene sa stal členom študentského spolku "Schwarzburgbund-Verbindung Burschenschaft Germania", kde sa spoznal s Wilhelmom Boussetom, Johannesom Weißom a Wilhelmom Heitmüllerom.
V roku 1897 sa Wernle habilitoval na univerzite v Bazileji a začal tu pôsobiť ako súkromný docent. V roku 1900 sa stal mimoriadnym profesorom Nového zákona a v roku 1905 riadnym profesorom cirkevných dejín, dejín dogiem a protestantskej teológie. K jeho žiakom o. i. patrili aj Josef Hromádka (18891969) a Eduard Thurneysen (18881974).
V roku 1906 založil Wernle spolu s Benediktom Hartmannom (18731955), Rudolfom Liechtenhanom (18751947) a Leonhardom Ragazom (18681945) časopis "Neue Wege."
Blízkym priateľom Paula Wernlea bol švajčiarsky reformovaný teológ a stúpenec tzv. "náboženského socializmu" Fredy Sutermeister (18731934).
V roku 1916 vykonával funkciu rektora Bazilejskej univerzity. V roku 1923 sa stal korešpondentom "Pruskej akadémie vied".
V roku 1928 bol zo zdravotných dôvodov emeritovaný. Zomrel 11. apríla 1939 v Bazileji.

</doc>
<doc id="600460" url="https://sk.wikipedia.org/wiki?curid=600460" title="Majstrovstvá Európy B kategórie v bejzbale 2017">
Majstrovstvá Európy B kategórie v bejzbale 2017

Majstrovstvá Európy B kategórie v bejzbale 2017 bol turnaj majstrovstiev Európy B kategórie bejzbale mužov, ktoré organizuje Európska bejzbalová konfederácia (CEB). Konal sa v srbskom Belehrade a poľskej Miejskej Górke v dňoch od 24.29. júla 2017, za účasti 12 tímov rozdelených do 2 skupín. Dejiskom v poľskej skupine bolo "Demonowe Pola". 
ME B kategórie zároveň slúžili ako kvalifikácia na hlavné podujatie ME, ktoré organizuje v roku 2019 Nemecko. Kvalifikovali sa naň iba víťazi oboch skupín, ktorými sa stali a .
Účastníci a nasadenie do skupín.
 Číslo udáva umiestnenie v aktuálnom rebríčku WBSC v roku 2017.

</doc>
<doc id="600463" url="https://sk.wikipedia.org/wiki?curid=600463" title="Primárny zákryt">
Primárny zákryt



</doc>
<doc id="600464" url="https://sk.wikipedia.org/wiki?curid=600464" title="Liek na život">
Liek na život

Liek na život je americko-nemecký psychologický hororový thriller režiséra Gore Verbinskiho, scenár k filmu napísal Justin Haythe. Herecké obsadenie filmu sa skladá z hercov ako Dane DeHaan, Jason Isaacs a Mia Goth. Film sa zameriava na mladého amerického výkonného riaditeľa, ktorý je poslaný do tajomného rehabilitačného centra vo švajčiarskych Alpách. Film bol spustený verejnosti 17. februára 2017.
Zhrnutie deja.
Mladý a ambiciózny manažér Lockhart (Dane DeHaan) dostal od nadriadených jednoduchú úlohu. Priviezť zo sanatória pána Pembrokea, "nepostrádateľnú hlavu" ich spoločnosti. Liečebňa, do ktorej sa pán Pembroke uchýlil,ho nechce len tak prepustiť, a nachádza sa vo švajčiarskych Alpách.
Lockhart sa vydá na cestu a stáva sa obeťou autonehody a je umiestený v sanatóriu, kde sa prebudí so zlomenou nohou. Počas jeho pobytu v kúpeľoch sa Lockhart stretne s tajomnou mladou dievčinou menom Hannah (Mia Goth), ktorá okrem iného pije podivnú tekutinu uchovávanú v kobaltovej fľaši.
Pacientka menom Victoria Watkinsová (Celia Imrie), ako aj obyvatelia neďalekého mesta, rozprávajú Lockhartovi príbeh kúpeľov, ktoré boli postavené na zrúcaninách hradu, ktorý kedysi vlastnil barón pred 200 rokmi. Barón si želal dediča čistého krvi a oženil sa s jeho sestrou. Keď sa barón dozvedel, že je neplodná, začal vykonávať pekelné pokusy na sedliakoch, aby našiel spôsob, ako vyliečiť jej neplodnosť. Po nájdení tiel sa sedliaci začali búriť. Barónova tehotná sestra bola prichytená roľníkmi a pred upálením jej dieťa jej bolo vyrezané z lona . Neskôr roľníci dieťa vyhodili do miestneho potoku, lenže dieťa to za nejasných okolností prežilo.
Lockhart sa snaží uniknúť z kúpeľov, ale zistí, že nikto len tak ľahko nemôže odísť. Spojí sa z Hannah ktorá mu pomôže z kúpeľov ujsť. Lockhart odíde s Hannah do baru a snaží sa čokoľvek o kúpeľoch zistiť. Neskôr však zistí, že ľudia z kúpeľov trpia dehydratáciou. Hannah, ktorá celý svoj život prežila v kúpeľoch skúma bar a priťahuje pozornosť miestnych obyvateľov. Lockhart sa dostane do potyčkys mužom, ktorý tancoval s Hannah. Zachráni ho Dr. Volmer (Jason Isaacs), ktorý zistil, že Lockhart spoločne s Hannah opustili kúpele.
Lockhart sa však nevzdáva a zistí, že v transfúznom krídle kúpeľov sa odohrávajú ťažké medicínske pokusy na pacientoch. Voda z miestneho podzemia má neuveriteľné vlastnosti - je veľmi toxická pre ľudí, ale pre úhory žijúce vo vode, má vlastnosti obnovujúce život. Barón navrhol proces filtrovania vody telom človeka a destiluje vodu do životnej podstaty. Volmer používa pacientov ako filtráciu pre tento proces. Túto "liečbu" požíva Volmer pre Hannah ostatných, aby získali výrazne predĺžený život. Lockhart si tiež uvedomuje, že jeho noha nie je zlomená a že to bola iba zástierka od Dr. Volmera.
Neskôr Hannah dostane svoj prvý menštruačný cyklus. Volmer sa pokúša pokračovať v jeho metódach tým, že sa ožení s Hannah. Vedie Hannah do tajnej miestnosti postavenej v zrúcanine hradu a pripravuje ju na znásilnenie. Lockhart si uvedomuje, že Volmer je zlý barón a Hannah je jeho dcéra, ktorá bola dieťa hodené do studne. V následnom boji sa tvár Volmera odhalí ako maska, pod ktorou skrýva svoje úbohé popáleniny. Lockhart podpáli hrad a Hannah zachráni Lockharta tým, že zabije Volmera, ktorého hodí do vody a následne je zjedený úhorom.
Lockhart a Hannah uniknú z kúpeľov na bicykli, skôr než hrad celý zhorí. Na ceste sa Lockhart zrazí s autom, v ktorom budú jeho zamestnávatelia ktorí prišli z New Yorku pre neho a aj pre pána Pembrokea. Lockhart sa však rozhodne odísť s Hannah na bicykli a film sa končí šibalským úsmevom Lockharta.
Produkcia.
Dňa 7. októbra 2014 bolo oznámené, že Gore Verbinski bude režisérom filmu, ktorý napísal Justin Haythe, pre New Regency Pictures. Dňa 8. apríla 2015 boli vo filme obsadený herci Dane DeHaan a Mia Goth, pričom DeHaan si zahral výkonného riaditeľa ktorý musí zachrániť svojho šéfa z európskych "wellness kúpeľov", a Goth, stvárnila pacientku v zariadení. Spoločnosť 20th Century Fox sa zaoberá distribučnými právami, zatiaľ čo Verbinski produkoval film prostredníctvom produkcie Blind Wink. Jason Isaacs bol pripojený k hereckému obsadeniu dňa 2. júna 2015, aby hral protivnú úlohu, vedúceho zariadenia.
Veľká časť filmu bola natočená na bývalom kráľovskom hrade Hohenzollern v nemeckej obci Bisingen. Hrad bol pre verejnosť zatvorený a natáčanie prebiehalo od 13. júla do 24. júla 2015. Okrem Hohenzollern boli časti filmu tiež natáčané v Sasku-Anhaltsku a Zella-Mehlis v Nemecku. Opustená nemocnica v meste Beelitz-Heilstätten, Nemecko, slúžila ako miesto pre mnohé nemocničné interiéry.
Film získal finančné prostriedky vo výške 8,1 milióna EUR od nemeckého federálneho filmového fondu (DFFF) a 500 000 EUR z Medienboard Berlin-Brandenburg.

</doc>
<doc id="600468" url="https://sk.wikipedia.org/wiki?curid=600468" title="Zoznam rekordov majstrovstiev sveta vo futbale">
Zoznam rekordov majstrovstiev sveta vo futbale

Zoznam rekordov majstrovstiev sveta vo futbale sumarizuje prehľad najzaujímavejších faktov, rekordných výkonov hráčov a mužstiev z histórie majstrovstiev sveta vo futbale od roku 1930 až po súčasnosť.
6×, (1930, 1950, 1954, 1958, 1966, 1978)
6×, (1962, 1966, 1970, 1974, 1986, 1998)
8×, (17× účastník MS)
8×, (11× účastník MS)
8×, (8× účastník MS)
6 (6 prehier, skóre 1:22), , 1970, 1982
6 (6 prehier, skóre 2:12), , 1986, 2022
8×, (1954, 1958, 1974, 1978, 1982 , 1986, 1990, 1998)
66, , 1993 – 2021 ( 0 : 1, 31. 3. 1993 – 1 : 2, 2. 9. 2021)
51 rokov, (1934 – 1985), prvá prehra 0 : 1
39 rokov, (1954 – 1993), prvá prehra 0 : 2
8, – 4 : 4, 1954
8, – 4 : 4, 1962
 – z 0 : 3 na 7 : 5, 1954
 – z 0 : 3 na 5 : 3, 1966
 – , 1954 (3 : 8 v skupine, 3 : 2 vo finále)
 – , 1962 (0 : 0 v skupine, 3 : 1 vo finále)
5 : 2, – , 1958
4 : 1, – , 1970
3 : 0, – , 1998
Zápasy.
Otváracie zápasy.
V rokoch 1966 – 1982 nepadol v otváracích zápasoch gól 423 minút, po štyroch bezgólových remízach strelil gól v otváracom zápase MS 1982 Erwin Vandenbergh () obhajcovi titulu Argentíne. Na MS 1974 – 2002 hrali v otváracom zápase vždy obhajcovia titulu, v ôsmich stretnutiach vyhrali len dvakrát (1994, 1998), trikrát remizovali (1974, 1978, 1986), trikrát prehrali ( 1982 a 1990, 2002). Počnúc kvalifikáciou MS 2006 nemá obhajca titulu MS právo priamej účasti, v otváracom stretnutí nastupuje mužstvo usporiadateľskej krajiny.
 – 0 : 1, 1982
 – 0 : 1, 1990
 – 0 : 1, 2002 (v základnej zostave Senegalu nastúpilo 11 hráčov z francúzskej ligy !)
3, , 1986, osemfinále 4:3, štvrťfinále 1:1 (5:4 na 11 m), o 3. miesto 2:4
3, , 1990, osemfinále 1:0, štvrťfinále 3:2, semifinále 1:1 (3:4 na 11 m)
3, , 2014, osemfinále 1:0, semifinále 0:0 (4:2 na 11 m), finále 0:1
3, , 2018, osemfinále 1:1 (3:2 na 11 m), štvrťfinále 2:2 (4:3 na 11 m), semifinále 2:1
5, Antonio Carbajal, (1950, 1954, 1958, 1962, 1966)
5, Lothar Matthäus, (1982, 1986, 1990, 1994, 1998)
5, Rafael Márquez, (2002, 2006, 2010, 2014, 2018)
5, Lionel Messi, (2006, 2010, 2014, 2018, 2022)
5, Cristiano Ronaldo, (2006, 2010, 2014, 2018, 2022)
5, Andrés Guardado, (2006, 2010, 2014, 2018, 2022)
Luis Monti ( 1930, 1934), Attilio Demaria ( 1930, 1934), José Santamaría ( 1954, 1962), Ferenc Puskás ( 1954, 1962), José Altafini ( 1958, 1962), Sergej Gorlukovič ( 1990, 1994), Alexander Boroďuk ( 1990, 1994), Robert Prosinečki ( 1990, 1998, 2002), Robert Jarni ( 1990, 1998, 2002)
8, Slavia Praha, 1934 - všetci 
8, Juventus Turín, 2006 - (5), (3)
9, Juventus Turín (, 1934), Peñarol Montevideo (, 1950)
6, Bayern Mníchov ( 1974, 2014), Juventus Turín (, 1982), FC Barcelona (, 2010)
12 rokov, 16 dní, Michael Laudrup, , 1986 6 : 1 – 1998 1 : 2
12 rokov, 10 dní, Ivica Olić, , 2002 2 : 1 – 2014 4 : 0
Uwe Seeler, (1958, 1962, 1966, 1970)
Pelé, (1958, 1962, 1966, 1970)
Miroslav Klose, (2002, 2006, 2010, 2014)
Teófilo Cubillas, (1970, 1978)
Miroslav Klose, (2002, 2006)
Thomas Müller, (2010, 2014)
3, Geoff Hurst, – 4 : 2, 1966
3, Kylian Mbappé, – 3 : 3 (2:4), 2022
Vavá, (1958, 1962), Pelé, (1958, 1970), Paul Breitner, (1974, 1982), Zinedine Zidane, (1998, 2006), Kylian Mbappé, (2018, 2022) 
Henri Camara, – 2 : 1, 2002 (osemfinále)
Ahn Jung-hwan, – 2 : 1, 2002 (osemfinále)
İlhan Mansız, – 1 : 0, 2002 (štvrťfinále)
Tomáš Skuhravý, – 4 : 1, 1990
Miroslav Klose, – 8 : 0, 2002
Ernie Brandts, – 2 : 1, 1978
Mario Mandžukić, – 2 : 4, 2018
5, – 5 : 6 po predlžení, 1938
5, – 5 : 7, 1954
5,38 gólu na zápas (140 gólov/26 zápasov), MS 1958
2,22 gólu na zápas (115 gólov/52 zápasov), MS 1990
Penaltové rozstrely.
Prvýkrát rozhodovali o postupe na MS 1982, na MS 1986 rozhodli tri zo štyroch štvrťfinále, na MS 1990 obidva semifinálové zápasy.
, 7 rozstrelov/6 víťazstiev (1990 - 2, 1998, 2006, 2014, 2022 - 2)
, 4 rozstrely/4 víťazstvá (1982, 1986, 1990, 2006)
Ricardo, – 0 : 0 (3 : 1 na 11 m), 2006 
Danijel Subašić, – 1 : 1 (3 : 2 na 11 m)
Dominik Livaković, – 1 : 1 (3 : 1 na 11 m)
Mário Zagallo (), 1958, 1962 (hráč), 1970 (tréner)
Franz Beckenbauer (), 1974 (hráč), 1990 (tréner)
Didier Deschamps (), 1998 (hráč), 2018 (tréner)
5, Carlos Alberto Parreira (Brazília) – (1982), (1990), (1994), (1998), (2010)
5, Bora Milutinović (Srbsko) – (1986), (1990), (1994), (1998), (2002)

</doc>
<doc id="600470" url="https://sk.wikipedia.org/wiki?curid=600470" title="Prírodné rezervácie v Česku">
Prírodné rezervácie v Česku

Prírodná rezervácia (skratka PR) v Česku je obdobou národnej prírodnej rezervácie, avšak iba s regionálnym významom.
Prírodné rezervácie by mali byť vyhlasované primárne pre ochranu menších území, v ktorých ide o ochranu vzácneho a regionálne významného biotopu (napr. rašelinisko), prípadne o ochranu väčšieho počtu vzácnych druhov rastlín alebo živočíchov. Niektoré územia, ktoré by logicky patrili do tejto kategórie, boli však vyhlásené ako prírodná pamiatka, preto sa rozdiely medzi týmito dvoma kategóriami často stierajú.
Prírodné rezervácie vyhlasujú vyhláškou krajské úrady, správa chránenej krajinnej oblasti, správa národného parku alebo štatutárne mesto. Základné ochranné podmienky sú definované v paragrafoch 33 a 34 zákona o ochrane prírody a krajiny (114/1992 Sb. Novela tohoto zákona (zákon 218/2004 Sb.) zaviedla do legislatívy Českej republiky ochranu v rámci sústavy NATURA 2000.) A možno ich bližšie spresniť zriaďovacím predpisom. Status prírodná rezervácia v Česku malo k júnu 2017 808 území,

</doc>
<doc id="600471" url="https://sk.wikipedia.org/wiki?curid=600471" title="Náš boj">
Náš boj

Náš boj bolo slovenské periodikum, ktoré vychádzalo počas druhej svetovej vojny.
"Náš boj" bol politický dvojtýždenník, neskôr týždenník, ktorý vychádzal v Bratislave v náklade 6 000 výtlačkov. Snažil sa zapájať Slovensko do tzv. „novoeurópskeho“ myšlienkového prúdu. Politicky sa exponoval za národný socializmus Nemcov, za gardistickú ideológiu. Okrem toho publikoval príspevky z oblasti vedy a umenia, frontu a vlasti, nového sociálneho poriadku, hospodárstva, no tiež prehľady tlače, glosy a poznámky. Koncom roku 1944 sa angažoval za všestrannú likvidáciu Povstania.

</doc>
<doc id="600472" url="https://sk.wikipedia.org/wiki?curid=600472" title="Narušenie (film)">
Narušenie (film)

Narušenie je americký psychologický dramatický film z roku 1999, ktorý je založený na skutočných udalostiach podľa knihy Susanne Kaysenn. Film poukazuje na 18 mesačný pobyt Kaysennovej v psychiatrickom zariadení. Režisérom filmu je James Mangold. Vo filme si zahrali napríklad Winona Ryder, Angelina Jolie, Brittany Murphy, Clea DuVall, Whoopi Goldberg, Elisabeth Moss a Vanessa Redgrave.
Film bol prístupný verejnosti dňa 21. decembra 1999. Hoci film získal zmiešané recenzie od filmových kritikov, Angelina Jolie získala cenu akadémie za najlepšiu herečku, cenu Zlatý glóbus a ocenenie Screen Actors Guild.
Zhrnutie deja.
Dej sa odohráva v roku 1967, keď vtedy 18-ročná Susanna Kaysenn (Winona Ryder) zapila lieky vodkou.Zatiaľ čo si všetci myslia, že sa Susanna pokúsila o samovraždu, ona to popiera, a tvrdí, že to spravila kvôli bolesti hlavy. Pre svoje samovražedné činy je preverená do psychiatrickej nemocnice Claymoore, kde stretáva niekoľkých pacientov s podobnými diagnózami.
Na oddelení sa divák stretáva o.i. s týmito postavami: Polly (Elisabeth Moss), ktorá je schizofreničkou, ktorá má od detstva spálenú tvár, Georgina (Clea DuVall), patologická klamárka, Daisy (Brittany Murphy), obeť sexuálneho zneužívania, je obsedantno-kompulzívna a má poruchu stravovania, Lisa (Angelina Jolie), ktorá je manipulátorkou, ale zároveň charizmatickou dievčinou, považovanou za sociopata. Lisa sa snaží prehovoriť Susannu, aby prestala užívať lieky a nezúčastňovala sa terapii.
Susanna si našla nových priateľov, ktorí sa síce líšia od ostatných, ale zároveň poukazujú na to, že záleží na tom, aký je človek vo vnútri navzdory tomu, ako sa prejavuje, vyzerá či koná. Susanna sa spriatelí aj s Lisou. Tá manipuluje s polovicou zariadenia a tí robia všetko preto, aby jej vyšli v ústrety. Lisa je niekoľkokrát za svoje správanie trestaná, čo psychicky nezvládne, a preto presvedčí Susannu, aby utiekli. Ich cesta vedie k Daisy, ktorá bola nedávno prepustená, pretože jej otec jej kúpil byt a považuje ju za vyliečenú.
Lisa nenávidí Daisy, ale využije ju, pretože vie, že Daisy bude mať u seba peniaze a ponúkne im nocľah. Lisa verbálne napadne Daisy, odhaľuje, že Daisy má s otcom sexuálny vzťah a všimne si na jej rukách jazvy od žiletky a začnú sa medzi sebou hádať. Susanna sa pokúša o zmierenie, ale Daisy sa stiahne. Nasledujúce ráno Susanna počuje hudbu z poschodia, ktorá nepretržite hrá a Susanna si všimne že Daisy spáchala samovraždu obesením zo zúfalstva kvôli verbálnemu útoku z minulého večera. Susanna začne jačať, čo privolá Lisu, ktorá bez kúsku ľútosti vezme z domu všetko čo potrebuje. Následne opustí dom a vydá sa na útek. 
Susanna si začne uvedomovať, že nechce byť ako Lisa. Zavolá sanitku a vráti sa do Claymooreu. Snaží sa liečiť, spolupracuje s jej terapiou a píše si denník.
Tesne pred jej prepustením sa Lisa vráti do zariadenia a dozvie sa o prepustení Susanny. To Lisu nahnevá a rozhodne sa ukradnúť denník ktorý začne čítať niektorým pacientom, aby ju mohli zosmiešniť. Pacientky sa postavia proti Susanne, aj keď sa im záznamy v jej denníku snaží vysvetliť no márne. Lisa sa pokúša dostať Susannu do psychického zrútenia. Neskôr jej Susanna začne vyčítať aká je zlá a chladná osobna cez kúsku ľútost čo Lisu dojme a začne jačať. Zlomená tvrdou pravdou, ktorú jej povedala Susanna sa Lisa pokúša spáchať samovraždu tým, že sa pokúsi si vpichnúť hypodermickú ihlu do žíl. Avšak sa jej to nepodarí a Lisa leží len na zemi plačúc vedľa nej je Susanna a ostatné dievčatá. Nemocničný personál nájde a zachráni Susannu, Lisu a ostatné dievčatá. Predtým, než je Susanna na ďalší deň prepustená, uvidí Lisu naposledy a Lisa sa konečne zmení k lepšiemu.
V závere filmu hovorí Susanna, že aj napriek intenzívnym konfliktom, ktoré vznikli v liečebni, si stále drží silné spomienky a určite len tak ľahko nezabudne na ľudí s ktorými sa tam stretla.
Natáčanie.
Natáčanie sa uskutočnilo pozdĺž hlavnej ulice v Mechanicsburgu v Pensylvánii, rovnako ako v Harrisburgskej štátnej nemocnici v meste Harrisburg v Pensylvánii. Mechanicsburg bol vybraný pre svoj staromódny vzhľad ktoré dali filmu svoj časový vzhľad. 

</doc>
<doc id="600473" url="https://sk.wikipedia.org/wiki?curid=600473" title="Slovenské hlasy">
Slovenské hlasy

Slovenské hlasy je slovenské periodikum, ktoré vychádzalo počas prvej svetovej vojny v Rusku.
Slovenské hlasy bol týždenník s podnázvom Orgán Československej národnej rady.
Vývoj počas vojny.
Slovenské hlasy bol časopis zahraničného odboja v Rusku počas prvej svetovej vojny. Účasť Slovákov v prvom zahraničnom odboji sa odzrkadľovala aj v slovenskom novinárstve prvého zahraničného odboja 19141918. Slovenské príspevky sa uverejňovali pravidelne v "Československej samostatnosti" (periodikum), ktorá bola orgánom Národnej rady v Paríži. V Rusku bol orgánom československého zahraničného odboja spočiatku kyjevský "Čechoslovan" (periodikum), ktorý mal od septembra 1915 do apríla 1917 osobitnú slovenskú prílohu "Slovenské hlasy". Od druhej polovice roku 1917 vychádzali ako samostatný slovenský týždenník v Jekaterinburgu.
Periodicita.
Vychádzal od polovice roku 1917 v Petrohrade. Posledné číslo vyšlo 31. decembra 1918. Noviny vychádzali aj po roku 1919 ako roč. III.
Knižnica Slovenských hlasov.
Pod hlavičkou novín vyšlo niekoľko rozsahovo menších publikácií, ktoré napísali slovenskí legionári - spisovatelia počas prvej svetovej vojny v Rusku.

</doc>
<doc id="600474" url="https://sk.wikipedia.org/wiki?curid=600474" title="Micela">
Micela

Micela je útvar zložený z jadra a obalovej sféry, ktorý vzniká počas prípravy koloidne disperznej sústavy.
Micely sa tvoria pri splnení dvoch podmienok:
Vznik miciel vo vodných roztokoch je väčšinou endotermický dej.
Môžu byť nabité kladne alebo záporne. Molekulové koloidy a polokoloidy majú micely s rozličnými štruktúrami.
Micely majú dôležitú úlohu kvôli ich rozpúšťacím schopnostiam používajú sa ako detergenty (bublinky pri umývaní rúk mydlom), nosiče liečiv, pri penovej flotácii a ťažbe ropy.

</doc>
<doc id="600476" url="https://sk.wikipedia.org/wiki?curid=600476" title="Clea DuVallová">
Clea DuVallová

Clea Helen D'Etienne DuVallová (neprechýlene Clea Helen D'Etienne DuVall; * 25. september 1977, Los Angeles, Kalifornia, USA) je americká herečka známa z filmov "Fakulta" (1998), "Narušenie" (1999), Nenávisť (2004), "Odsúdený" (2010), "Argo : Nebezpečný útek" (2012), "Dvojnásobná vrahyňa Lizzie Bordenová" (2014) či "Zásah do vzťahu" (2016).
Detstvo a mladosť.
Clea sa narodila v Los Angeles, v štáte Kalifornia, dňa 25. septembra 1977 ako jediné dieťa Rosemary a Stephena DuValla. Jej otec je televíznym a filmovým hercom, Clea sa so svojím otcom objavila v dvoch epizódach seriálu Carnivàle z roku 2003. Jej rodičia sa rozviedli, keď mala dvanásť rokov. Jej matka sa znova vydala a Clea kvôli tomu skončila štúdium na strednej škole, no po čase sa rozhodla sa stať herečkou, preto si vo voľnom čase privyrábala v kaviarňach, vrátila sa na strednú školu, tentokrát na Los Angeles County High School of Arts.
Kariéra.
Svoju kariéru odštartovala nezávislým hororom "Little Witches", kde si zahrala vedľajšiu úlohu. Objavila sa tiež v seriály "Buffy, premožiteľka upírov", kde sa predstavila ako Marcie Ross jej postava bola nevýraznou dievčinou v škole, ktorá sa stala doslova neviditeľnou. V roku 1998 bola obsadená do filmu Roberta Rodrigueza, s názvom "Fakulta", kde spoločne s ňou vystupovalo veľa známych hercov, ako príklad Jordana Brewster, Elijah Wood či Salma Hayek. O rok neskôr sa objavila v oscarovom životopisnom thrilleri Narušenie, spoločne s Winonou Ryder, Angelinou Jolie, Brittany Murphy a Whoopi Goldberg. V rovnakom roku sa tiež objavila v trinásť minútovej komédií "Sleeping Beauties" kde zažiarila po boku Rose McGowan, v romantickej komédií "But I'm a Cheerleader" spolu s Natashou Lyonne či v sci-fi filme "Astronautova žena" po boku Charlize Theron a Johnnyho Deppa. 
V roku 2002 sa objavila v dráme "The Slaughter Rule" ktorá hovorí príbeh hráča amerického futbalu, ktorý má problémy so svojím trenérom, v hlavnej úlohe s Ryanom Goslingom. O niečo väčšiu úlohu dostala vo filme "Projekt Laramie" ktorý hovorí o vražde homosexuálneho študenta Matthewa Sheparda. 
V roku 2003 si zahrala po boku Naomi Watts vo filme "21 gramov", o rok neskôr so Sarah Michelle Gellar si zahrala menšiu rolu v hororovom remake "Nenávisť". 
Od roku 2006 do roku 2007 hrala v seriály Hrdinovia. Tiež sa v roku 2007 objavila v horore podľa skutočných udalostí, "Zodiak", kde mala vedľajšiu úlohu, po boku Jakea Gyllenhaala a Roberta Downeya Jr. O rok neskôr sa účinkovala v menšej úlohe vo filme "Letecká katastrofa" .
V roku 2010 ukázala svoje herecké schopnosti v filme "Odsúdený" vo filme hrá spoločne s herečkou Hillary Swank. O dva roky neskôr, sa zúčastnila konkurzu, (ktorý aj získala) na rolu Cory Lijek, japonsko-americkej diplomatky ktorá bola zachránená z Iránu v roku 1980. Spoločne aj ostatnými hercami prijali cenu Screen Actors Guild za vynikajúci výkon filmu vo filme. V tom istom roku sa Clea tiež objavila v druhej sérií seriálu "American Horror Story" ako priateľka Lany Wintersovej (Sarah Paulson). Tiež produkovala krátky film s názvom "It's Not Easy Being Green." V roku 2014 sa objavila ako sestra Christiny Ricci, Emma Bordenová v televíznom filme "Dvojnásobná vrahyňa Lizzie Borden", ktorý v roku 2015 pokračoval ako seriál. V roku 2016 Clea pracovala ako herečka a režisérka na filme "Zásah do vzťahu", kde sa objavila po boku a Natashy Lyonne, s ktorou stvárnila lezbický pár.
V roku 2020 režírovala film "Šťastné a veselé", ktorý sa zaoberal homosexuálnou tematikou. V hlavných úlohách sa predstavili herci ako Kristen Stewart, Mackenzie Davis, Mary Steenburgen, Eugene Levy či Alison Brie. 
Súkromný život.
Otvorene sa priznala k homosexuálnej orientácií a svoje súkromie si silno stráži.

</doc>
<doc id="600484" url="https://sk.wikipedia.org/wiki?curid=600484" title="Areál hier Radosť">
Areál hier Radosť

Areál hier Radosť je zábavný park určený najmä pre deti v sprievode rodičov. Nachádza sa pri Štrkoveckom jazere na okraji sídliska Štrkovec v Bratislave, mestská časť Ružinov. Od roku 2004 je v správe Ružinovského športového klubu.
Základné informácie:
Volejbalové ihrisko a amfiteáter sa dajú prenajať na určitý termín.
V júli a auguste park funguje ako miesto letných táborov pre deti materských a základných škôl.

</doc>
<doc id="600485" url="https://sk.wikipedia.org/wiki?curid=600485" title="FitCamp">
FitCamp

FitCamp je multifunkčné športové centrum na Drieňovej ulici 11/A na bratislavskom sídlisku Štrkovec. Nachádza sa tu:
Služby fitness centra obsahujú:

</doc>
<doc id="600486" url="https://sk.wikipedia.org/wiki?curid=600486" title="Tokajícka ulica (Bratislava)">
Tokajícka ulica (Bratislava)

Tokajícka ulica v Bratislave sa nachádza v mestskej časti Ružinov, miestna časť Štrkovec a nazvaná bola podľa východoslovenskej obce Tokajík.
Na čísle 24 sídli Stredná odborná škola drevárska a umeleckopriemyselná. V priestoroch školy je stomatologická ambulancia..

</doc>
<doc id="600487" url="https://sk.wikipedia.org/wiki?curid=600487" title="H-index">
H-index



</doc>
<doc id="600488" url="https://sk.wikipedia.org/wiki?curid=600488" title="Vasilij Nikolajevič Krylov">
Vasilij Nikolajevič Krylov

Vasilij Nikolajevič Krylov (; * 2. január 1947 – † 17. február 2018) bol ruský biológ, doktor vied, významný profesor na Univerzite v Nižnom Novgorode v Rusku, bývalý vedúci Katedry fyziológie a biochémie (19912016).
Vyštudoval biológiu a chémiu na Univerzite v Nižnom Novgorode (do roku 1970). Doktorská dizertácia1990, získal titul Doktor vied (Doctor of Science - Sc.D.). V roku 2007 Vasilij Nikolajevič Krylov získal titul Čestný vedec Ruskej federácie, stal sa tiež čestným profesorom Ruskej federácie.
Dielo.
Autor monografií, štúdií a článkov. Je autorom viac ako 280 vedeckých prác.

</doc>
<doc id="600490" url="https://sk.wikipedia.org/wiki?curid=600490" title="Karpatské bukové pralesy a staré bukové lesy Nemecka">
Karpatské bukové pralesy a staré bukové lesy Nemecka



</doc>
<doc id="600493" url="https://sk.wikipedia.org/wiki?curid=600493" title="Bernhard Duhm">
Bernhard Duhm

Bernhard Duhm (* 10. október 1847, Bingum (dnes súčasť severonemeckého mesta Leer), Hannoverské kráľovstvo† 1. november 1928, Bazilej, Švajčiarsko) bol nemecký protestantský teológ.
Životopis.
Bernhard Duhm študoval v rokoch 1867 až 1870 na univerzite v Göttingene protestantskú teológiu pod vedením Albrechta Ritschla (18221889), Heinricha Ewalda (18031875) a Juliusa Wellhausena (18441918).
Od roku 1871 bol repetentom göttingenského protestantského teologického konviktu. V roku 1873 sa habilitoval na göttingenskej univerzite a začal pôsobiť na tunajšej teologickej fakulte ako súkromný docent. V roku 1877 sa stal mimoriadnym profesorom Starého zákona.
V roku 1888 bol vymenovaný za riadneho profesora Starého zákona na univerzite v Bazileji. V roku 1896 vykonával funkciu rektora tejto univerzity.
Duhm bol vo svojej dobe jedným z najuznávanejších odborníkov na Starý zákon. Mimoriadnej pozornosti sa dostalo jeho štúdiám o starozákonných prorockých spisoch, v ktorých sa pokúšal načrtnúť dejiny židovského náboženstva.
Duhm ako prvý upozornil, že pasáže "Iz 42, 1 – 4.(7); 49, 1 – 6; 50, 4 – 9; 52, 13" až "53,12" predstavujú samostatný literárny útvar (tzv. "Pieseň o Božom služobníkovi"), vsunutý do druhej časti Knihy proroka Izaiáša (kapitoly 40 až 55), ktorá evidentne pochádza od iného autora (v odbornej literatúre typicky označovaného ako "Deutero-Izaiáš"). V roku 1892 vyslovil Duhm názor, že autorstvo kapitol 56 až 66 Knihy proroky Izaiáša nemožno pripísať ani „Izaiášovi“, ani "Deutero-Izaiášovi", ale zrejme nejakému inému, neznámemu prorokovi, ktorý pôsobil v Izraeli krátko po návrate židovského národa z exilu (v odbornej literatúre typicky označovanému ako "Trito-Izaiáš").
Čo sa týka spisov ďalších prorokov, Duhm upozornil na rôzne literárne vrstvy v texte Knihy proroka Jeremiáša.
Bernhard Duhm patril k predstaviteľom tzv. Nábožensko-dejinnej školy.
K jeho žiakom patril o. i. aj český teológ Josef Hromádka.
Duhmovou manželkou bola Helene rod. Bunjes (18531884). Mali spolu troch synov: Hans Duhm (18781946; profesor starozákonnej exegézy v Göttingene a Vroclave), Dietrich Duhm (18801940; teológ) a Andreas Duhm (18831975; teológ). Zaujímavosťou je, že všetci traja boli majstrami Švajčiarska v šachu.
Bernhard Duhm zomrel pri dopravnej nehode 1. novembra 1928.

</doc>
<doc id="600497" url="https://sk.wikipedia.org/wiki?curid=600497" title="Medik">
Medik



</doc>
<doc id="600505" url="https://sk.wikipedia.org/wiki?curid=600505" title="Eufranor z Korintu">
Eufranor z Korintu

Eufranor alebo Eufranór () bol grécky sochár, maliar, cizelér a spisovateľ v 4. storočí pred Kr.
Biografia.
Eufranor sa narodil zrejme na Isthmijskej šiji pri Korinte. V rozkvete svojich síl bol približne v rokoch 360 až 330 pred Kr. Vynikal neobyčajnou mnohostrannosťou, bol zároveň maliarom a sochárom, z mramoru či z bronzu zhotovoval kolosy, cizeloval čaše (opracovával ich kovový povrch), tiež napísal niekoľko kníh o súmernosti a farbách.
Svoje umenie vykonával na mnohých miestach severného Peloponézu ale i v Aténach, preto ho v istom ohľade môžeme považovať za prostredníka školy sikyónskej a aténskej. Z jeho mnohostrannej tvorby sa žiaľ zachovalo len niekoľko sôch. Eufranos sa svoje sochy snažil zobraziť lepšie ako predošlí sochári a preto na nich zaviedol zmeny v telesných rozmeroch, hlavne štíhlosťou svojich sôch sa stal predchodcom Lysippa, ktorý tento nový kánon zdokonalil.
Sochárske diela.
Vieme asi o 12 jeho sochách, z ktorých niektoré boli obrovské. V staroveku bola preslávená jeho socha Parida, v ktorom bolo podľa Plínia zároveň poznať rozhodcu bohýň, milenca krásnej Heleny, ako aj vraha Achillovho. Z ďalších sôch sa mu pripisuje socha bohyne Atény, Léto držiaca svoje deti v náručí, Apolóna (Apolón Patróos), Dionýza, Héfaista, Agathodaimóna (Bonus Eventus), Alexadra Veľkého a Filipa II. na vozoch so štvorzáprahom. Niektorí znalci umenia mu pripisovali aj autorstvo slávnej sochy "Apolóna Belvederského", ktorý je ale dielom jeho spolužiaka Leóchara.
Maľby na stenách Diovej Stoy.
Nemecký znalec antického umenia J. J. Winckelmann uvádza, že Eufranor ako prvý zaviedol do maliarstva symetriu a dodal kontúram vznešenejší štýl. Podľa starovekého autora Pausania bol autorom nástenných malieb "Diovej Stoy" (Diovho stĺporadia) na aténskej agore: „"Stĺpová chodba, vybudovaná vzadu, má obrazy takzvaných dvanástich bohov. Na protiľahlej stene je potom namaľovaný Théseus, Démokratia (Ľudovláda) a Démos (Ľud). Obraz naznačuje, že Théseus ustanovil Aténčanom vládu rovnosti...Je tu tiež vyobrazený zápas tých Aténčanov pri Mantineii, ktorí boli poslaní Lakedaimončanom na pomoc. Celú vtedajšiu vojnu opísal slovami medzi inými i Xenofón, dobytie Kadmeie, porážku Lakedaimončanov pri Leuktrách, ako vtrhli Boióťania na Peloponéz a ako Lekadaimončanom prišli z Atén pomocné zbory. Na obraze je zobrazený boj jazdectva, v ktorom najviac vynikajú Gryllos, Xenofontov syn, medzi Aténčanmi a Téban Epameinóndas v boiótskom jazdectve. Tieto maľby namaľoval Aténčan Eufranór a v neďalekej svätyni zobrazil Apolóna Otcovského (Patróos)."“ Historik Plutarchos vyjadril k týmto maľbám veľký obdiv.
Grécka stoa bola dlhá stĺpová sieň, ktorá bola z jednej strany obohnaná múrmi (niekedy boli za múrom i miestnosti) a druhú stranu tvorila jednoduchá alebo dvojitá rada stĺpov. Steny stoy boli často zdobené maľbami alebo nápismi. V priestoroch stoy sa ľudia prechádzali, hovorili, vyučovali alebo sa schádzali. Filozof Zénón a jeho následníci sa nazývali stoici, pretože prednášal v Stoe poikilé (v maľovanej stoe), ktorá sa nachádzala tiež na aténskej agore.

</doc>
<doc id="600506" url="https://sk.wikipedia.org/wiki?curid=600506" title="Kysucká kotlina">
Kysucká kotlina

Kysucká kotlina je geomorfologická časť Javorníkov. Leží v južnej časti Kysúc, v okolí mesta Kysucké Nové Mesto.
Polohopis.
Nachádza sa na východnom okraji Javorníkov, v susedstve Kysuckej vrchoviny, v južnej časti Kysúc, v okolí rieky Kysuca. Má mierne pretiahnutý tvar v smere sever-juh a jej veľkú časť zaberá Kysucké Nové Mesto. Plošne neveľká kotlina má dĺžku cca 6 a šírku okolo 2 km. Zo západu ju ohraničujú Javorníky, z východu Kysucká vrchovina a na juhu ju uzatvára Kysucká brána. 
Kotlinou prechádzajú významné dopravné komunikácie nadnárodného významu; železničná trať Žilina – Ostrava a Európska cesta 75 v trase cesty I/11, smerujúcej zo Žiliny na Ostravsko a do Sliezska v južnom Poľsku.

</doc>
<doc id="600510" url="https://sk.wikipedia.org/wiki?curid=600510" title="Albert Eichhorn">
Albert Eichhorn

Karl Albert August Ludwig Eichhorn (* 1. október 1856, Garlstorf† 3. august 1926, Braunschweig) bol nemecký protestantský teológ.
Životopis.
Albert Eichhorn študoval v rokoch 1875 až 1878 protestantskú teológiu na univerzitách v Lipsku, Erlangene a Göttingene. Po skončení štúdia pôsobil až do roku 1884 v praktickej pastorácii.
V roku 1886 sa habilitoval na univerzite v Halle an der Saale a začal pôsobiť ako súkromný docent cirkevných dejín. Už v roku 1888 bol vymenovaný za mimoriadneho profesora. Riadnym profesorom sa stal v roku 1896.
V rokoch 1901 až 1913 pôsobil ako profesor na univerzite v Kiele. Následne sa u neho naplno prejavili symptómy Parkinsonovej choroby, a tak bol nútený zanechať akademickú činnosť. Zvyšok života strávil v meste Braunschweig. Zomrel 3. augusta 1926.
Albert Eichhorn je považovaný za zakladateľa Nábožensko-dejinnej školy.

</doc>
<doc id="600512" url="https://sk.wikipedia.org/wiki?curid=600512" title="Zemplínska šírava (chránený areál)">
Zemplínska šírava (chránený areál)

Zemplínska šírava je chránený areál v správe Štátnej ochrany prírody SR, Chránenej krajinnej oblasti Vihorlat.
Nachádza sa v katastrálnom území mesta Michalovce a obcí Kaluža, Hnojné, Klokočov, Zalužice, Kusín, Lúčky, Vinné a Jovsa v okrese Michalovce v Košickom kraji. Územie bolo vyhlásené v roku 1968 a naposledy novelizované v roku 1983 na rozlohe 622,4876 ha. Ochranné pásmo má rozlohu 2037,7532 ha.
Predmetom ochrany je: "význačná migračná lokalita (jarného a jesenného ťahu) vodného a pri vode žijúceho vtáctva a hniezdičov na východnom Slovensku na vedeckovýskumné a náučné ciele. "

</doc>
<doc id="600515" url="https://sk.wikipedia.org/wiki?curid=600515" title="Euboulides z Miléta">
Euboulides z Miléta



</doc>
<doc id="600516" url="https://sk.wikipedia.org/wiki?curid=600516" title="Hérofón">
Hérofón

Hérofón () môže byť:

</doc>
<doc id="600519" url="https://sk.wikipedia.org/wiki?curid=600519" title="Leukippos z Miléta">
Leukippos z Miléta



</doc>
<doc id="600520" url="https://sk.wikipedia.org/wiki?curid=600520" title="Několik vět">
Několik vět



</doc>
<doc id="600521" url="https://sk.wikipedia.org/wiki?curid=600521" title="Anton Popovič">
Anton Popovič

Anton Popovič môže byť:

</doc>
<doc id="600525" url="https://sk.wikipedia.org/wiki?curid=600525" title="Chrám svätého Mikuláša (Plovdiv)">
Chrám svätého Mikuláša (Plovdiv)

Chrám svätého Mikuláša (), alebo (), známy aj ako Chrám svätého Mikuláša Divotvorcu (), alebo Chrám – kaplnka svätého Mikuláša () je pravoslávny chrám nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Poloha.
Chrám svätého Mikuláša leží v centrálnej časti mesta Plovdiv v hraniciach architektonicko-historickej rezervácie Starý Plovdiv v juhozápadnej časti tzv. Trojpahorčia vo vrcholových častiach pahorku Taksim tepe približne 70 – 80 metrov západne od katedrály Zosnutia Bohorodičky.
Dejiny a súčasnosť.
Prvý chrám zasvätený Mikulášovi z Myry stál na mieste dnešnej budovy už v období stredoveku. Predpokladá sa, že bol postavený niekedy okolo roku 1355 v období panovania bulharského cára Ivana Alexandra. O tomto chráme sa dochovala aj písomná zmienka, keďže ho spomenul vo svojich zápiskoch z cesty po Balkánskom poloostrove z roku 1581 nemecký teológ Stephan Gerlach. V priebehu 18. storočia bol tento chrám dvakrát obnovovaný. Ďalší chrám bol na tomto mieste postavený v roku 1801 za finančné prostriedky darované na výstavbu farnosťou neďalekého chrámu svätej Bohorodičky. Z dôvodu reštrikcií určených pre výstavbu tohoto chrámu zo strany osmanských orgánov, bola táto budova nedostačujúca a nekvalitná a tak sa následne rozhodlo o výstavbe novej budovy.
Dnešný chrám bol tak následne postavený v roku 1835 na základoch predošlej budovy z roku 1801. Hlavným sponzorom výstavby bol bohatý plovdivský obchodník (čorbadžija) Vălko Čalăkov, prezývaný Golemi Vălko (doslovne Veľký Vălko), ktorý býval v susedstve chrámu. V roku 1858 sa v chráme začali božské liturgie slúžiť v cirkevnej slovančine.
Charakteristika.
Z dôvodu obmedzeného priestoru je budova chrámu pomerne malá. Je dlhá 17,5 metra, široká 7,8 metra a dosahuje výšky 6 metrov. Chrám postavili majstri z bracigovskej staviteľskej školy, mená konkrétnych staviteľov však nie sú známe. Typovo sa jedná o jednoloďovú baziliku s jednou apsidou so strechou s oblúkovou klenbou tvorenou drevenými doskami. Apsida chrámu je päťstenná. Na severnej strane nad hlavným vchodom do chrámu sa nachádza kamenná doska s nápisom v gréčtine a bulharčine, na ktorej je zaznamenaný dátum výstavby budovy, ako aj fakt, že chrám vznikol počas pôsobenia plovdivského metropolitu Nikifora. Celá budova bola postavená z neopracovaných kameňov, okrem východnej steny s apsidou, ktorá je postavená z pravideľných opracovaných kamenných blokov. V priestore nad oknom sa na východnej fasáde budovy nachádzajú tri reliéfne vyobrazenia v tvare kríža. Na severnej strane fasádu budovy dnes tvorí v neskoršom období pristavaný nartex. Bol postavený na severnej strane namiesto obvyklej západnej z dôvodu strmého terénu svahu pahorku v západnej časti chrámu.
Ikonostas v chráme pochádza eště z pôvodného stredovekého chrámu a bol vyrobený v roku 1733. Je ozdobne vyrezávaný a patrí medzi najstaršie ikonostasy v Plovdive. Vytvorený bol lokálnymi drevorezbárskymi majstrami a inšpirovaný bol pravdepodobne ikonostasom z hlavného kláštorného chrámu Bačkovského monastiera. Je dlhý 7,5 metra a vysoký až 3,9 metra. Časť ikon v chráme bola namaľovaná významnými bulharskými maliarmi ikon Zacharim Zografom a Dimitrom Zografom, ktorí ich vytvorili pravdepodobne v roku 1836. Autorom jednej z ikon zobrazujúca svätých Petra a Pavla je významný bulharský obrodenecký revolucionár a maliar Georgi Dančov. Táto ikona bola namaľovaná v roku 1885. Niektoré z ikon, vrátane hlavnej chrámovej ikony svätého Mikuláša chrámu venovala Rada Čalăkova – manželka hlavného sponzora chrámu. Samotná hlavná chrámová ikona zobrazujúca Mikuláša u Myry pôvodne pochádza pravdepodobne z územia Ruska. Do súčasnosti za zachoval aj drevený ozdobne vyrezávaný episkopský trón z 18. storočia, ktorý tiež pôvodne pochádza zo staršieho chrámu. Je vysoký 3 metre a široký 80 centimetrov. 
Patrocínium.
Chrám je zasvätený Mikulášovi z Myry
"Chrámový sviatok": 6. decembra na sviatok svätého Mikuláša, ktorý je v bulharčine známy ako "„Nikulden“" (, doslova "Mikulášov deň")
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.25 z roku 1998. Ako dôvod ochrany bola uvedená aj architektonická a umelecká hodnota budovy. Celý názov budovy ako je uvedený na zozname kultúrnych pamiatok národného významu je "Cărkva „Sveti Nikolaj“" (, doslova "Chrám svätého Mikuláša").

</doc>
<doc id="600564" url="https://sk.wikipedia.org/wiki?curid=600564" title="Snoezelen">
Snoezelen

Snoezelen je kombináciou dvoch holandských slov „snuffelen“ a „doezelen“, čo v preklade znamená čuchať a driemať. Pôvodne bol koncept vytvorený ako voľnočasová aktivita pre osoby s ťažkým postihnutím v Holandsku. V súčasnosti sú jeho možnosti využitia širšie. Slúži aj ako forma terapie alebo ako podporný pedagogický prístup. Koncept sa využíva u všetkých cieľových skupín: ľudia s rôznym druhom postihnutia, poruchami správania, autizmom, ADHD (porucha pozornosti s hyperaktivitou), demenciou, psychiatrickými diagnózami, traumatickými poraneniami mozgu, v paliatívnej starostlivosti a v neposlednom rade u bežnej populácie. Realizuje sa v špecificky upravenom prostredí so svetelnými efektmi, hudbou, zvukmi, vôňami. Prostredie navodzuje príjemnú atmosféru, pocit bezpečia, pohody a zároveň podnecuje k aktivite, skúmaniu, vyvoláva spomienky. Snoezelen je nedirektívny prístup, pri ktorom sa terapeut alebo iný odborník necháva viesť klientom. Ten má vo zvolenom multisenzorickom prostredí dostatok času a priestoru na zaoberanie sa podnetmi a komponentmi, má možnosť voľby. Snoezelen musí zakaždým vzbudiť pozitívny zážitok a skúsenosť, všetko je na slobodnej voľbe klienta. Multisenzorické prostredie (tiež označované ako Snoezelen) by malo umožňovať plnú kontrolu v zmysle voľby množstva a intenzity podnetov, pretože len tak je možné prispôsobiť sa individuálnym potrebám a požiadavkám klienta.
Multisenzorické prostredie (Snoezelen).
Multisenzorické prostredie by malo ponúkať širokú škálu podnetov pre všetky zmysly. Niektoré miestnosti sú však budované špeciálne na stimuláciu len jedného alebo dvoch zmyslových systémov. Vestibulárny a proprioceptívny systém môže stimulovať vodná posteľ (stále je základným prvkom mnohých miestností), polohovacie vaky, hojdačky, poprípade bazén naplnený guľôčkami. Na stimuláciu hmatu možno použiť predmety rôznej štruktúry, tvaru, veľkosti alebo váhy. Inou možnosťou je inštalácia hmatovej steny alebo panelu. Netreba zabúdať ani na zaistenie príjemného miesta na sedenie, ležanie, napríklad v podobe kresla alebo hojdacieho kresla. Na stimuláciu čuchu sa používajú rôzne vône, ktoré sú použité cielene k dosiahnutiu určitého stavu alebo dotvoria celkovú atmosféru miestnosti. V prípade osôb s demenciou možno využiť aj fakt, že vône vyvolávajú spomienky a asociácie. Pri stimulácii osôb s demenciou sa dajú okrem klasických vôní použiť aj vône čajov, korenín, byliniek. Nepostrádateľné v multisenzorickej miestnosti sú hudba a zvuky. Hudba, ako nosný alebo dotvárajúci prvok by mala spĺňať určité kritériá. Človek v miestnosti zvuky nielen vníma (prostredníctvom hudby alebo jednoduchých nástrojov), ale mal by byť vedený aj k vlastnej produkcii zvukov. Zrakové podnety poskytuje samotné osvetlenie miestnosti, ktoré môže byť volené cielene. Špecifické postavenie majú komponenty ako bublinkové valce, optické vlákna, projektory s točiacimi sa obrazcami... pomaly sa meniace farby, voda v bublinkovom valci alebo pomaly rotujúce obrazce. Zo zrakových podnetov možno použiť aj známe obrazy, projekciu alebo fotografie.
Snoezelen na Slovensku.
Na Slovensku sa Snoezelen využíva približne od roku 2002, kedy vznikla multisenzorická miestnosť v prvom zariadení pre jednotlivcov s mentálnym postihnutím. V súčasnosti je Snoezelen pomerne rozšírenou metódou práce s osobami s rôznym druhom postihnutia (mentálnym, telesným, poruchami autistického spektra...) najmä v špeciálnych základných školách a domovoch sociálnych služieb. Často sa využíva aj u ľudí s demenciou. Využíva sa aj u ľudí s psychiatrickými diagnózami, poruchami správania alebo v rámci rehabilitácie, aj keď menej často.
Na Slovensku sa v tejto oblasti angažuje občianske združenie 3lobit, ktorého zámerom je šíriť povedomie o koncepcii k čo najširšej cieľovej skupine a skvalitňovať prácu odborníkov v tejto oblasti. Realizuje rôzne vzdelávacie aktivity pre odbornú verejnosť a poradenstvo pri zriaďovaní, budovaní a práci v multisenzorických prostrediach. V roku 2011 úspešne zorganizovalo 1. Medzinárodnú konferenciu „Snoezelen a senzorická integrácia v procese učenia“, ktorej sa zúčastnil aj „otec Snoezelenu“ Ad Verheul.

</doc>
<doc id="600565" url="https://sk.wikipedia.org/wiki?curid=600565" title="Sklolaminát">
Sklolaminát

Sklolaminát je kompozitný materiál, tvorený sklenenými vláknami (tkaninou) a vytvrdnutou umelou živicou (polymérom). Vyznačuje sa veľkou pevnosťou, odolnosťou voči chemikáliám aj počasiu, nízkou hmotnosťou aj cenou a dobrými hygienickými vlastnosťami. Ako živice sa užívajú epoxidy, termosety (polyester, vinylester) alebo termoplasty.
Niekedy sa užíva aj anglický názov "fiberglass" alebo skratka GRP ("Glass Reinforced Plastic").
Výroba.
Sklolaminátové výrobky aj polotovary sa vyrábajú natieraním alebo striekaním živice do formy (prípadne na kopyto). Sklené vlákna sa môžu na vrstvu živice prikladať ručne, obvykle ako tkanina, alebo môžu byť krátke vlákna primiešané priamo do živice. Aby sa sklolaminát na formu neprichytil, natiera sa forma nejakým separačným voskom, prípadne sa najprv obalí tenkou fóliou. Vytvrdenie prebieha buď samovoľne, alebo pri zvýšenej teplote. Aby sa zabránilo tvorbe bublín, používa sa niekedy vákuové tvárnenie.
Typické použitia.
A mnoho iných.
Pre veľmi náročné použitie (napr. v letectve) sa sklenené vlákna nahrádzajú karbónovými, ktoré sú ľahšie aj pevnejšie, ale aj oveľa drahšie.

</doc>
<doc id="600569" url="https://sk.wikipedia.org/wiki?curid=600569" title="Tritón (mytológia)">
Tritón (mytológia)

Tritón je mytologický grécky boh, posol mora. Je synom Poseidóna a Amfitrité, čo sú bohovia mora. Zvyčajne je zobrazovaný ako bytosť, ktorú tvorí v hornej časti tela človek a v dolnej chvost ryby.
Rovnako ako jeho otec nesie Triton trojzubec. Tritonovou zvláštnosťou bola skrútená lastúra, ktorú používal ako trúbu na upokojenie či zvýšenie vĺn.
Podľa Hesioda žil so svojimi rodičmi v zlatom paláci v morských hlbinách.
V neskoršej tradíci sa hovorí o Tritónovi v množnom čísle, tritóni majú funkciu Poséidonových sprievodcov.

</doc>
<doc id="600570" url="https://sk.wikipedia.org/wiki?curid=600570" title="LG Q6">
LG Q6

LG Q6, LG Q6+ a LG Q6α je androidový smartfón, ktorý vyrába spoločnosť LG Electronics. Predstavený bol v júli 2017 a uvedený v auguste toho roku.
Obsahuje IPS kapacitný LCD displej s uhlopriečkou 5,5 palcov s rozlíšením 1080x2160 bodov s bodovou hustotou 442 ppi a s pomerom strán 2:1. 
Operačný systém je Android do verzii 7.1.1 Nougat, použitý čipset je Qualcomm MSM8940 Snapdragon 435 s procesorom Octa-core 1,4 GHz Cortex-A53 a grafickým procesorom Adreno 505. 
Kapacita internej pamäte je podľa variantu 16 (LG Q6α), 32 (LG Q6) alebo 64 GB (LG Q6+), kapacita pamäte RAM je 2, 3 alebo 4 GB. Fotoaparát má rozlíšenie 13 MP, sekundárna kamera má 5 MP. 
Batéria je typu Li-Ion s kapacitou 3000 mAh a nie je odnímateľná. 

</doc>
<doc id="600571" url="https://sk.wikipedia.org/wiki?curid=600571" title="LG Q6+">
LG Q6+



</doc>
<doc id="600572" url="https://sk.wikipedia.org/wiki?curid=600572" title="LG Q6α">
LG Q6α



</doc>
<doc id="600577" url="https://sk.wikipedia.org/wiki?curid=600577" title="Cudzinka (seriál)">
Cudzinka (seriál)

Cudzinka (angl. Outlander) je britsko-americký televízny dramatický seriál založený na sérii historických románov "Outlander" od Diany Gabaldon. Seriál mal premiéru 9. augusta 2014. Na Slovensku sa vysiela od 30. júna 2015 na stanici TV Doma.

</doc>
<doc id="600578" url="https://sk.wikipedia.org/wiki?curid=600578" title="Outlander">
Outlander



</doc>
<doc id="600582" url="https://sk.wikipedia.org/wiki?curid=600582" title="Mešita Taškiupriu">
Mešita Taškiupriu

Mešita Taškiupriu (), alebo Mešita Taš kiupriu () nazývaná tiež Mešita pri rieke () je budova bývalej mešity z druhej polovice 19. storočia nachádzajúca sa v centrálnej časti mesta Plovdiv v Plovdivskej oblasti v južnom Bulharsku. 
Poloha.
Mešita Taškiupriu sa nachádza v centrálnej časti mesta Plovdiv oproti budove bývalých kúpeľov Orta mezar neďaleko križovatky bulvárov „Ruski“ (, doslova "Ruský bulvár") a „Šesti septemvri“ (, doslova "bulvár Šiesteho septembra"). Bola mešitou slúžiacou bývalej štvrti Orta mezar.
Dejiny.
Mešita Taškiupriu bola postavená v roku 1860. Pri mešite bol pôvodne aj minaret, tento sa však zrútil v roku 1928 v dôsledku Čirpanského zemetrasenia. Po zemetrasení bola poškodená budova na konci 20. a v priebehu 30. rokov využívaná ako súkromný obytný dom. Keďže Moslimská správna rada nemala dostatok finančných prostriedkov na reštauráciu mešity po zemetrasení, v roku 1939 budovu predala.
Mešitu kúpil za 32 000 bulharských levov Pavel Grozlekov. Poškodenú budovu chcel pôvodne úplne zbúrať, materiál odviezť a postaviť novú budovu. Tento plán mu prekazil začiatok druhej svetovej vojny a tak nakoniec namiesto výstavby novej, Pavel Grozlekov čiastočne reštauroval pôvodnú budovu. Po roku 1948 bola budova mešity znárodnená a následne po roku 1989 v reštitúcii vrátená nasledovníkom Pavla Grozlekova.
V priebehu 90. rokov 20. storočia prebehla reštaurácia budovy podľa projektu schváleného Národným pamiatkovým ústavom. V rámci reštaurácie bola opravená fasáda budovy, v interiéri boli rekonštruované podlahy a do budovy bola umiestnená replika pôvodného lustru. Po rekonštrukcii začala budova bývalej mešity fungovať ako reštaurácia. Na konci 90. rokov 20. storočia sa budovu pokúsil prostredníctvom žaloby na súde získať naspäť do vlastníctva moslimskej náboženskej komunity úrad plovdivského muftiho, žaloba však bola zamietnutá.
Budova má štatút kultúrnej pamiatky.

</doc>
<doc id="600586" url="https://sk.wikipedia.org/wiki?curid=600586" title="Kráľovecká katedrála (Kaliningrad)">
Kráľovecká katedrála (Kaliningrad)



</doc>
<doc id="600588" url="https://sk.wikipedia.org/wiki?curid=600588" title="Za nové tvorivé činy v mene socializmu a mieru">
Za nové tvorivé činy v mene socializmu a mieru



</doc>
<doc id="600590" url="https://sk.wikipedia.org/wiki?curid=600590" title="Skaios zo Samu">
Skaios zo Samu



</doc>
<doc id="600595" url="https://sk.wikipedia.org/wiki?curid=600595" title="Triglav (rozlišovacia stránka)">
Triglav (rozlišovacia stránka)



</doc>
<doc id="600604" url="https://sk.wikipedia.org/wiki?curid=600604" title="Metropolitný chrám svätej Maríny (Plovdiv)">
Metropolitný chrám svätej Maríny (Plovdiv)

Metropolitný chrám svätej Maríny () je pravoslávny chrám nachádzajúci sa na hranici architektonickej rezervácie Starý Plovdiv na začiatku svahu pahorku Taksim tepe v centre mesta Plovdiv v Plovdivskej oblasti v južnom Bulharsku. Je metropolitnou katedrálou Plovdivskej eparchie (biskupstva). Chrámový sviatok sa slávi 17. júla.
Charakteristika.
Budova je postavená ako bazilika v štýle typickom pre obdobie bulharského národného obrodenia. Je trojkorábna s kupolou a oddelenou vežou zvonice. Na západnej stene budovy sa nachádza arkádová predsieň bohato vyzdobená stenomaľbami. Zvonica sa nachádza v severnej časti chrámového nádvoria, je šesťposchodová, drevená postavená z dubového dreva, vysoká 17 metrov a nachádza sa v nej 8 zvonov, čo z nej robí zvonicu s najväčším počtom zvonov v Plovdive. V areáli chrámu sa nachádzajú aj ďalšie budovy Plovdiskej eparchie.
Dejiny.
Hovorí sa, že tento chrám pôvodne stával v dnešnej miestnej časti Maraša na mieste, kde dnes stojí mešita Imaret a Turci chrám zničili pri výstavbe mešity v roku 1441. Kresťanom potom povolili, postaviť si nový chrám a tak sa chrám svätej Maríny ocitol na svojom dnešnom mieste. Nevie sa však, či je táto legenda pravdivá a mnohí historici o nej pochybujú. Z dochovaného zápisu z roku 1906 vieme, že chrám bol rekonštruovaný v roku 1561. Prvýkrát je chrám spomenutý ako katedrála v roku 1578 nemeckým evanjelickým teológom a pastorom Stephanom Gerlachom, ktorý Plovdiv navštívil počas svojej cesty z Viedne do Istanbulu. Tento napísal, že sa v Plovdive nachádza 8 chrámov, pričom chrám svätej Maríny je hlavný a je sídlom metropolitu. V časoch metropolitu Neofita (16981711) budova chrámu vyhorela. Zbierka na stavbu nového chrámu začala v roku 1721 a tento bol dokončený a vysvätený v roku 1783, neskôr bol opäť poškodený. V dnešnej podobe chrám existuje od rokov 18511856, kedy bol znovu postavený bracigovskými majstrami a vysvätený metropolitom Chrisantom 21. mája roku 1856. Chrám bol pod správou Gréckej pravoslávnej cirkvi až do roku 1906, kedy sa dostal pod Bulharskú pravoslávnu cirkev. Posledná reštaurácia chrámu prebehla v roku 1953.

</doc>
<doc id="600606" url="https://sk.wikipedia.org/wiki?curid=600606" title="Zoznam hovorcov Charty 77">
Zoznam hovorcov Charty 77

Zoznam hovorcov Charty 77 v abecednom a chronologickom poradí.

</doc>
<doc id="600608" url="https://sk.wikipedia.org/wiki?curid=600608" title="Mirjana Lučićová-Baroniová">
Mirjana Lučićová-Baroniová

Mirjana Lučićová-Baroniová, rodným menom Mirjana Lučić (* 9. marec 1982, Dortmund) je chorvátska profesionálna tenistka a držiteľka niekoľkých vekových rekordov v ženskom tenise. Vo svojej doterajšej kariére na okruhu WTA Tour vyhrala tri turnaje v dvojhre a tri vo štvorhre. V rámci okruhu ITF získala štyri tituly v dvojhre a tri vo štvorhre.

</doc>
<doc id="600610" url="https://sk.wikipedia.org/wiki?curid=600610" title="Annika Becková">
Annika Becková

Annika Becková (* 16. február 1994, Gießen) je nemecká profesionálna tenistka. Vo svojej doterajšej kariére na okruhu WTA Tour vyhrala dva singlové a jeden deblový turnaj. V rámci okruhu ITF získala sedem titulov vo dvojhre.

</doc>
<doc id="600612" url="https://sk.wikipedia.org/wiki?curid=600612" title="Chrám Svätej Trojice (Asenovgrad)">
Chrám Svätej Trojice (Asenovgrad)

Chrám svätej Trojice () je pravoslávny chrám nachádzajúci sa v centrálnej časti mesta Asenovgrad v Plovdivskej oblasti v južnom Bulharsku.
Poloha.
Chrám sa nachádza v centrálnej časti mesta Asenovgrad na ulici „G. S. Rakovski“ () č. 3 za budovou asenovgradskej centrálnej pošty.
Dejiny a súčasnosť.
Výstavba chrámu sa začala v roku 1857 a je spojená s druhým pokusom bulharských obyvateľov mesta, mať chrám, kde by boli božské liturgie slúžené v ich rodnom jazyku. Na získanie priestoru na výstavbu chrámu boli zakúpené celkovo tri domy, z ktorých boli dva zbúrané a tretí dočasne fungoval ako miesto pre ubytovanie pre staviteľov chrámu. Neskôr v tejto budove sídlila prvá škola v Asenovgrade s bulharským vyučovacím jazykom. Na výstavbu chrámu boli použité prostriedky vyzbierané spoločne bulharskými aj gréckymi obyvateľmi mesta. Medzi bulharskými a gréckymi duchovnými bola vytvorená dohoda na základe ktorej bolo ustanované, že grécki duchovní budú slúžiť liturgie pre gréckych obyvateľov v gréčtine a bulharskí duchovní pre bulharských obyvateľov mesta v cirkevnej slovančine. Výstavba chrámu bola napokon ukončená v roku 1862. Grécki duchovní však nakoniec krátko po dokončení chrámu vyhnali bulharských duchovných, čo bolo dôvodom pre výstavbu ďalšieho chrámu v blízkostiChrámu svätého Demetera. V roku 1866 bol chrám vyzdobený stenomaľbami, čo je aj zadokumentované dochovaným nápisom s dátumom vymaľovania, ktorý sa nachádza na centrálnej kupole. V roku 1936 bola k budove chrámu pristavaná zvonica.
Dnes je chrám funkčným farským chrámom Bulharskej pravoslávnej cirkvi. Pod správu farnosti okrem samotného chrámu patria ešte dve kaplnky ktoré sa nachádzajú v blízkosti. Jedná sa o kaplnku svätého veľkomučeníka Pantaleóna a kaplnku svätého mučeníka Menasa.
Charakteristika.
Chrám postavili staviteľskí majstri z rodopskej dediny Jugovo pod vedením Vasila Dimova, ktorí postavili aj chrám svätého Juraja v asenovgradskej štvrti Ambelino. Samotné chrámové budovy týchto dvoch stavieb sú si aj navzájom podobné.
Budova je postavená ako trojloďová bazilika s jednou apsidou a tromi kupolami nad centrálnou chrámovou loďou. Všetky tri kupoly sú osemstenné, pričom centrálna je rozmerovo väčšia než zvyšné. Kupoly, rovnako ako aj kamenné stropy bočnych lodí sú podopierané dvojicou stĺporadí, ktoré oddeľujú jednotlivé lode. Každé zo stĺporadí je tvorené šiestimi kamennými stĺpmi spojenými vo vrchnej časti takisto kamennými polkruhovými arkádami. Klenby stropov nad jednotlivými loďami sú plolocylindrické. V spodnej časti sú stĺpy rozšírené a vo vrchnej zakončené ozdobnými hlavicami. Pri stavbe boli pre zlepšenie statiky budovy použité aj silné železné tyče, ktoré sú zamurované ako v stenách chrámu, tak aj v podperných stĺpoch.
Zvonica.
Zvonica bola pristavaná v priestore pri chrámovom nartexe v roku 1936. Postavená bola podľa projektu architekta Bojana Činkova. Architektonicky sa líši od zvyšku chrámu. Zvonica dosahuje výšky cez 20 metrov.
Ikonostas a výzdoba chrámu.
Stenomlbovová výzdoba chrámu z roku 1866 je dielom asenovgradského umelca gréckeho pôvodu Georgiho Ksafa. je dielom maliara fresiek a ikon, Dimităra Štereva zo stanimackej ikonomaliarskej školy sa vyznačuje vysokou umeleckou hodnotou. Tú majú aj ikony na ikonostase, ktoré sú rozostavané v radoch tvorených veľkými, alebo malými ikonami. Časť ikon je dielom maliara fresiek a ikon, Dimităra Štereva zo stanimackej ikonomaliarskej školy. Dalšia časť veľkých ikon je dielom Stefana Antonova z Pazardžiku a gréckeho umelca Stefanopulusa, pričom obidvaja boli predtaviteľmi adrianopolskej ikonomaliarskej školy. Malé ikony sú dielom Georgiho Ksafa, ktorý je autorom stenomaľbovej výzdoby chrámu.

</doc>
<doc id="600613" url="https://sk.wikipedia.org/wiki?curid=600613" title="Majstrovstvá sveta vo florbale mužov do 19 rokov 2001">
Majstrovstvá sveta vo florbale mužov do 19 rokov 2001

Majstrovstvá sveta vo florbale mužov do 19 rokov 2001 boli v poradí 1. Majstrovstvá sveta vo florbale mužov do 19 rokov, ktoré organizuje Medzinárodná florbalová federácia (IFF). Konalo sa v Nemecku. Hrali na ňom florbalisti narodení v roku 1983 až do roku 1986. Víťazom sa stali florbalisti Švédska.

</doc>
<doc id="600614" url="https://sk.wikipedia.org/wiki?curid=600614" title="Chrám svätého Mikuláša (Asenovgrad)">
Chrám svätého Mikuláša (Asenovgrad)

Chrám svätého Mikuláša () je chrám Bulharskej pravoslávnej cirkvi z prvej polovice 19. storočia, ktorý sa nachádza v meste Asenovgrad v Plovdivskej oblasti v južnom Bulharsku.
Budova má pridelený štatút kultúrnej pamiatky miestneho významu.
Iné názvy.
Budova je známa aj ako Chrám svätého Mikuláša Divotvorcu (), alebo Chrám svätého Mikuláša z Myry ().
Lokalita.
Chrám svätého Mikuláša sa nachádza v juhozápadnej časti mesta Asenovgrad v štvrti Metocha () na ulici „Šejnovo“ () č. 1.
Dejiny.
Dnešný chrám bol postavený na základoch staršieho chrámu zo 17. storočia, ktorý spomínal vo svojom cestopise z roku 1706 francúzsky cestovateľ, obchodník a lekár Paul Lucas, ako jeden z dvanástich veľkých chrámov v meste.
Výstavba prebiehala v rokoch 18161821. V priebehu roku 1821 bol chrám aj vysvätený. Od vysvätenia až do roku 1906 bol Chrám svätého Mikuláša v správe gréckeho duchovenstva. V roku 1906 sa dostal do správy Bulharskej pravoslávnej cirkvi. V tom istom roku bola pri chráme taktiež postavená zvonica.
V roku 1965 bol budove pridelený štatút kultúrnej pamiatky miestneho významu.
V roku 1970 bolo v chráme namontované ozvučenie, pričom išlo o prvé chrámové ozvučenie v rámci Asenovgradu. V rokoch 19871989 prebehli z iniciatívy plovdivského metropolitu Arsenija a z rozsiahlou pomocou členov farnosti na chráme rozsiahle reštaurátorské práce. Týkali sa samotnej budovy chrámu, zvonice, malého chrámového domčeka vo dvore, ako aj dvorového ohradenia.
V roku 1997 bola zreštaurovaná kupola zvonice a bolo na nej umiestnené nové medené obloženie.&gt; V roku 2000 bola pri chráme postavená chrámová jedáleň v ktorej sa pravidelne každú nedeľu podáva jedlo potrebným. V roku 2001 bola v budove chrámu položená nová mramorová dlážka a boli zhotovené aj nové tróny. V priebehu roku 2003 bola pri chráme založená chrámová škola v ktorej sa bezplatne učí množstvo detí z Asenovgradu. V rámci školy sa taktiež venujú tvorivej činnosti. V roku 2005 bola pri chráme postavená nová dvojposchodová obytná budova pre duchovenstvo.
Charakteristika.
Budovu postavili rodopskí bulharskí staviteľskí majstri.
Chrám je čiastočne zasadený do terénu a do hĺbky približne 45 schodov. Leží v rozľahlom chrámovom dvore, ktorý je ohradený.
Ide o trojloďovú budovu s jednou apsidou. Apsida je uložená v centrálnej časti východnej fasády a je polkruhová. Typovo je chrám pseudobazilika. Dosahuje dĺžky 7 metrov a šírky 12 metrov. Po úroveň strechy je chrám vysoký 7 metrov od úrovne terénu. bočné steny pritom dosahujú do výšky približne 5 metrov.
Bočné lode sú od hlavnej lode oddelené dvoma radmi stĺpov. Celkovo ide o osem drevených stĺpov, v každom rade po štyroch. Oltárna časť je priestorná a okrem apsidy sa v nej nachádza šesť ník, po troch na každej strane. V západnej časti chrámu sa nachádza priestranná empora (balkón), ktorá v minulosti slúžila ako ženská časť. Balkón je dvojposchodový a má pôdorys v tvare bulharského písmena П. Stropy nad bočnými loďami sú rovné, nad centrálnou loďou je strop klenbový. Pri južnej fasáde budovy sa nachádza neskôr postavený nartex. Severovýchodný roh stavby je skosený.
V chrámovom dvore sa nachádza aj ďalšia sakrálna budova. Ide o Kaplnku svätého Simeona Stylitu a svätého veľkomučeníka Trifóna.
Zvonica.
Zvonica stojí oddelene a nie je nijak spojená so samotnou budovou chrámu. Je vysoká 15 metrov a zakončená kupolou. Zvon bol zhotovený vo Viedni v roku 1883.
Výzdoba interiéru.
Maľby.
Chrám nie je vyzdobený nástennými maľbami. V celom chráme sa nachádzajú len dve maľby. Jedna je namaľovaná na dreve v centrálnej časti empory, pričom ide o vyobrazenie Narodenie Bohorodičky. Druhá maľba je na plátne, ktoré je umiestnené na strope centrálnej lode, pričom ide o medailón, ktorý zobrazuje Krista Pantokratora.
Ikonostas.
Ikonostas bol zhotovený rezbárskymi majstrami z tzv. debarskej rezbárskej školy (z mesta Debar na území dnešného Severného Macedónska). Na drevorezbe ikonostasu je taktiež viditeľný vplyv athoskej rezbárskej školy. Je dlhý 12 metrov, v priestore centrálnej lode dosahuej výšky 4 metrov a v priestore bočných lodí výšky 3 metrov. Je vyzdobený rôznymi motívmi pričom prevládajú najmä rozety, z rastlinných motívov zobrazenia ruží, tulipánov а najmä viniča ovešaného hroznami, zo živočíšnych motívov zobrazenia jeleňov a škovránkov. Vyobrazené sú aj hlavy anjelov a dvojhlavý orol ako symbol sily a moci.
Vladársky trón.
Vladársky trón je považovaný za vrcholový prvok rezbárskeho umenia. Vo vrchnej časti je zobrazený vinič s hroznom a pod ním vtáky, ktoré pijú nektár. V spodnej časti sú vyrezané obrazce levovštyroch veľkých a dvoch menších. Obrazce levov majú symbolizovať slobodu.
Kaplnky v správe farnosti.
Pod správu farnosti Chrámu svätého Mikuláša patrí aj celkovo sedem asenovgradských kaplniek. Sú to:
Štatút a dôvod pamiatkovej ochrany.
Kategória: kultúrna pamiatka miestneho významu
Rok vyhlásenia: 1965
Dôvod pamiatkovej ochrany: architektonicko-staviteľská hodnota budovy, od roku 1975 aj umelecká hodnota budovy

</doc>
<doc id="600615" url="https://sk.wikipedia.org/wiki?curid=600615" title="Šachbedinova mešita Imaret">
Šachbedinova mešita Imaret

Šachbedinova mešita Imaret (), alebo len Mešita Imaret (), prípadne aj Mešita Imaret s hrobkou () je mešita nachádzajúca sa v centrálnej časti mesta Plovdiv v Plovdivskej oblasti v južnom Bulharsku.
Názvy.
Názov mešity "Imaret" je odvodený od faktu, že v dvore mešity sa kedysi nachádzala stavba imaretu (verejná kuchyňa s jedálňou v ktorej sa podáva bezplatná strava pre chudobných a pocestných) aj s útulňou pre pocestných.
Poloha.
Mešita Imaret sa nachádza v centrálnej časti Plovdivu severne od „starého mesta“ v blízkosti rieky Marica a pešieho mostu cez túto rieku na križovatke ulíc „Visla“ () a „Chan Kubrat“ (). 
Dejiny a súčasnosť.
Mešita bola postavená v rokoch 1444 – 1445 rumelským berlejbejom, pašom Šachbedinom (), synom pašu Lalu Šachina (). 
Celý komplex okolo mešity býval kedysi významným kultúrnym centrom pričom súčasťou areálu okrem samotnej mešity boli aj: 
V kúpelnej budove pri mešite rokoch 1879 – 1885 zasadal Oblastný výbor Východnej Rumélie.
Do súčasnosti sa zachovala samotná budova mešity s minaretom, ako aj ťurbe (hrobka) vo dvore areálu, väčšina zvyšných častí bola zbúraná ku koncu 19. storočia a kúpelná budova v roku 1931. Budova bola reštaurovaná pod vedením architektky Very Kolarovovej a pod záštitou bulharského Národného inštitútu pre kultúrne pamiatky. Reštaurácia budovy prebiehala v 60. rokoch 20. storočia. Mešita Imaret je v súčasnosti – od roku 1992 – opäť fungujúcim modlitebným domom.
Charakteristika.
Mešita Imaret je postavená tzv. „klietkovým“ štýlom z pálených tehiel. Budova má symetrický krížový pôdorys. Pred vchodom sa nachádza arkádová predsieň, ktorú tvorí šesť masívnych stĺpov spojených v hornej časti celkovo piatimi ostro zakončenými arkádami. Nad samotným vchodom sa nachádza kamenná doska s nápisom označujúcim výstavbu mešity v rokoch 1444 – 1445. Nad predsieňpu sa nachádza päť pologuľovitých kupolí.
Modlitebný salón sa skladá z dvoch miestností štvorcového pôdorysu a oltárnej časti na konci ktorej sa nachádza oltárna nika. Všetky tieto časti sú zoradené v jednej osi. Zvyšné ramená kríža mimo hlavnej osi sú taktiež štvorcového pôdorysu. Nad každým z kvadrátov sa taktiež nachádza pologuľovitá kupola so strechou pokrytou olovom. Kupola nad centrálnou loďou je položená na osemuholníkovom tambure. Interiér mešity je vyzdobený pestrými freskami, pričom väčšina z nich bola zhotovená v období po 17. storočí.
V juhozápadnom uhle budovy sa nachádza minaret vyzdobený cikcakovitým okrasným plastickým reliéfom. V dvore mešity sa nachádza aj tzv. „ťurbe“ () (osmanský výraz pre hrobku určenú na uchovanie pozostatkov vyššieho náboženského, administratívneho alebo vojenského predstaviteľa), ktoré dal taktiež postaviť paša Šachbedin – nie je však isté, či je vo vnútri pochovaný priamo on, alebo jeho otec paša Lala Šachin.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.221 z roku 1927 ako "národná starožitnosť", štatút kultúrnej pamiatky bol obnovený aj v Štátnom vestníku č. 4 z roku 1995 – ako dôvody ochrany bola pridaná aj architektonicko-umelecká hodnota budovy. Celý názov budovy ako je uvedený na zozname kultúrnych pamiatok národného významu je "Imaret džamija (načaloto na XV vek)" (, doslova "Mešita Imaret (začiatok 15. storočia)"), ďalší oficiálny názov je "Imaret džamija s grobnica" (, doslova "Mešita Imaret s hrobkou").

</doc>
<doc id="600616" url="https://sk.wikipedia.org/wiki?curid=600616" title="Chrám Zosnutia presvätej Bohorodičky (Asenovgrad)">
Chrám Zosnutia presvätej Bohorodičky (Asenovgrad)

Chrám Zosnutia presvätej Bohorodičky (; iné názvy pozri nižšie) je pravoslávny chrám nachádzajúci sa v centrálnej časti mesta Asenovgrad v Plovdivskej oblasti v južnom Bulharsku.
Názvy.
Známy aj ako Chrám svätého Zosnutia Bohorodičky (), Chrám Zosnutia Bohorodičky (), Chrám svätej Bohorodičky – Zosnutie (), Chrám svätej Bohorodičky – Hlboký (), alebo Chrám svätej Bohorodičky – Mesochora (centrálny) ()
Poloha.
Chrám sa nachádza v centrálnej časti mesta Asenovgrad na ulici „Ličo Petrov“.
Dejiny a súčasnosť.
Súčasná budova bola postavená na základoch staršieho chrámu, ktorý je považovaný za najstarší chrám na území mesta a ktorý pochádzal z obdobia stredoveku. Dátum jeho výstavby však nie je známe a prvá zmienka o tomto chráme pochádza až z roku 1720. Keďže miestny osmanský predstaviteľ Ibrahim bej nepovolil kresťanským obyvateľom mesta obnovenie chrámu, splnomocnenci sa vydali priamo do Istanbulu, kde sa im s pomocou bulharských obchodníkov a koniarov navštevujúcich Istanbul podarilo dostať sa na sultánsky dvor, pričom autori neskoršej stavby Dimo Georgiev a jeho syn Georgi Dimov sa dostali až k veľkovezírovi od ktorého získali oficiálny súhlas (tzv. sultánske "„irade“") na výstavbu chrámu. Výstavba súčasnej budovy sa začala v priebehu roku 1760 a chrám bol dokončený v roku 1766, pričom v tom samom roku bol aj vysvätený. Po postavení chrámu sa Dimo Georgiev so synom vydali Vatopedského monastiera na poloostrove Athos, kde sa stretli s arcibiskupom z Edirne od ktorého pre chrám vyprosili dve ikony (ikonu Krista Spasiteľa a ikonu svätej Bohorodičky - Eleusy). Po ich návrate sa v chráme začali konať božské liturgie v cirkevnej slovančine. V roku 1860 prebehla vnútorná úprava chrámu. V roku 1873 bola v chrámovom dvore postavená kaplnka, ktorá bola zasvätená svätým Petrovi a Pavlovi a v roku 1877 bola nad touto kaplnkou postavená zvonica.
Dnes je chrám funkčným farským chrámom Bulharskej pravoslávnej cirkvi. Pod správu farnosti okrem samotného chrámu patrí ešte celkovo trinásť kaplniek, ktoré sa nachádzajú v blízkosti. Jedná sa o Kaplnku svätých apoštolov Petra a Pavla, Kaplnku svätých Konštantína a Heleny, Kaplnku svätej Barbory, Kaplnku svätého Juraja Triumfátora, Kaplnku štyridsiatich svätých mučeníkov, Kaplnku svätého Atanáza, dve kaplnky zasvätené Kozmovi a Damiánovi, Kaplnku svätého Stiliána, Kaplnku svätého Mikuláša, Kaplnku svätého Krištofa, Kaplnku svätého mučeníka Nestora a Kaplnku svätého proroka Eliáša.
Charakteristika.
Autormi budovy sú staviteľskí majstri Dimo Georgiev a jeho syn Georgi Dimov z tzv. „Kosturska“ (región v okolí gréckeho mesta Kastoria). Chrám bol postavený ako trojloďová bazilika bez kupol s jednou apsidou v strede východnej fasády. Celý chrám sa nachádza pod úrovňou okolitého terénu. Pôvodne bol postavený až v hĺbke dvoch metrov pod úrovňou terénu, v roku 1936 bol však terén okolo chrámu znížený a tak sa v súčasnosti jedná o jeden meter. Hĺbka dva metre bola určená sultánskym povolením, v ktorom sa taktiež nachádzalo nariadenie, ktoré prikazovalo, aby bola budova chrámu nízka. Ďalej bol celý chrám ohradený na niektorých miestach až dva metre širokým múrom, čo bolo urobené z dôvodu, aby bola budova chrámu čo najmenej viditeľná a nápadná a zbytočne tak neprovokovala osmanské obyvateľstvo mesta. Budova je dlhá 25 metrov, široká 15 metrov a od podlahy dosahuje výšky 5 metrov (od úrovne terénu okolo chrámu 4 metre). Steny chrámu sú z väčšej časti kamenné.
Vnútorný priestor sa vyznačuje širokým naosom ako aj oltárnym priestorom. V chráme sa nachádza aj ženské oddelenie a predsieň (v jej južnej časti sa nachádza kaplnka), ktoré boli vybudované pri prestavbe interiéru budovy v roku 1860. Ženské oddelenie je spojené s hlavným priestorom naosu mramorovým schodiskom. Naos chrámu je rozdelený na jednotlivé lode dvomi stĺporadiami, pričom každé z nich pozostáva zo štyroch stĺpov. Centrálna hlavná chrámová loď je dvakrát vyššia než bočné lode. V strede chrámu sa na zemi nachádza mramorová pamätná doska s nápisom "1838 g., maj 1" (), ktorý označuje dátum, pokrytia dlážky chrámu mramorovými dlaždicami. V oltárnej časti sa nachádza apsida a šesť ník, ktoré sú vyhĺbené do vnútornej steny. Všetky tri lode zdieľajú spoločnú drevenú strechu s rovnými stropmi. 
Ikonostas, ktorý sa nachádza v chráme patrí k najvzácnejším ikonostasom z obdobia bulharského národného obrodenia. Pochádza z roku 1821 a jeho autormi sú rezbári Kosta Koci a Kosta Pasiko z Metsova patriaci k debărskej drevorezbárskej škole. Ikonostas je trinásť metrov dlhý a v centrálnej časti dosahuje výšky až šesť metrov. Celkovo sa v chráme nachádza až 255 ikon. Freskami bol chrám vyzdobený v roku 1822 a autorom fresiek je Christo Zograf. Dátum vymaľovania aj meno autora sa zachovalo aj na nápise, ktorý sa nachádza na stene nad vchodom do chrámu.
Zvonica.
V chrámovom dvore sa nachádza oddelená zvonica, ktorá bola postavená nad kaplnkou svätých Petra a Pavla v roku 1877. Autormi tejto stavby sú bracigovskí majstri Angel Drangov, Vančo Dragov a Petko Dimitrov. V rokoch 1923 – 1924 bol vo vrchnej časti zvonice namontovaný hodinový mechanizmus s ciferníkom, ktorý bol darom od bulharskej emigrantky žijúcej v cudzine.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.37 z roku 1939 ako "národná starožitnosť", štatút kultúrnej pamiatky bol obnovený aj v Štátnom vestníku č. 20 z roku 1973 – ako dôvody ochrany boli pridané aj architektonická a staviteľská hodnota budovy. Celý názov budovy ako je uvedený na zozname kultúrnych pamiatok národného významu je "Cărkva „Uspenie Bogorodično“" (, doslova "Chrám Zosnutia Bohorodičky"), ďalšie oficiálne názvy sú "Cărkva „Sveta Bogorodica – Uspenie“" (, doslova "Chrám svätej Bohorodičky – Zosnutie") a "Cărkva „Sveta Bogorodica – Dălbokata“" (, doslova "Chrám svätej Bohorodičky – Hlboký").

</doc>
<doc id="600617" url="https://sk.wikipedia.org/wiki?curid=600617" title="Zoznam národných prírodných rezervácií v Česku">
Zoznam národných prírodných rezervácií v Česku

Nasledujúci zoznam národných prírodných rezervácií v Česku obsahuje všetky národné prírodné rezervácie (NPR), ktoré sa v júni roku 2017 nachádzali na území Česka. Celkom sa jedná o 108 rezervácií.Je ich veľa.

</doc>
<doc id="600618" url="https://sk.wikipedia.org/wiki?curid=600618" title="Chrám svätého Demetera (Asenovgrad)">
Chrám svätého Demetera (Asenovgrad)

Chrám svätého Demetera () je pravoslávny chrám nachádzajúci sa v centrálnej časti mesta Asenovgrad v Plovdivskej oblasti v južnom Bulharsku.
Iné názvy.
Chrám je známy aj ako Chrám svätého veľkomučeníka Demetera Myrotočivého (), prípadne Chrám svätého Demetera Myrotočivého ().
Poloha.
Chrám sa nachádza v centrálnej časti mesta Asenovgrad na ulici „Sava Kălvačev“ () č. 4 za budovou asenovgradskej mestskej knižnice.
Dejiny a súčasnosť.
Výstavba chrámu svätého Demetera Myrotočivého je výsledkom národnepatriotického zápasu Bulharov v Asenovgrade za národnú a cirkevnú nezávislosť, ktorý vyvrcholil výstavbou tohoto chrámu v roku 1866. Nad vchodom do chrámu sa nachádza zachovaná pamätná doska, ktorá o tejto skutočnosti informuje. Chrámom kde bude pri liturgiách bude používaný slovanský jazyk mal byť pôvodne Chrám svätej Trojice dokončený v roku 1862. Na výstavbu tohto chrámu boli použité prostriedky vyzbierané spoločne bulharskými aj gréckymi obyvateľmi mesta. Medzi bulharskými a gréckymi duchovnými bola vytvorená dohoda, na základe ktorej bolo ustanované, že grécki duchovní budú slúžiť liturgie pre gréckych obyvateľov v gréčtine a bulharskí duchovní pre bulharských obyvateľov mesta v cirkevnej slovančine. Grécki duchovní však nakoniec krátko po dokončení chrámu vyhnali bulharských duchovných, čo bolo priamou príčinou výstavby Chrámu svätého Demetera. Iniciatíva na výstavbu vzišla od miestnych obyvateľov na čele s Teňom Fučedžim, ktorí aj s ostatnými neskôr pomáhal pri rýchlej výstavbe chrámu. Sultánsky súhlas na výstavbu získali bulharskí obyvatelia mesta s pomocou plovdivských obchodníkov. Chrám bol následne po získaní sultánskeho súhlasutzv. "ferman", alebo "irade"postavený v roku 1866 svojpomocne miestnymi obyvateľmi. Výstavbe sa snažili grécki obyvatelia mesta rôznymi spôsobmi zabrániť. Okrem protestov proti výstavbe patrilo k ich aktivitám napríklad nočné rozoberanie postavených častí chrámu, kvôli čomu bulharskí obyvatelia mesta ustanovili krátko po začiatku výstavby aj hliadky, ktoré miesto výstavby strážili cez deň, ako aj počas noci. Stal sa tak prvým bulharským pravoslávnym chrámom v meste a znamenal pre Bulharov z vtedajšej Stanimaky veľký úspech, keďže sa jednalo o prvé miesto, kde sa božské liturgie konali len v ich jazyku. Spolu s chrámom bola postavená aj malá obytná budova v ktorej sa nachádzala miestnosť určená na výuku ako aj prvé bulharské komunitné centrum v Asenovgrade, ktoré založil Oton Ivanov. V roku 1867 bola pri chráme postavená na základe iniciatívy učiteľa Stojana Džansăzova prvá malá budova "školy svätého Demetera" (). Aj keď budova bola z veľkej časti dokončená už v priebehu roku 1866, niektoré stavebné práce na budove pokračovali až do roku 1868. V rokoch 18911892 bola pri chráme pristavaná zvonica.
Na začiatku 20. storočia sa začal výrazne zvyšovat počet obyvateľov tejto časti mesta (predovšetkým migráciou z blízkych dedín) a budova školy prestala postačovať potrebám obyvateľstva. Na základe tejto skutočnosti vtedajší obecný výbor rozhodol o výstavbe novej budovy, ktorá sa začala 18. marca 1907. V roku 1932 bol chrám vyzdobený maľbami, išlo však už o druhý náter chrám bol už predtým vymaľovaný pri výstavbe. V roku 1952 prebehla veľká reštaurácia chrámu. Dnes je chrám funkčným farským chrámom Bulharskej pravoslávnej cirkvi. Pod správu farnosti okrem samotného chrámu patria ešte dve kaplnky ktoré sa nachádzajú v blízkosti. Jedná sa o kaplnku svätého proroka Eliáša a kaplnku svätých Konštantína a Heleny.
Charakteristika.
Chrám bol postavený svojpomocne bulharskými veriacimi Asenovgradu z tohoto dôvodu je architektúra budovy pomerne jednoduchá a pri výstavbe boli použité lacné materiálu. Zo sultánskeho súhlasu je napríklad zrejmé, že ako spojovací materiál bolo namiesto malty použité blato. Budova je postavená ako trojloďová bazilika s jednou kupolou, jednou apsidou a predsieňou v tvare bulharského písmena „Г“. Budova je dlhá 19 metrov, široká 12 metrov a vysoká 7 metrov. Nachádza sa v priestrannom chrámovom dvore.
Zvonica.
Zvonica je oddelená a bola postavená neskôr v rokoch 18911892. Nachádza sa na nej hodinový mechanizmus s ciferníkmi orientovanými na východ a na západ. Hodiny boli na zvonicu pridané v roku 1904 a boli darom od iniciátorov výstavby samotnej zvonice. Fungovali do roku 1947.
Ikonostas a výzdoba chrámu.
Ikonostas je jednoduchý drevený bez drevorezby, rovnako tak aj arcibiskupský trón. V počiatočnom vzhľade bol 10,5 metra široký a 4 metre vysoký a v jeho strede sa nachádzal veľký drevený kríž, ktorý bol odstránený pravdepodobne počas reštaurácia chrámu na začiatku 50. rokov 20. storočia. Kríž bol následne nahradený plátnom s maľbami umelca Petăra Džamdžieva, ktorý je aj autorom maľbácj v chráme, zhotovených dvadsať rokov predtým. V chráme sa nachádza celkovo 119 ikon a 76 bohoslužobných kníh.

</doc>
<doc id="600620" url="https://sk.wikipedia.org/wiki?curid=600620" title="Heather Watsonová">
Heather Watsonová

Heather Miriam Watsonová (* 19. máj 1992, Guernsey) je britská profesionálna tenistka, ktorá na okruh ITF vstúpila v roku 2009. Je víťazkou zmiešanej štvorhry vo Wimbledone 2016, kde triumfovala spoločne s Fínom Henrim Kontinenom.

</doc>
<doc id="600621" url="https://sk.wikipedia.org/wiki?curid=600621" title="Caroline Garciová">
Caroline Garciová

Caroline Garciová (po francúzsky: "Caroline Garcia"; * 16. október 1993, Saint-Germain-en-Laye) je francúzska profesionálna tenistka a víťazka ženskej štvorhry French Open 2016. Vo svojej kariére vyhrala na okruhu WTA Tour tri singlové turnaje. K tomu pridala šesť deblových trofejí. V rámci okruhu ITF získala jeden titul vo dvojhre a štyri vo štvorhre.

</doc>
<doc id="600622" url="https://sk.wikipedia.org/wiki?curid=600622" title="Caroline Garciaová">
Caroline Garciaová



</doc>
<doc id="600626" url="https://sk.wikipedia.org/wiki?curid=600626" title="Anett Kontaveitová">
Anett Kontaveitová

Anett Kontaveitová (* 24. december 1995, Tallinn) je estónska profesionálna tenistka. Vo svojej doterajšej kariére vyhrala na okruhu WTA Tour päť turnajov. V rámci okruhu ITF získala do apríla 2017 jedenásť titulov vo dvojhre a päť vo štvorhre.

</doc>
<doc id="600627" url="https://sk.wikipedia.org/wiki?curid=600627" title="Tereza Smitková">
Tereza Smitková

Tereza Smitková (* 10. október 1994) je česká profesionálna tenistka.

</doc>
<doc id="600628" url="https://sk.wikipedia.org/wiki?curid=600628" title="Mona Barthelová">
Mona Barthelová

Mona Barthelová (* 11. júl 1990, Bad Segeberg) je nemecká profesionálna tenistka. Vo svojej doterajšej kariére na okruhu WTA Tour vyhrala štyri turnaje vo dvojhre a dva vo štvorhre. V rámci okruhu ITF získala päť titulov vo dvojhre a jeden vo štvorhre.

</doc>
<doc id="600629" url="https://sk.wikipedia.org/wiki?curid=600629" title="Shelby Rogersová">
Shelby Rogersová

Shelby Rogersová (* 13. október 1992, Mount Pleasant, Južná Karolína), je americká profesionálna tenistka. Vo svojej doterajšej kariére nevyhrala na okruhu WTA Tour žiadny turnaj. V rámci okruhu ITF získala do mája 2017 štyri tituly vo dvojhre a dva vo štvorhre.

</doc>
<doc id="600630" url="https://sk.wikipedia.org/wiki?curid=600630" title="Libor Klimek">
Libor Klimek

Doc. JUDr. PhDr. mult. Libor Klimek, PhD., Dr. h. c. (* 1985) je slovenský právnik so zameraním na trestné právo, a to ako advokát, autor kníh a článkov a recenzent. Ovláda 5 jazykov.
Pôsobenie.
V súčasnosti pôsobí ako samostatný advokát so sídlom v Starom Meste Bratislavy. Špecializuje sa iba na trestné právo. Právne služby poskytoval klientom už z 5 krajín.
Popri advokátskej praxi pôsobí na univerzitách, kde vyučuje trestné právo a európske trestné právo. Vyučuje ho na Právnickej fakulte Univerzity Mateja Bela a na Právnickej fakulte Trnavskej univerzity. V Nemecku je profesorom európskeho trestného práva na Právnickej fakulte Lipskej univerzity. Je externým členom komisií pre získavanie doktorátov PhD., a to na Právnickej fakulte Univerzity Komenského (Slovensko), na Právnickej fakulte Univerzity Karlovej v Prahe (Česko) a na Právnickej fakulte Univerzity vo Vilniuse (Litva).
Pravidelne prednáša na medzinárodných konferenciách a na univerzitách doma a v zahraničí. Na Slovensku prednášal na všetkých právnických fakultách. Pokiaľ ide o jeho zahraničné prednášky, trestnoprávne témy prezentoval napr. v Oxforde (Spojené kráľovstvo), v Cambridge (Spojené kráľovstvo), v Lipsku (Nemecko), vo Viedni (Rakúsko), v Moskve (Rusko), v Prahe (Česko) či vo Varšave (Poľsko).
Venuje sa taktiež posudkovej a expertíznej činnosti. Je oponentom diplomových, rigoróznych a dizertačných prác. Je recenzentom odborných a vedeckých kníh vydaných na Slovensku, ako aj v zahraničí. Posudzuje odborné a vedecké články pre domáce a zahraničné časopisy – napr. pre časopis "Justičná revue", ktorý vydáva Ministerstvo spravodlivosti SR, vo Švajčiarsku pre časopis "Pravidlá" [Laws], ako aj aj pre ruský časopis "Ekonomické problémy a právna prax" (Проблемы экономики и юридической практики), ktorý vydáva renomované moskovské vydavateľstvo Yur-VAK. Ako národný expert pre slovenské trestné právo vypracováva právne analýzy pre Ústav právnych vied Poľskej akadémie vied vo Varšave a participuje ako externý člen na jej medzinárodných projektoch.
V minulosti pôsobil ako poradca prvého senátu Ústavného súdu SR vo veciach trestného práva. Pôsobil taktiež na Ministerstve spravodlivosti SR ako spolutvorca zákona č. 274/2017 Z. z. o obetiach trestných činov a spolutvorca Európskej siete pre práva obetí. V minulosti vyučoval na Paneurópskej vysokej škole, na Slovenskej technickej univerzite a na Akadémii Policajného zboru.
Vzdelanie a habilitácia.
Vzdelanie v odbore "Právo" nadobudol v roku 2010 na Fakulte práva Bratislavskej vysokej školy práva, dnes známa ako Paneurópska vysoká škola. V rokoch 2010 až 2013 pôsobil ako interný doktorand v odbore "Trestné právo". V tomto období publikoval viac než 60 diel, a to v siedmych krajinách. Doktorandské štúdium (PhD.) ukončil s vyznamenaním (červený diplom) obhájením práce na tému "European Arrest Warrant" (Európsky zatýkací rozkaz; 499 strán), ktorú v roku 2015 vydalo vydavateľstvo Springer ako monografiu.
Úspešne absolvoval tri rigorózne konania – v roku 2011 v odbore "Trestné právo" (JUDr.), v roku 2014 v odbore "Verejná správa a verejná politika" (PhDr.) a v roku 2016 v odbore "Európske štúdiá" (PhDr.). V roku 2022 mu bol udelený "čestný doktorát" (Dr. h. c.) ako jednému z najmladších právnikov.
Na Právnickej fakulte Trnavskej univerzity bol v rokoch 2017 a 2018 habilitovaný na docenta v odbore "Trestné právo" (doc.), pričom vedecká rada ho odhlasovala jednohlasne.
Autorská a publikačná činnosť.
V publikačnej činnosti sa špecializuje na trestné právo - hlavne v medzinárodnom kontexte. Je akceptovaným autorom doma, ako aj v zahraničí. Doposiaľ publikoval viac než 200 diel, ktoré boli vydané v Spojených štátoch amerických, Spojenom kráľovstve, Holandsku, Švajčiarsku, Poľsku, Maďarsku, Česku, Litve, Rusku a v neposlednom rade aj doma na Slovensku.
V oblasti trestného práva Európskej únie mu patria tri prvenstvá v česko-slovenskom kontexte. Spolu s profesorom Jaroslavom Ivorom a profesorom Jozefom Záhorom je spoluautorom prvého monograficky spracovaného diela na Slovensku ako aj Česku k téme Trestné právo Európskej únie (2013). Je autorom prvej učebnice pre študentov k téme Trestné právo Európskej únie, a to na Slovensku ako aj v Česku (2017). Predniesol prednášku na prvej vedeckej konferencii, ktorá bola venovaná trestnému právu Európskej únie, ktorá sa konala na Právnickej fakulte Karlovej univerzity v Prahe (2015).
Okrem uvedeného, ako prvý a zároveň jediný slovenský právnik publikoval monografie v renomovanom nemeckom vydavateľstve "Springer" (2015, 2017). Taktiež ako prvý slovenský právnik publikoval článok v prestížnom holandskom časopise "European Journal of Crime, Criminal Law and Criminal Justice" (2012).
Kritika.
V rozsiahlom traktáte v apríli 2023 žiadal výpoveď svojej kolegyne a prodekanky Ivany Šoškovej. Prekážalo mu, ako Šošková riešila sťažnosť študentky na jeho osobu. Začiatkom roka totiž jedna zo študentiek obvinila Klimeka z nevhodného správania počas skúšky a práve Šošková túto sťažnosť riešila.
Klimekovi sa Šoškovej postup nepozdával. V dokumente žiadal preveriť, či Šošková nie je „militantná lesba“, ktorá „nenávidí mužov“. Naznačoval, že práve preto ho Šošková diskriminovala, keďže on je heterosexuál. Klimek si o necelé dva týždne priznal chybu, celý dokument vzal späť a osobne sa Šoškovej ospravedlnil.

</doc>
<doc id="600631" url="https://sk.wikipedia.org/wiki?curid=600631" title="Hippias (sochár)">
Hippias (sochár)

Hippias () bol grécky sochár v 4. storočí pred Kr.
O sochárovi Hippiovi je známa len jediná správa, a to od starovekého cestovateľa Pausania, ktorý do svojej sprievodcovskej príručky po Grécku zaznamenal, že bol autorom sochy Skaia zo Samosu, olympijského víťaza v boxe dorastencov. Táto socha stála pred mnohými rokmi na posvätnej pôde olympijskej. Pôvodný Pausaniov text, ktorý uvádzal domovskú krajinu a meno otca Hippia sa nezachoval.

</doc>
<doc id="600632" url="https://sk.wikipedia.org/wiki?curid=600632" title="Carl Mirbt">
Carl Mirbt

Carl Theodor Mirbt (* 21. júl 1860, Gnadenfrei (dnes poľské mesto Piława Górna), Pruské kráľovstvo† 27. september 1929, Göttingen, Nemecko) bol nemecký protestantský teológ, historik a misiológ.
Životopis.
Carl Mirbt navštevoval gymnázium v meste Strehlen (dnešné poľské mesto Strzelin). Následne, v rokoch 1880 až 1885, študoval protestantskú teológiu na univerzitách v Halle an der Saale, Erlangene a Göttingene. V Göttingene bol členom študentského spolku "Akademische Theologische Verbindung Thuringia".
V rokoch 1886 až 1888 bol inšpektorom göttingenského protestantského teologického konviktu.
Licenciát z teológie získal v roku 1888 na univerzite v Göttingene, školiteľom mu bol profesor Hermann Reuter (18171889). Témou jeho dizertačnej práce bolo „"Die Stellung Augustin's in der Publicistik des Gregorianischen Kirchenstreits"“ [Miesto Augustína v spisoch z obdobia sporu o investitúru]. Následne sa habilitoval na teologickej fakulte göttingenskej univerzity a začal pôsobiť ako súkromný docent "cirkevných dejín" a "misiológie".
V roku 1889 sa stal mimoriadnym profesorom a v roku 1890 bol vymenovaný za riadneho profesora cirkevných dejín na univerzite v Marburgu. V akademickom roku 1903/1904 vykonával funkciu rektora tejto univerzity.
V rámci svojho vedeckého výskumu v oblasti cirkevných dejín uplatňoval (historicko-kritické) metodické princípy profánnej historickej vedy.
Od roku 1912 až do svojej emeritácie v roku 1928 bol Carl Mirbt riadnym profesorom cirkevných dejín a misiológie na univerzite v Göttingene. V roku 1914 sa stal čestným členom študentského spolku "Göttinger Wingolf". V akademickom roku 1920/1921 bol rektorom univerzity.
V roku 1918 sa Mirbt podieľal na založení "Nemeckej misiologickej spoločnosti" (Deutsche Gesellschaft für Missionswissenschaft) a súčasne sa stal aj jej prvým predsedom.
V roku 1921 sa stal riadnym členom Göttingenskej akadémie vied.
V rokoch 1927 až 1929 bol predsedom "Spoločnosti pre dolnosaské cirkevné dejiny" (Gesellschaft für niedersächsische Kirchengeschichte).

</doc>
<doc id="600633" url="https://sk.wikipedia.org/wiki?curid=600633" title="Veľmi nebezpečné známosti">
Veľmi nebezpečné známosti

Veľmi nebezpečné známosti je americký romantický dramatický film, natočený v roku 1999. Vo filme hrajú herci ako Sarah Michelle Gellar, Ryan Phillippe, Reese Witherspoon, Selma Blair a Christine Baranski. Film je adaptáciou Nebezpečných známostí, ktoré napísal Pierre Choderlos de Laclos v roku 1782, príbeh je však pozmenený, odohráva sa vo vtedajšej dobe, medzi bohatými teenagermi ktorí navštevujú strednú školu v New Yorku.
Film bol sprístupnený verejnosti dňa 5. marca 1999, získal kritické recenzie zarobil 75 miliónov dolárov po celom svete. Po prvej časti nasledovali ďalšie dve, ktoré boli menej úspešné. Na začiatku roku 2016 bolo oznámené, že sa bude natáčať seriál "Veľmi nebezpečné známosti", v ktorom vystúpi v hlavnej úlohe Sarah Michelle Gellar, čo neskôr bolo zamietnuté a bolo oznámené že namiesto seriálu výjde televízny film.
Zhrnutie deja.
Film sa odohráva v luxusnej štvrti v New Yorku, kde hovorí bohatá a obľúbená teenagerka Kathryn Merteuilová (Sarah Michelle Gellar) o svojej prípravnej škole s pani Caldwellovou (Christine Baranski) a s jej dcérou Cecile (Selma Blairová). Kathryn sľubuje pani Caldwellovej, že dá na škole pozor na naivnú a nepriebojnú Cecile. V tom prichádza Sebastian (Ryan Phillippe), ktorý je známy svojimi záletmi za dievčatami. Pani Caldwellová nie je nadšená z jeho prítomnosti a spoločne so Cecile odchádza. Neskôr sa Kathryn prizná, že jej skutočným zámerom prečo chce dohliadnuť na Cecile v škole je ten, že jej priateľ Kurt, ju opustil práve kvôli nej a chce sa jej pomstiť. Kathryn žiada Sebastiana, aby zviedol Cecile no on odmieta, pretože plánuje zviezť Annette Hargroveovú (Reese Witherspoon), dcéru nového riaditeľa školy, o ktorej je známe že je panna. Kathryn a Sebastian uzavrú stávku, že Sebastian zvedie Annette, a ak Sebastian zlyhá, Kathryn dostane jeho auto - Jaguar XK140, keď uspeje, Kathryn s ním bude mať sex. Sebastián si vedie denník v ktorom si píše o všetkých dievčatách s ktorými sa vyspal.
Sebastianov prvý pokus zviesť Annette zlyhá, pretože sa dozvedela o jeho zlej reputácií. Priatelia, Blaine Tuttle (Joshua Jackson), sa nazdáva, že informátorom o Sebastianovej zlej povesti môže byť Annettin priateľ Greg McConnell (Eric Mabius). Sebastián vie, že Greg je gay a spáva s Blainom. Sebastian ich pristihne pri sexe, ktorý si natočí na kameru, a bude Grega vydierať, no Sebastián mu sľúbi, že videozáznam vymaže ak sa prihovorí u Annette za Sebastiana. Neskôr výjde najavo, že tieto ohováračky o ňom rozšírila pani Caldwellová, matka Cecile. V tom sa rozhodne jej Sebastian pomstiť a zviesť Cecile.
Medzitým sa objavuje sa scéne učiteľ hudby Ronald Clifford (Sean Patrick Thomas), ktorý je zaľúbený do Cecile. Tá sa s týmto tajomstvom prizná Kathryn, ktorá to povie pani Caldwellovej a tá nariadi Ronalda vyhodiť. V tom zavolá Sebastian Cecile do svojho domu, údajne aby jej doručil list od Ronalda a následne ju vydiera aby s ním mala orálny sex. V nasledujúci deň sa Cecile rozpráva sa Kathryn, ktorá jej poradí, aby sa vyspala so Sebastianom, pretože by ju mohol veľa naučiť. 
Sebastian sa zamiluje do Annetty, ktorá sa svojím pocitom stále mu bráni. Sebastian ju nazve pokrytcom, pretože Anette tvrdí, že čaká na svoju skutočnú lásku, ale on tvrdí že on je jej skutočná láska a ona ju odmieta. Následne sa pomilujú a Sebastian vyhráva stávu. Kathryn uvidí že niečo nie je v poriadku tak skúsi zviesť Sebastiana, ktorý sa však nedá pretože je verný Annette. Kathryn ho varuje, že nikto sa nedokáže zmeniť cez jednu noc, preto by si mal uvedomiť čo robí a priznať sa Anette, že išlo iba o obyčajnú stávku. 
Sebastian má vyčitky, vyhľadá Anette a všetko jej povie. Anette sa hnevá a požiada ho aby odišiel. Ten smeruje za Kathryn, prizná prehru, ktorá sa na tom len dobre bavila. Prizná, že vie že je Sebastian zamilovaný do Annette a vysmeje ho, pretože sa vzdal prvej a jedinej osoby ktorú kedy miloval, Sebastian sa zúfalo snaží zistiť, kde je Annette vyzná pravdu a prosí ju o odpustenie. Kathryn zavolá Ronaldovi a hovorí mu, že Sebastian spal so Cecile a tiež priznala že ju Sebastian udrel. Annette sa odmieta vidieť so Sebastianom tak jej pošli jej denník, v ktorom si písal nielen o jeho známostiach ale aj o Kathryn, o tom ako s každým manipuluje a aj o ich stávke, či ku skutočným citom k Annette. Tá ho vyhľadá a uvidí ho na ulici s Ronaldom ktorý ho napadol. Annette sa ich pokúsi zmieriť, no náhodou padne na cestu, pod idúce auto. Sebastian to uvidí, vbehne jej na pomoc a je zrazený taxíkom. Pred smrťou sa Sebastian prizná, že miluje a tá mu odpovie že ho miluje tiež. Ronald si uvedomuje, že Kathryn mu klamala a použil ho aby zabil Sebastiana.
Na Sebastianovom pohrebe, Cecile distribuuje spolužiakom kópie jeho denníka, ktorý bol doručený Annette, s názvom Veľmi nebezpečné známosti. Kathryn je ponižovaná spolužiakmi, jej povesť je zničená a následne jej objavia v jej ruženci kokaín. V závere Annette odchádza v Sebastianovom aute spoločne s denníkom a spomína chvíle, strávené so Sebastianom.

</doc>
<doc id="600635" url="https://sk.wikipedia.org/wiki?curid=600635" title="Amores Perros – Láska je kurva">
Amores Perros – Láska je kurva



</doc>
<doc id="600636" url="https://sk.wikipedia.org/wiki?curid=600636" title="Zoznam slovenských signatárov Charty 77">
Zoznam slovenských signatárov Charty 77

Toto je zoznam doložiteľných slovenských signatárov Charty 77 (signatárov slovenského pôvodu alebo v čase podpisu na Slovensku žijúcich), zoradený podľa dátumu prvého uvedenia ich mena v dokumentoch, zverejňovaných hovorcami Charty.
Údajní slovenskí signatári.
Podľa publikácie "Charta 77" bolo slovenských signatárov 38. Slovenský historik žijúci v Prahe a jeden z prvých signatárov Ján Mlynárik tvrdil, že v zozname chýbajú najmenej štyria pražskí Slováci a ich celkový počet je aspoň 42. Tu sú šiesti údajní slovenskí signatári podľa Mynárika s jeho poznámkou: „Poslední dvaja ako spolupracovníci ŠtB“.

</doc>
<doc id="600637" url="https://sk.wikipedia.org/wiki?curid=600637" title="Mozart in the Jungle">
Mozart in the Jungle

Mozart in the Jungle je komediálno-dramatický televízny webový seriál z produkcie Picrow pre Amazon Studios. Tvorcami sú Roman Coppola, Jason Schwartzman, Alex Timbers a režíruje ho Paul Weitz.
Príbeh je inšpirovaný knihou "Mozart in the Jungle: Sex, Drugs, and Classical Music" (2005), ktorú napísala hobojistka Blair Tindallová ako monografiu jej profesionálnej kariéry v New Yorku, kde hrala na rôznych významných koncertoch so súbormi vrátane Newyorskej filharmónie a orchestrami mnohých Broadwayových predstavení. V seriáli účinkujú: Gael García Bernal ako Rodrigo, postava založená na dirigentovi Gustavovi Dudamelovi a taktiež Lola Kirke, Malcolm McDowell, Saffron Burrows, Hannah Dunne, Peter Vack a Bernadette Peters.
30. januára 2017 Amazon oznámil, že seriál bude predĺžený na štvrtú sériu, ktorá vyšla 16. februára 2018.

</doc>
<doc id="600638" url="https://sk.wikipedia.org/wiki?curid=600638" title="Teodor Zvara">
Teodor Zvara

Teodor Zvara (* 4. január 1907, Čadca† 18. december 1986, Žilina) bol slovenský bábkar a futbalový tréner.
Teodor Zvara sa vyučil za hodinára. Počas svojho života vystriedal niekoľko zamestnaní. Pracoval v technickom referáte mesta Žiliny, bol mechanikom v Telegrafickom slovenskom ústave, zamestnancom športového klubu Žilina.
Od roku 1942 sa venoval ochotníckemu bábkovému divadlu, v roku 1943 spoluzakladal ochotnícku Bábkovú scénu Radosť v Žiline. Ako jedna z jej vedúcich osobností spoluzakladal v roku 1950 prvé profesionálne bábkové divadlo na Slovensku pod názvom Bábková scéna Krajového divadla pracujúcich. V rokoch 19501967 pracoval ako režisér, výtvarník a bábkovodič v Bábkovom divadle v Žiline, kde bol do roku 1952 aj umeleckým vedúcim. Bol prvým profesionálnym technológom výroby bábok na Slovensku. Je autorom bábkovej hry "Keď hračky ožijú" (1951).
Významnú úlohu zohral aj v žilinskom športovom živote. Bývalý brankár pôsobil ako tréner futbalového dorastu a pod jeho vedením patrili žilinskí dorastenci k vtedajšej futbalovej špičke. Trénoval aj dorastencov DŠO Sokol Bytčica. Je po ňom pomenovaný futbalový turnaj mládeže ObFZ Žilina "Memoriál Teodora Zvaru".

</doc>
<doc id="600639" url="https://sk.wikipedia.org/wiki?curid=600639" title="William Wrede">
William Wrede

Georg Friedrich Eduard William Wrede (* 10. máj 1859, Bücken, Hannoverské kráľovstvo; † 23. november 1906, Vroclav, Pruské kráľovstvo) bol nemecký protestantský teológ.
Životopis.
William Wrede sa narodil 10. mája 1859 v severonemeckej obci Bücken ako syn protestantského farára "Ernsta Wredeho" a jeho manželky "Justiny" rod. "Grütter".
Základného vzdelania sa mu dostalo v rodnej obci. Od roku 1874 študoval na gymnáziu v meste Celle. Maturitnú skúšku úspešne zložil v roku 1877.
Následne začal študovať na univerzite v Lipsku protestantskú teológiu. Počnúc letným semestrom 1879 pokračoval v štúdiu v Göttingene. Stal sa členom študentského spolku "Akademische Theologische Verbindung Thuringia". Spomedzi göttingenských profesorov mali na Williama Wredeho najväčší vplyv Albrecht Ritschl (1822 – 1889) a Hermann Schultz (1836 – 1903), v Lipsku to bol predovšetkým Adolf Harnack (1851 – 1930).
Prvú záverečnú štátnu skúšku z teológie úspešne zložil na jar roku 1881. Potom jeden rok pôsobil ako učiteľ v súkromnej škole v meste Liebenburg. Nasledujúce dva roky strávil v kazateľskom seminári v severonemeckom meste Loccum. V rokoch 1884 až 1886 pôsobil ako inšpektor göttingenského protestantského teologického konviktu. Zároveň sa mu podarilo úspešne zložiť aj Druhú záverečnú štátnu skúšku z teológie, a tak mohol už v januári roku 1887 zaujať miesto protestantského farára v obci Langenholzen. Už v septembri roku 1887 však jeho rodinu postihla veľká tragédia – v priebehu desiatich dní mu zomreli obaja rodičia.
Na jeseň roku 1889 sa Wrede rozhodol zanechať praktickú pastoráciu a nastúpil na akademickú dráhu. Presťahoval sa do Göttingenu a na teologickej fakulte tamojšej univerzity začal pracovať na svojej habilitácii. V marci 1891 úspešne obhájil habilitačnú prácu – "Untersuchungen zum ersten Klemensbriefe" [Štúdie k Prvému Klementovmu listu] – a začal tu pôsobiť ako súkromný docent novozákonnej exegézy.
V roku 1893 sa stal mimoriadnym profesorom, v roku 1895 bol vymenovaný už za riadneho profesora Vroclavskej univerzity. Vo Vroclave napokon pôsobil dovedna trinásť rokov.
Na jar roku 1906 dostal zápal pľúc, ku ktorému sa neskôr pridali aj vážne problémy so srdcom. William Wrede zomrel 23. novembra 1906 vo Vroclave.
Wredeho manželkou bola "Elisabeth" rod. "Schultz", dcéra jeho bývalého göttingenského profesora Herrmanna Schultza (1836 – 1903).
Teológia.
William Wrede patril k spoluzakladateľom tzv. Nábožensko-dejinnej školy. Bol stúpencom historicko-kritickej exegetickej metódy. Vždy však zdôrazňoval, že štúdium Nového zákona sa nesmie obmedziť len na výskum novozákonných kánonických spisov. Skutočne porozumieť Novému zákonu je totiž možné len vnímajúc teologicko-historický kontext jeho vzniku, čo nevyhnutne zahŕňa aj výskum "všetkých" dobových dokumentov. Wrede sa zasadzoval za štúdium "vývoja" kresťanskej teológie a porovnávanie teologických intencií jednotlivých novozákonných spisov. Cieľom takéhoto úsilia by malo byť sformulovanie onej jedinečnej, centrálnej myšlienky kresťanstva. V istom zmysle slova však na druhej strane "de facto" dôjde k zániku "teológie Nového zákona", pretože bude nahradená dejinami náboženstva raného kresťanstva ("Religionsgeschichte des Urchristentums"), postavenými na exaktných poznatkoch historickej vedy. Tento názor sa, samozrejme, stretol s kontroverznými ohlasmi.
Každopádne, Wredeho vedecká "metóda" tvorí dodnes podstatnú súčasť historicko-kritickej exegézy Nového zákona. Analýza novozákonného textu sa totiž sústredí aj na problematiku "historického vývoja tradície" – teda na nachádzanie „stôp“ jednotlivých štádií vývoja kresťanského učenia.
Ďalším predmetom Wredeho záujmu bol výskum historických okolností vzniku jednotlivých novozákonných textov. Wrede o. i. detailne preukázal literárnu závislosť Druhého listu Solúnčanom od Prvého listu Solúnčanom a súčasne spochybnil Pavlovo autorstvo Druhého listu Solúnčanom. Voči tomuto názoru však dnes existujú vážne výhrady.
Wrede ako prvý vyslovil názor, že v Markovom evanjeliu je prítomný určitý dogmatický konštrukt, ktorý nazval „"téza o Ježišovom mesiášskom tajomstve"“. Je totiž evidentné, že Ježiš (tak, ako je vykreslený v tomto evanjeliu) zámerne nechcel, aby pred veľkonočnými udalosťami vyšlo plne najavo jeho vykupiteľské poslanie. Wrede však zároveň tvrdil, že presvedčenie, že Ježiš je Vykupiteľ, sa medzi učeníkmi mohlo objaviť až po veľkonočných udalostiach. A preto akékoľvek konštrukty, v ktorých by bolo prítomné chápanie Ježiša ako Mesiáša ešte v čase jeho verejného pôsobenia, musia byť považované za výsledok neskoršej, sekundárnej objektivizácie týchto udalostí. Tento výklad však tiež vyvolal mnohé kontroverzie.
Mimoriadne kritické ohlasy vzbudila aj Wredeho kniha o apoštolovi Pavlovi, v ktorej prestavil tézu, že kresťanstvo má vlastne dvoch zakladateľov – Ježiša a Pavla.

</doc>
<doc id="600640" url="https://sk.wikipedia.org/wiki?curid=600640" title="Novodvorský močál">
Novodvorský močál

Novodvorský močál je prírodná rezervácia ev. č. 2146 na katastrálnom území mesta Frýdek-Místek, Panských Nových Dvoroch a katastrálnom území obce Dobrá v okrese Frýdek-Místek. Oblasť spravuje Agentúra ochrany prírody a krajiny ČR.
Ochrana.
Predmetom ochrany je významný komplex lesných a nelesných mokradí s výskytom ohrozených druhov rastlín a živočíchov.
Lokalita.
Novodvorský močiar sa rozkladá v juhovýchodnej časti Panských Nových dvorov. Vznikol samovoľným vývojom na mieste skoršieho rybníka, ktorého pozostatky vrátane prevalení hrádze možno na mieste ešte pozorovať. Močiar je napájaný potokom Vlček prameniacim blízkosti vo Frýdecko lese. Na niekoľkých miestach potoka sú znateľné víriace pramene.
Flóra.
Močiar sa skladá z dvoch častí, lesný a voľný. Lesná časť je tvorená jaseňom štíhlym ("Fraxinus excelsior") a jelšou lepkavou ("Alnus glutinosa"), ktoré sprevádza dub letný ("Quercus robur") a breza previsnutá ("Betula pendula"), vzácne aj brest horský ("Ulmus glabra)." Kríkové poschodie tvoria najmä krušina jelšová ("Frangula alnus"). Voľná ​​časť bez lesného porastu je tvorená prasličkou lesnou ("Equisetum sylvaticum"), ostricou traslicovitou ("Carex brizoides"), papradkou ("Athyrium filix-femina"), zubačkou žliazkatou ("Dentaria glandulosa"), žerušnicou horkou ("Cardamine amara"), smlzom sivým ("Calamagrostis canescens") a ostružiny ("Rubus").
V prírodnej rezervácii rastie ohrozený diablik močiarny ("Calla palustris"), vstavačovec májový ("Dactylorhiza majalis") a vachta trojlistá ("Menyanthes trifoliata"). 
Fauna.
V období s dostatkom vody sa tu vyskytuje čerebľa pestrá ("Phoxinus Phoxinus") a v blízkosti tôní môžeme uvidieť skokana hnedého ("Rana temporaria"). Žije tu silne ohrozený mlok horský ("Triturus alpestris") a niekoľkokrát tu bola pozorovaná aj kriticky ohrozená vydra riečna ("Lutra lutra"). 

</doc>
<doc id="600642" url="https://sk.wikipedia.org/wiki?curid=600642" title="Metro v Mníchove">
Metro v Mníchove



</doc>
<doc id="600644" url="https://sk.wikipedia.org/wiki?curid=600644" title="Philippe Gilbert">
Philippe Gilbert

Philippe Gilbert (* 5. júl 1982, Liége, Belgicko) je belgický profesionálny cestný cyklista, ktorý preteká za domáci tím Lotto-Soudal. Gilbert je známy ako majster sveta z roku 2012 a jeden z dvojice cyklistov, spolu s Davidem Rebellinim, ktorí vyhrali 3 ardénske klasiky (Amstel Gold Race, La Flèche Wallonne a Liège–Bastogne–Liège) v jednom roku, čo sa mu podarilo v roku 2011. Gilbertovi bola udelená cena Velo d'Or za rok 2011 v UCI World Tour. Ako špecialista na klasiky Gilbert vyhral mnoho jednorazoviek vrátane 2 víťazstiev na Paris–Tours v rokoch 2008 a 2009, dvakrát dominoval aj na Giro di Lombardia, a to v rokoch 2009 a 2010, štyrikrát Amstel Gold Race (2010, 2011, 2014, 2017), La Flèche Wallonne (2011), Liège–Bastogne–Liège (2011), Clásica de San Sebastián (2011), Tour of Flanders (2017) a Paris-Roubaix (2019). Je len druhou osobnosťou v histórii (ako prvý Belgičan), ktorý vyhral všetky 3 ardénske klasiky v jednom roku. V roku 2017 sa Gilbert stal tretím jazdcom po tom, čo Eddy Merckx v roku 1975 a Jan Raas v roku 1979 vyhrali oba Ronde van Vlaanderen a Amstel Gold Race v jednej sezóne. Taktiež zvíťazil v etapách na každej z 3 Grand Tour: 3 etapy na Giro d'Italia (1 v roku 2009 a 2 v roku 2015), 1 etapa na Tour de France (v roku 2011), a 7 etáp na Vuelta a España (2 etapy v rokoch 2010 a 2012, 1 etapa v roku 2013 a 2 etapy v roku 2019). 
Kariéra.
Philippe sa narodil v meste Liége, v oblasti Verviers a s profesionálnou cyklistikou začal v roku 2003 v tíme FDJeux.com. Už v roku 2000 jazdil za tento tím neprofesionálne, aby získal skúsenosti. Gilbert momentálne sídli v Monaco-Ville so svojou ženou Patriciou a jeho synmi Alanom (nar. 2010) a Alexandrom (nar. 2013). Philippov mladší brat Jerome bol kedysi tiež cyklistom. Gilbert sa rozhodol šíriť mier vo svete pomocou športu účasťou na Peace and Sport.
Lotto-Soudal.
2009.
V roku 2009 prestúpil do Silence–Lotto aby viedol domáci tím v klasikách, finišujúc tretí na Okolo Flámska a štvrtý na Amstel Gold Race a Liège–Bastogne–Liège. Tiež vyhral svoju prvú etapu na Grand Tour, a to 20. etapu na Giro d'Italia a vyhral aj jednu etapu, ako aj celkovú klasifikáciu na Ster Elektrotoer. Neskôr počas sezóny zopakoval svoje víťazstvo na Paríž–Tours, atakujúc na poslednom kopci spolu s Tomom Boonenom a Borutom Božičom pred prešprintovaním ich na cieľovej páske. O týždeň neskôr vyhral prestížnu klasiku Okolo Lombardie po tom, čo unikol pelotónu so Samuelom Sánchezom a porazil ho v cieli o polovicu dĺžky. Bolo to jeho štvrté radové víťazstvo počas 10 dní po víťazstvách na Coppa Sabatini, Paríž–Tours a Okolo Piemonte. Na konci roka bol ocenený ako Flám roka, rozpoznávajúc ho ako najlepšieho belgického cyklistu roka.
2010.
V tomto roku vyhral hneď svoju prvú klasiku roka - Amstel Gold Race, ktorá sa konala v apríli. Po agresívnej jazde zahŕňajúcej množstvo útokov vyhral vďaka dobrému ataku na posledných 500 metrov stúpania do cieľa. Závod vyhral pohodlne o niekoľko dĺžok bicykla pred pelotónom. Taktiež vyhral prvú etapu na Okolo Belgicka. Gilbert ukončil sezónu 2010 v úžasnej forme. V posledných mesiacoch roka vyhral dve etapy na Vuelte, pokračujúc víťazstvami na Okolo Piemonte a Okolo Lombardie, čím zopakoval svoje víťazstvá z roku 2009. Okolo Lombardie vyhral už tradične - sólo útokom v ukrutných poveternostných podmienkach.
2011.
V tejto sezóne vyhral Philippe Montepaschi Strade Bianche, preteky obsahujúce 70 kilometrov mačacích hláv. Neskôr zaznamenal štvornásobné postupné víťazstvo: najprv vyhral Brabantse Pijl, potom zopakoval svoju dominanciu na Amstel Gold Race, keď sa odpútal od hlavnej skupiny na Caubergu. O tri dni vyhral Valónsky šíp, keď stratil svojich súperov na Mur de Huy a napokon zvíťazil aj na Liège–Bastogne–Liège, keď porazil bratov Schleckovcov v špurte. Gilbert sa tak stal iba druhým jazdcom, po Davidem Rebellinim z roku 2004, ktorému sa podarilo vyhrať tri ardénske klasiky v jednom roku. Počas prvej polovice sezóny taktiež vyhral etapy na Volta ao Algarve, Tirreno–Adriatico, ako aj celkovú klasifikáciu a etapu na oboch z pretekov Okolo Belgicka a Ster ZLM Toer. Na konci júna vyhral na majstrovstvách Belgicka preteky s hromadným štartom. V júli vyhral úvodnú 191.5 km merajúcu etapu na Tour de France. Vyhral tri sekundy pred Cadelom Evansom, čím si získal žltý dres pre celkového lídra ako prvý jazdec pre tento ročník. Tento vzácny trikot stratil už o deň neskôr po tímovej časovke, no stále nosil zelený a bodkovaný dres aj po druhej etape. Týždeň po Tour Gilbert vyhral Clásica de San Sebastián a v auguste vyhral 3. etapu na Eneco Tour, čo bolo jeho 15. víťazstvo v sezóne!
V septembri Philippe vyhral Grand Prix Cycliste de Québec a s nádielkou ďalších 80 bodov sa stal lídrom rebríčka UCI World Tour. V tejto forme pokračoval aj o dva dni neskôr na Grand Prix Cycliste de Montréal, finišujúc na treťom mieste na pódiu, napriek štartu bez pocitu nátlaku po jeho víťazstve v Quebec City. Týmto umiestnením získal ďalších 50 bodov do hodnotenia UCI. V októbri odjazdil aj taliansku klasiku Okolo Lombardie, kde obsadil ôsmu priečku, keď bol predbehnutý na záverečnom stúpaní. Sezónu ukončil úspešne, čo sa dalo pozorovať na hodnotení UCI World Tour, kde so ziskom 718 bodov pretčil všetkých cyklistov a jeho najbližším súperom bol Cadel Evans, ktorý dokázal vybojovať 584 bodov. Počas sezóny vyhral 18 pretekov, viac než ktorýkoľvek iný cyklista v profesionálnom pelotóne.
Gilbert bol vymenovaný za člena inauguračnej komisie UCI Athletes v roku 2011.
BMC Racing.
2012.
 V tomto roku sa Gilbert dohodol na trojročnom kontrakte s tímom BMC Racing. Ročne mal zarábať tri milióny eur. Medzi jeho ciele v novom drese patrilo obrovské úsilie počas jarných klasík a výpomoc jeho tímovému kolegovi Cadelovi Evansovi, aby dokázal zopakovať svoj triumf na Tour de France. Nič z toho sa nestalo uskutočneným, nakoľko Gilbertove najlepšie umiestnenie na jarných jednodňovkách bolo tretie miesto na Valónskom šípe, kde bol na záverečnom stúpaní porazený Joaquímom Rodríguezom, ktorý vyhral na historickom kopci Mur de Huy iba s malým náskokom 4 sekúnd. Tri dni predtým finišoval ako šiesty na Amstel Gold Race a radoval sa zo zisku účasti v top desať na ardénskej klasike. Obišiel ho aj cieľ doviezť Cadela Evansa do Paríža v žltom a jeho najlepšie umiestnenie v etape na Tour bolo štvrté miesto. Tiež neobhájil oba národné tituly, ktoré vyhral - preteky s hromadným štartom a individuálnu časovku.
26. augusta 2012 Gilbert napokon dokázal vyhrať prvýkrát v sezóne, a to vystúpením v deviatej etape Vuelta a España, po tom, čo unikol spolu s Joaquímom Rodríguezom. Neskôr vyhral aj druhýkrát, a to v devätnástej etape, konajúcej sa 7. septembra.
23. septembra 2012 Gilbert zvíťazil na majstrovstvách sveta v cestnej cyklistike v pretekoch s hromadným štartom, čím získal dúhový dres. Za ním finišovali Edvald Boasson Hagen a Alejandro Valverde, no Gilbert sa o víťazstvo zaslúžil po individuálnom útoku na záverečnom stúpaní na kopci Cauberg.
2013.
 V tejto sezóne Gilbert putoval naproti majstrovstvám sveta bez akéhokoľvek víťazstva v dúhovom drese, pod hrozbou prvej sezóny bez víťazstva, odkedy sa stal profesionálom v roku 2003. Vueltu odštartoval s nádejou, že tu sa vykoná úvodný výkop jeho sezóny už po druhý rok v rade. Po tom, čo bol tesne porazený v šprinte Zděnkom Štybarom v 7. etape napokon Gilbert vybojoval prvé víťazstvo v dúhovom drese, keď chytil a obehol Edvalda Boassona Hagena a vyhral 12. etapu.
2014.
V roku 2014, sa Gilbert dostal do predošlej formy, keď na jar vyhral jeho druhú Brabantse Pijl a po tretíkrát aj Amstel Gold Race.
2015.
 Gilbert finišoval ako tretí na Brabantse Pijl, iba pár sekúnd za jeho tímovým kolegom Benom Hermansom. Na Amstel Gold Race Gilbert nemohol zopakovať jeho víťazné cesty z roku 2014 a finišoval na desiatom mieste po tom, čo sa pokúšal o atak na poslednom kopci dňa Caubergu. Nasledujúcu stredu Gilbert spadol na Valónskom šípe. Neskôr sa zúčastnil Liège–Bastogne–Liège, aj keď si myslel, že je stále mierne zranený a držal sa v hlavnej skupine až po Côte de Saint-Nicolas, kde zlyhal a finišoval ako 36. Z prvého víťazstva sezóny sa mohol radovať na Giro d'Italia, keď obehol vedúcu skupinu na ostrom sklone na konci 12. etapy. To zopakoval aj v 18. etape, kde sa stal účastníkom skorého útoku. Po tom, čo bol stratený na poslednom stúpaní dňa, vrátil sa k hlavnej skupine, z ktorej neskôr atakoval sólo a dotiahol to až do víťazného konca.
2016.
Philippe získal svoje prvé víťazstvo sezóny už vo februári na klasike Okolo Murcie, kde vyhral v šprinte štyroch cyklistov. Tiež vyhral majstrovstvá Belgicka.
Quick-Step Floors.
2017.
Po 4 sezónach pod hlavičkou BMC Racing prestúpil Gilbert na začiatku sezóny 2017 do Quick-Step Floors. Ardénsky diviak exceloval už v prvom preteku sezóny na Volta a la Comunitat Valenciana, kde vyhral kombinačnú klasifikáciu. Gilbert skončil druhý na Dwars door Vlaanderen za spolujazdcom Yvesom Lampaertom. Tento pár vykonal rozhodujúce rozdelenie skupiny spolu s Alexeyom Lutsenkom z tímu Astana a s Lukom Durbridgom z Orica-Scott. Neskôr, 7.5 kilometrov pred cieľom atakoval Yves Lampaert a zvíťazil v preteku až 39 sekúnd pred Gilbertom, ktorý prešprintoval Lutsenka a Durbridga. Neskôr v tom týždni bol Gilbert súčasťou 3-členného belgického úniku, ktorý dopĺňali Greg Van Avermaet (BMC Racing) a Oliver Naesen (Ag2r La Mondiale). Van Avermaet napokon vyhral E3 Harelbeke pred Gilbertom a tretím Naesenom. Nasledujúci týždeň Gilbert vyhral Three Days of De Panne po ataku na Muur van Geraardsbergen počas úvodnej etapy pretekov a sólom to dotiahol k víťazstvu so 17-sekundovým náskokom nad najbližším jazdcom. Preteky vyhral aj celkovo, a to s 38-sekundovým náskokom nad jazdcom tímu Trek-Segafredo Matthiasom Brändlom a tiež vyhral šprintérsku klasifikáciu založenú už pri ataku v otvárací deň. O tri dni neskôr vyhral Okolo Flámska po sólo ataku na Oude Kwaremont, odkedy si držal odstup od hlavnej skupiny po celých posledných 55 kilometrov! Gilbert sa stal prvým jazdcom za posledných dvadsať rokov, ktorý vyhral Okolo Flámska a Liège-Bastogne-Liège. Dva týždne po tom vyhral Amstel Gold Race po štvrtýkrát a stal sa tretím jazdcom, ktorý vyhral Okolo Flámska a Amstel Gold Race v rovnakom roku. Ostatní dvaja sú Jan Raas a Eddy Merckx. Neskôr sa zistilo, že vyhral preteky aj napriek jazde na posledných 130 kilometroch pretekov s malou obličkovou slzou. Zranenie si po pretekoch vyžadovalo liečbu v nemocnici, a to ho obralo o účasť na Valónskom šípe a Liège-Bastogne-Liège. Po zotavení sa predstavil na domácich pretekoch Tour of Belgium. Celkovým štvrtým miestom domácich fanúšikov nesklamal. V júni sa mu ešte podarilo vyhrať 2. etapu na etapáku Okolo Švajčiarska a túto úspešnú prípravu na Tour zavŕšil ocenením pre najbojovnejšieho cyklistu v 5. etape. Toto ocenenie získal po dravom úniku v deň jeho 35. narodenín. Posledným pozoruhodným úspechom roka bola 9. priečka v rovinatej holandsko-belgickej týždňovke BinckBank Tour.
2018.
Druhú sezónu po prebudení klasikárskej legendy začal Gilbert tretím miestom na klasike Vuelta a Murcia. Na februárovú šnúru úspechov nadviazal piatym miestom na Omloop Het Nieuwsblad, kde bol porazený v hromadnom šprinte o 2. miesto. Za zmienku stojí aj 2. miesto v ďalšej z druhotriednych klasík Le Samyn, kde finišoval 24 sekúnd za Holanďanom Nikim Terpstrom. Do kalendára UCI World Tour sa vrhol opäť odvážne. Na známej E3 vyhral hromadný šprint, no bol zdolaný opäť atakom tímového kolegu Terpstru. Na Ronde Philippe opäť explódoval. Obhajca sa umiestnil ako tretí, no titul ostal v tíme. Preteky vyhral, ako už bolo zvykom, Niki Terpstra. Na konci júna sa predstavil aj v štartovej listine pretekov s hromadným štartom o dres národného šampióna. Najvychýrenejšie národné preteky ovládli práve jazdci tímu Quick-Step. Triumfoval Yves Lampaert, hneď za ním si po striebro došiel Gilbert. Svoju húževnatosť prezentoval opäť skvelým výkonom v úniku na Tour de France. Ocenenie pre najagresívnejšieho cyklistu prevzal tento rok v 16. etape. Onedlho však utrpel pri páde vážne zranenie kolena. Akoby zázrakom Belgičan vyliezol späť na cestu a napriek fraktúre odjazdil ešte posledných 60 km etapy. Zranenie si vyžadovalo operáciu a následné zotavenie. V priebehu sezóny sa už nemal vrátiť do pelotónu. Gilbert však akoby zázrakom už o 2 mesiace trénoval a prvé preteky po zranení vyhral! Išlo o klasiku Grand Prix d'Isbergues. Na záver sezóny obsadil príjemné 8. miesto v drsnej klasike Paris-Tours.
2019.
17. profesionálnu sezónu zahájil víťazstvom v 3. etape Tour de la Provence a 10. miestom celkovo. Na Omloop Het Nieuwsblad skončil už tradične v top 10. Prekvapujúco dobrú formu prezentoval na monumentálnej klasike Paris - Roubaix, kde opäť ukázal svoje staré dobré klasikárske schopnosti a na velodróme v Normandii prešprintoval Nilsa Politta. Získal tak 5. monument, čím sa osamostatnil na 1. mieste medzi aktívnymi cyklistami. Okrem Milan-San Remo dokázal zvíťaziť na všetkých z ostatných 4 monumentálnych klasík. Na belgickej klasike Halle–Ingooigem mal v posledných 500 m Gilbert vynikajúcu pozíciu a len tesne sa vyhol pádu v čele pelotónu. Napriek tomu, že vyhral hromadný šprint skončil preteky na 3. mieste. Na najprestížnejšom domácom šampionáte mu len tesne ušlo pódium. Belgičan sa zúčastnil aj menej prestížnych pretekov Adriatica Ionica Race, kde obsadil raz druhé a raz tretie miesto. V bodovacej súťaži skončil tretí. V poslednej etape BinckBank Tour obsadil 5. priečku a celkovo skončil na 13. mieste. Na španielskej Vuelte vyhral 2 etapy! A to 12. a 17. Celkovo skončil 32., v bodovacej súťaži 7. a v horskej 15. Na MS spadol a nebol schopný dohnať hlavnú skupinu, a teda odstúpil.
Lotto-Soudal.
2020.
V auguste 2019 podpísal Belgičan kontrakt so svojím bývalým klubom z jeho rodnej krajiny Lotto-Soudal. Upísal sa im na 3 roky, teda do konca sezóny 2022. V roku 2020 odjazdil 18 dní v pelotóne pred vypuknutím pandémie coronavírusom. Na klasike Omloop Het Nieuwsblad finišoval na 8. priečke.
Umiestnenie na pretekoch Grand Tour.
DNF – nedokončil
TBA - ešte sa nekonalo
Umiestnenie v klasikách.
DNF – nedokončil
TBA - ešte sa nekonalo
Kontroverzie.
Gilbert bol obvinený z užívania kortizónu anonymným bývalým tímovým kolegom z Lotto počas dominantnej periódy s Omega Pharma–Lotto. Obvinenie Belgičan vehementne zamietol.

</doc>
<doc id="600645" url="https://sk.wikipedia.org/wiki?curid=600645" title="Vasilij Krylov">
Vasilij Krylov



</doc>
<doc id="600646" url="https://sk.wikipedia.org/wiki?curid=600646" title="Kiki Bertensová">
Kiki Bertensová

Kiki Bertensová (* 10. december 1991, Wateringen) je holandská profesionálna tenistka. Vo svojej doterajšej kariére na okruhu WTA Tour vyhrala tri singlové a šesť deblových turnajov. V rámci okruhu ITF získala sedem titulov vo dvojhre a jedenásť vo štvorhre.

</doc>
<doc id="600647" url="https://sk.wikipedia.org/wiki?curid=600647" title="Hérofón (sochár)">
Hérofón (sochár)

Hérofón () bol grécky sochár z prelomu 2. a 1. storočia pred Kr.
Anaxagorov syn Hérofón, bol grécky sochár z Macedónie, činný pravdepobne na konci 2. a na začiatku 1. storočia pred Kr. Od starovekých autorov sa o ňom nezachovala správa. V marci roku 1879 bol však počas vykopávok v Olympii pod vedením nemeckého archeológa Ernsta Curtia objavený na bielom vápencovom podstavci nápis (v hornej časti značne poškodený), ktorý hlásal, že Hérofón zhotovil v mene Éliďanov sochu Romy venovanú ako votívny dar Diovi Olympijskému. Znalci nápis datujú do rímskych čias a z veľkých rozmerov podstavca predpokladajú, že aj socha mohla mať značné rozmery.

</doc>
<doc id="600649" url="https://sk.wikipedia.org/wiki?curid=600649" title="Océane Dodinová">
Océane Dodinová

Océane Dodinová (* 24. október 1996, Lille) je francúzska profesionálna tenistka. Vo svojej doterajšej kariére na okruhu WTA Tour vyhrala jeden singlový turnaj. V rámci okruhu ITF získala do apríla 2017 osem titulov vo dvojhre.

</doc>
<doc id="600650" url="https://sk.wikipedia.org/wiki?curid=600650" title="Mešita Taš Kjuprju">
Mešita Taš Kjuprju



</doc>
<doc id="600654" url="https://sk.wikipedia.org/wiki?curid=600654" title="Chrám svätej Trojice">
Chrám svätej Trojice



</doc>
<doc id="600656" url="https://sk.wikipedia.org/wiki?curid=600656" title="Irina-Camelia Beguová">
Irina-Camelia Beguová

Irina-Camelia Beguová (* 26. august 1990, Bukurešť) je rumunská profesionálna tenistka. Vo svojej kariére vyhrala na okruhu WTA Tour tri singlové turnaje, prvý na tvrdom povrchu v Taškente a druhý na Korea Open 2015. Vybojovala aj štyri deblové trofeje. V rámci okruhu ITF získala jedenásť titulov vo dvojhre a devätnásť vo štvorhre.

</doc>
<doc id="600657" url="https://sk.wikipedia.org/wiki?curid=600657" title="Caroline Garcia">
Caroline Garcia



</doc>
<doc id="600658" url="https://sk.wikipedia.org/wiki?curid=600658" title="Mona Barthel">
Mona Barthel



</doc>
<doc id="600659" url="https://sk.wikipedia.org/wiki?curid=600659" title="Shelby Rogers">
Shelby Rogers



</doc>
<doc id="600662" url="https://sk.wikipedia.org/wiki?curid=600662" title="Julia Putincevová">
Julia Putincevová

Julia Antonovna Putincevová (* 7. január 1995, Moskva) je ruská profesionálna tenistka, od júna 2012 reprezentujúca Kazachstan. Vo svojej doterajšej kariére nevyhrala na okruhu WTA Tour žiadny turnaj. V rámci okruhu ITF získala do februára 2017 šesť titulov vo dvojhre.

</doc>
<doc id="600663" url="https://sk.wikipedia.org/wiki?curid=600663" title="Misaki Doiová">
Misaki Doiová

Misaki Doiová (* 29. apríl 1991, Ōamishirasato, Čiba, Japonsko) je japonská profesionálna tenistka hrajúca ľavou rukou. Vo svojej doterajšej kariére na okruhu WTA Tour vyhrala po jednom singlovom a deblovom turnaji, rovnako aj v úrovni WTA 125s. V rámci okruhu ITF získala do júla 2016 päť titulov vo dvojhre a tri vo štvorhre.

</doc>
<doc id="600664" url="https://sk.wikipedia.org/wiki?curid=600664" title="Julia Boserupová">
Julia Boserupová

Julia Boserupová (* 9. september 1991, Santa Monica, Kalifornia) je americká profesionálna tenistka s dánskymi koreňmi. Vo svojej doterajšej kariére na okruhu WTA Tour nevyhrala žiadny turnaj. V rámci okruhu ITF získala do júna 2017 tri tituly vo dvojhre a jeden vo štvorhre.

</doc>
<doc id="600665" url="https://sk.wikipedia.org/wiki?curid=600665" title="Monica Puigová">
Monica Puigová

Monica Puigová (* 27. september 1993, San Juan) je portorická profesionálna tenistka a olympijská víťazka ženskej dvojhry na Letných olympijských hrách 2016, čím sa stala prvým športovcom reprezentujúcim Portoriko, ktorý získal zlatú olympijskú medailu. Vo svojej doterajšej kariére na okruhu WTA Tour vyhrala v máji 2014 turnaj na štrasburskej antuke. V rámci okruhu ITF získala šesť titulov vo dvojhre.

</doc>
<doc id="600669" url="https://sk.wikipedia.org/wiki?curid=600669" title="Chrám svätého Vasiľa a svätej Maríny">
Chrám svätého Vasiľa a svätej Maríny

Chrám svätého Vasiľa a svätej Maríny () je pravoslávny chrám nachádzajúci sa v miestnej časti Metocha v centrálnej časti mesta Asenovgrad v Plovdivskej oblasti v južnom Bulharsku.
Charakteristika.
Chrám svätého Vasiľa a svätej Maríny sú vlastne chrámy dva. Na mieste stál najskôr chrám svätej Maríny, ku ktorému patrí aj kaplnka Zosnutia svätej Anny a neskôr v roku 1859 bol v tesnej blízkosti postavený chrám svätého Vasiľa, ktorý mal pôvodne slúžiť len ako kaplnka a preto je aj postavený tým štýlom. Je to jednoloďová budova s jednou apsidou a neskôr pristavaným nartexom (chrámová predsieň). Chrám svätej Maríny bol zbúraný a liturgické predmety zvnútra boli premiestnené do chrámu svätého Vasiľa vrátane dreveného ikonostasu a ikon. Z chrámu svätej Maríny ostala zvonica z roku 1840, ktorá od doby zbúrania chrámu slúži ako zvonica pre chrám svätého Vasiľa, ako aj malá kaplnka Zosnutia svätej Anny.

</doc>
<doc id="600670" url="https://sk.wikipedia.org/wiki?curid=600670" title="Kaplnky svätého Štefana a svätého Kozmu a Damiána">
Kaplnky svätého Štefana a svätého Kozmu a Damiána

Kaplnky svätého Štefana a svätého Kozmu a Damiána () sú pravoslávne kaplnky nachádzajúce sa v miestnej časti Ambelino v centrálnej časti mesta Asenovgrad v Plovdivskej oblasti v južnom Bulharsku.
Charakteristika.
Rok ich výstavby je neznámy. Nachádzajú sa v miestnej časti Ambelino neďaleko chrámu svätého Juraja, ku ktorému aj jurisdikčne patria. Sú architektonicky najzaujímavejšie zo všetkých asenovgradských kaplniek. Predstavujú dve samostatné kaplnky s dvoma samostatnými vchodmi, ale ich najdlhšie steny sú spoločné. Spája ich aj portál vystavaný v spoločnej stene. Južná, menšia kaplnka je zasvätená svätým Kozmovi a Damiánovi, jej loď má nepravidelný tvar a apsida je vtesaná do steny. Dve okná a dvere sa nachádzajú na južnej strane kaplnky a preto, že kaplnka je čiastočne vkopaná do zeme okná sú len 60 cm vysoko od zeme. Stenomaľby v kaplnke pochádzajú z 19. storočia. Severnejšia kaplnka zasvätená svätému Štefanovi má taktiež nepravidelný tvar a je o niečo väčšia. Na jej severnej strane sa nachádzajú okná a hlavný vchod do obidvoch kaplniek. Podlaha je tvorená z kamenných blokov. V obidvoch kaplnkách sa nachádzajú staré ikonostasy zo 17. storočia. Hovorí sa, že toto je miesto, kde zosnul známy bulharský národný buditeľ a kňaz Pajsij Chilendarský.

</doc>
<doc id="600671" url="https://sk.wikipedia.org/wiki?curid=600671" title="Dom doktora Stojana Čomakova">
Dom doktora Stojana Čomakova

Dom doktora Stojana Čomakova (), známa aj ako Čomakovov dom () je meštiansky dom s lekárňou z druhej polovice 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dom doktora Stojana Čomakova dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Săborna“ () č. 18.
Dejiny a súčasnosť.
Budova bola postavená v rokoch 18581860 pre potreby doktora Stojanovi Čomakovovi, jedného z najvýraznejších bojovníkov za samostatnú bulharskú cirkev v období Bulharského národného obrodenia a jedného z prvých diplomovaných lekárov pôsobiacich v Plovdive v období pred oslobodením Bulharska. Je pravdepodobné, že posledné stavebné úpravy boli dokončené až v roku 1870. V roku 1885 bola budova čiastočne rekonštruovaná. Stavebné úpravy boli vykonané z dôvodu svadby dcéry Stojana Čomakova Márie.
Po oslobodení Bulharska následníci doktora Čomakova (dcéra Mária s mužom) venovali dom, aby slúžil ako rezidencia kniežaťa Ferdinanda I.. Na príkaz kniežaťa Ferdinanda I. bola v roku 1895 na budove vykonaná ďalšia rekonštrukcia, ktorá vzhľad budovy priblížila vzhľadu západoeurópskych budov, no zároveň ho podstatne vzdialila od bulharského obrodeneckého slohu v ktorom bol dom pôvodne postavený.
Začiatkom 20. storočia bola budova nevyužívaná a chátrala. V roku 1916 v dome dočasne žila grófka Anna de Grenaud, manželka bulharského diplomata Dimităra Stančova. Neskôr bol dom využívaný ako sklad tabaku, v rokoch 19201928 slúžil ako sirotinec pre vojnové siroty a následne bol opäť premenený na skladisko tabaku.
V roku 1950 bola budova reštaurovaná a následne v rokoch 19501980 slúžila ako sídlo detského oddelenia Národnej knižnice Ivana Vazova. V tomto období prešla budova aj ďalšou reštauráciou.
Od roku 1980 je budova sídlom stálej expozície „Zlaťu Bojadžiev“.
Charakteristika.
Dom doktora Stojana Čomakova je veľká dvojposchodová postavená v neoklasicistickom architektonickom slohu. V základoch budovy boli využité pevnostné steny antického Filipopolu. Vzhľadom k obdobiu svojho vzniku išlo o modernú masívnu stavbu. 
Budova má plne symetrické usporiadanie. K hlavnému vchodu do budovy, ktorý sa nachádza v centrálnej časti hlavnej fasády vedie schodisko nad ktorým sa nachádza balkón s železným kovaným zábradlím. Vo vrchnej centrálnej časti fasády sa nad balkónom nachádza trojuholníkový frontón. V centrálnej časti vchodového vestibulu sa nachádza trojramenné schodisko, ktoré vedie do salónu na prvé poschodie. Samotný salón je od schodiska oddelený malou predsieňou. Výška vestibulu na prízemí je 2,80 metra a výška salónu na prvom poschodí je 4,50 metra. 
Interiér budovy sa vyznačuje bohatou ornamentálnou výzdobou, pričom medzi ornamentami prevláda motív Slnka.
V dvore pred hlavnou fasádou budovy sa nachádza pamätník venovaný Zlaťovi Bojadžievovi.
Stála expozícia „Zlaťu Bojadžiev“.
"Stála expozícia „Zlaťu Bojadžiev“" () sídli v budove od roku 1980. Je venovaná dielu významného bulharského umelca Zlaťa Bojadžieva. Obrazy Zlaťa Bojadžieva sú vystavené vo všetkých miestnostiach budovy. Ide o najväčšiu zbierka jeho diel, ktorá predstavuje viac ako 70 obrazov.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.4 z roku 1995, pričom ako dôvod ochrany bola uvedená architektonicko-umelecká hodnota budovy. Názov budovy ako je uvedený na zozname kultúrnych pamiatok národného významu je "Kăšta na doktor Stojan Čomakov" (, doslova "Dom doktora Stojana Čomakova").

</doc>
<doc id="600672" url="https://sk.wikipedia.org/wiki?curid=600672" title="Chrám svätého Juraja (Plovdiv)">
Chrám svätého Juraja (Plovdiv)

Chrám svätého Juraja () je chrám Bulharskej pravoslávnej cirkvi z druhej polovice 19. storočia, ktorý sa nachádza v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Iné názvy.
Chrám je známy aj pod názvami Chrám svätého veľkomučeníka Juraja Víťazného (), alebo Chrám svätého Juraja Víťazného ().
Lokalita.
Chrám svätého Juraja sa nachádza v centrálnej časti mesta Plovdiv v štvrti "Maraša" () na ulici „Trajko Kitančev“ (, doslova "ulica Trajka Kitančeva“"), na križovatke s ulicou „Janko Sakăzov“ (, doslova "ulica Janka Sakăzova“"). Leží neďaleko nábrežia rieky Marica. 
Dejiny.
Prvá budova.
Prvý chrám bol na mieste postavený v roku 1730 a už v tomto prvom chráme sa slúžili liturgie v bulharčine. Niekedy okolo roku 1770 bol tento chrám zničený Turkami. 
Druhá budova.
Druhá budova bola s najväčšou pravdepodobnosťou trojloďová pseudobazilika s polkruhovou apsidou a s oddelene stojacou niekoľkoposchodovou zvonicou, ktorá sa nachádzala v blízkosti severozápadnej časti chrámu.
Iniciatíva na výstavbu nového chrámu sa objavila v priebehu roku 1846. S iniciatívou prišli obyvatelia bulharskej štvrti Maraša, keďže chceli mať opäť chrám, kde by sa slúžili liturgie v bulharčine, ako aj na protest proti zvyšujúcemu sa gréckemu vplyvu. Chrám postavený na základoch pôvodného chrámu v rokoch 18471848. Chrám nechal postaviť Georgi Marazli, ktorý na výstavbu daroval aj pozemok, pričom výstavbu budovy finančne podporil významný plovdivský občan Stojan Todorov Čalăkov, ktorý taktiež zabezpečil sultánsky ferman (špeciálne povolenie) pre výstavbu. 
V roku 1848 bola v chrámovom dvore postavená a pri príležitosti vysvätenia chrámu taktiež otvorená taktiež aj budova bulharskej chrámovej školy.
V roku 1876 bol v chrámovom dvore obesený účastník Aprílového povstania Vasil Sokolski. 
Chrám bol vážne poškodený ruskou delostreleckou guľou 3. januára 1878 počas bojov v priebehu v priebehu rusko-tureckej osloboditeľskej vojny. Peniaze na opravu chrámu sa začali zbierať krátko po zničení pôvodnej budovy z roku 1848 a celá zbierka nakoniec trvala tri roky. Vo februári 1881 bola na miesto prizvaná skupina expertov, aby posúdili možnosť opravy budovy. Na základe prehliadky bolo odporučené zvyšky budovy zdemolovať do základov a chrám postaviť ako novú budovu. Následne bolo rozhodnuté držať sa tohto odporúčania a pri tejto príležitosti ešte pokračovať vo finančnej zbierke a budovu zároveň rozšíriť.
Súčasná budova.
Základný kameň novej budovy bol položený 17. mája 1881. Výstavba bola ukončená v polovici 1883. Chrám bol vysvätený 26. októbra 1883. V roku 1903 bola k budove chrámu pristavená zvonica.
V roku 1985 budova získala štatút kultúrnej pamiatky miestneho významu.
Charakteristika.
Súčasná budova bola postavená podľa projektu architekta Josefa Schnittera. 
Budova je postavená v štýle ruského klasicizmu druhej polovice 19. storočia. Zároveň však bola dodržaná tradícia chrámových stavieb z obdobia bulharského národného obrodenia a chrám tak bol postavený ako trojloďová pseudobazilika. Vo východnej oltárnej časti je budova zakončená veľkou polkruhovou apsidou. Nad centrálnou časťou naosu sa nachádza polkruhová kupola postavená na vysokom tambure.
Pred severným ako aj južným vchodom do chrámu sa nachádza schodisko vedúce k portiku v dórskom štýle, ktorý je vo vrchnej časti zakončený trojuholníkovým frontónom. 
Zvonica.
Rovnako ako chrám, aj zvonica je dielom architekta Josefa Schnittera. Zvonica je dvojposchodová a bola pristavená k fasáde budovy pred západným vchodom do budovy. Zvonicu podopierajú štyri stĺpy štvorcového pôdorysu, medzi ktorými sa nachádza priechod k hlavnému vchodu do chrámu. Vo vrchnej časti je zvonica zakončená kupolou.
Interiér.
V západnej časti naosu sa nachádza balkón. Podlaha je vystlaná mramorovými doskami.
Ikonostas a ikony.
Ikonostas v chráme je z obdobia bulharského národného obrodenia a pochádza z pôvodnej (druhej) budovy chrámu z roku 1848. Zhotovený bol v empírovom štýle. Najvýznamnejšími ikonami z ikonostasu sú diela významného maliara ikon Nikolu z Adrianopolu, ktorý ich zhotovil v rokoch 1845 a 1849. Významné sú aj ikony debărského maliara ikon Ivana Georgiv-Spaovského zo začiatku 20. storočia.
Patrocínium.
Chrám je zasvätený svätému veľkomučeníkovi Jurajovi Víťaznému
"Chrámový sviatok": 6. máj, na sviatok svätého veľkomučeníka Juraja Víťazného
Štatút a dôvod pamiatkovej ochrany.
Kategória: kultúrna pamiatka miestneho významu
Rok zaradenia do predbežného zoznamu pre udelenie štatútu kultúrnej pamiatky: 1980
Rok vyhlásenia za kultúrnu pamiatku: 1985
Dôvod ochrany: umelecká hodnota stavby
Oficiálny názov v zozname Národného inštitútu pre nehnuteľné kultúrne dedičstvo: "Cărkva „Sveti Georgi“" (, doslova "Chrám svätého Juraja") 

</doc>
<doc id="600673" url="https://sk.wikipedia.org/wiki?curid=600673" title="Orta mezar">
Orta mezar

Orta mezar (), nazývané aj Židovské kúpele () sú bývalé turecké kúpele z 15. storočia, nachádzajúce sa blízko bývalej mešity Taš kjuprju v centrálnej časti mesta Plovdiv v Plovdivskej oblasti v južnom Bulharsku. Budova má priznaný štatút kultúrnej pamiatky.
Charakteristika a dejiny.
Staré kúpele Orta mezar sú jedna z najstarších budov v Plovdive postavená v 15. storočí po tom, ako si Turci po obsadení Plovdivu začali v tejto časti mesta stavať vlastnú štvrť, ktorej hovorili Orta mezar a rovnako boli pomenované kúpele. Orta mezar sa dá preložiť ako „centrálny cintorín“ a miestni tejto časti mesta hovorili takto z toho dôvodu, že sa v nej hrobové časti striedali s obytnými, v štvrti žilo počas jej histórie turecké a židovské obyvateľstvo. Väčšina starých domov bývalej štvrte bola zbúraná v 80. rokoch 20. storočia. Kúpele ostali zachované a dlho nebola budova nijako využívaná. V roku 2005 bola predaná do súkromných rúk a fungovala ako predajňa a sklad nábytku a do budúcnosti mala byť z budovy urobená umelecká kaviareň. Naneštastie vo februári roku 2016 budovu postihol rozsiahly požiar, ktorý ju vážne poškodil. V súčasnosti je v havarijnom stave.

</doc>
<doc id="600679" url="https://sk.wikipedia.org/wiki?curid=600679" title="Mahmud Spravodlivý">
Mahmud Spravodlivý



</doc>
<doc id="600680" url="https://sk.wikipedia.org/wiki?curid=600680" title="Selma Blairová">
Selma Blairová

Selma Blairová (neprechýlene Selma Blair; * 23. jún 1972, Southfield, Michigan, USA) je americká herečka, ktorá sa preslávila filmami ako sú "Veľmi nebezpečné známosti" (1999), "Highway" (2002), "Hellboy" (2004), "Hellboy 2 - zlatá armáda" (2008), "Čierny kôň" (2011) a "Mothers and Daughters" (2016)
Detstvo a mladosť.
Selma Blair sa narodila v meste Southfield v štáte Michigan, ako najmladšia so štyroch detí sudkyne Molly Ann Cooke a právnika Elliota I. Beitnera. Je židovského pôvodu a jej hebrejské meno je Bat-Sheva. Jej otec bol právnikom, ktorý pôsobil v Americkej demokratickej strane až do svojej smrti. Jej rodičia sa rozviedli, keď mala Selma 23 rokov a následne si legálne zmenila svoje priezvisko na Blair.
Navštevovala Hillelovu židovskú dennú školu vo Farmington Hills a neskôr Cranbrook Kingswood v Bloomfield Hills a tiež aj Kalamazoo College, kde študovala fotografiu a účinkovala v menších divadlách. Na strednej škole neznášala svoje meno natoľko, že si nechala od ostatných hovoriť "Blair" alebo Bat-Sheva. 
Kariéra.
V roku 1994 ukončila štúdium fotografie a na radu jedného z jej známych začala navštevovať hereckú školu. Jej prvá skúsenosť s filmom bola v roku 1997, kedy prepožičala svoj hlas do hororu Vreskot 2, v tom istom roku získala svoju prvú väčšiu úlohu v celovečernom filme "The Strong Island Boys", založenú na skutočných udalostiach na ulici Long Island 80. Alec Baldwin na ňu zareagoval priaznivo - nazval ju typom "medzi Debrou Wingerovou a Marlene Dietrichovou".
Neskôr bola vybraná, aby prevzala jednu z hlavných úloh vo filme "Amazon High" spolu s Karlom Urbanom. Film bol tiež navrhnutý ako tretia séria v mytologickom žánri Hercules a Xena, žiaľ nikdy nebol vysielaný. Tiež sa zúčastnila konkurzu na "Buffy Vampire Slayer", ale márne, pretože rolu získala Sarah Michelle Gellarová. Tehotnú teenagerku stvárnila vo filme "Ťažké časy".
Tiež účinkovala vo videoklipe "Every You Every Me" od skupiny Placebo - skladba bola uvedená na soundtracku k filmu "Veľmi nebezpečné známosti". Spoločne so Sarah Michelle Gellar a Ryanom Phillippeom sa objavila v dramatickom filme "Veľmi nebezpečné známosti" z roku 1999, ktorý je založený na románe z 18. storočia "Les Liaisons Dangereuses", Selma stvárnila úlohu nevinnej študentky Cecile, ktorá podľahne zvodom erotomana Sebastiana. Film zaistil Selme nomináciu na MTV Movie Award za "Najlepší prielomový výkon" a víťazstvo za "Najlepší bozk", spoločne so Sarah Michelle Gellarovou. 
S herečkou Reese Witherspoonovou sa stretla pri natáčaní komédie "Pravá blondínka" v roku 2001, kde si zahrala jednu z vedľajších postáv. V roku 2002 hrala po boku Jakea Gyllenhaala "Highaway", v rovnakom roku tiež vo filme "Jednoducho sexi" s Cameron Diazovou a Christinou Applegatovou. 
V roku 2004 si zahrala v dobrodružnom fantasy filme "Hellboy", stvárnila depresívnu superhrdinku Liz Sherman. O rok neskôr si zahrala úlohu od režiséra Johna Carpentera v dráme "Hmla", po boku herečky Maggie Grace. 
V roku 2006 prepožičala svoj hlas do animovanej rozprávky "Hellboy Animated: Sword of Storms", urobila rovnako aj v roku 2007 v rozprávke "Hellboy Animated: Blood and Iron". 
S hercom Antoniom Banderasom a Meg Ryan hrala vo vedľajšej úlohe vo filme "Milenec je zločinec!", v rovnakom roku sa dočkal film Hellboy druhej časti, s názvom "Hellboy 2 : zlatá armáda". 
V roku 2011 si zahrala spoločne s Miou Farrow vo filme "Čierny kôň" . Objavovala sa skôr vo filmoch s nižším rozpočtom. V roku 2012 bola vyhodená produkciou seriálu "Kurz sebaovládania", pretože sa sťažovala na pracovnú morálku. 
V roku 2016 sa objavila v štyroch častiach seriálu "American Crime Story" a spolu s Christinou Ricciovou, Courteney Coxovou a Susan Sarandonovou sa objavila vo filme "Monthers and Daughters". 
V septembri 2022 bola Blairová jednou zo súťažiacich v 31 sérii Dancing with the Stars. V piatom týždni súťaže Blairová musela odstúpiť zo súťaže, na odporúčanie svojich lekárov, kvôli jej zhoršujúcemu zdravotnému stavu. 
Súkromný život.
V roku 1990 zomrel Selmin priateľ, len vo veku osemnásť rokov, čo ju veľmi poznačilo. Dňa 24. januára 2004, po šiestich mesiacoch chodenia, si Selma vzala spisovateľa a producenta Ahmeta Zappu (syna hudobníka Franka Zappu). V roku 2006 Selma požiadala o rozvod pre nezlučiteľné rozdiely. 
V roku 2010 začala Selma chodiť s módnym návrhárom Jasonom Bleickom. V júli 2011 sa im narodil syn Arthur Saint Bleick a v roku 2012 sa s Bleickom rozišla.
V októbri 2018 priznala na sociálnej sieti že trpí sklerózou multiplex. Toto ochorenie vraj jej telo postihlo už 15 rokov skôr ako jej bola choroba diagnostikovaná a pri chôdzi potrebuje palicu. Vo februári 2019 sa u nej začala prejavovať spastická dysfonia ktorá postihla jej hlas. Blairová napísala o svojich skúsenostiach so sklerózou multiplex vo svoej monografii, "Mean Baby: A Memoir of Growing Up", ktorá bola publikovaná v máji 2022. 

</doc>
<doc id="600681" url="https://sk.wikipedia.org/wiki?curid=600681" title="Selma Blair">
Selma Blair



</doc>
<doc id="600682" url="https://sk.wikipedia.org/wiki?curid=600682" title="Irina Falconiová">
Irina Falconiová

Irina Falconiová (* 4. máj 1990, Portoviejo) je americká profesionálna tenistka. Vo svojej doterajšej kariére na okruhu WTA Tour nevyhrala žiadny turnaj. V rámci okruhu ITF získala päť titulov vo dvojhre a tri vo štvorhre.

</doc>
<doc id="600683" url="https://sk.wikipedia.org/wiki?curid=600683" title="Lauren Davisová">
Lauren Davisová

Lauren Davisová (* 9. október 1993 Gates Mills, Ohio) je americká profesionálna tenistka. Vo svojej doterajšej kariére na okruhu WTA Tour vyhrala jeden turnaj, keď začiatkom januára ovládla podnik v Aucklande. V rámci okruhu ITF získala do mája 2017 sedem titulov vo dvojhre.

</doc>
<doc id="600684" url="https://sk.wikipedia.org/wiki?curid=600684" title="Colours of Ostrava">
Colours of Ostrava

Colours of Ostrava je multi-žánrový hudobný festival, ktorý sa koná každoročne od roku 2002 v Ostrave. Prvý ročník festivalu v roku 2002 sa konal v centre Ostravy v oblasti Stodolní ulice, na výstavisku Černá louka a v klube Bumerang. Postupne festival rástol a od Stodolní ulice sa prenáša do priestoru Slezkoostravského hradu a na ďalšie miesta v centre Ostravy. Od roku 2012 sa festival koná v priemyselnom areáli národnej kultúrnej pamiatky Dolní oblast Vítkovice, blízko centra Ostravy.
Koná sa štyri dni, tretí alebo štvrtý týždeň v júli. V roku 2015 ho navštívilo cez 43 000 ľudí.

</doc>
<doc id="600685" url="https://sk.wikipedia.org/wiki?curid=600685" title="Suchoj Su-11">
Suchoj Su-11

Suchoj Su-11 (; v kóde NATO: „Fishpot-C“) bolo sovietske prepadové stíhacie lietadlo pre protivzdušnú obranu. Prakticky išlo o modernizáciu stroja Suchoj Su-9, ktorý u sovietskej protivzdušnej obrany slúžil od roku 1959. Prototyp Su-11 označovaný ako T-47-8 prvýkrát vzlietol 25. decembra 1958. Lietadlo bolo upravované, prvé sériové stroje boli dokončené v roku 1962 a o dva roky neskôr boli zavedené do služby. Sériovo boli vyrábané verzie Su-11 „Fishpot-C“ – bojová a Su-11U „Maiden“ – dvojmiestna cvičná verzia.
Používatelia.
 Sovietsky zväz
191. stíhací letecký pluk protivzdušnej obrany, Jefremov, Tulská oblasť, Ruská SFSR, 1965 – 1980.
393. gardový stíhací letecký pluk protivzdušnej obrany, Privolžskij, Astrachánska oblasť, Ruská SFSR, 1964 – 1981.
790. stíhací letecký pluk protivzdušnej obrany, Chotilovo, Kalininská oblasť, Ruská SFSR, 1964 – 1979.

</doc>
<doc id="600690" url="https://sk.wikipedia.org/wiki?curid=600690" title="Peter Dula">
Peter Dula

Peter Dula (* 10. február 1981, Košice - † 10. október 2009, Bratislava) bol slovenský hudobník, spevák, hudobný skladateľ a textár. Bol frontmanom kapely "Veslári" (The Rowers), kde hral na gitaru a spieval anglické i slovenské skladby.
V pomerne krátkom čase dosiahol úspechy na Slovensku i v zahraničí, spolupracoval s významnými osobnosťami a hudobníkmi v Nashiville (Mark Trail, Joe Diffie, Billy Yates, Ronald Mattox, Roger Springer atď.). Obsadil prvé priečky country hitparád so svojimi skladbami, zaujal nielen hlasom, charizmou a vystupovaním, ale aj angličtinou a tak si získal srdcia fanúšikov country hudby.
Festivaly a koncerty.
Hral na mnohých koncertoch, napr. Lodenica Piešťany, Country festival Visagine (Litva), Festival Sigort, Country Mlyn, Western Dance Thurins (Francúzko), Nashville - Tennessee (USA), Porta (Ústí nad Labem), Silesia Folk &amp; Country Festival - Ustroń (Poľsko), Loch Western Country Rodeo-Grand Champ (Francúzsko), South Will Rise Again Festival (Veľká Británia), Country Music Messe – Nemecko a mnohé iné.
Od roku 2009 sa pravidelne v decembri koná v Košiciach koncert "„Pocta Petrovi“". V rámci týchto spomienkových koncertov sa udeľuje Petrova výročná cena „Country Hudobná sieň slávy Petra Dulu“ (Peter Dula´s Country Music Hall of Fame), kde súčasťou ceny je "„Petrova Putovná Gitara“" (Peter´s Wayfaring´Guitar). Putuje s ocenenými umelcami celý rok.
Od roku 2010 je zároveň udeľovaná aj "„Čestná cena Petra Dulu“" pre umelcov, ktorí so zanietením pomáhajú napredovaniu country hudby organizovaním koncertov a festivalov, či propagáciou tohoto žánru.

</doc>
<doc id="600691" url="https://sk.wikipedia.org/wiki?curid=600691" title="Kateryna Kozlovová">
Kateryna Kozlovová

Kateryna Ihorivna Kozlovová (, * 20. február 1994, Mykolajiv) je ukrajinská profesionálna tenistka. Počas svojej kariéry na okruhu WTA Tour nevyhrala žiadny turnaj ale v rámci okruhu ITF získala päť titulov vo dvojhre a trinásť vo štvorhre.

</doc>
<doc id="600692" url="https://sk.wikipedia.org/wiki?curid=600692" title="Železničná stanica Medzilaborce">
Železničná stanica Medzilaborce

Železničná stanica Medzilaborce (rusínsky: "Меджілабірці") je železničná stanica v Medzilaborciach. Leží na trati Michaľany – Łupków. Obsahuje 5 dopravných, 4 manipulačné, 5 odstavných a 1 ostatnú koľaj.
V stanici je k dispozícii osobná pokladňa s Komplexným vybavením cestujúcich. Pre ZSSK Cargo ide o pohraničnú priechodovú stanicu.
Vo februári 2017 bol vyhlásený zámer označiť 55 železničných staníc názvami v menšinovom jazyku. Popri 54 maďarských názvoch bol jeden aj v rusínčine. Táto stanica bola Medzilaborce. Stanica tak bude jediná kde označenie bude v cyrilike. Nápis bol osadený v priebehu mája 2017.
V roku 2017 ZSSK sezónne obnovila dopravu v úseku Medzilaborce - Łupków v termíne od 1. júla do 3. septembra 2 pármi vlakov premávajúcimi v sobotu a v nedeľu. Poľské súpravy premávajú s poľským personálom z miest Sanok a Rzeszów.

</doc>
<doc id="600693" url="https://sk.wikipedia.org/wiki?curid=600693" title="Broadway theatre">
Broadway theatre

Broadway theatre, viac známe ako Broadway, poukazuje na divadelné predstavenia prezentované v 41 profesionálnych minimálne 500-miestnych divadlách umiestnených v Theater District a Lincoln Center pozdĺž Broadway v Midtown Manhattane v New Yorku. Spolu s London's West End theatre je Broadway theatre široko považované za najvyššiu úroveň komerčného divadla v anglicky hovoriacom svete.
Najväčšiu časť predstavení na Broadwayi tvoria muzikály.

</doc>
<doc id="600694" url="https://sk.wikipedia.org/wiki?curid=600694" title="Láska je kurva">
Láska je kurva



</doc>
<doc id="600695" url="https://sk.wikipedia.org/wiki?curid=600695" title="Broadway Theatre (53rd Street)">
Broadway Theatre (53rd Street)

Broadway Theatre (kedysi Universal's Colony Theatre, B.S. Moss' Broadway Theatre, Earl Carroll's Broadway Theatre a Ciné Roma) je broadwayské divadlo nachádzajúce sa v newyorskej časti Midtown Manhattan. Má veľkú kapacitu sedadiel s počtom 1761 a na rozdiel od väčšiny broadwayských divadiel sa skutočne nachádza na Broadwayi, na čísle 1681.

</doc>
<doc id="600697" url="https://sk.wikipedia.org/wiki?curid=600697" title="Drjanovský monastier">
Drjanovský monastier

Drjanovský monastier svätého archanjela Michala () je fungujúci mužský pravoslávny kláštor nachádzajúci sa juhozápadne od mesta Drjanovo a asi ďaleko od oblastného mesta Gabrovo v severnom Bulharsku. Ku kláštoru vedie asfaltová cesta a dá sa k nemu taktiež dostať verejnou vlakovou dopravou po trati RuseMomčilgrad – železničná zastávka najbližšie kláštoru sa volá Bačo Kiro. Drjanovský monastier je jedným zo 100 objektov nachádzajúcich sa v zozname "100 národných turistických objektov Bulharska".
História.
Drjanovský monastier bol založený na prelome 12. a 13. storočia a pôvodne sa nachádzal približne severne od miesta, kde stojí dnešný komplex. Počas 14. storočia sa kláštor stal jedným z hlavných stredísk hesychazmu a poskytoval ubytovanie veľkému množstvu mníchov, no ešte v tom istom storočí bol zničený tureckými nájazdníkmi. Čoskoro bol vystavaný znovu na mieste, ktoré je známe pod menom „Veľký Svätý Archanjel“ (), no krátko po výstavbe ho postihol rovnaký osud, ako prvý kláštor.
Ďalšia výstavba prebehla na konci 17. storočia na mieste, kde stojí monastier dodnes. V tej dobe sa v areáli nachádzal hlavný kláštorný chrám, jeden menší chrám zasvätený Zosnutiu presvätej Bohorodičky, ako aj škola. V 40. rokoch 19. storočia sa začala v areáli nová výstavba a obnova kláštora. Boli postavené ubytovacie budovy a v roku 1845 bol dokončený aj nový chrám. Po obnove sa v areáli nachádzali 2 chrámy a 5 korpusov, kde bolo až 90 izieb pre mníchov a hostí.
História kláštora je úzko spojená s bulharským národným bojom za slobodu. Kláštor slúžil ako jedno z hlavných sídiel Bulharského centrálneho revolučného výboru () a často tu prebývali Vasil Levski (bulharský národný hrdina, ideológ a organizátor bulharskej národnej revolúcie) a Georgi Izmirliev (bulharský revolucionár). Nachádzal sa tu tiež tajný sklad jedla a zbraní a v čase Aprílového povstania sa do kláštora premiestnili dvaja bulharskí revolucionári pop Chariton a Bačo Kiro a premenili kláštor na pevnosť. Spolu s bulharskými četníkmi odolávali mnohonásobnej tureckej presile po dobu 9 dní. Po dobytí bol kláštor vypálený, ale čoskoro (1880) znovu vystavaný. V roku 1897 tu bol postavený pamätník-kostnica ako spomienka na tých, ktorí padli v oslobodzovacích bojoch.
Areál a charakteristika kláštora.
Areál do dnešných čias funguje ako mužský monastier. Dnešný vzhľad je z roku 1880, kedy bol monastier obnovený po jeho vypálení v čase Aprílového povstania. Zo staršieho komplexu sa zachoval len hlavný monastiersky chrám a aj ten nie v tom vzhľade, ako vyzeral pôvodne. Z pôvodných 3 kupol sa zachovala len jedna. Na chráme nie sú žiadne stenomaľby a v stenách sú diery po tureckých šrapneloch, ktoré boli ponechané naschvál, aby pripomínali hrdinskú bitku a tragické udalosti Aprílového povstania. Zvonica bola pristavaná v 30. rokoch 20. storočia. Pri bráne kláštora sa nachádza dlhá dreveno-kamenná administratívna budova. V areáli sa nachádza aj veľa ďalších prevažne ubytovacích budov.
Drjanovský kláštor funguje aj ako múzeum s niekoľkými expozíciami. Prvá je venovaná nálezom zo všetkých historických období, počnúc neolitom, ktoré boli nájdené v neďalekej jaskyni „Bačo Kiro“. Druhá expozícia pod názvom „Archeológia-Obrodenie“ patrí pod historické múzeum v Drjanove a zoznamuje návštevníkov s historickým vývojom Drjanova a okolia ako aj s históriou monastiera. Tretia expozícia je malá kolekcia ikon nachádzajúca sa v malej budove pri chrámovej zvonici. Kláštor ponúka pre záujemcov aj ubytovanie. Kláštor má štatút kultúrnej pamiatky.

</doc>
<doc id="600699" url="https://sk.wikipedia.org/wiki?curid=600699" title="Zimný potok">
Zimný potok

Zimný potok je prírodná rezervácia ev. č. 2274 neďaleko obce Krásná v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany je geomorfologická lokalita s dochovaným ekosystémom prirodzeného karpatského lesa jedľobukového a smrekobukového lesného vegetačného stupňa s bohatou diverzitou rastlinných i živočíšnych druhov.

</doc>
<doc id="600700" url="https://sk.wikipedia.org/wiki?curid=600700" title="Mahmúd II.">
Mahmúd II.



</doc>
<doc id="600702" url="https://sk.wikipedia.org/wiki?curid=600702" title="Muldavský monastier">
Muldavský monastier

Muldavský monastier svätej Paraskevy (Petky) () je fungujúci ženský pravoslávny kláštor nachádzajúci sa 2,5 km juhozápadne od dediny Muldava a asi 4 km juhovýchodne od okresného mesta Asenovgrad v južnom Bulharsku.
História.
Ako viacero kláštorov v okolí, aj Muldavský monastier vznikol v blízkosti starého ajazma. Založený bol v 14. storočí, no veľmi krátko po založení bol spustošený osmanskými hordami a to sa mu stalo v jeho histórii ešte niekoľkokrát. Stal sa aj obeťou tureckého náboženského fanatizmu v roku 1666, kedy v okolí prebiehala veľká vlna poturčovania a ničenia kresťanských pamiatok. Poslednýkrát bol monastier obnovený v roku 1836 igumenom Antimom a v tejto podobe stojí dodnes.
Počas bulharského národného obrodenia bol monastier dôležitým vzdelanostno-literárnym strediskom a bola v ňom umiestnená veľká knižnica s množstvom starých vzácnych rukopisov, ktoré boli neskôr zničené. Pri kláštore fungovala do roku 1888 aj škola. V kláštore často pobýval bulharský revolucionár a národný hrdina Vasil Levski a do dnešného dňa sa tu zachoval jeho úkryt v zamurovanej miestnosti pod jednou z budov. V roku 1883 kláštor navštívil známy český maliar Ivan Mrkvička. Počas jeho pobytu v kláštore mu náhle zomrel jeho jednoročný syn, ktorý je pochovaný v záhrade kláštora.
Areál a charakteristika kláštora.
Areál do dnešných čias funguje ako ženský monastier. Zachované sú ubikačné a administratívne budovy, ako aj chrám so zvonicou a ajazmo. Kláštorný komplex je ohradený vysokými stenami. Dvojposchodové ubikačné budovy sú postavené v bulharskom obrodeneckom štýle s kolonádou na prízemí.
Kláštorný chrám je postavený v roku 1836 a predstavuje veľkú trojloďovú pseudobaziliku bez kupoly s vnútornou a vonkajšou predsieňou. Zvonica bola vystavaná pri juhozápadnom rohu chrámu v roku 1894. Stenopisy chrámu sú z roku 1840 a majú veľmi vysokú umeleckú hodnotu. V roku 1946 sa budova chrámu čiastočne zrútila a bola zreštaurovaná v roku 1951.
Ajazmo bolo postavené v roku 1888 a nachádza sa mimo približne 20 metrov ďaleko od stien kláštorného komplexu.

</doc>
<doc id="600703" url="https://sk.wikipedia.org/wiki?curid=600703" title="Antonius a Kleopatra">
Antonius a Kleopatra

Antonius a Kleopatra je tragédia Williama Shakespeara, ktorá vznikla približne v roku 1606. Názov v prvom fóliovom vydaní: The Tragedie of Antonio and Cleopatra.
William Shakespeare čerpá zo Životopisov slávnych Grékov a Rimanov I., II. od Plutarchosa.
Antonius a Kleopatra nadväzuje na tragédiu Williama Shakespeara Julius Caesar a v oboch prípadoch záverečnú reč Shakespeare zveril Oktavianovi. V centre deja stojí kráľovná Egypta Kleopatra VII., dcéra Ptolemaia Auléta a rímsky vojvodca, štátnik a priateľ Julia Caesara Marcus Antonius, ktorý čelí mocenským záujmom Ríma vrcholiacich v bitke pri Actiu a mocenským záujmom kráľovnej Kleopatry v Alexandrii.
Texty: prvé folio 1623
Miesto deja: Rím, Messina, Sýria, Egypt (Alexandria), Atény, Actium
Doba deja: 51 pred Kr. – 27 pred Kr.
Reč: próza 5%, verš 95% (z toho rýmovaný verš 1%)
Obsadenie.
"Antoniova strana"
"Octaviova strana"
"Kleopatrina strana"
Dej.
Antonius sa zdržiava v spoločnosti kráľovnej Kleopatry. Poslovia mu doručia správy: jeho manželka Fulvia náhle zomrela a zároveň žiadajú o pomoc v boji proti Sextovi Pompeiovi. Vracia sa do Ríma. 
Marcus Vispanius Agrippa navrhne, aby sa Antonius zosobášil so sestrou Octavia Octaviou. Obnovia naštrbené priateľstvo medzi Octavianom a Antoniom. Antonius súhlasí. V Egypte sa Kleopatra dozvie o Antoniovom manželstve. 
"Posol: Je ženatý, madam"
"Kleopatra: Lumpe, žil si veľmi dlho."
"Posol: Madam, ja predsa za nič nemôžem."
Triumvirovia vyjednávajú so Sextom Pompeiom. Ponúknu mu prímerie. Môže získať Sicíliu a Sardíniu, na oplátku ich zbaví pirátov a dodá Rímu pšenicu. Sextus Pompeius súhlasí. Menas Sextovi naznačí, že môže zabiť triumvirov a sám vládnuť Rímu. Sextus Pompeius návrh odmieta.
"Menas: Troch pánov sveta – celý svet máš v hrsti. Pretnem lano, vyplávame, potom stačí preseknúť tri hrdla a celý svet je váš."
"Pompeius: Prečo si to nespravil sám a bez rečí? Čo od teba by bola služba, odo mňa je podlosť."
Ventidius vyhráva vojnu proti Partom. Smrť Markusa Crassa je pomstená smrťou Pakora, syna Oroda. Mŕtvolu nesú triumfálne v čele sprievodu.
Oktavius a Lepidus porušia uzatvorené prímerie. Oktavius Lepida obviní z korešpondencie so Sextom Pompeiom a uväzní ho.
"Ahenobarbus: Takže svet, teraz máš, už iba dve čeľuste! A vzájomne sa strávia, i keď im dáš všetko, čo máš!"
Antonius sa vracia sa do Alexandrie. Korunuje seba, Kleopatru s Caesarionom, svoje deti: Alexandra a Ptolemaia za vládcov Egypta a východných tretín rímskeho impéria, ktoré pôvodne spravoval. Obviňuje Oktaviana, že mu odoprel spravodlivý podiel Sextových území: tretinu Sicílie a nevrátil lode, ktoré si od Antonia požičal. Oktavius si, podľa Antonia, navyše privlastnil podiel Lepida. Oktavius odpíše Antoniovi, že Lepidus bol zradca a že územia si spravodlivo rozdelia, vrátane Arménska, ktoré dobil Antonius.
Antonius sa pripravuje na bitvu proti Oktavianovi. Ahenobarbus žiada Antonia, aby bojoval na pevnine, kde má výhodu a nie na mori, kde má prevahu Octavianus. Antonius odmieta, pretože ho Octavius vyzval k boji na mori. Kleopatra podporí Antonia svojou flotilou.
Octavius svojho zástupcu v boji na súši Taurusa jasne varuje, aby sa nezapojil do bojov, kým neskončí vojnu na mori. Antonius v boji padne do strategickej pasce. Kleopatra z bojiska odchádza. Antonius velí, aby sa vojska dali na ústup. Nasleduje Kleopatru. Šesť kráľov, bojujúcich po boku Antonia prebehne k Oktavianovi. 
Po prehratej bitke Antonius vyzve vojakov, aby sa pridali k Oktavianovi. Odmietnu. Antonius je nahnevaný na seba a na Kleopatru.
Po učiteľovi Antonius žiada Oktaviana, aby mu umožnil žiť v Egypte, alebo v Aténach. Kleopatra žiada Oktaviana o egyptskú korunu pre svoje deti. Octavius posiela Kleopatre správu po učiteľovi, aby vydala Antonia Oktavianovi a ona dostane všetko, o čo žiada. Vzápätí vysiela posla Thidia ku Kleopatre. Ponížená kráľovná Kleopatra je nútená jednať iba s poslom. Uznáva svoju porážku.
Aheobarbus v domnení, že sa Kleopatra vzdáva, varuje Antonia a ten posla nechá zbičovať. Vyzve Oktaviana na súboj muža proti mužovi.
"Antonius: Moja pozemská luna sa zatienila a veští iba pád."
"Klaopatra: To prejde. Počkám."
"Antonius: Polahodiť chceš Oktavianovi! Po sluhovi hádžeš očkom."
"Kleopatra: Žeby si ma poznal tak málo?"
Kleopatra ubezpečí Antonia o svojej láske. Antonius sa rozhodne pokračovať v boji, tentoraz na súši. Oktavius oblieha Alexandriu, odmieta súboj s Antoniom.
Ahenobarbus dezertuje k Oktavianovi. Antonius mu za jeho služby pošle všetok jeho žold, ktorý znásobil. Vyčerpaný výčitkami Ahenobarbus zomiera.
Oktavius do čela vojska stavia zbehnutých kráľov, aby zmiatol Antonia. Herodesa nechal obesiť. Bitva sa prvý deň pre Antonia vyvíja dobre, až kým ju Oktavius, na druhý deň, opäť takticky nepresunie na more. Antonius znovu prehráva. Kleopatriné posádky opúšťajú boj, jeho vlastná flotila sa vzdáva a Antonius zúri. Rozhodne sa, že Kleopatru za zradu zabije. Kleopatra sa ho pokúsi získať späť tak, že mu nechá doručiť správu o tom, že sa zabila s jeho menom na perách. Jej plán nevyjde. Antonius dospel k záveru, že už nemá prečo žiť. Žiada svojho pomocníka Erosa, aby ho prebodol mečom. Eros sa radšej zabije sám. Antonius obdivuje jeho odvahu a pokúsi sa urobiť to isté, ale podarí sa mu iba smrteľne zraniť. V bolestiach sa dozvie, že Kleopatra v skutočnosti žije. Nakoniec jej umiera v náruči.
Zajatá Kleopatra vyjednáva. Ponúka Octavianovi všetko svoje bohatstvo. Pokladník Seleukus kráľovnu zradí a tvrdí, že má ukrytú rezervu. Octavianus kráľovnu uisťuje, že ho jej bohatstvo nezaujíma.
Dolabella v službách Oktaviana ubezpečí Kleopatru, že Oktavius ju plánuje predhodiť Rímu ako svoj triumf. Kleopatra sa napokon rozhodne pre smrť. Dúfa, že Antonia stretne v posmrtnom živote. Dedinčan predstierajúc, že nesie Kleopatre v košíku figy, doručí zajatej Kleopatre jedovatých hadov. Octavius nájde v hrobke mŕtve telá komorných a Kleopatry. Nariadi, aby ju pochovali spolu s Antoniom s vojenskými poctami.
"Oktavius:"
"Žiadny hrob na svete už nepojme tak slávny pár."
"Tak veľké udalosti zarmútia vždy ich pôvodcov"
"a budia ľútosť, čo rovná sa sláve"
"toho, kto spôsobil ten veľký žiaľ."

</doc>
<doc id="600704" url="https://sk.wikipedia.org/wiki?curid=600704" title="Velký Polom (prírodná rezervácia)">
Velký Polom (prírodná rezervácia)

Velký Polom je prírodná rezervácia ev. č. 2060 neďaleko obce Dolní Lomná v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany sú prirodzené smrekobukové porasty s prímesou bielej jedle a javora horského.

</doc>
<doc id="600706" url="https://sk.wikipedia.org/wiki?curid=600706" title="Velký Polom">
Velký Polom

Velký Polom môže byť:

</doc>
<doc id="600709" url="https://sk.wikipedia.org/wiki?curid=600709" title="Manuel Marín González">
Manuel Marín González



</doc>
<doc id="600710" url="https://sk.wikipedia.org/wiki?curid=600710" title="Andreea Mituová">
Andreea Mituová

Andreea Mituová, rodným menom Cristina-Andreea Mitu, (* 22. september 1991, Bukurešť) je rumunská profesionálna tenistka. Vo svojej doterajšej kariére na okruhu WTA Tour vyhrala dva turnaje vo štvorhre. V rámci okruhu ITF získala 15 titulov vo dvojhre a trinásť vo štvorhre.

</doc>
<doc id="600711" url="https://sk.wikipedia.org/wiki?curid=600711" title="Kristýna Plíšková">
Kristýna Plíšková

Kristýna Plíšková (* 21. marec 1992, Louny) je česká profesionálna tenistka, ktorá na okruhu ITF vstúpila v sezóne 2006 a profesionálkou je od sezóny 2009. Domovským klubom je I. ČLTK Praha. Na Australian Open 2016 vytvorila nový rekord okruhu WTA v počte es zahraných v zápase na dva víťazné sety, keď ich nastrieľala 31.

</doc>
<doc id="600712" url="https://sk.wikipedia.org/wiki?curid=600712" title="Kráľovské vzdušné sily Ománu">
Kráľovské vzdušné sily Ománu

Kráľovské vzdušné sily Ománu predstavujú leteckú zložku ozbrojených síl Ománu. V súčasnosti majú asi 120 lietadiel a pozostávajú z viac než 5000 členov personálu.
História.
Dňa 1. marca 1959 boli s britskou podporou zriadené Vzdušné sily ománskeho sultána. Spočiatku ich tvorili iba štyri úžitkové lietadlá Pioneer, ktoré boli prevádzkované do roku 1962. Tie boli neskôr doplnené dvanástimi bojovými strojmi Provost Mk 52. V roku 1969 zaradilo ománske letectvo do služby prvé prúdové lietadlá Strikemaster Mk.82. O rok neskôr získal Omán dopravné lietadlá C-47 Dakota, tie však boli čoskoro nahradené lietadlami DHC-4 Caribou, SC.7 Skyvan a neskôr aj strojmi Vickers Viscount. 
K významnému rozšíreniu spôsobilostí ománskeho letectva prispel v roku 1974 nákup 8 prieskumných strojov BN-2A-21 Defender a o dva roky neskôr 30 britských stíhačiek Hunter. Koncom 70. rokov rozšírili lietadlový park ománskeho letectva bojové stroje SEPECAT Jaguar a začiatkom 80. rokov aj transportné C-130H Hercules.
V roku 1990 boli Vzdušné sily ománskeho sultána premenované na Kráľovské vzdušné sily Ománu. V roku 1993 boli objednané štyri cvičné stroje Hawk 103 a dvanásť ľahkých bojových lietadiel Hawk 203. V roku 2005 začali dodávky stíhačiek F-16C/D Block 50, ktoré dodnes tvoria chrbticu ománskeho letectva.
V decembri 2012 objednal Omán dvanásť stíhačiek Typhoon spolu s ôsmimi cvičnými lietadlami Hawk Mk. 166. Celková čiastka za tieto lietadlá predstavuje 4,06 mld. USD. Stroje Typhoon majú v letectve Ománu doplniť existujúcu letku F-16 a Hawk Mk. 166 zase nahradia zastarané stroje Hawk Mk. 103.

</doc>
<doc id="600713" url="https://sk.wikipedia.org/wiki?curid=600713" title="Daria Gavrilovová">
Daria Gavrilovová

Daria Alexejevna Gavrilovová (, * 5. marec 1994, Moskva) je rusko-austrálska profesionálna tenistka, reprezentujúca Rusko a od sezóny 2015 Austráliu. Vo svojej kariére vyhrala na okruhu WTA Tour jeden turnaj vo štvorhre. Na okruhu ITF získala štyri tituly vo dvojhre a dva vo štvorhre.

</doc>
<doc id="600714" url="https://sk.wikipedia.org/wiki?curid=600714" title="Kateřina Siniaková">
Kateřina Siniaková

Kateřina Siniaková (* 10. máj 1996, Hradec Králové) je česká tenistka.
Na grandslame vyhrala desať trofejí v štvorhre a jednu v mixe. V rokoch 2018 – 2025 bola opakovane svetovou jednotkou vo štvorhre. V piatich obdobiach na čele strávila 161 týždňov, čo ju radí na štvrté miesto historických štatistík WTA. Štyrikrát zakončila sezónu na vrchole deblovej klasifikácie. Na Letných olympijských hrách 2020 sa s Barborou Krejčíkovou stala olympijskou víťazkou v štvorhre. Obe tak pre Česko získali prvú zlatú medailu v tenise z olympiády. Na parížskej olympiáde 2024 vyhrala s Tomášom Macháčom zmiešaná štvorhru.
S Krajčíkovou tiež triumfovala aj na French Open 2018, vo Wimbledone 2018 a 2022, Australian Open 2022 a 2023, rovnako ako na Turnaji majsteriek 2021. Titulom na US Open 2022 skompletovali kariérny grandslam, kariérny Zlatý Slam a ako prvý ženský pár v histórii dovŕšili i kariérny Super Slam. Stali sa tak piatou dvojicou otvorenej éry s aspoň siedmimi grandslamovými titulmi. Ako porazené finalistky skončili na Turnaji majsteriek v 2018 a 2022 a na Australian Open 2021. V závere sezóny 2023 iniciovala ukončenie spolupráce s Krejčíkovou. 
Ďalšie deblové grandslamy získala na French Open 2024 s Coco Gauffovou, vo Wimbledone 2024 a na Australian Open 2025 s Taylor Townsendovou. Mix ovládla po boku Sema Verbeeka vo Wimbledone 2025.&lt;br&gt;
V juniorskej kategórii ovládla s Krejčíkovou tri grandslamové štvorhry na French Open 2013, vo Wimbledone 2013 a US Open 2013. Do finále sa prebojovala na juniorke Australian Open 2013 a floridskom Orange Bowl v 2012.
Svetovou jednotou vo štvorhre sa s Krajčíkovou prvý raz stali spoločne, ako piata a šiesta Češka, respektíve štyridsiata a štyridsiata prvá hráčka od zavedenia klasifikácie v roku 1984. Vytvorili tak štrnástu dvojicu na vrchole. Sezóny 2018, 2021, 2022 a 2024 zakončila na prvom mieste rebríčka štvorhry.
Vo svojej kariére na WTA Tour vyhrala päť singlových titulov na všeťkých povrchoch, keď ovládla Shenzhen Open 2017, Zavarovalnica Sava Portorož 2022 a Jiangxi Open 2023 na tvrdom povrchu, antukový Swedish Open 2017 a trávnatý Bad Homburg Open 2023. K nim pridala tridsať deblových triumfov. V rámci okruhu ITF získala osem titulov v dvojhre a štyri v štvorhre. Na rebríčku WTA bola v dvojhre najvyššie v júni 2024 na 27. mieste. V decembri 2012 figurovala na juniorskom kombinovanom rebríčku ITF na 2. mieste. 
Trenérsky tím vedie jej otec Dmitrij Siniakov. Jeho členkou je Jevgenija Manjukovová a bola v ňom aj Helena Suková. Domovským oddielom je od roku 2011 Tenisový klub Sparta Praha.
V českom tíme Billie Jean King Cupu debutovala v roku 2017 vo štvrťfinále Svetovej skupiny proti Španielsku, v ktorom za rozhodnutého stavu prehrala po boku Šafářovej štvorhru s párom Martínezová Sánchezová a Sara Sorribesová Tormová. Češky zvíťazili 3:2 na zápasy. Jednotkou bolo v nasledujúcom semifinále s USA v ktorom porazila Rogersovú a prehrala s Coco Vandeweghe, rovnako i rozhodujúcu štvorhru. V roku 2018 bola členkou víťazného družstva. V pražskom finále proti USA vyhrala obe dvojhry a Češky triumfovali 3:0 na zápasy. Do novembra 202e v súťaži nastúpila v štrnástich zápasoch s bilanciou 5–2 v dvojhre a 3–4 v štvorhre.
V rokoch 2018, 2021 a 2022 vytvorila s Barborou Krejčíkovou deblový pár roku WTA a obe sa stali aj majsterkami sveta ITF. V roku 2024 vyhrala hlavnú kategóriu českej tenisovej ankety "Zlatý kanár".

</doc>
<doc id="600715" url="https://sk.wikipedia.org/wiki?curid=600715" title="Lesia Curenková">
Lesia Curenková

Lesia Curenková (, * 30. máj 1989, Volodymyrec, Ukrajina) je ukrajinská profesionálna tenistka. Vo svojej doterajšej kariére na okruhu WTA Tour vyhrala tri turnaje vo dvojhre. V rámci okruhu ITF získala šesť titulov vo dvojhre a osem vo štvorhre.

</doc>
<doc id="600716" url="https://sk.wikipedia.org/wiki?curid=600716" title="Krídlo velenia, riadenia a prieskumu Vzdušných síl Ozbrojených síl Slovenskej republiky">
Krídlo velenia, riadenia a prieskumu Vzdušných síl Ozbrojených síl Slovenskej republiky



</doc>
<doc id="600717" url="https://sk.wikipedia.org/wiki?curid=600717" title="Louisa Chiricová">
Louisa Chiricová

Louisa Chiricová, rodným menom "Louisa Chirico", (* 16. máj 1996, Morristown, New Jersey) je americká profesionálna tenistka. Vo svojej doterajšej kariére na okruhu WTA Tour nevyhrala žiadny turnaj. V rámci okruhu ITF získala tri tituly vo dvojhre a dva vo štvorhre.

</doc>
<doc id="600718" url="https://sk.wikipedia.org/wiki?curid=600718" title="Wilhelm Bousset">
Wilhelm Bousset

Johann Franz Wilhelm Bousset (* 3. september 1865, Lübeck, Nemecký spolok† 8. marec 1920, Gießen, Nemecká ríša) bol nemecký protestantský teológ.
Životopis.
Wilhelm Bousset sa narodil 3. septembra 1865 v starej hugenotskej rodine v severonemeckom meste Lübeck.
Navštevoval lübecké gymnázium "Katharineum", maturitnú skúšku tu úspešne zložil v roku 1884. Následne študoval protestantskú teológiu na univerzitách v Erlangene, Lipsku (pod vedením Adolfa Harnacka) a Göttingene. V Erlangene sa stal členom kresťanského študentského spolku "Uttenruthia", kde sa zoznámil s Ernstom Troeltschom (18651923), s ktorým ho potom spájalo celoživotné priateľstvo. Počas štúdia v Göttingene bol členom študentského spolku "Burschenschaft Germania".
V roku 1890 sa Bousset habilitoval na univerzite v Göttingene a začal pôsobiť ako súkromný docent novozákonnej teológie. V roku 1896 bol vymenovaný za mimoriadneho profesora. V roku 1915 sa stal členom "Göttingenskej akadémie vied".
V roku 1916 sa stal riadnym profesorom teológie na univerzite v Gießene, kde vyučoval až do svojej smrti v roku 1920.
Bousset patril k predstaviteľom Nábožensko-dejinnej školy. Bol uznávaným odborníkom na obdobie tzv. „"neskorého židovstva"“ (cca 150 pred Kr.135 po Kr.), osobitne sa venoval jeho vplyvu na formujúce sa kresťanstvo. Okrem toho sa mu v ranom kresťanstve podarilo identifikovať aj helenistické a orientálne vplyvy.
V rokoch 1897 až 1917 bol spolu s Wilhelmom Heitmüllerom (18691926) vydavateľom odborného teologického časopisu "Theologischen Rundschau". V spolupráci s Hermannom Gunkelom (18621932) vydával od roku 1903 knižnú edíciu "Forschungen zur Religion und Literatur des Alten und Neuen Testaments" [Štúdie k náboženstvu a literatúre Starého a Nového zákona].
Bousset bol členom vedenia hannoverskej krajinskej protestantskej cirkvi. Aktívne sa zasadzoval za zlepšenie postavenia žien v cirkvi, čo sa, samozrejme, nezaobišlo bez množstva rozhorčených reakcií z konzervatívnejších kruhov. Konkrétne sa usiloval o to, aby ženy mohli študovať teológiu a následne byť ordinované za farárky.
Wilhelm Bousset, vidiac postupné odcudzenie sa cirkvi a náboženstva robotníckym masám, sa už veľmi skoro nadchol ideami Friedricha Naumanna (18601919) a v roku 1919 vstúpil spolu s Ernstom Troeltschom do "Nemeckej demokratickej strany" (Deutsche Demokratische Partei).

</doc>
<doc id="600719" url="https://sk.wikipedia.org/wiki?curid=600719" title="NATO Integrated Air and Missile Defence System">
NATO Integrated Air and Missile Defence System

NATO Integrated Air and Missile Defence System (skrátene: NATINAMDS; v preklade: "Systém integrovanej protivzdušnej a protiraketovej obrany NATO") je integrovaný systém protivzdušnej a protiraketovej obrany európskych členských štátov Severoatlantickej aliancie a Turecka, ktorý deteguje, sleduje, identifikuje a monitoruje objekty vo vzdušnom priestore (lietadlá, vrtuľníky, bezpilotné lietadlá alebo balistické rakety), proti ktorým v prípade potreby nasadzuje pozemné alebo vzdušné prostriedky. Systém NATINAMDS sa uskutočňuje prostredníctvom misie NIAMD ("NATO Integrated Air and Missile Defence"), cieľom ktorej je obrana územia Aliancie proti hrozbe leteckého a raketového útoku v čase mieru, krízy alebo konfliktu. Systém NATINAMDS vznikol spojením protiraketovej obrany NATO MD ("NATO Missile Defence") a systému protivzdušnej obrany NATINADS ("NATO Integrated Air Defence System"). NATINAMDS je pod kontrolou Spojeneckého veliteľstva vzdušných síl ("Allied Air Command", "AIRCOM") so sídlom na leteckej základni Ramstein v Nemecku.

</doc>
<doc id="600721" url="https://sk.wikipedia.org/wiki?curid=600721" title="NATINAMDS">
NATINAMDS



</doc>
<doc id="600722" url="https://sk.wikipedia.org/wiki?curid=600722" title="Serie A 1986/1987">
Serie A 1986/1987

Serie A 1986/1987 bola sezóna talianskej najvyššej futbalovej súťaže. Víťazom tohto ročníka sa stal Neapol, ktorý tak získal svoj prvý titul majstra Talianska.
Baráž o Pohár UEFA.
Hralo sa v Turíne 23. mája 1987

</doc>
<doc id="600723" url="https://sk.wikipedia.org/wiki?curid=600723" title="Spin-off (médiá)">
Spin-off (médiá)

Spin-off (alebo spinoff) je v médiách rozhlasový program, televízny program, videohra, film alebo literárne dielo odvodené z jednej alebo viacerých už existujúcich diel, ktoré sa zameriava najmä na jeden aspekt pôvodnej práce (napr. určitá téma, postava alebo udalosť).
V prípade, že spin-off existuje v rovnakom časovom období ako pôvodné dielo, môže byť tiež označovaný ako sidequel. Jeden z prvých spin-offov modernej mediálnej éry vznikol v roku 1941, keď Throckmorton P. Guildersleeve, vedľajšia postava rozhlasového komediálneho seriálu "Fibber McGee and Molly" (1935 – 1959), dostala vlastný seriál s názvom "The Great Gildersleeve", ktorý bol vysielaný až do roku 1957.

</doc>
<doc id="600726" url="https://sk.wikipedia.org/wiki?curid=600726" title="Akcia Asanácia">
Akcia Asanácia

Akcia Asanácia () bol krycí názov pre operáciu Štátnej bezpečnosti (ŠtB) z prelomu 70. a 80 rokov 20. storočia, prostredníctvom ktorej chcel komunistický režim v Česko-Slovensku donútiť nepohodlných ľudí, najmä signatárov Charty 77, k odchodu z Česko-Slovenska. Pri akcii boli použité rôzne formy psychického aj fyzického nátlaku a vydierania. V rámci akcie Asanácia boli k emigrácii nútení napr. Milan Hlavsa, Jaroslav Hutka, Svatopluk Karásek, Václav Malý, Karol Sidon, Karel Trinkewitz, Petr Cibulka alebo Pavel Landovský.
Vznik a priebeh akcie.
21. december 1977 vydal vtedajší minister vnútra Jaromír Obzina rozkaz „docieliť úplné rozloženie a izoláciu hlavných organizátorov akcie Charta 77 od ostatných signatárov, u vytypovaných organizátorov tejto akcie dosiahnuť vysťahovanie z ČSSR“. ŠtB sa zameriavala najmä na mladších a menej známych disidentov, pretože tí neboli natoľko na očiach a ich perzekúcie nevyvolávali také protesty. Medzi obvyklé metódy nátlaku patrilo fyzické násilie a vydieranie. Tým, ktorí sa nakoniec rozhodli emigrovať, ŠtB zabezpečila bezproblémové vybavenie všetkých potrebných formalít. Najintenzívnejší nátlak vyvíjala ŠtB v rokoch 19801981, keď sa obávala spojenia Charty 77 s poľskou Solidaritou.
Týmto spôsobom bolo donútených k emigrácii 280 signatárov Charty 77, tzn. približne 15 % z celkového počtu. Medzi nimi boli napríklad Vratislav Brabenec, Jaroslav Hutka či Svatopluk Karásek. Akcia Asanácia sa skončila v roku 1984. Nadviazala na ňu podobná operácia, nazývaná akcia Klin.
K vysťahovaniu v rámci akcie bolo donútených tiež 10 z celkového počtu 43 členov Výboru na obranu nespravodlivo stíhaných (VONS).
Súdy s vinníkmi.
Po roku 2001 začali byť niektorí príslušníci ŠtB trestne stíhaní za skutky, ktorých sa dopustili v súvislosti s akciou Asanácia. Minister vnútra Jaromír Obzina, ktorý dal na celú akciu rozkaz, odsúdený nebol, pretože v januári 2003 zomrel. Ďalší vinníci dostali prevažne podmienečné tresty.
Medzi príslušníkmi ŠtB obvinenými v súvislosti s akciou Asanácia z trestného činu zneužitia právomocí verejného činiteľa sú napr. nižšie uvedení. Tresty sú z rozsudkov, ktoré nadobudli právoplatnosť:
Používanie v prenesenom zmysle.
Pôvodný termín „akce Asanace“ bol používaný aj prenesene. Príkladom je občianska aktivita Asanace2, ktorá reagovala na príležitostné postihy tzv. growshopov – obchodov zameraných na predaj a distribúciu tovaru a produktov pre pestovanie rastlín pod umelým osvetlením.

</doc>
<doc id="600727" url="https://sk.wikipedia.org/wiki?curid=600727" title="Akce Asanace">
Akce Asanace



</doc>
<doc id="600728" url="https://sk.wikipedia.org/wiki?curid=600728" title="Veľký Polom (prírodná rezervácia)">
Veľký Polom (prírodná rezervácia)

Veľký Polom je prírodná rezervácia v Moravsko-sliezskych Beskydách v katastrálnom území Raková, rovnomennej obce v okrese Čadca.
Polohopis.
Prírodná rezervácia sa nachádza na juhovýchodnom svahu Veľkého Polomu Na severnom svahu, za štátnou hranicou, sa nachádza prírodná rezervácia Velký Polom.
Prírodná rezervácia.
Rozloha rezervácie je 475 800 m², ochranné pásmo nie je stanovené. Ochranný stupeň je číslo 5. Prírodná rezervácia bola vyhlásená v roku 1993 vyhláškou Ministerstva životného prostredia SR č. 83/1993 Z.z. z 23. marca 1993. Rezervácia obsahuje „"zachovalé lesné spoločenstvá bukovo-jedľových smrečín s prevažne zachovalým prirodzeným zložením fytocenóz v podmienkach zvýšeného podielu smreka v drevinovej zložke týchto spoločenstiev."“. Chránený areál spravuje Štátna ochrana prírody stredisko CHKO Kysuce.

</doc>
<doc id="600730" url="https://sk.wikipedia.org/wiki?curid=600730" title="Vřesová stráň">
Vřesová stráň

Vřesová stráň je prírodná rezervácia ev. č. 1335 neďaleko obce Mosty u Jablunkova v okrese Frýdek-Místek. Oblasť spravuje Agentúra ochrany prírody a krajiny ČR.
Ochrana.
Predmetom ochrany je lokalita chránených a miznúcich druhov rastlín, je tiež biotopom ohrozenej fauny a má nemalý význam estetický a krajinotvorný.

</doc>
<doc id="600732" url="https://sk.wikipedia.org/wiki?curid=600732" title="MTS Centre">
MTS Centre



</doc>
<doc id="600737" url="https://sk.wikipedia.org/wiki?curid=600737" title="Palkovické hůrky (prírodná rezervácia)">
Palkovické hůrky (prírodná rezervácia)

Palkovické hůrky sú prírodná rezervácia, ktorá sa nachádza vo východnej časti Palkovických hůrek a chráni zmiešaný les s výraznou prevahou buka. Územie spravuje Agentúra ochrany prírody a krajiny ČR
Ochrana.
Celkom sa v rezervácii vyskytuje 14 lesných typov, buky staré až 125-140 rokov dopĺňa najmä lipa, príp. jedľa a nepôvodný smrek. V bylinnom poschodí sa potom vyskytuje zubačka cibuľkonosná alebo mednička. V miestnych prameniskách sa hojne vyskytuje vážka pásikavec dvojzubý.

</doc>
<doc id="600740" url="https://sk.wikipedia.org/wiki?curid=600740" title="Tomáš Peško">
Tomáš Peško

Tomáš Peško (* 23. január 1976, Bratislava) je slovenský hudobník, spevák, hudobný skladateľ a textár.
Je zakladajúci člen skupiny Bluegrass Time (BG Time) a Tomáš Peško Band, kde hral na bendžo a spieval vokály. V skupine Nový Rownák pôsobil ako spoluautor hudby, hráč na elektrickú, akustickú a sólovú gitaru a bendžo. Spolupracoval a spolupracuje na projektoch pre deti, napríklad s Richardom Čanakym, Máriou Podradskou, Miškou Marienkovou, Acoustic Trash, Black Horses, Belasí, Mirka Miklošovičová, Katka Feldeková či Pressburgrass.
Festivaly.
Tomáš Peško účinkoval na mnohých festivaloch, napríklad Dobrofest Trnava, Bluegrass Fest Bratislava, Country Lodenica Piešťany, Zahrada (CZ), Porta (CZ, finále), Starý dobrý western (CZ), Country Mlyn, Bruntálské indiánské léto (CZ), Blue Velvet Night Pezinok, Bluegrass večer v Hornej Porube, Country Fest Bohunice, Stupavský Širák, Drotária, Rača Country Fest a Banjo Jamboree (CZ).
Kapela Tomáš Peško Band sa predstavila v rokoch 2001, 2003 a 2012 na najväčšom európskom bluegrassovom festivale v Holandsku. Z dvoch skorších ročníkov vzniklo výberové CD, na ktorých sa nachádzajú aj skladby tejto kapely. V roku 2006 bolo vydané CD s názvom "Light In The Storm".

</doc>
<doc id="600741" url="https://sk.wikipedia.org/wiki?curid=600741" title="Alfred Rahlfs">
Alfred Rahlfs

Alfred Rahlfs (* 29. máj 1865, Linden (dnes súčasť Hannoveru), Hannoverské kráľovstvo† 8. apríl 1935, Göttingen, Nemecko) bol nemecký protestantský teológ.
Životopis.
Alfred Rahlfs študoval protestantskú teológiu, filozofiu a orientálne jazyky na univerzitách v Halle an der Saale a Göttingene (pod vedením Paula Antona de Lagardeho). V roku 1887 získal akademický titul "Dr. phil".
V roku 1891 sa habilitoval na göttingenskej univerzite a začal tu pôsobiť ako súkromný docent. V roku 1901 bol vymenovaný za mimoriadneho profesora a v roku 1919 za riadneho profesora Starého zákona.
V roku 1918 sa stal riadnym členom "Göttingenskej akadémie vied".
Z podnetu svojho učiteľa P. A. de Lagardeho (18271891) sa Rahlfs podujal vedecky spracovať a následne publikovať kritické vydanie "Septuaginty". Keďže sa však ukázalo, že takáto, po každej stránke náročná práca si vyžaduje tím odborníkov, Rahlfs v roku 1908 založil spolu s jeho kolegom, göttingenským profesorom biblických vied a semitských jazykov Rudolfom Smendom (18511913) "Göttinger Septuaginta-Unternehmen" (Göttingenské dielo Septuaginty).
Pod Rahlfsovým vedením (19081934) boli položené základy kritickej edície "Septuaginty". Rahlfs v snahe o štandardizáciu a sprehľadnenie výskumu zaviedol číslovanie jednotlivých, jemu dostupných gréckych rukopisov Starého zákona. Toto číslovanie dodnes predstavuje medzinárodnú normu.
Ešte za Rahlfsovho života boli publikované 3 zväzky tohto monumentálneho diela: "Psalmi cum Odis", "Ruth" a "Genesis".
Kompletná reedícia "Septuaginty" bola ukončená až v roku 2015. Ide o monumentálne dielo nevyčísliteľnej duchovnej, kultúrnej a historickej hodnoty, ktoré má fundamentálny význam o. i. aj pre výskum pôvodného hebrejského textu Biblie.
Dielo.
Väčšina Rahlfsových publikácií sa týka problematiky "Septuaginty". Mnohé z výsledkov týchto štúdií zostávajú dodnes v platnosti a sú cennými poznatkami v oblasti textovej kritiky "Septuaginty".
Za jeho najvýznamnejšie a najrozšírenejšie dielo sa považuje vreckové vydanie "Septuaginty" z roku 1935.

</doc>
<doc id="600745" url="https://sk.wikipedia.org/wiki?curid=600745" title="LG Stylo 3 Plus">
LG Stylo 3 Plus

LG Stylo 3 Plus je androidový phablet, ktorý vyrába spoločnosť LG Electronics. Predstavený a uvedený bol v máji 2017.
Obsahuje IPS kapacitný LCD displej s uhlopriečkou 5,7 palcov s rozlíšením 1080x1920 bodov s bodovou hustotou 386 ppi a operačný systém Android 7.0 Nougat.
Používa systém na čipe Qualcomm MSM8940 Snapdragon 435 s procesorom Octa-core 1.4 GHz Cortex-A53 a grafický procesor Adreno 505. Kapacita interného úložiska je 32 GB, rozšíriteľná je microSD kartou do 256 GB a kapacita pamäte RAM je 2 GB. 
Primárna kamera má rozlíšenie 13 MP, sekundárna 5 MP. Batéria je typu Li-Ion s kapacitou 3080 mAh.

</doc>
<doc id="600746" url="https://sk.wikipedia.org/wiki?curid=600746" title="Ľuboš Trubíni">
Ľuboš Trubíni

Ľuboš Trubíni (* 18. december 1977, Nitra) je slovenský spisovateľ, marketingový manažér, regionálny historik a výrobca umeleckých diorám.
Životopis.
Absolvoval základnú školu vo Vrábľoch (19841992), Strednú školu strojársku v Leviciach (19921998) a je absolventom Univerzity Mateja Bela v Banskej Bystrici na katedre Muzeológia a história.
V roku 2000 založil spolu s partnermi "občianske združenie FONTIS", v ktorom je dodnes projektovým manažérom. Od roku 1995 do roku 2001 spolupracoval ako dobrovoľník na projekte "Katarínka – záchrana kláštora". Vyše pätnásť rokov bol marketingovým manažérom v obchodných centrách Nitrianskeho kraja.
V roku 2007 sa stal spoluzakladateľom živého agrárneho skanzenu na "Rodinnej farme Mašekov mlyn vo Vrábľoch". Je autorom a spoluautorom viacerých knižných publikácii. V roku 1998 spolupracoval na štvorročnom projekte knihy "Požitavské povesti" (autori: Jozef Melicher a Jozef Trubíni) kde spolu s otcom Jozefom zozbierali 53 povestí z Požitavia. O rok neskôr zozbieral 12 povestí z okolia Katarínky, a tak vydal so spisovateľom Jozefom Melicherom "Hornotrnavské povesti". V roku 2004 spolu so svojim otcom Jozefom vydali knihu "Osudy vrábeľských židov" (Slovenské národné múzeum Bratislava), ktorá sa dostala do 27. krajín sveta a v múzeu Yad Vashem v Jeruzaleme bola označená za najkrajšiu regionálnu knihu zo Slovenska. V roku 2019 vydal spolu s priateľmi jedinečnú knihu "História cisárskej pevnosti Vráble". Napriek tomu, že sa Trubíni nevenuje histórii profesionálne, odborná verejnosť prijala túto publikáciu veľmi pozitívne. Archeológ a vysokoškolský pedagóg Jozef Bátora o knihe napísal nasledovné: „"...je v nej veľký kus heuristickej práce. Veľký jej prínos vidím vo zverejnení množstva doteraz neprístupného, resp. iba čiastočne prístupného archívneho materiálu. Aj táto kniha o pevnosti Vráble ukazuje ako dôležité jej ísť ad fontes, teda k pôvodným prameňom.“"
Trubíni spolupracoval na viacerých knižných publikáciách. V roku 2004 prispel poznatkami v knihe o obci "Oslany" a v roku 2009 spolupracoval so spisovateľkou Janou Solemovou z Nórska na historickom románe "Půlměsíc nad Dunajem" (Argo Praha 2009).
V roku 2008 účinkoval v dokumentárnom filme "(ne)celebrity", ktorý natočila Slovenská televízia a o štyri roky neskôr bol spolutvorcom a spoluproducentom dokumentárneho filmu o Vozokanskej bitke "Na západe nič nové" (zo série "Hľadanie stratených svetov 10"), ktorý natočilo "Vydavateľstvo RAK Budmerice" pod taktovkou historika Pavla Dvořáka.
Trubíni vydal v roku 2022 úspešnú knihu "Stredoveké Vráble – zbierka stredovekých listín z Vrábeľ a okolia", ktorá sa dostala do 18 krajín sveta. Od roku 2022 spolu s priateľmi z občianskeho združenia FONTIS obnovujú starý židovský cintorín v obci Michal nad Žitavou.
Publikoval niekoľko desiatok populárno-vedeckých článkov, rozhovorov a informačných článkov v odborných časopisoch, novinách alebo na internetových portáloch (MAX magazín, Revue civilnej ochrany, Historická revue, Nitrianske noviny, Vrábeľské noviny, Mlyny rendez-vous, zitava.sk, hradiska.sk, hrady.sk, zamky.sk, sme.sk).

</doc>
<doc id="600748" url="https://sk.wikipedia.org/wiki?curid=600748" title="Slovenská spoločnosť pre vesmírnu politiku">
Slovenská spoločnosť pre vesmírnu politiku

Slovenská spoločnosť pre vesmírnu politiku (SSPA) je mimovládna organizácia, ktorá sa zaoberá bezpečnostnými, medzinárodno-právnymi a ekonomickými aspektami využívania kozmického priestoru. Je jediným a zároveň plne profesionálnym think tankom v oblasti vesmírnej politiky na Slovensku. Hlavným poslaním SSPA je vytvárať priestor pre verejnú diskusiu o otázkach využívania kozmického priestoru, ktoré majú zásadný vplyv na spoločenské, ekonomické, vedecko-výskumné a zahranično-politické záujmy Slovenskej republiky. SSPA sídli na Fakulte politických vied a medzinárodných vzťahov Univerzity Mateja Bela v Banskej Bystrici.
Tím SSPA zahŕňa odborníkov na bezpečnostné a medzinárodnoprávne aspekty využívania vesmíru s bohatými skúsenosťami v publikačnej činnosti v odborných a vedeckých periodikách, ako aj v prednášateľskej činnosti na medzinárodných konferenciách a kongresoch. Členovia SSPA absolvovali prestížne pracovné pobyty a stáže vo viacerých významných inštitúciách, vrátane Európskej vesmírnej agentúry (ESA), Národného úradu USA pre letectvo a vesmír (NASA), Európskeho inštitútu pre vesmírnu politiku (ESPI), Európskeho centra pre vesmírne právo (ECSL), Európskej komisie a Úradu OSN pre vesmírne záležitosti (UNOOSA). SSPA je národným koordinátorom pre medzinárodnú organizáciu Space Generation Advisory Council, národným kontaktným bodom pre ECSL a členom regionálnej siete think tankov v rámci projektu IRSEC Hub.
SSPA vydáva vlastnú odbornú publikáciu SSPA Reporty, ktorá vychádza pod medzinárodným štandardným publikačným číslom ISSN 2585-755X.

</doc>
<doc id="600753" url="https://sk.wikipedia.org/wiki?curid=600753" title="Ľubomír Párička">
Ľubomír Párička

Ľubomír Párička (* 25. marec 1954, Jahodníky) je slovenský ľudový umelec, výrobca ľudových hudobných nástrojov a interpretátor ľudovej hudby.
Biografia.
Narodil sa v obci Jahodníky, dnes súčasť mesta Martin. Po absolvovaní strojárskeho učilišťa a neskôr strednej priemyselnej školy v Martine pracoval v Závodoch ťažkého strojárstva (ZŤS) ako normovač a konštruktér. Istú dobu pracoval v Líbyi, kde vyučoval tamojších študentov základy strojárstva. Od roku 1988 pracoval ako vedúci skladového hospodárstva v štátnom podniku Neografia.
Od roku 1978 je ženatý, má dve deti. Žije pri obci Bystrička.
Od detstva sa zaujímal o ľudovú kultúru, najmä o hudbu, ale aj o podobu života našich predkov žijúcich na vidieku. Tento živý záujem ho v mladosti priviedol k výrobe fujár a píšťal. Neskôr vytváral aj trojhlasné stredoslovenské gajdy, dvojhlasné oravské gajdy, rôzne typy pastierskych píšťal, drumble, bačovské flauty, rohy (hlásne trúby). S jeho hudobnými nástrojmi hrajú hudobníci v telesách ako Lúčnica, Slovenský ľudový umelecký kolektív alebo Štátny komorný orchester zo Žiliny.
Okrem hudobných nástrojov vyrába aj črpáky, vyrezávané palice, zdobené pracie piesty, drevené figúrky a väčšie plastiky, ako aj súčasti ľudového odevu (ako sú kožúšky, krpce, opasky, pracky, pastierske kapsy, korbáče a biče). Od výroby hudobných nástrojov neskôr prešiel k interpretácii ľudovej hudby (hra na fujare, píšťalách a gajdách, spev). Jeho inšpiračnými a muzikantskými vzormi boli fujaristi ako: bača Jozef Zachar z Priechodu, Jožko Rybár z Detvy, Peter Paciga z Vígľaša, Martin Ľupták-Sanitrár z Kováčovej či Juraj Kubinec z Utekáča.
Bol aktívny ako tanečník a neskôr sólista-inštrumentalista vo folklórnych súboroch "Turiec" v Martine, "Stavbár" v Žiline, "Partizán" v Slovenskej Ľupči, spolupracoval aj so SĽUK-om, Lúčnicou a skladateľom Svetozárom Stračinom.
Dlhodobo sa zúčastňuje folklórnych festivalov v Martine, Detve, Myjave, Východnej, Čičmanoch, Oravskej Polhore a inde. Vystupoval aj na početných folklórnych festivaloch v zahraničí.
Je aktívnym členom "Spolku fujarášov" a "Cechu slovenských gajdošov".
V roku 2008 vydal vlastný CD-nosič s názvom „Spoveď fujary“ a spolupracoval na dvoch ďalších. Jeho hra na fujaru bola použitá v dokumentárnom filme o Slovensku s názvom „Cesty Slovenskom“ (2011). Podieľal sa aj na vzniku 7-dielneho dokumentárneho cyklu o výrobe hudobných nástrojov a interpretácii slovenskej ľudovej hudby.

</doc>
<doc id="600755" url="https://sk.wikipedia.org/wiki?curid=600755" title="Hermann Gunkel">
Hermann Gunkel

Johann Friedrich Hermann Gunkel (* 23. máj 1862, Springe, Hannoverské kráľovstvo† 11. marec 1932, Halle an der Saale, Nemecko) bol nemecký protestantský teológ.
Životopis.
Hermann Gunkel sa narodil 23. mája 1862 v obci Springe v rodine protestantského farára. V rokoch 1869 až 1881 navštevoval lüneburské gymnázium "Johanneum". Následne študoval protestantskú teológiu na univerzitách v Göttingene a Gießene. V Göttingene k jeho profesorom patrili o. i. aj Ulrich von Wilamowitz-Moellendorff (18481931), Albrecht Ritschl (18221889), Paul Anton de Lagarde (18271891) a Julius Wellhausen (18441918), v Gießene to boli napr. Adolf Harnack (18511930) či Bernhard Stade (18481906).
V roku 1888 sa Gunkel habilitoval na göttingenskej univerzite v odbore "biblická teológia" a "exegéza" a začal tu pôsobiť ako súkromný docent Nového zákona. Gunkel patril k okruhu sympatizantov Alberta Eichhorna (18561926), z ktorého sa neskôr vyvinula samostatná Nábožensko-dejinná škola. Vedecko-teologické intencie tejto skupiny však boli v rozpore s deklarovaným oficiálnym smerovaním fakulty ako aj s názormi jej najvplyvnejšieho člena, profesora Albrechta Ritschla. A tak bol Gunkel napokon nútený fakultu opustiť.
Na odporúčanie vplyvného pruského politika Friedricha Althoffa (18391908) prestúpil Gunkel v roku 1889 na univerzitu v Halle an der Saale. Podmienkou však bolo, že musel opäť absolvovať habilitačné konanie, tentokrát v odbore "Starý zákon".
V roku 1895 sa Gunkel stal mimoriadnym profesorom Starého zákona na univerzite v Berlíne. Aby si zlepšil svoju finančnú situáciu, bol nútený podniknúť niekoľko prednáškových turné a usporadúvať pre študentov rôzne prázdninové kurzy.
V roku 1907 bol menovaný za riadneho profesora univerzity v Gießene. Univerzita v Oslo mu v roku 1913 udelila čestný doktorát.
V roku 1920 Gunkel akceptoval návrh štátneho tajomníka pruského ministerstva kultúry, Carla Heinricha Beckera (18761933), a vrátil sa na univerzitu v Halle an der Saale, kde následne pôsobil až do svojej emeritácie v roku 1927.
Gunkel patril k najvýznamnejším predstaviteľom Nábožensko-dejinnej školy. Inšpirovaný nemeckým lekárom a psychológom Wilhelmom Wundtom (18321920), mimoriadnu pozornosť venoval o. i. aj štúdiu významu legiend, povestí a rozprávok v starozákonných textoch. Výsledky svojho bádania sa snažil sprístupniť čo najširšiemu okruhu čitateľov. Bol spoluvydavateľom knižnej edície "Forschungen zur Religion und Literatur des Alten und Neuen Testaments" [Štúdie k náboženstvu a literatúre Starého a Nového zákona] a lexikónu "Die Religion in Geschichte und Gegenwart (RGG)" [Náboženstvo v dejinách a súčasnosti (v skratke RGG)].
Hermann Gunkel zomrel 11. marca 1932 v Halle an der Saale.

</doc>
<doc id="600756" url="https://sk.wikipedia.org/wiki?curid=600756" title="Zarina Dijasová">
Zarina Dijasová

Zarina Dijasová (, * 18. október 1993, Almaty) je kazašská profesionálna tenistka. Vo svojej doterajšej kariére nevyhrala na okruhu WTA Tour žiadny turnaj. V rámci okruhu ITF získala 6 titulov vo dvojhre.

</doc>
<doc id="600761" url="https://sk.wikipedia.org/wiki?curid=600761" title="Korfbal na Svetových hrách 2017">
Korfbal na Svetových hrách 2017

Korfbal na Svetových hrách 2017 bol korfbalový turnaj v rámci multišportového podujatia Svetových hier 2017. Konal sa vo Vroclave, v Poľsku v dňoch od 21.25. júla 2017, za účasti 8 tímov. Korfbalový turnaj sa na Svetových hrách predstavil na druhých hrách a toto bolo jeho 9. vydanie. Všetky zápasy sa odohrali v aréne WKK Sport Center s kapacitou 900 divákov. Aréna bola tiež dejiskom florbalového turnaja. Titul obhájilo , ktoré vo finálovom stretnutí zvíťazilo nad . Čínsky Tchaj-pej tak ziskom striebornej medaily dosiahol svoj najlepší výsledok a prvýkrát odsunul až na tretie miesto.
Kvalifikácia.
Tímy boli nasadené do skupín podľa rebríčkového postavenia IKF. 
Poznámka: Číslo v zátvorke udáva umiestnenie v medzinárodnom rebríčku IKF k 1. januáru 2017.

</doc>
<doc id="600764" url="https://sk.wikipedia.org/wiki?curid=600764" title="Faustbal na Svetových hrách 2017">
Faustbal na Svetových hrách 2017

Faustbal na Svetových hrách 2017 bol faustbalový turnaj v rámci multišportového podujatia Svetových hier 2017. Konal sa vo Vroclave, v Poľsku v dňoch od 22.25. júla 2017, za účasti 6 mužských tímov. Faustbalový turnaj sa na Svetových hrách predstavil na druhých hrách a toto bolo jeho 9. vydanie; pričom sa zakaždým organizoval iba v mužskej kategórii. Všetky zápasy sa odohrali na štadióne Stadion Sportowy Oławka s kapacitou 200 divákov. Štadión bol tiež dejiskom lakrosového turnaja. Titul obhájilo , ktoré vo finálovom stretnutí zvíťazilo nad .
Na turnaji Svetových hier 2017 sa hralo s limitovanou edíciou lôpt v novom dizajne s názvom "Sportastic Fistball".
Výsledky.
Základná skupina.
&lt;br&gt;

</doc>
<doc id="600766" url="https://sk.wikipedia.org/wiki?curid=600766" title="Bitka pri Actiu">
Bitka pri Actiu

Bitka pri Actiu bola námorná bitka, ktorá sa odohrala 2. septembra v roku 31 p.n.l. pri myse Actium, v úzkej a plytkej úžine tvoriacej vchod do Ambrakijského zálivu v Grécku. Bitka sa odohrala počas občianskej vojny v rímskom štáte, medzi Octaviom a Antoniom.
Antonius v roku 32 p.n.l. prešiel cez Grécko na pobrežie Iónskeho mora, s úmyslom vojensky operovať na území Itálie. Oktavius v jari v roku 31 p.n.l. premiestnil svoje vojsko na grécku pevninu. Celé leto strávili obaja protivníci niekoľko desiatok kilometrov od seba, ale do rozhodujúcej bitky sa nepúštali. Pod velením Agrippu vojsko Oktaviana, ktoré malo 260 lodí (liburny – neveľké plavidlá, vyznačujúce sa veľkou rýchlosťou a obratnosťou), blokovalo východ z Ambrakijského zálivu, kde kotvil Antonius so svojim vojskom, ktoré sa skladalo zo 170. rímskych a 60. ľahkých egyptských lodí, kráľovnej Kleopatry.
2. septembra 31 p.n.l. vietor fúkal v neprospech Agrippu, jeho lode odnášal dozadu. Bojová zostava Antoniovho loďstva sa opierala o obidva brehy úžiny. Tvorila nepreniknuteľnú hradbu pre nízke liburny. Agrippa nemohol pomýšľať na prelomenie alebo obchvat, musel vylákať protivníka zo zomknutého tvaru. Jeho úskok spočíval v tom, že vyplával proti vetru a v tesnej blízkosti, pred protivníkovou líniou, loďstvo zastavilo. Antonius vyrazil s eskadrou z ľavého krídla. Agrippove lode výzvu do boja neprijali naopak, začali ustupovať na šíre more. Dve krídelné Antoniove eskadry ich začali prenasledovať a vzďaľovať sa od svojich hlavných síl. Agrippa sa vrhol so strednou eskadrou na stojacu Antoniovu eskadru. Obratné liburny začali slaviť svoj triumf. Agrippové lode boli prislabé, aby taranovaním, alebo abordážou dobyli nepriateľské lode. Preto Agrippa prikázal vrhať na ne zápalné látky. Tento účinný spôsob boja zapríčinil, že väčšina lodí zhorela a len pár ich padlo do zajatia. Kleopatrine egyptské lode, stojace v druhom rade, ktoré v rýchlosti a obratnosti mohli smelo súperiť s liburnami, v tejto kritickej chvíli napli plachty, opustili bojisko a zamierili do Egypta. Antonius opustil svojich vojakov. Na svojej vlajkovej lodi odplával za Kleopatrou. Lode zbavené velenia síce bojovali udatne, ale ich akcie neboli koordinované.
Bitka sa skončila víťazstvom Oktavia.

</doc>
<doc id="600768" url="https://sk.wikipedia.org/wiki?curid=600768" title="Železničná stanica Plaveč">
Železničná stanica Plaveč

Železničná stanica Plaveč je železničná stanica v Plavči. Leží na tratiach Poprad-Tatry – Plaveč a Košice – Muszyna. Obsahuje 8 dopravných a 3 manipulačné koľaje. Je elektrifikovaná jednosmernou sústavou 3 kV. Premávka na úseku Prešov – Orlov (na sever od Plavča) začala 1. mája 1873. Premávka na úseku Podolínec – Plaveč (na trati z Popradu) bola začatá až v roku 1966.
V stanici nie je k dispozícii osobná pokladňa. Pre ZSSK Cargo ide o pohraničnú priechodovú stanicu.
Pri ozdravnom pláne železníc z februára 2011 boli ohrozené spoje na trati Stará Ľubovňa – Plaveč a Lipany – Plaveč. Po zmenách grafikonu v decembri 2012 sa na trase Lipany – Plaveč nedalo cestovať už vôbec, v predošlom grafikone šlo o dva páry vlakov denne. Pred niekoľkými rokmi pritom v Plavči stávali aj medzinárodné rýchliky. K 3. marcu 2013 vlaky na trase Stará Ľubovńa – Plaveč obnovili, ale len dva spoje v piatok a nedeľu. V grafikone pre roky 2014/2015 do Plavča z Lipian premával len jeden pár vlakov. Zo smeru Poprad len dva páry vlakov.
V roku 2016 poľská vláda odsúhlasila investíciu na zlepšenie spojenia s Vysokými Tatrami a so Slovenskom. Nová trať by mala zlepšiť aj spojenie smerom Muszyna a Plaveč. Na slovenskej strane ŽSR nechystajú žiadne investície do prepojenia Plaveč – Poprad.
Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.

</doc>
<doc id="600777" url="https://sk.wikipedia.org/wiki?curid=600777" title="Skrytá energia">
Skrytá energia



</doc>
<doc id="600783" url="https://sk.wikipedia.org/wiki?curid=600783" title="Radegast (socha)">
Radegast (socha)

Socha pohanského boha Slovanov Radegasta - boha slnka, hojnosti a úrody - je realizovaná v umelom kameni vo veľkosti 320 cm. Váži 1,4 tony. Autorom sochy je frenštátský rodák, profesor Akadémie krásneho umenia v Chicagu, akademický sochár Albín Polášek (14. február 187920. máj 1965).
Na svojom diele začal Albín Polášek pracovať už v roku 1924 a je známe, že už v Amerike vzniklo niekoľko variantov tohto diela. V roku 1930 si autor v Prahe najal Novákov ateliér a vytvoril konečnú podobu Radegasta. Telo mužské, tvár má podobu leva, hlava s prilbicou v podobe býčej hlavy s rohmi, v pravej ruke drží roh hojnosti, v ľavej sekeru.
Podľa tretinového modelu boli za osobnej účasti autora odliate vo zlievarni firmy Maška z umelého kameňa so železnou vložkou, dve sochy. Druhý odliatok, pôvodne určený pre autorovu záhradu, po čase skončil v pražskej zoologickej záhrade.
Súčasne bolo odliate do bronzu súsošie vierozvestcov Cyrila a Metoda a v septembri roku 1930 boli obe diela po ťažkej doprave inštalované na Radhošti. Sadrový originál súsošia Cyrila a Metoda je umiestnený vo vstupnej časti radnice vo Frenštáte pod Radhoštěm.
Pôvodná socha Radegasta bola odhalená 5. júla 1931. Slávnostné odovzdanie sochy Radegasta a súsošia Cyrila a Metoda verejnosti sa uskutočnilo 5. júla 1931, v deň sviatku oboch vierozvestcov v rámci Slovanskej púti, ktorú usporiadala Matice Radhošťská a Pohorská jednota Radhošť pod záštitou československej vlády s podporou prezidenta T.G. Masaryka. Vytvorenie sochy vtedy hradili českí rodáci v Amerike, ktorí ju potom darovali svojej vlasti.
Socha Radegasta sa stala neodmysliteľnou súčasťou radhošťského masívu. Za dlhé desaťročia však prestal umelý kameň odolávať drsným poveternostným vplyvom, a preto bolo nutné sochu demontovať a reštaurovať.
Tejto úlohy sa už v roku 1980 ujal olomoucký sochár Karel Hořínek so svojím synom, ktorý trhliny opravil a vnútro vylial betónom a vystužil. Na svoje pôvodné miesto bol vrátený 11. júna 1982.
Vplyvom poveternostných podmienok však vykonaná oprava nemohla sochu zachrániť natrvalo. Preto bolo pracovníkmi pamiatkového ústavu rozhodnuté o vytvorení repliky sochy z prírodného materiálu - žuly. Táto úloha bola zverená pánom Janovi Sobkovi a Miroslavovi Zubíčkovi pod vedením akademického sochára Miroslava Machalu.
Originál Radegasta bol z Radhošťa odvezený v máji 1996. V tom istom roku sa Pivovar Radegast, ktorý má Radegasta v logu, zaviazal uhradiť finančné náklady spojené s vytvorením kópie. Tá stála takmer 1 milión korún. Počas niekoľkých mesiacov vytesali kamenári zo 16,5 tony vážiaceho žulového kvádra kópiu, (328 cm, 3,2 t), ktorá od 4. júla 1998 kraľuje na pôvodnom mieste na hrebeni Radhošťa.
Na frenštátskej radnici bol zreštaurovaný originál sochy umiestnený po zložitých rokovaniach z rozhodnutia ministerstva kultúry 3. novembra 1998 a slávnostne odhalený 6. novembra 1998.

</doc>
<doc id="600790" url="https://sk.wikipedia.org/wiki?curid=600790" title="Hugo Gressmann">
Hugo Gressmann

Hugo Gressmann (* 27. marec 1877, Mölln, Pruské kráľovstvo† 7. apríl 1927, Chicago, USA) bol nemecký protestantský teológ.
Životopis.
Hugo Gressmann sa narodil 27. marca 1877 v severonemeckom meste Mölln v rodine železničiara. Detstvo strávil v obci Travemünde (dnes súčasť Lübecku).
Maturitnú skúšku úspešne zložil v roku 1896 na lübeckom gymnáziu "Katharineum".
Následne študoval protestantskú teológiu a orientálne jazyky na univerzitách v Greifswalde, Göttingene, Marburgu a Kiele. Počas štúdia v Greifswalde sa stal členom študentského spolku "Schwarzburgbund-Verbindung Sedinia", v Göttingene bol členom spolku "Schwarzburgbund-Verbindung Burschenschaft Germania" a v Marburgu "Schwarzburgbund-Verbindung Frankonia". K jeho profesorom patrili o. i. aj Friedrich Giesebrecht (18521910), Julius Wellhausen (18441918), Rudolf Smend (18511913), Wilhelm Bousset (18651920), Otto Baumgarten (18581934), Albert Eichhorn (18561926), Peter Jensen (18611936), Georg Hoffmann (18451933) a Mark Lidzbarski (18681928).
V akademickom roku 1897/1898 vyhlásila filozofická fakulta göttingenskej univerzity súťaž o najlepšiu prácu na tému: „"Ueber die in Jes. c. 56 – 66 vorausgesetzten zeitgeschichtlichen Verhältnisse."“ Malo ísť o zaujatie stanoviska k Duhmovej téze, že autorom kapitol 56 až 66 Knihy proroka Izaiáša je "Tritoizaiáš". Víťazom sa stal Gressmann, na druhom mieste sa umiestnil budúci hannoverský protestantský biskup August Marahrens (18751950).
V roku 1899 prijala fakulta tento spis ako Gressmannovu dizertačnú prácu. Gressmannovi bol tak po jej úspešnej obhajobe udelený akademický titul "Dr. phil."
V roku 1902 Gressmann úspešne ukončil aj štúdium teológie na univerzite v Kiele, jeho dizertačná práca mala názov "Studien zu Eusebs Theophanie". V roku 1904 sa tu habilitoval a začal pôsobiť ako súkromný docent.
Rok 1906 strávil Gressmann v Jeruzaleme ako vedecký pracovník "Nemeckého evanjelického inštitútu starovekých dejín Svätej zeme" (Deutsches Evangelisches Institut für Altertumswissenschaft des Heiligen Landes), ktorého riaditeľom bol vtedy nemecký protestantský teológ a orientalista Gustaf Dalman (18551941).
V roku 1907 bol vymenovaný za mimoriadneho profesora Starého zákona na univerzite v Berlíne, stal sa tak nástupcom Hermanna Gunkela, ktorý v tom čase prevzal miesto riadneho profesora na univerzite v Gießene.
Za riadneho profesora bol vymenovaný až v roku 1921.
Gressmann bol v rokoch 1922 až 1927 riaditeľom berlínskeho "Institutum Judaicum." Jeho nástup znamenal pre tento inštitút radikálnu zmenu kurzu – "Institutum Judaicum" sa už viac nemal venovať „misii medzi židmi“, ale kritickému vedeckému bádaniu. Gressmann bol presvedčený o nevyhnutnej potrebe štúdia judaizmu a judaistiky a netrpel v tomto ohľade nijakými predsudkami. Vďaka tomu mohli v inštitúte hosťovať mnohí významní židovskí učenci, ako napr. Ismar Elbogen (18741943), Julius Guttmann (18801950) alebo Leo Baeck (18731956). Dôsledkom dlhodobého budovania dobrých medzináboženských vzťahov bolo pozvanie Gressmanna ako hosťujúceho profesora na "Jewish Institute of Religion" v New Yorku. Počas svojho prednáškového turné po Spojených štátoch amerických na jar 1927 však Gressmann náhle dostal ťažký zápal pľúc. Zomrel na následky komplikácií 7. apríla 1927 v Chicagu. Pochovaný bol na evanjelickom cintoríne v berlínskej štvrti Nikolassee, na jeho náhrobnom kameni je vyrytý citát zo 4. kapitoly Jánovho evanjelia: „Boh je duch a tí, čo sa mu klaňajú, musia sa mu klaňať v Duchu a pravde.“ (Jn 4, 24)
Hugo Gressmann bol jedným z najvýznamnejších predstaviteľov Nábožensko-dejinnej školy. Veľkou inšpiráciou mu bol Albert Eichhorn, ktorému venoval aj svoje dielo "Der Ursprung der israelitisch-jüdischen Eschatologie" [Pôvod izraelsko-židovskej eschatológie].
Po odstúpení Karla Martiho (18551925) v roku 1924 prebral Gressmann vedenie odborného časopisu "Zeitschrift für die alttestamentliche Wissenschaft".

</doc>
<doc id="600791" url="https://sk.wikipedia.org/wiki?curid=600791" title="Lesja Curenková">
Lesja Curenková



</doc>
<doc id="600792" url="https://sk.wikipedia.org/wiki?curid=600792" title="Lesia Curenko">
Lesia Curenko



</doc>
<doc id="600793" url="https://sk.wikipedia.org/wiki?curid=600793" title="Louisa Chirico">
Louisa Chirico



</doc>
<doc id="600807" url="https://sk.wikipedia.org/wiki?curid=600807" title="Bojové lietadlo">
Bojové lietadlo

Bojové lietadlo je „lietadlo určené na plnenie bojových úloh a priamu podporu vlastných pozemných síl v taktickej hĺbke zostavy protivníka“. Bojové letectvo je zamerané na likvidáciu malorozmerných pozemných a námorných pohybujúcich sa cieľov z malej výšky. Jeho hlavnou úlohou je priama podpora pozemných (a námorných) síl.
Koncept bojových lietadiel nemá a v minulosti ani nemal celkom jednoznačné vymedzenie voči iným typom vojenských lietadiel, predovšetkým ľahkým a stredným bombardovacím lietadlám a stíhacím bombardérom. Čoskoro po svojom vzniku boli medzi lietadlá pre priamu podporu zaradené aj bojové vrtuľníky.
Dejiny.
Počiatky.
Hoci prvé pokusy o podporu vzdušnú podporu pozemných vojsk sa uskutočnili už počas prvej svetovej vojny, kedy piloti hádzali na pechotu v zákopoch oceľové šípky, granáty a neskôr dokonca aj prvé bomby a ostreľovali pozemné ciele paľbou pušiek a neskôr aj guľometov. Počas vojny však bolo nasadenie lietadiel pre útoky na pozemné ciele z malých výšok pomerne nebezpečné pre ich slabé pancierovanie.
Počas medzivojnového obdobia viaceré krajiny rozvíjali koncept strmhlavého bombardovania, ktorý umožnil zasadzovať presné údery na takticky významné ciele. Táto taktika umožňovala jednoduchšie prekonanie protilietadlovej obrany a poskytovala aj veľmi dobrú presnosť zásahu cieľu bombami. Tento koncept bol spolu s efektívnou koordináciou s pozemným vojskom vďaka rozšíreniu vysielačiek rozvíjaný úspešne v nacistickom Nemecku (napr. Henschel Hs 123, Junkers Ju 87 Stuka). 
V medzivojnovom období sa začal rozvíjať aj odlišný koncept opancierovaných bojových lietadiel ako bolo napr. Boeing GA-1. Zavedenie takého konceptu do menších a pohyblivejších lietadiel si však vyžadovalo existenciu dostatočne výkonných motorov, ktorých použitie v priebehu 30. rokov 20. storočia výrazne urýchlilo vývoj vojenského letectva.
Druhá svetová vojna.
Na začiatku druhej svetovej vojny vstúpila veľmi úspešne predovšetkým nemecká Luftwaffe, ktorá úspešne podporovala svoje pozemné jednotky, do veľkej miery vďaka dobrej koordinácii tankového vojska a priamej podpory taktickými bombardérmi. To umožňoval predovšetkým fakt leteckej prevahy, kedy nepriateľské stíhacie letectvo významne nenarúšalo činnosť nemeckých strmhlavých bombardérov, ktoré boli inak pomerne pomalé a nedostatočne pancierované. 
Nacistické Nemecko na začiatku vojny úspešne používalo strmhlavé bombardéry Junkers Ju 87 Stuka. Išlo o dvojmiestne stroje (pilot, strelec) s kapotovaným podvozkom, na ktorom bola namontovaná siréna vydávajúca charakteristický kvílivý zvuk demoralizujúco pôsobiaci na nepriateľa. Stroje mali pomerne robustnú konštrukciu, ale neboli zvlášť silne pancierované. Nedisponovali ani veľkou palebnou silou, všetky bežné verzie mali iba dva dopredu strieľajúce 7,7 mm guľomety. Nedostatočná pasívna ochrana a malá rýchlosť strojov sa prejavila vo väčšej miere počas bitky o Britániu, kde neboli Nemci schopní Stukám poskytovať dostatočné stíhacie krytie. Na východnom fronte sa tieto stroje udržali vo veľkom množstve až do roku 1943, kedy aj tu začali Nemci strácať leteckú prevahu. Ako bojové lietadlá boli vo veľkom množstve používané aj stroje Henschel Hs 123 a Henschel Hs 129. Hs 129 bolo jednomiestne dvojmotorové silne pancierované a silne vyzbrojené bojové lietadlo. Nemci zároveň prikročili k použitiu v úlohe bojového lietadla aj množstvo stíhacích bombardérov, najmä Focke-Wulf Fw 190 verzie F. Nemecké jednotky počas druhej svetovej vojny vytvorili frázu "Jabo" – skratka pre "Jagdbomber" (v prekl. "loviaci bombardér"), v podstate išlo o stíhacie bombardéry.
V západoeurópskych krajinách bola v medzivojnovom období úloha priamej leteckej podpory pozemného vojska zanedbávaná a obmedzená najmä na taktický prieskum. S potrebou zastaviť nemeckú obrnenú techniku zo vzduchu, ešte než sa dostane k vlastným pozemným jednotkám, sa stretli síce aj Francúzsko a Spojené kráľovstvo na európskom bojisku v roku 1940. Ale ich vojská boli porazené skôr, ako mohli byť do bojov k týmto úlohám vo väčšej miere nasadené letecké jednotky. Útoky britských ľahkých bombardérov Fairey Battle, ktoré nemali dostatočnú obrannú výzbroj a boli bez stíhacieho krytia, Nemci zväčša úspešne odrazili.
V nasledujúcom období na európskom a severoafrickom bojisku britské a americké lietadlá pre podporu pozemných vojsk vznikali väčšinou preradením stíhacích lietadiel, ktoré už svojimi výkonmi nestačili na nepriateľa, k pozemným úlohám. Tento osud stretol, napr. lietadlá Curtiss P-40, ktoré sa široko využívali v Afrike alebo neskôr A-36, verzia P-51 Mustang, používaná USAAF k úlohám priamej podpory. Ku koncu vojny, keď už mali spojenci viacmenej vydobytú vzdušnou nadvládu, sa začali na podporu pozemných vojsk používať aj typické stíhačky ako Spitfire alebo Hurricane – jednoducho pod ne podvesili bomby alebo neriadené strely.
V Sovietskom zväze bola situácia odlišná, sovietske vzdušné sily mali od začiatku hlavne pomocnú úlohu pre pozemné sily. Lietadlá na priamu podporu pozemných vojsk a ľahké bombardéry upotrebiteľné na tieto účely vznikali už v medzivojnovom období. Krajina taktiež vyvíjala a úspešne zaviedla použitie neriadených striel RS. V úvodnom období vojny pred napadnutím Nemeckom sa objavili prvé konštrukcie pancierovaných bojových lietadiel Iliušin Il-2 „Šturmovik“ alebo Suchoj Su-2. Il-2 bolo ťažko pancierované jednomotorové lietadlo. Spočiatku jednomiestne, neskoršie bojové skúsenosti však spôsobili, že bolo dodatočne doplnené o palubného strelca s veľkorážnym 12,7 mm guľometom. Pri stretoch s týmito strojmi nemeckí piloti hlásili, že sa projektily z ich guľometov a 20 mm kanónov od lietadiel odrážajú.
Sovietske sily však na podporu pozemných vojsk používali skoro všetky dostupné lietadlá, aj pod stíhacie Polikarpovy, Jakovlevy a Lavočkiny sa podvesovali bomby a neriadené rakety, ktoré síce mali vysokú účinnosť na cieľ, ale podstatne zhoršovali letové vlastnosti stíhačiek.
Povojnové obdobie.
Po skončení druhej svetovej vojny vývoj bojových lietadiel ako samostatného druhu letectva ustrnul. Jedným z hlavných faktorov bol nástup jadrových zbraní, ktoré spočiatku spôsobili na poli vojenskej taktiky a stratégie revolúciu. Bol to aj dôsledok veľkých technických zmien lietadiel, ako bol príchod lietadiel s prúdovým pohonom a zavádzanie neriadených a neskôr riadených striel vzduch-zem. Tieto kroky logicky viedli k predpokladu, že útoky na pozemné ciele konvenčnými bombami a paľbou palubných zbraní nahradia útoky riadenými raketami lietadlami, bez inej organickej výzbroje. S klasickým ostreľovaním pozemných cieľov guľometmi alebo kanónmi sa prestalo počítať. Stroje preto nemuseli byť ani silnejšie pancierované. Prispeli k tomu aj zmeny v oblasti protilietadlovej obrany (zavádzanie riadených striel zem-vzduch) a v neskoršom období aj príchod bojových vrtuľníkov.
Sovietsky zväz do polovice 50. rokov používal stále svoje spoľahlivé stroje z čias druhej svetovej vojny a spojenci pokračovali v tradícii preraďovania neefektívnych stíhačiek na útočné lietadlá, napr. Republic F-84 Thunderjet. Počas vojny v Kórei sa na Západe stále držala tradícia, na strane Severnej Kórey potom dochádzalo aj k využívaniu MiGov-15 pre účely na podporu pozemných vojsk.
V ZSSR potreba nových bojových, silne pancierovaných lietadiel taktiež ustala. Vojenskí plánovači dali prednosť ľahkým bombardérom a stíhacím bombardérom ako boli stroje Suchoj Su-7, neskôr Suchoj Su-17, Su-20 a Su-22 ako aj ľahšími MiG-23BN a MiG-27.
Spojené štáty sa v priebehu 60. a 70. rokov zaplietli do vojny vo Vietname, ktorá významnou mierou poukázala, že koncept rýchlych ľahkých bombardérov ako boli, napr. Republic F-105 Thunderchief, nie je postačujúci. Stroje utrpeli veľké straty od protilietadlovej paľby, hlavne flaku, aj zastaraných vietnamských MiGov-17. Ukázalo sa, že stroje schopné vydržať ťažké poškodenie sú stále potrebné. Pretrvávala aj snaha nájsť stroj schopný boja s tankmi nepriateľa. V priebehu vietnamskej vojny Američania rozvinuli koncept útočných vrtuľníkov, spočiatku upravených strojov Bell UH-1 Iroquois. Vznikli stroje AH-1 Cobra, ktoré podnietili vznik celkom nových konštrukcií. Vrtuľníky sa napokon stali hlavným nositeľom priamej leteckej podpory pozemných síl aj v ostatných letectvách.
Americké letectvo zároveň vyhlásilo konkurz na podzvukové bojové lietadlo využívajúce novo skonštruovaný kanón kalibru 30 mm. Tento konkurz vyhral A-10 Thunderbolt II, ktorého konštruktéri prišli s koncepciou ťažko pancierovaného lietadla, určené pre lety v nízkej výške a s využitím princípov redundancie a tienenia dôležitých systémov tými menej dôležitými.
Sovieti následne na toto lietadlo a na novú generáciu západných tankov zareagovali taktiež podzvukovým lietadlom Suchoj Su-25, čo bol ekvivalent A-10 – ťažko pancierovaný stroj, vybavený kanónom kalibru 30 mm a 10 závesníkmi pod krídlom. Oproti A-10 je Su-25 rýchlejší, obratnejší, odolnejší a schopný lietať z nespevnených plôch, nemá však tak sofistikovanú avioniku.
Obe lietadlá (A-10 aj Su-25) sa veľmi dobre osvedčili v niekoľkých konfliktoch, kedy prežili neuveriteľné poškodenia a často sa vrátili na základňu s jedným motorom ustreleným po priamom zásahu riadenou strelou. Okrem iného aj preto dochádza aj napriek hlasom ich odporcov k ich modernizácii, čím vznikol na Západe A-10C a v Rusku Su-39.
Ako Su-25/39 tak A-10 sa pohybujú tesne nad terénom. Piloti A-10 podľa vlastných slov dokonca lietali nad cestami pod úrovňou vrcholkov stromov.
Bojové lietadlá sa dnes využívajú hlavne k podpore jednotiek proti povstalcom, a to predovšetkým v Čečensku, Afganistane, Sýrii a Iraku, kde majú značné úspechy.

</doc>
<doc id="600809" url="https://sk.wikipedia.org/wiki?curid=600809" title="Rudolf Smend">
Rudolf Smend

Rudolf Smend môže byť:

</doc>
<doc id="600812" url="https://sk.wikipedia.org/wiki?curid=600812" title="Americký futbal na Svetových hrách 2017">
Americký futbal na Svetových hrách 2017

Americký futbal na Svetových hrách 2017 bol turnaj v americkom futbale v rámci multišportového podujatia Svetových hier 2017. Konal sa vo Vroclave, v Poľsku v dňoch od 22.24. júla 2017, za účasti 4 mužských tímov. Futbalový turnaj sa na Svetových hrách predstavil prvýkrát v roku 2005 a toto bolo iba jeho 2. vydanie, pričom opäť mal charakter iba hostiteľského športu (medaily z tohoto športu nebudú zaradené do celkovej medailovej klasifikácie krajín). Všetky zápasy sa odohrali na štadióne Stadion Olimpijski s kapacitou 20 000 divákov. Štadión bol tiež dejiskom plochodrážnych pretekov. 
Titul získalo , ktoré vo finálovom stretnutí zvíťazilo nad . Bronzové skončili , ktoré v semifinále prehrali svoj prvý oficiálny zápas s iným než s tímom z amerického kontinentu.
Kvalifikácia.
Poznámka: V zátvorke je uvedené umiestnenie v neoficiálnom svetovom rebríčku AFI v roku 2017.

</doc>
<doc id="600815" url="https://sk.wikipedia.org/wiki?curid=600815" title="Manifiesto de Montecristi">
Manifiesto de Montecristi

Manifiesto de Montecristi () je oficiálny dokument Kubánskej revolučnej strany sformulovaný a podpísaný Josém Martím 25. marca 1895 v Monte Cristi. Druhým signatárom dokumentu bol kubánsky generál a vojenský veliteľ Máximo Gómez.
Hoci kubánska vojna za nezávislosť vypukla už vo februári 1895, Martí s Gómezom sa v tom čase ešte stále nachádzali v Dominikánskej republike. Manifest z marca preto vyzýval na pokračovanie v ozbrojených bojoch za získanie nezávislosti. Obaja sa do vojny zapojili až 11. apríla, kedy sa vylodili v "Playitas".
Dokument celkovo reflektuje idey, dôvody a ciele vojny s dôrazom na to, že vojna nebola vedená proti španielskemu národu, ale proti koloniálnemu režimu, ktorý držal krajinu pod hospodárskou a vojenskou kontrolou. Ďalšími hlavnými prvkami, ktoré formovali postup vojny, boli:

</doc>
<doc id="600816" url="https://sk.wikipedia.org/wiki?curid=600816" title="Manifesto of Montecristi">
Manifesto of Montecristi



</doc>
<doc id="600817" url="https://sk.wikipedia.org/wiki?curid=600817" title="Manifest z Monte Cristi">
Manifest z Monte Cristi



</doc>
<doc id="600839" url="https://sk.wikipedia.org/wiki?curid=600839" title="CASC Caj Chon">
CASC Caj Chon

Caj Chon je rodina čínskych vojenských bezpilotných lietadiel, ktoré vyvíja štátna spoločnosť China Aerospace Science and Technology Company. Tieto bezposádkové vzdušné prostriedky dokážu plniť celú škálu rôznych úloh, vrátane prieskumu, hliadkovania, koordinácie vojenských jednotiek na bojisku a ničenia pozemných cieľov.
Caj Chon znamená v preklade do slovenčiny „dúha“, preto sú na Západe tieto lietadlá označované ako Rainbow (niekedy skratkou CH - z prepisu Cai Hong).
Caj Chon 1 (CH-1).
Caj Chon 1 (CH-1) je taktické bezposádkové lietadlo s turbovrtuľovým pohonom. Jeho vývoj začal v roku 2000 a ako už naznačuje číslo "1" bolo prvým z rodiny Caj Chon. Je určené na hliadkovanie v pohraničných oblastiach, prieskum a získavanie údajov pre korekciu delostreleckej paľby. Dokáže lietať autonómne a poskytovať informácie pozemnej stanici v reálnom čase.
V prednej časti trupu štvorcového tvaru sa nachádza komunikačný a navigačný systém. Palivová nádrž s motorom a dvojlistovou vrtuľou sú umiestnené vzadu. Caj Chon 1 je hornoplošník s rozpätím krídel . Z krídel vystupujú dva nosníky, ktoré majú na konci dve zvislé chvostové plochy. Sú spojené vodorovnou plochou, ktorá slúži ako horizontálny stabilizátor. Lietadlo štartuje z mobilnej odpaľovacej rampy pomocou raketového motora. Pristátie sa uskutočňuje pomocou padáku.
Počas misií Caj Chon 1 zvyčajne lieta vo výške . Lietadlo vydrží vo vzduchu maximálne 6 hodín a jeho akčný rádius je . Jeho senzorové vybavenie pozostáva z TV a infračervenej kamery.
Caj Chon 2 (CH-2).
Caj Chon 2 predstavuje mierne vylepšenú verziu Caj Chon 1, ktorá je určená na taktický prieskum.
Caj Chon 3 (CH-3).
Caj Chon 3 má výrazne prepracovaný drak s kačacími plochami v prednej časti trupu. Dronu chýbajú zvislé chvostové plochy, aké mali verzie CH-1/CH-2, krídla sú však ukončené výraznými wingletmi. Lietadlo má letovú výdrž zvýšenú na 12 hodín a cestovnú rýchlosť na /h. Popri prieskumných úlohách dokáže plniť aj bojové. Vyzbrojený dvomi strelami vzduch-zem AR-1 alebo bombami FT-5 je schopný zasahovať pozemné ciele. Maximálna vzletová hmotnosť lietadla je .
Caj Chon 4 (CH-4).
Caj Chon 4 už predstavuje lietadlo typu MALE, t.j. dokáže operovať stredných výškach a disponuje veľkou letovou vytrvalosťou. Vývoj tejto verzie sa začal v roku 2010 a dron prvýkrát vzlietol v septembri 2011. Bol exportovaný do Egypta, Saudskej Arábie a Iraku, ale na základe posledných správ z čínskych médií ho zaradilo do služby aj čínske letectvo. Dňa 10. októbra 2015 oznámilo iracké ministerstvo obrany, že uskutočnilo pomocou dronu prvý útok na bojovníkov Islamského štátu.
Caj Chon 4 je veľkosťou porovnateľný s americkým MQ-1 Predator. Dostup lietadla je , maximálny dolet a maximálna vzletová hmotnosť . CH-4 unesie zbraní alebo vybavenia spolu so paliva. Dokáže letieť nepretržite 38 hodín, v prípade maximálneho užitočného zaťaženia je to však len 14 hodín.
80% draku lietadla je vyrobených z kompozitných materiálov. Stroj má celkovú dĺžku a rozpätie krídel . Pod krídlami sú štyri zbraňové závesníky - dva vonkajšie s nosnosťou a dva vnútorné s nosnosťou . Lietadlo môže byť vyzbrojené 4 až 6 riadenými strelami AR-1 s laserovým navádzaním alebo bombami FT-9 s družicovým navádzaním.
Elektro-optické vybavenie pozostáva z infračerveného senzora, laserového značkovača a laserového diaľkomeru. CH-4 má taktiež rádiolokátor so syntetickou apertúrou s dosahom . Pozemná riadiaca stanica je prepravovaná nákladným automobilom. Obsluha pozostáva zo štyroch pracovníkov - komunikačného operátora, pilota, operátora zbraní a operátora elektro-optických senzorov.
Caj Chon 5 (CH-5).
Prototyp lietadla Caj Chon 5 vzlietol prvýkrát v auguste 2015. Verejnosti bol predstavený o rok neskôr na Airshow China 2016. Celý trup je postavený z ľahkých kompozitných materiálov. Lietadlo veľkosťou i tvarom nápadne pripomína americký dron MQ-9 Reaper. Trup je dlhý a krídla majú rozpätie . Maximálna vzletová hmotnosť stroja je , pričom užitočné zaťaženie je .
Motor s výkonom 330 koní umožňuje lietadlu dosiahnuť maximálnu rýchlosť viac ako /h, pričom jeho cestovná rýchlosť je /h. Lietadlo údajne vydrží vo vzduchu až 60 hodín, čím výrazne prevyšuje aj MQ-9 Reaper ER, ktorého letová výdrž je 42 hodín. Dostup Caj Chon 5 je .
Lietadlo je schopné letieť úplne autonómne po vopred naprogramovanej trase, vrátane vzletu a pristátia. Pracovník pozemnej stanice ho môže prostredníctvom dátovej linky ovládať na vzdialenosť . Pri použití satelitného spojenia je možné tento dosah predĺžiť až na .

</doc>
<doc id="600843" url="https://sk.wikipedia.org/wiki?curid=600843" title="Ondrej Pochylý">
Ondrej Pochylý

Ondrej Pochylý (* 6. november 1949, Galanta† 25. február 2000, Malý Kežmarský štít) bol slovenský horolezec, brat známejšieho horolezca Pavla Pochylého, a taktiež priekopník extrémneho horolezectva.
Lezecké úspechy.
Aj keď bol vždy zatienený svojím starším bratom, v Tatrách eviduje cca 320 výstupov, čo je solídne číslo. Z toho 40 prvovýstupov, 28 v zime. Nové cesty spravil v Galérii Gánku, Rumanovom štíte, Východnom železnom štíte a iných.
Bol podobne ako brat Pavel dlhoročným členom SHS JAMES. Podieľal sa na viacerých výpravách do Álp či Himaláji. V Alpách prvovýstup na d’Angle. Veľmi rád navštevoval Český Adršpach. V Pamíre vyliezol na štít Korženevskej (), zúčastnil sa výpravy v Hindukúši. V Tatrách extrémne ťažký zimný prelez „Hokejky“ na Lomničák, na Malom Kežmarskom štíte preliezol asi 65 ciest zo vtedy cca 90 možných.
Spolu s bratom Pavlom sa vybrali koncom februára 2000 do severnej steny Malého Kežmarského štítu. Po výstupe na Nemecký rebrík a následnom zostupe sa pod jedným z nich odtrhla snehová doska a spadli cca 300 metrovým pádom až pod stenu. Našli ich pod najväčšou tatranskou stenou mŕtvych, stále na jednom lane.
Pohreb bratov Pochylých sa konal 1. marca 2000 na cintoríne v Petrovej Vsi a ich popol bol rozsypaný pod Kežmarskou stenou.
V roku 2012 vyšla najmä o posledných rokoch a dňoch bratov Pochylých kniha od Milana Vranku, „Koniec Pavúkov v Tatrách“, ktorá bola slávnostne pokrstená na 13. výročie ich tatranskej smrti, 25. februára 2013 symbolicky na Chate pri Zelenom plese.

</doc>
<doc id="600844" url="https://sk.wikipedia.org/wiki?curid=600844" title="Dysomnia">
Dysomnia



</doc>
<doc id="600845" url="https://sk.wikipedia.org/wiki?curid=600845" title="Eugenia">
Eugenia

Eugenia môže byť:

</doc>
<doc id="600846" url="https://sk.wikipedia.org/wiki?curid=600846" title="67P/Churyumov-Gerasimenko">
67P/Churyumov-Gerasimenko



</doc>
<doc id="600848" url="https://sk.wikipedia.org/wiki?curid=600848" title="Kométa Churyumov-Gerasimenko">
Kométa Churyumov-Gerasimenko



</doc>
<doc id="600849" url="https://sk.wikipedia.org/wiki?curid=600849" title="Centre spatial guyanais">
Centre spatial guyanais



</doc>
<doc id="600850" url="https://sk.wikipedia.org/wiki?curid=600850" title="Einsteinov prsteň">
Einsteinov prsteň



</doc>
<doc id="600851" url="https://sk.wikipedia.org/wiki?curid=600851" title="Ekvatoreálna montáž">
Ekvatoreálna montáž



</doc>
<doc id="600852" url="https://sk.wikipedia.org/wiki?curid=600852" title="Chromosférická flokula">
Chromosférická flokula



</doc>
<doc id="600855" url="https://sk.wikipedia.org/wiki?curid=600855" title="Gregor z Nazianzu">
Gregor z Nazianzu



</doc>
<doc id="600856" url="https://sk.wikipedia.org/wiki?curid=600856" title="Gregor Nazianzský">
Gregor Nazianzský



</doc>
<doc id="600857" url="https://sk.wikipedia.org/wiki?curid=600857" title="Gregor Teológ">
Gregor Teológ



</doc>
<doc id="600858" url="https://sk.wikipedia.org/wiki?curid=600858" title="Gregor Bohoslovec">
Gregor Bohoslovec



</doc>
<doc id="600859" url="https://sk.wikipedia.org/wiki?curid=600859" title="Mini PC">
Mini PC



</doc>
<doc id="600860" url="https://sk.wikipedia.org/wiki?curid=600860" title="Google Android">
Google Android



</doc>
<doc id="600861" url="https://sk.wikipedia.org/wiki?curid=600861" title="Anthony Martial">
Anthony Martial

Anthony Joran Martial (* 5. december 1995, Massy, Francúzsko) je francúzsky futbalový útočník, ktorý naposledy hral za Manchester United. V roku 2015 vyhral cenu Golden Boy udeľovanú najlepšiemu hráčovi do 21 rokov v Európe.
Klubová kariéra.
S profesionálnym futbalom začínal v Lyone odkiaľ v roku 2013 prestúpil za 6 miliónov € do konkurenčného AS Monaco. Svoj prvý ligový štart za nový klub si pripísal 24. novembra 2013 vo veku 17 rokov v zápase proti FC Nantes, keď v 63. minúte striedal Radamela Falcaa. Za dve sezóny v Monaku zaznamenal 49 štartov s bilanciou 11 gólov.
Prestupová čiastka, za ktorú v roku 2015 prestúpil do Manchestru United, sa vyšplhala na 36 miliónov £. Celkovo však prestup mohol dosiahnuť hodnotu až 57,6 miliónov £ v prípade naplnenia všetkých bonusov. Martial sa tak stal najdrahším tínedžerom v histórii a to už aj pred navýšením čiastky o bonusy. Pri svojom debute 12. septembra 2015 v zápase proti Liverpoolu, kedy v 65. minúte striedal Juana Matu, dokázal streliť gól a spečatil tak víťazstvo 3:1 nad odvekým rivalom. Za svoje výkony v septembri 2015 si zaslúžil cenu hráča mesiaca v Premier League.

</doc>
<doc id="600862" url="https://sk.wikipedia.org/wiki?curid=600862" title="Caj Chon">
Caj Chon



</doc>
<doc id="600865" url="https://sk.wikipedia.org/wiki?curid=600865" title="Alypos zo Sikyónu">
Alypos zo Sikyónu

Alypos () bol grécky sochár z prelomu 5. a 4. storočia pred Kr.
Sochár Alypos pochádzal zo Sikyónu. Učil sa u sochárskeho majstra Naukyda z Argosu a činný bol približne na konci 5. a na začiatku 4. storočia pred Kr. O sochárovi Alypovi a jeho dielach nám uvádza správy staroveký cestovateľ Pausanias, a to vo svojej sprievodcovskej príručke po Grécku.
Pausanias zaznamenal, že bol autorom niekoľkých sôch olympijských víťazov umiestnených na posvätnej pôde Olympie: „"Po pravej strane Hérinho chrámu je socha zápasníka, bol to Symmachos, syn Aischylov, rodom Éliďan; vedľa neho je podobizeň Neolaida, syna Proxenovho, z arkádskeho Fenea, ktorý si odniesol víťazstvo v pästnom zápase medzi chlapcami. Ďalej je Archedamos, syn Xeniov, tiež rodom Éliďan, rovnako víťaz medzi chlapcami, a to v zápasení. Sochy týchto ľudí, ktorých som vymenoval, zhotovil sikyónsky Alypos, žiak argejského Naukyda."“ V Olympii ho zaujala aj socha Euthymena z arkádskeho Mainalu, dvojnásobného olympijského víťaza v zápasení. 
V Apolónovom posvätnom okrsku v Delfách medzi najpamätnejšie votívne diela zaradil aj jeho sochy bojovníkov (boli to votívne dary Sparťanov a ich spojencov po víťazstve nad Aténčanmi pri "Aigospotamoi" ("Kozích riečkach") v roku 405 pred Kr., mali zvečniť týchto bojovníkov za ich statočnosť), bola to socha myndského Theopompa (na zvyšku z podstavca sa našiel nápis s jeho menom a signatúra autora sochy ), samského Kleoméda, karystského Aristoklea z Euboie, eretrijského Autonoma, korintského Aristofanta, troizénskeho Apollódora a Dióna z Epidaurosu v Argolide. 

</doc>
<doc id="600866" url="https://sk.wikipedia.org/wiki?curid=600866" title="Rudolf Smend (1851 – 1913)">
Rudolf Smend (1851 – 1913)

Hermann Rudolf Smend (* 5. november 1851, Lengerich (Severné Porýnie-Vestfálsko)† 27. december 1913, Ballenstedt, Pruské kráľovstvo) bol nemecký protestantský teológ.
Životopis.
Rudolf Smend pochádzal zo starej právnickej a farárskej rodiny z vestfálskeho mesta Lengerich.
Maturoval v roku 1869 v Münsteri. Následne študoval protestantskú teológiu a semitské jazyky na univerzitách v Göttingene, Berlíne a Bonne.
V roku 1874 promoval na filozofickej fakulte bonnskej univerzity, vo svojej dizertačnej práci sa venoval problematike arabskej poézie v 8. storočí, školiteľom mu bol Johann Gildemeister (18121890).
V roku 1875 na univerzite v Halle an der Saale úspešne ukončil aj štúdium teológie a získal akademický titul "Lic. theol." Následne sa tu habilitoval a začal pôsobiť ako súkromný docent.
V roku 1880 bol vymenovaný za mimoriadneho profesora a v roku 1881 za riadneho profesora Starého zákona na univerzite v Bazileji. Jeho kolegami tu boli o. i. aj Jacob Burckhardt (18181897), Franz Overbeck (18371905) alebo Jacob Wackernagel (18531938).
V roku 1889 sa stal riadnym profesorom biblických vied a semitských jazykov na univerzite v Göttingene, kde sa opäť stretol so svojím bývalým učiteľom Juliusom Wellhausenom (18441918) a mohol naďalej rozvíjať jeho "metódu rozlišovania prameňov" (Quellenscheidungsmethode). Smend sa o. i. venoval kritickému štúdiu Pentateuchu. Bol jedným z iniciátorov projektu "Septuaginta-Unternehmen".

</doc>
<doc id="600868" url="https://sk.wikipedia.org/wiki?curid=600868" title="Rudolf Smend (1932)">
Rudolf Smend (1932)

Rudolf Smend (* 17. október 1932, Berlín, Nemecko) je nemecký protestantský teológ.
Životopis.
Rudolf Smend je synom profesora ústavného a cirkevného práva Rudolfa Smenda (1882 – 1975) a vnukom protestantského teológa Rudolfa Smenda (1851 – 1913).
V rokoch 1951 až 1958 študoval protestantskú teológiu na univerzitách v Tübingene, Göttingene a Bazileji. V roku 1962 sa pod vedením Martina Notha (19021968) habilitoval na univerzite v Bonne. Od roku 1963 pôsobil ako profesor na "Kirchliche Hochschule Berlin".
V rokoch 1965 až 1971 vyučoval na univerzite v Münsteri. Od roku 1971 až do svojej emeritácie v roku 1998 bol riadnym profesorom Starého zákona na univerzite v Göttingene.
V rokoch 1996 až 1998 bol prezidentom "Göttingenskej akadémie vied".

</doc>
<doc id="600871" url="https://sk.wikipedia.org/wiki?curid=600871" title="Inline hokej na Svetových hrách 2017">
Inline hokej na Svetových hrách 2017

Inline hokej na Svetových hrách 2017 bol inline hokejový turnaj v rámci multišportového podujatia Svetových hier 2017. Konal sa vo Świdnici, v Poľsku v dňoch od 25.29. júla 2017, za účasti 8 tímov. Inline hokejový turnaj sa na Svetových hrách predstavil prvýkrát v roku 2005 a toto bolo jeho 4. vydanie. Všetky zápasy sa odohrali v aréne Lodowisko Świdnica s kapacitou 800 divákov. Aréna bola tiež dejiskom krasokorčuliarchych pretekov. Titul získalo , ktoré vo finálovom stretnutí zvíťazilo nad . Predchádzajúci trojnásobný obhajca prvenstva z skončil až piatom mieste.

</doc>
<doc id="600872" url="https://sk.wikipedia.org/wiki?curid=600872" title="Canoe polo na Svetových hrách 2017">
Canoe polo na Svetových hrách 2017

Canoe polo na Svetových hrách 2017 bol canoepolový turnaj v rámci multišportového podujatia Svetových hier 2017. Konal sa vo Vroclave, v Poľsku v dňoch od 28.30. júla 2017, za účasti 7 mužských a 7 ženských tímov. Canoepolový turnaj sa na Svetových hrách predstavil prvýkrát v roku 2005 a toto bolo jeho 4. vydanie. Všetky zápasy sa odohrali v outdoorovom plaveckom areáli "Orbita". Areál a v ňom obsiahnuté plavecké štadióny boli tiež dejiskom pretekov vo športovom záchranárstve a plutvovom plávaní. Tituly obhájili v oboch kategóriách družstvá Nemecka, v mužskej zvíťazilo vo finálovom stretnutí nad , v ženskej nad .

</doc>
<doc id="600873" url="https://sk.wikipedia.org/wiki?curid=600873" title="Edward Rutledge">
Edward Rutledge

Edward Rutledge (* 23. november 1749, Charleston, Južná Karolína, Britská Amerika† 23. január 1800, Charleston, Južná Karolína, Spojené štáty) bol americký právnik, advokát a politik škótsko-írsko-anglického pôvodu. Na Kontinentálnom kongrese zastupoval Južnú Karolínu a vo veku 26 rokov sa stal najmladším signatárom Deklarácie nezávislosti Spojených štátov. Pôsobil v politických štruktúrach Južnej Karolíny a v rokoch 17981800 bol jej 39. guvernérom.
Mladosť, štúdium a advokátska kariéra.
Narodil sa v Charlestone ako najmladší zo siedmich detí (piatich synov a dvoch dcér) Johna Rutledgea, lekára škótsko-írskeho pôvodu, a Sarah Hextovej, ktorá mala anglický pôvod. Po vzore svojich starších bratov Johna a Hugha sa podujal na štúdium práva v Londýne a po jeho prijatí do advokátskej komory v roku 1772 sa v roku 1773 vrátil do Charlestonu a začal praktikovať právo. Spolu so svojím obchodným partnerom Charlesom Cotesworthom Pinckneym vybudoval úspešnú právnickú prax a stal sa prominentným obyvateľom Charlestonu, vlastiac vyše 50 otrokov.
Politická kariéra.
Počas americkej vojny za nezávislosť.
Po vypuknutí americkej revolúcie bol spolu so svojím bratom Johnom vyslaný do Kontinentálneho kongresu ako reprezentant Južnej Karolíny. Routledge sa usiloval o vylúčenie Afroameričanov z Kontinentálnej armády. Hoci bol rozhodným zástancom práv kolónií, ako delegát bol inštruovaný oponovať prijatiu Rezolúcie nezávislosti predloženej Richardom Henrym Leeom, ktorou Kontinentálny kongres 2. júla 1776 prijal vyhlásenie nezávislosť trinástich kolónií od Kráľovstva Veľkej Británie. Dôvodom tejto váhavosti bola neistota politických predstaviteľov Južnej Karolíny, či na takýto akt dozrel čas. 4. júla 1776 bola prijatá Deklarácia nezávislosti a Rutledge sa vo veku 26 rokov stal jej najmladším signatárom.
V júni 1776 bol vymenovaný do Vojnovej rady. V novembri 1776 sa vrátil späť do Južnej Karolíny, aby sa tu ujal miesta v Snemovni reprezentantov Južnej Karolíny za farnosť sv. Filipa a sv. Michala ("St. Philip's and St. Michael's Parish"). V roku 1779 bol zvolený za člena Kontinentálneho kongresu, ale funkcie sa neujal zo zdravotných dôvodov.
Routledge slúžil ako kapitán v charlestonskom delostreleckom prápore juhokarolínskej domobrane, s ktorou sa zúčastnil bitky o Beaufort (3. február 1779). 12. mája 1780 spolu s ďalšími dvoma juhokarolínskymi signatármi Deklarácie nezávislosti Arthurom Middletonom a Thomasom Heywardom padol do britského zajatia po tom, čo Briti zvíťazili v obliehaní Charlestonu (29. marec 1780 – 12. máj 1780) a bol uväznený v St. Augustine na Floride. V júli 1781 boli všetci traja prepustení v rámci výmeny zajatcov. Rutledge sa po svojom prepustení vrátil na pôdu Valného zhromaždenia Južnej Karolíny, kde pôsobil do roku 1796 (americká vojna za nezávislosť sa skončila 3. septembra 1783).
Pôsobenie po americkej vojne za nezávislosť.
Rutledge v juhokarolínskom parlamente aktívne vystupoval za skonfiškovanie majetku lojalistov. Odmietal uzavretie Zmluvy o priateľstve, obchode a moreplavbe medzi Veľkou Britániou a Spojenými štátmi, ktorá bola predložená Johnom Jayom a napokon podpísaná 19. novembra 1794 (do platnosti vstúpila 29. februára 1796). Rutledge tiež kritizoval „anglofilné“ postoje členov Federalistickej strany. Vo voľbe prezidenta v roku 1796 dal hlas dvom južanským kandidátom, republikánovi Thomasovi Jeffersonovi a federalistovi Thomasovi Pinckneymu. Prezidentom sa napokon stal federalista John Adams, s ktorým Rutledge síce nemal blízky vzťah, ale oceňoval Adamsov postoj voči Francúzsku v Kvázivojne. Rutledgea nahneval postoj republikánov oponujúcich väčšine Adamsových obranných opatrení, ktoré Rutledge pokladal za umiernené a nevyhnutné na obranu amerických záujmov a cti. Na profrancúzske postoje republikánov nazeral rovnako ako na probritské nálady federalistov počas debát o Jayovej zmluve v roku 1795. Napokon, sklamaný z profrancúzskej orientácie republikánov, Rutledge prerušil komunikáciu s Jeffersonom. V lete 1797 sa opäť priklonil k Federalistickej strane, hoci aj naďalej mu nebola po vôli probritská orientácia prevažujúca u federalistov.
V rokoch 17961798 pôsobil ako člen Senátu Južnej Karolíny, zastupujúc Charleston, a v roku 1798 bol zvolený za guvernéra Južnej Karolíny. Výkon jeho politickej funkcie mu však prekazila choroba, dna (druh artritídy). Rutledge zomrel dva roky pre uplynutím jeho funkcie. Podľa niektorých dobových správ zomrel dôsledkom cievnej mozgovej príhody po tom, čo sa dozvedel o úmrtí Georgea Washingtona. Bol pochovaný na Cintoríne episkopálneho Kostola sv. Filipa ("Saint Philip's Episcopal Church Cemetery") v Charlestone.
Súkromný život.
Rutledge sa 1. marca 1774 oženil s Henriettou Middletonovou (* 17. november 1750 – † 22. apríl 1792), dcérou miestneho plantážnika a politika Henryho Middletona. Spolu mali tri deti:
V populárnej kultúre.
V muzikáli "1776", ktorý mal premiéru na Broadwayi 16. marca 1969, je Edward Rutledge stvárnený ako obštrukcionista stojaci voči snahám Johna Adamsa, Benjamina Franklina a Thomasa Jeffersona a ako komplic Johna Dickinsona. Narozdiel do Dickinsona, ktorého odpor voči nezávislosti je motivovaný finančnými záujmami, Rutledge vystupuje ako hlas troch južných štátov a je ochotný diskutovať po tom, čo dôjde k splneniu viacerých jeho podmienok. Počas podpisovania Deklarácie nezávislosti spieva, že severné štáty nemôžu zakázať otroctvo, pretože značne participuje na trojuholníkovom obchode. Stvárnenie Rutledgea ako vodcu členov Kontinentálneho kongresu, ktorí odporovali zahrnutiu formulácie proti otroctvu do pôvodného návrhu Deklarácie nezávislosti je fiktívne. Jediným známym faktom je len Jeffersonova zmienka o tom, že takejto formulácii odporovali zástupcovia Južnej Karolíny a Georgie, ako aj bližšie nešpecifikovaný „severný brat“. Rutledge bol síce delegátom Južnej Karolíny, avšak chýba dôkaz o tom, že participoval na tejto snahe a už vôbec nie je zmienka o tom, že by bol vodcom opozície proti formulácii protirečiacej otroctvu. Rutledgea v muzikále stvárnil Clifford David a vo filmovej adaptácii z roku 1972 (pozri "1776") John Cullum.
V televíznej minisérii "John Adams" z roku 2008 nie je Rutledgeov hlas za prijatie nezávislosti podmienený odstránením formulácie týkajúcej sa otroctva, ale splnením podmienky, že nikto nebude hlasovať proti prijatiu nezávislosti, o čom ho Adams ubezpečí. Rutledgea stvárnil Clancy O'Connor.
V americkom seriály "Sleepy Hollow" sa v 13 epizódach objavuje fiktívny potomok Edwarda Rutledgea, ktorý je vodcom slobodomurárom v mestečku Sleepy Hollow v okrese Westchester County v štáte New York. Postavu stvárnil James Frain.

</doc>
<doc id="600874" url="https://sk.wikipedia.org/wiki?curid=600874" title="Declaration of Independence">
Declaration of Independence

Declaration of Independence môže byť:

</doc>
<doc id="600878" url="https://sk.wikipedia.org/wiki?curid=600878" title="Kontinentálny kongres">
Kontinentálny kongres

Kontinentálny kongres (iné názvy: Philadelphský kongres, Filadelfský kongres; ) bolo zhromaždenie delegátov Trinástich kolónií, ktoré vystúpili proti britskej nadvláde v americkej revolúcii a v júli 1776 vyhlásili nezávislosť od Veľkej Británie a sformovali Spojené štáty. Kontinentálny kongres bol ustanovený celkom trikrát – v roku 1774 (Prvý kontinentálny kongres), v rokoch 17751781 (Druhý kontinentálny kongres) a v rokoch 17811789 (Konfederačný kongres).
Prvý kontinentálny kongres (1774).
Prvý kontinentálny kongres sa zišiel nakrátko, od 5. septembra do 26. októbra 1774 v budove Carpenters' Hall v Philadelphii v kolónii Pensylvánia. Pozostával z 56 delegátov z dvanástich severoamerických kolónií, keďže najnovšia a najjužnejšia z kolónií, provincia Georgia, potrebovala ochranu Britskej armády pred útokmi viacerých indiánskych kmeňov. Prezidentom kongresu bol do 22. októbra delegát Virgínie Peyton Randolph a od 22. do 26. októbra delegát Južnej Karolíny Henry Middleton, tajomníkom bol delegát Pensylvánie Charles Thomson.
Benjamin Franklin presadzoval myšlienku stretnutia zástupcov kolónií, avšak nedokázal ich presvedčiť až dokiaľ Británia neuvalila blokádu na prístav v Bostone, ktorou reagovala na bostonské pitie čaju. Väčšina delegátov nebola pripravená na vyhlásenie nezávislosti od britskej koruny, ale mali záujem na tom, aby kráľ Juraj III. a britský parlament vystupoval férovejšie voči ich požiadavkám.
Zástupcovia kolónií sa v reakcii na tzv. neznesiteľné resp. donucovacie zákony (zákon o bostonskom prístave schválený 20. marca 1774 a platný od 1. júna 1774, zákon o vláde v provincii Massachusetts schválený 20. mája 1774 a platný od 1. júla 1774, zákon o výkone spravodlivosti v provincii Massachusetts platný od 20. mája 1774) prijaté parlamentom v roku 1774 zhodli na bojkote Británie a odoslaní petície kráľovi. Kolonisti boli jednotní vo svojom postupe pri požadovaní odstránenia krívd, avšak rozchádzali sa v názore, či má byť ultimatívnym riešením uzmierenie s Veľkou Britániou alebo nezávislosť.
26. októbra 1774 Kongres odročil svoje zasadnutie. Podarilo sa mu skoordinovať kolónie v bojkote britského tovaru (od 1. decembra 1774), čo viedlo k poklesu importu z Británie o 97 % v roku 1775 oproti roku 1774. Delegáti sa dohodli na opätovnom zvolaní kongresu 10. mája 1775 pokiaľ parlament nepristúpi na nápravu ich sťažnosti.
Druhý kontinentálny kongres (17751781).
Druhý kontinentálny kongres zasadol 10. mája 1775 v Philadelphii. 4. júla 1776 prijal Deklaráciu nezávislosti Spojených štátov. "De facto" išlo o prvú federálnu vládu Spojených štátov, nakoľko Kongres zabezpečoval vedenie vojny a uzatváral medzinárodné zmluvy. Bol odročený 1. marca 1781.
Konfederačný kongres (17811789).
Konfederačný kongres zasadol 1. marca 1781 a bol odročený 4. marca 1789. 17. septembra 1787 predložil finálny návrh Ústavy Spojených štátov, ktorú v priebehu nasledujúcich rokov ratifikovali jednotlivé štáty. Ako posledný z pôvodných 13 štátov tak učinil Rhode Island (29. máj 1790).

</doc>
<doc id="600879" url="https://sk.wikipedia.org/wiki?curid=600879" title="Der Judenstaat">
Der Judenstaat

Der Judenstaat : Versuch einer modernen Lösung der Judenfrage (v preklade z nem. „Štát Židov“ resp. „Židovský štát : Pokus o moderné riešenie židovskej otázky“) je brožúra napísaná rakúsko-uhorským novinárom židovského pôvodu Theodorom Herzlom a vydaná 14. februára 1896 vo Viedni. Herzl v knihe analyzoval postavenie Židov žijúcich v Európe. Konštatoval, že zatiaľ čo mnohí majetnejší Židia sú vystavení hnevu más obyvateľstva, chudobní Židia žijú v biede a zúfalstve a židovská stredná trieda, remeselníci a živnostníci, sa často stretáva s nedôverou a nepriateľskými výrokmi ako „nekupujte od Židov“. Predpokladal, že k úpadku protižidovských nálad v spoločnosti nedôjde a preto ako jediné východisko pre Židov, ak sa chcú vyhnúť antisemitizmu, našiel založenie si vlastného štátu (pozri Židovský štát). Podľa jeho neskorších vyjadrení, Dreyfusova aféra ho presvedčila o nevyhnutnosti tohto riešenia.
Herzl oponoval vtedy prebiehajúcej činnosti sionistických skupín, ktoré vytvárali židovské osady na území Palestíny, súčasti Osmanskej ríše, keďže argumentoval, že takáto „postupná infiltrácia“ Židov povedie k obavám domáceho obyvateľstva, ktoré požiadajú vládu o zastavenie židovskej imigrácie. Za nevyhnutnú podmienku ďalšej imigrácie do Palestíny preto pokladal suverénne resp. autonómne postavenie, preto sa usiloval o získanie podpory u osmanskej vlády.
Pôvodné vydanie bolo adresované rodine Rotschildovcov, hoci barón Edmond de Rotschild odmietol Herzlov návrh, obávajúc sa, že to ohrozí Židovskú diaspóru (pretože štáty, ktorých občanmi boli Židia, by mohli pochybovať o ich patriotizme) a židovské osady vytvorené skupinou Chovevej Cion v Erec Jisraeli.
Kniha je pokladaná za jedno z najvýznamnejších diel raného sionizmu a podnietila hnutie za vytvorenie židovského štátu, ktoré sa obracalo na politických lídrov európskych štátov v snahe získať ich podporu pre túto myšlienku. Výsledkom bolo založenie Svetovej sionistickej organizácie na Prvom sionistickom kongrese 29.31. augusta 1897 v Bazileji vo Švajčiarsku. Jej hlavným programovým cieľom bolo založenie židovského štátu v Palestíne.

</doc>
<doc id="600881" url="https://sk.wikipedia.org/wiki?curid=600881" title="Guvernér Južnej Karolíny">
Guvernér Južnej Karolíny

Guvernér štátu Južná Karolína, skrátene guvernér Južnej Karolíny (angl. "The Governor of the State of South Carolina", skrátene "Governor of South Carolina") je hlavou štátu a hlavou vlády Južnej Karolíny, ako to vyplýva z Ústavy štátu Južná Karolína. Guvernér je zároveň "ex officio" vrchným veliteľom Národnej gardy Južnej Karolíny, pokiaľ táto nie je nasadená na federálnej úrovni. Medzi jeho povinnosti patrí podávanie každoročnej správy o stave štátu pred Valným zhromaždením Južnej Karolíny, podávanie správ o rozpočte vlády a kontrola vymožiteľnosti štátnych zákonov.
Súčasným, 117. guvernérom Južnej Karolíny je republikán Henry McMaster (od 24. januára 2017), ktorý z pozície viceguvernéra nahradil Nikki Haleyovú po tom, čo 24. januára 2017 odstúpila z funkcie guvernérky, aby sa mohla ujať funkcie veľvyslankyne Spojených štátov pri Organizácii Spojených národov.
Podmienky voliteľnosti.
Podmienky voliteľnosti guvernéra upravuje čl. 4 ods. 2 Ústavy Južnej Karolíny. Kandidát podľa neho musí:
Posledná z podmienok bola spochybnená rozhodnutím Najvyššieho súdu Spojených štátov v prípade Torcaso v. Watkins (1961), podľa ktorého sú náboženské podmienky na držbu verejného úradu porušením 14. dodatku Ústavy Spojených štátov. Napriek tomu ostáva súčasťou znenia Ústavy Južnej Karolíny, hoci v praxi nie je vynucovaná.
Voľba.
Guvernér je volený na obdobie štyroch rokov, ktoré začína na obed v prvú sobotu po druhom utorku v januári nasledujúcom po dni voľby a končí na obed v prvú stredu po druhom utorku v januári o štyri roky neskôr. Jedna osoba môže byť zvolená do funkcie guvernéra nanajvýš na dve po sebe nasledujúce funkčné obdobia.
Právomoci a povinnosti.
Do právomocí a povinností guvernéra prislúcha:
Prísaha.
Prísaha guvernéra, uvedená v čl. 6 ods. 5 Ústavy Južnej Karolíny, v preklade do slovenčiny znie: "„Slávnostne prisahám (alebo sľubujem), že som podľa Ústavy štátu plne kvalifikovaný vykonávať funkcie úradu, do ktorého som bol zvolený (alebo vymenovaný) a že podľa svojich schopností zachovávať, strážiť a brániť Ústavu štátu a Ústavu Spojených štátov. Nech mi v tom pomáha Boh.“"

</doc>
<doc id="600882" url="https://sk.wikipedia.org/wiki?curid=600882" title="Valerián Franc">
Valerián Franc

Doc. PaedDr. Valerián Franc, CSc. (* 1. august 1963, Banská Bystrica† 2. august 2024, Banská Bystrica) bol slovenský entomológ, arachnológ a univerzitný pedagóg. Zameriaval sa na rozšírenie, ekológiu, ohrozenie, ochranu a využitie vybraných skupín článkonožcov v biomonitoringu.
V roku 1987 absolvoval magisterské štúdium v dvojodbore biológia-matematika na bývalej Pedagogickej fakulte Univerzity Mateja Bela v Banskej Bystrici, na ktorej následne do roku 1989 pôsobil ako asistent a v roku 1989 získal titul doktora pedagogiky. V roku 1992 získal vedeckú hodnosť kandidáta vied v odbore entomológia na Prírodovedeckej fakulte Univerzity Komenského v Bratislave s dizertačnou prácou "Myrmekofilné chrobáky Slovenska so zvláštnym zreteľom k ich ohrozeniu a perspektívam ochrany". V roku 2010 bol habilitovaný na docenta na Fakulte prírodných vied Univerzity Konštantína Filozofa v Nitre.
Od roku 1981 bol členom Slovenskej entomologickej spoločnosti a od roku 2001 členom Slovenskej zoologickej spoločnosti.

</doc>
<doc id="600884" url="https://sk.wikipedia.org/wiki?curid=600884" title="Trumbull’s Declaration of Independence">
Trumbull’s Declaration of Independence



</doc>
<doc id="600888" url="https://sk.wikipedia.org/wiki?curid=600888" title="Predseda">
Predseda

Predseda (iné názvy: predsedajúci, zastarano prednosta, predsedník) je funkcia vedúceho činiteľa určitej inštitúcie, organizácie a pod., teda toho, „kto niečomu predsedá“ (tzn. vedie, resp. riadi rokovanie, schôdzu, činnosť a pod.).
Príkladom je predseda vlády, predseda parlamentu, predseda politickej strany, predseda predstavenstva akciovej spoločnosti, predseda správnej rady vysokej školy či predseda súdneho senátu. V niektorých organizáciách je predseda nositeľom titulu prezident.

</doc>
<doc id="600889" url="https://sk.wikipedia.org/wiki?curid=600889" title="Predsedajúci">
Predsedajúci



</doc>
<doc id="600890" url="https://sk.wikipedia.org/wiki?curid=600890" title="Predsednik">
Predsednik

Predsednik je vrch s nadmorskou výškou cca 803 m n. m. nachádzajúci sa v pohorí Crnoljeva v Srbsku, približne 28 km juhozápadne od mesta Priština.

</doc>
<doc id="600892" url="https://sk.wikipedia.org/wiki?curid=600892" title="Crnoljeva">
Crnoljeva

Crnoljeva (, ) je pohorie v Kosove, nachádzajúce sa v jeho centrálnej časti, približne 30 km juhozápadne od hlavného mesta Priština. Najvyššími vrchmi pohoria sú Gradina () a Topila ().

</doc>
<doc id="600893" url="https://sk.wikipedia.org/wiki?curid=600893" title="Wayward Pines">
Wayward Pines

Wayward Pines je americký mysteriózny sci-fi televízny seriál založený na rovnomenných románoch, ktoré napísal Blake Crouch. Pre televíziu seriál vyvinul Chad Hodge a pilot zrežíroval M. Night Shyamalan. Prvá séria mala premiéru 14. mája 2015 na stanici Fox. Po skončení prvej série seriál skončil. Neskôr však bolo oznámené, že bude mať aj druhú sériu, ktorá mala premiéru 25. mája 2016.
Na Slovensku seriál začala vysielať stanica AMC 10. októbra 2016.
Dej.
V prvej sérii agent Ethan Burke (Matt Dillon) vyšetruje zmiznutie dvoch agentov v tajomnom malom meste Wayward Pines v Idahu. Ethan sa zobudí po autonehode a nie je schopný sa spojiť s okolitým svetom. Nájde jedného z agentov mŕtveho a druhú agentku Kate Hewson (Carla Gugino), ktorá je jeho bývalou milenkou, ako sa usadila v na pohľad idylickom meste. Avšak obyvatelia Wayward Pines sú v meste uväznení elektickými plotmi a musia sa podvoliť pravidlám striktného šerifa Arnolda Popa (Terrence Howard), pričom akýkoľvek pokus o útek je potrestaný verejnou popravou. Ethan sa snaží dopátrať pravdy.
V druhej sérii sa chirurg Theo Yedlin (Jason Patric) dostane do boja medzi Jasonom Higginsom (Tom Stevens), vodcom Prvej Generácie, ktorá prevzala kontrolu nad Wayward Pines po Abbienom incidente a Ethanovym synom Benom Burkom (Charlie Tahan), ktorý tajné povstanie.

</doc>
<doc id="600896" url="https://sk.wikipedia.org/wiki?curid=600896" title="Bernadeta Soubirousová">
Bernadeta Soubirousová

Svätá Marie-Bernarde „Bernadeta“ Soubirousová (, ; * 7. január 1844, Lurdy – † 16. apríl 1879, Nevers) bola francúzska rehoľníčka a vizionárka, ktorej sa niekoľkokrát zjavila Panna Mária v Jaskyni Massabielle vo francúzskom meste Lourdy.
Biografia.
Detstvo.
Bernadeta bola dcérou Françoisa Soubirousa (* 1807† 1871), mlynára a matky Louise Soubirusovej (rod. Casteròt; * 1825† 1866), práčky. Bola najstaršia z deviatich detí – Bernadeta, Jean (*/† 1845), Marie Antoinette ("Toinette"; * 1846† 1892), Jean-Marie (* 1848† 1851), Jean-Marie (* 1851† 1919), Justin (* 1855† 1865), Pierre (* 1859† 1931), Jean (*/† 1864) a Louise (*/† 1866).
Bernadeta sa narodila 7. januára 1844 a bola pokrstená ako Mária Bernarda Soubirusová (meno Bernadeta je prezývka, ktorú jej dali jej priatelia) v miestnom farskom kostole svätého Petra 9. januára, na výročie svadby jej rodičov. Bernadetina krstná mama bola Bernarde Casteròt, jej ujčiná (matkina sestra), pomerne bohatá vdova, ktorá vlastnila krčmu. Francúzsko bolo vtedy v ťažkom období a rodina žila v extrémnej chudobe. Bernadeta bola veľmi chorľavé dieťa a pravdepodobne z tohoto dôvodu merala len cca . Ako batoľa sa nakazila cholerou a trpela na vážnu astmu po zvyšok života. Bernadeta navštevovala dennú školu Milosrdných sestier z Nevers. Svätá Bernadeta nevedela dobre po francúzsky (naproti omylu hlásaného Hollywoodskymi filmami). Po francúzsky sa začala učiť až vo veku 13 rokov kvôli častým chorobám a tomu, že bola slabou žiačkou. Nevedela dobre čítať, ani písať, kvôli častým chorobám. Jej rodným jazykom bola okcitánčina, ktorá bola jazykom používaným miestnym ľudom v tom čase, dnes je už používaná v menšej miere (podobný osud, aký postihol katalánčinu).
Zjavenia.
V čase udalostí pri jaskynke sa situácia jej rodiny zhoršila natoľko, že bývali v pivnici (jedna miestnosť) v minulosti využívanej ako väzenie (toto miesto bolo nazývané , čo znamená žalár, väzenie). Bývali tu zadarmo vďaka bratrancovi jej matky, Andréovi Sajouxovi.
11. februára 1858 bola 14-ročná Bernadeta so sestrou Marie Antoinette ("Toinette") a kamarátkou Jeanne Abadie pri Jaskyni Massabielle ("Tuta de Massavielha") zbierať drevo na kúrenie. Kým Toinette a Jeanne prešli cez malý potôčik oproti jaskynke a išli ďalej, Bernadeta hľadala miesto, kde by mohla prejsť bez toho, aby si namočila pančuchy. Nakoniec si sadla, aby si vyzula topánky a mohla prejsť cez potôčik. Dala si dole pančuchy, keď zrazu začula zvuk silného vetra, ale nič sa nehýbalo. Ruža, ktorá rástla v prirodzenom výklenku jaskynky, sa však hýbala. Z tohoto výklenku vyšlo oslňujúce svetlo a zjavila sa v ňom biela postava. Toto bolo prvé z osemnástich zjavení, ktoré označila ako "aquero" [aˈk(e)ɾɔ], čo v okcitánčine znamená „to“. V neskorších svedectvách to nazýva „malá mladá dáma“ ("uo petito damizelo"). Jej sestra a kamarátka tvrdili, že oni nič nevideli; tieto zjavenia vždy videla len Bernadeta.
14. februára sa po nedeľnej svätej omši Bernadetta so sestrou Máriou a zopár ďalšími dievčatami vrátili k jaskynke. Bernadeta hneď padla na kolená tvrdiac, že znova vidí "aquero" a upadla do tranzu. Keď jedno z dievčat polialo výklenok svätenou vodou a druhé dievča hodilo kameňom, ktorý sa roztrieštil na zemi, zjavenie zmizlo. Počas ďalšieho zjavenia, 18. februára, "zjavenie" Bernadetu požiadalo, aby sa každý deň po štrnásť dní vracala k jaskynke.
Toto obdobie takmer každodenných zjavení sa stalo známym ako "la Quinzaine sacrée" – „sväté štrnásťdnie“. Najprv boli Bernadetini rodičia, zvlášť jej matka, zmätení a pokúšali sa jej zakázať ísť. Zjavenie sa Bernadete nepredstavilo do sedemnásteho zjavenia. Tí obyvatelia mesta, ktorí Bernadete verili, však usudzovali, že Bernadeta vidí Pannu Máriu napriek tomu, že ona sama to nikdy netvrdila a stále pre zjavenie používala výraz "aquero". Popisovala ho ako dámu v bielom závoji, s modrým opaskom a so žltými ružami na chodidlách – opis zhodný s „opisom ktorejkoľvek sochy Panny Márie v dedinských kostoloch“.
Bernadetino rozprávanie o zjaveniach spôsobilo medzi ľuďmi senzáciu, ktorá ich rozdelila v názore, či hovorí pravdu, alebo nie. Niektorí si mysleli, že má mentálnu chorobu a požadovali, aby bola umiestnená do ústavu.
Obsah Bernadetiných zjavení bol jednoduchý a bol zameraný na potrebu modlitby a pokánia. 25. februára od nej zjavenie požadovalo, aby „pila vodu z prameňa, aby sa v ňom umyla a jedla byliny, ktoré tam rástli“ ako skutok pokánia. Na prekvapenie všetkých tu na druhý deň tiekla voda, ktorá už bola nebola znečistená od blata, ale čistá. 2. marca, po trinástom zo zjavení, Bernadeta povedala rodine, že "dáma" ju požiadala, aby „bola postavená kaplnka a usporiadaná procesia“.
Počas 16. zjavenia 25. marca, ktoré trvalo vyše hodinu, sa Bernadeta znova spýtala "dámy" na jej meno, ale ona sa len usmiala. Otázku zopakovala tri razy, keď konečne zaznela odpoveď v gaskónskej okcitánčine: „Ja som Nepoškvrnené počatie.“ ("Qué soï era immaculado councepcioũ" – fonetický prepis od "Que soi era immaculada concepcion").
Niektorí ľudia, ktorí sa s ňou po zjaveniach rozprávali, tvrdili, že je jednoducho zmýšľajúca. Ale napriek prísnym vypočúvaniam cirkevnými predstaviteľmi a francúzskymi úradníkmi stále trvala na tej istej verzii udalostí.
Neskorší život a smrť.
3. júna 1858 pristúpila Bernadeta až ako štrnásťročná k prvému svätému prijímaniu. Deň nato od baróna Oscara Massyho vzišiel rozkaz na uväznenie Bernadety, proti tomu však rázne vystúpil miestny farár Dominique Peyramale.
V roku 1860 išla do školy Milosrdných sestier z Nevers, kde sa naučila čítať a písať.
Na konci marca 1862, už po uznaní zjavení biskupom, Bernadeta ochorela na zápal pľúc, až 28. apríla prijala sviatosť pomazania chorých. Z choroby však náhle ozdravela.
Biskup Laurence 19. mája 1866 posvätil 5 oltárov v Jaskyni Massabielle a slúžil tam aj svätú omšu. Biskup tam slúžil omšu aj 21. mája, keď sa na nej uprostred davu zúčastnila aj Bernadeta.
Bernadete sa nepáčila pozornosť, ktorá sa na ňu sústreďovala, keď ju odvádzali od jej dennej práce a kládli jej mnoho otázok. Pôvodne chcela vstúpiť do rádu karmelitánok, ale jej chatrné zdravie jej zabránilo vstúpiť do akejkoľvek prísne kontemplatívnej rehole. Nakoniec sa v roku 1865 rozhodla podať žiadosť o prijatie do rádu Milosrdných sestier z Nevers. 3. júla sa posledný raz pomodlila pri jaskynke a na ďalší deň po rozlúčke s rodičmi odcestovala do kláštora. 29. júla 1866 spolu s ďalšími 42 kandidátkami prijala rehoľný habit postulantky. Jej novicmajsterkou sa stala sestra Mária Terézia Vazou. Matka predstavená jej dala meno Marie-Bernarde na počesť jej krstnej matky, ktorá sa volala Bernarda.
Už čoskoro po začiatku noviciátu, 14. augusta, vážne ochorela, až sa jej stav 25. októbra zhoršil natoľko, že znova prijala posledné pomazanie a povolili jej predčasne zložiť prvé sľuby.
8. decembra 1866 sa konala prvá procesia k lurdskej jaskynke. V ten istý deň tiež zomrela Bernadetina matka a stav Bernadety sa zlepšil, až úplne ozdravela. 30. októbra 1867 zložila jednoduché rehoľné sľuby. Pri slávnostnom rozdeľovaní úloh pre sestry, na ktorom sa zúčastnil aj biskup, sestre Márii Bernarde neurčili žiadnu úlohu a reakcia predstavenej na biskupovu otázku bola, že nie je dobrá na nič. Biskup vtedy sestre Márii Bernarde povedal: „Dcéra moja, ja vám dávam za úlohu modliť sa!“
Bernadeta strávila zvyšok svojho krátkeho života v kláštore ako asistentka v ošetrovni; od jesene 1871 do júna 1873 bola hlavnou ošetrovateľkou. Neskôr sa stala tiež sakristiánkou zanechajúc po sebe nádherné vyšívané vzory na liturgickom oblečení. Jej spomienky dokazujú jej skromnosť a obetavého ducha. Raz na otázku o zjaveniach odpovedala:
Neskôr sa nakazila tuberkulózou kosti v jej pravom kolene. Sledovala vývoj Lúrd ako pútnického miesta, keďže tam stále žila, ale nebola prítomná na posvätení Baziliky nepoškvrneného počatia Panny Márie v roku 1876. 22. septembra 1878 zložila večné sľuby.
Niekoľko mesiacov pred smrťou na nemohla zúčastňovať na aktívnom živote v kláštore. Choroba sa jej stále zhoršovala, až 28. marca 1879 znova prijala sviatosť zmierenia a pomazania chorých.
Zomrela na následky dlhotrvajúcej choroby 16. apríla 1879 na veľkonočnú stredu vo veku 35 rokov počas modlitby ruženca. Krátko pred smrťou ju navštívili zástupcovia tarbeského a neverského biskupstva, ktorým na ich výzvu posledný raz slávnostne potvrdila pravosť zjavení. Na smrteľnej posteli, ako trpela na rôzne bolesti, pamätajúc na žiadosť Panny Márie o „pokánie, pokánie, pokánie“, vyhlásila: „Toto všetko je dobré pre nebo!“ Jej posledné slová boli: „Svätá Mária, Matka Božia, pros za mňa! Úbohú hriešnicu, úbohú hriešnicu—“. Bernadetino telo bolo pochované v konvente Saint-Gildart v Nevers.
Dôsledky zjavení.
Prvé vypočúvanie Bernadety biskupskou komisiou prebehlo 17. novembra 1858 a posledné vypočúvanie, ktoré viedol diecézny biskup tarbeský Bertrand-Sévère Laurence, prebehlo 7. decembra 1861.
Biskup Laurence 18. januára 1862 vydal vyhlásenie o pravdivosti zjavení. Za 150 rokov odkedy Bernadeta odkryla prameň bolo "Lurdským lekárskym úradom" () uznaných 69 uzdravení ako nevysvetliteľných po veľmi dôkladnom vedeckom a lekárskom skúmaní, keď nenašli žiadne iné vysvetlenie uzdravení. Lurdská komisia, ktorá po zjaveniach vyšetrovala Bernadetu, dala vykonať dôkladnú analýzu vyvierajúcej vody a zistila, že síce obsahuje veľké množstvo minerálov, ale neobsahuje nič nezvyčajné, čo by mohlo spôsobovať uzdravenia. Bernadeta sa vyjadrila, že chorých uzdravuje ich viera a modlitba.
Pápež Pius XII. 2. júla 1957 o zjaveniach vydal encykliku "Le pèlerinage de Lourdes" pri príležitosti 100. výročia zjavení. V rámci nej citoval svoje slová z 28. apríla 1935: „"[Blahoslavená Panna Mária] prišla k Bernadete, urobila si z nej dôverníčku, nástroj svojej materinskej nežnosti a milosrdnej všemohúcnosti svojho Syna, aby obnovila svet v Kristovi s nových a neporovnateľným rozliatím spásy."“
Bernadetina žiadosť miestnemu kňazovi, aby pri mieste zjavení postavil kaplnku dala podnet na stavbu viacerých kaplniek a kostolov v Ludroch. Svätyňa Panny Márie Lurdskej je v súčasnosti jedným z veľkých katolíckych pútnických miest na svete. Jeden z kostolov postavených v Lurdoch, Bazilika svätého Pia X., má kapacitu 25 000 miest a bol posvätený neskorších pápežom Jánom XXIII., ktorý bol vtedy apoštolským nunciom vo Francúzsku. Približne 5 miliónov pútnikov z celého sveta každoročne zavíta do Lúrd (~15 000 obyvateľov), aby sa modlili a umyli sa vo vode z prameňa veriac, že od Boha obsiahnu uzdravenie tela i duše.
Beatifikačný a kanonizačný proces.
Proces blahorečenia sestry Márie Bernardy Soubirousovej sa začal 20. augusta 1908 po návale mnohých údajných zázrakov a pre stále zväčšujúci sa dopyt po jej kanonizácii. Diecézna fára procesu mala 133 zasadnutí. Apoštolský proces blahorečenia sa začal pre vojnu až 17. septembra 1917 a mal 205 zasadnutí. Pápež Pius XI. 18. novembra 1923 podpísal dekrét o hrdinských čnostiach sestry Márie Bernardy Soubisourovej, čím jej priznal titul ctihodná.
Sestra Mária Bernarda bola blahorečená v Bazilike svätého Petra vo Vatikáne 14. júna 1925 pápežom Piom XI. Na blahorečení bol prítomný aj Bernadetin brat Pierre.
8. decembra 1933 bola vo Vatikáne kanonizovaná znova Piom XI. Na slávnosti sa zúčastnil aj Justin Bouhohorts, ktorý bol ako prvý uzdravený pri lurdskom prameni.
Na jar 2015 mesto Lurdy žiadalo o navrátenie svätej Bernadetiných pozostatkov do Lúrd, ale mesto Nevers, kde je Bernadeta pochovaná, to odmietlo.
Exhumácie.
Biskup neverský Gauthey telo Bernadety exhumoval 22. septembra 1909 za prítomnosti osôb ustanovených postulátorom kauzy Bernadetinej beatifikácie, dvoch lekárov a rehoľných sestier z komunity. Prítomní tvrdili, že aj keď krucifix v jej ruke a jej ruženec boli zoxidované, jej telo bolo neporušené – uchránené od rozkladu. Toto bol jeden zo zázrakov, na základe ktorých bola svätorečená. Jej telo umyli a preobliekli pred pochovaním do novej dvojitej truhly.
Cirkev Bernadetino telo exhumovala druhý raz 3. apríla 1919. Lekár, ktorý telo exhumoval, poznamenal: „"Telo bolo prakticky zmumifikované, pokryté trochou plesne a badateľnou vrstvou solí, ktoré sa javili ako soli vápnika. […] Koža na niektorých miestach zmizla, ale na väčšine tela bola stále prítomná."“
V roku 1925 dala Cirkev telo exhumovať po tretí raz. Vzali z neho relikvie, ktoré poslali do Ríma. Bol vytvorený dôkladný odtlačok Bernadetinej tváre, na základe ktorého a za pomoci ďalších fotografií mohla firma Pierra Imansa v Paríži vyhotoviť voskovú masku, ktorú mohli položiť na jej tvár. Toto bol v tom čase vo Francúzsku bežný postup, pretože sa obávali, že stmavnutá tvár a vpadnuté oči by mohli znechutiť verejnosť. Tiež bol vytvorený odtlačok Bernadetiných rúk pre vytvorenie voskovej formy kopírujúcej tvar jej rúk, ktorá sa na ne neskôr položila. Pozostatky boli umiestnené v zlatom a krištáľovom relikviári v Kaplnke svätej Bernadety v Nevers.
O 3 roky neskôr, v roku 1928, lekár Comte publikoval článok o exhumácii blahoslavenej Bernadety v druhom vydaní "Bulletin de I’Association medicale de Notre-Dame de Lourdes":
„"Chcel som otvoriť jej ľavý bok, aby som vybral rebrá ako relikvie a srdce, o ktorom som si istý, že ostalo zachované. Každopádne keďže bola hruď dosť podopretá ľavou rukou, bolo by náročné pokúsiť sa o to a dostať srdce bez narobenia prílišného viditeľného poškodenia. Keďže matka predstavená vyjadrila prosbu, aby bolo srdce svätice uchované spolu s celým telom a Monsignore, biskup nesúhlasil, vzdal som sa nápadu otvoriť ľavý bok a uspokojil som sa s odobratím dvoch pravých rebier, ktoré boli o dosť dostupnejšie. […] Čo ma udivilo počas skúmania tela bola, pravdaže, dokonale zachovaná kostra, vlákna tkanív svalov (ktoré boli stále ohybné a pevné), kĺbov a kože a nadovšetko ma uchvátil úplne nečakaný stav pečene po 46 rokoch. Očakávalo by sa, že tento orgán, ktorý je mäkký a inklinuje k rozpadu, sa rozloží veľmi rýchlo alebo stvrdne do konzistencie podobnej kriede. Ale keď do nej bolo zarezané, bola mäkká a takmer bežnej konzistencie. Upozornil som na to prítomných s poznamenaním, že sa nezdá, že by to bol prirodzený jav."“

</doc>
<doc id="600899" url="https://sk.wikipedia.org/wiki?curid=600899" title="Macdonnellove vrchy">
Macdonnellove vrchy

Macdonnellove vrchy () je najväčší horský systém v strednej Austrálii, v Severnom teritóriu. Pohorie sa rozkladá od západu na východ v dĺžke približne 650 km a zaberá plochu okolo 39 300 km². Medzi horskými hrebeňmi sa nachádzajú široké ploché údolia. Hrebene sú prerušované tiesňavami, ktoré vznikli eróziou a odplavením mäkších sedimentov. Najvyšším vrchom je "Mount Zeil" (), ďalšími najvyššími vrcholmi sú "Mount Liebig" () a "Mount Sonder" (). Vek pohoria sa odhaduje na 300 až 350 miliónov rokov. Pohorie je tvorené kremencami (ktoré spôsobujú sfarbenie dočervena), ďalej žulami, vápencami, pieskovcami, prachovcami a ďalšími horninami.

</doc>
<doc id="600903" url="https://sk.wikipedia.org/wiki?curid=600903" title="Viera Klimková">
Viera Klimková

Viera Klimková, rodená "Leskovjanská" (* 11. august 1957, Spišská Nová Ves) je bývalá všestranná slovenská bežkyňa na lyžiach, reprezentantka Česko-Slovenska. Neskôr trénerka juniorskej reprezentácie.
Kariéra.
Viera Leskovjanská sa narodila v 1957 roku v Košickým kraju. Od septembra 1972 do 1976 študovala na SPŠE (Stredná priemyselná škola
elektrotechnická) v Liptovskym Hrádku. Pôsobila pod vedením trénerov Miloslava Húsku a Jána Michalíka v čase od 1. septembra 1972 do 15. okóbra 1977 v TJ Tesla Liptovský Hrádok (Telovýchovná jednota Tesla Liptovský Hrádok – dnes ŠKM Liptovský Hrádok). Neskôr členka ČH Štrbské Pleso (Červena hviezda Štrbské Pleso – dnes ŠKP Štrbské Pleso).
Od roku 1974 byla členkou juniorského družstva ČSSR. Prvýkrát v zastúplení žien Česko-Slovenska sa objavila 9. januára 1982 na otvorení Svetového pohára v behoch na lyžiach 1981/82 v nemeckom Klingenthalu. Účastníčka na Zimných olympijských hrách (XIV. ZOH) Sarajevo v roku 1984 v behu na lyžiach 20 km, kde obsadila 24. miesto. 
Na súťaži v Novom Měste na Moravě získala 18. februára 1985 tretie miesto. 
Reprezentovala Česko-Slovensko na Majstrovstvách sveta v behu na lyžiach v roku 1985, kde v pretokoch na 5 km klasickou technikou v Seefelde obsadila 21. februára šieste miesto z casom 15:36.7.
Na Zimných olympijských hrách 1988 (XV. ZOH) v Calgary získala siedme miesto v štafetovom behu žien 4×5 km. 4. februára 2003 v bežeckom lyžovaní na Majstrovstvách sveta veteránov v rakúskom Seefelde získala bronzovú medailu.
Viera Klimková je trénerkou juniorskej reprezentácie. Desať rokov bola trénerkou Martina Otčenáša v ŠKP Štrbské Pleso. Neskôr trénerka Lucie Klimkovej.

</doc>
<doc id="600906" url="https://sk.wikipedia.org/wiki?curid=600906" title="Florbal na Svetových hrách 2017">
Florbal na Svetových hrách 2017

Florbal na Svetových hrách 2017 bol florbalový turnaj v rámci multišportového podujatia Svetových hier 2017. Konal sa vo Vroclave, v Poľsku v dňoch od 27.30. júla 2017, za účasti 6 mužských tímov. Florbalový turnaj sa na Svetových hrách predstavil prvýkrát v roku 1997, v Lahti, vtedy ako hostiteľský (ukážkový) šport a toto bolo iba jeho 2. vydanie. Všetky zápasy sa odohrali v aréne WKK Sport Center s kapacitou 900 divákov. Aréna bola tiež dejiskom korfbalového turnaja. Víťazom turnaja sa stalo , ktoré vo finálovom stretnutí zvíťazilo nad .
Kvalifikácia.
Poznámka: Číslo v zátvorke udáva umiestnenie vo svetovom rebríčku IFF k máju 2016.

</doc>
<doc id="600910" url="https://sk.wikipedia.org/wiki?curid=600910" title="Černosotenci">
Černosotenci

Černosotenci () alebo Čierna stovka () bolo krajne nacionalistické, monarchistické politické hnutie pôsobiace v Rusku v rokoch 19051917, pozostávajúce z prívržencov viacerých politických strán a združení, z ktorých mal ústrednú pozíciu Zväz ruského národa. Ako silní stúpenci vládnucej dynastie Romanovcov černosotenci oponovali zmierneniu autokratickej vlády v Rusku. Zastávali tiež šovinistické a antisemitské názory. Černosotenci sa zgrupovávali najmä zo statkárov a majetnejších roľníkov, obchodníkov, úradníkov a inteligencie, policajtov a pravoslávnych duchovných, tzn. išlo o prvé lojalistické hnutie pozostávajúce zo zástupcov viacerých tried, hoci medzi robotníkmi si našlo len malú podporu.
Hnutie vzniklo v októbri 1905 ako reakcia na vypuknuvšiu revolúciu. Bolo aktívne najmä v období rokov 19061914, kedy s neoficiálnym súhlasom vlády podnikalo útoky proti rôznym revolučným skupinám a organizovalo alebo participovalo na pogromoch proti Židom, hoci najhoršie pogromy prepukli ešte pred oficiálnym založením hnutia a boli výsledkom spontánnych zrážok medzi lojalistami a revolucionármi oslavujúcimi prijatie tzv. Októbrového manifestu. K najväčšiemu z nich došlo medzi 18. a 22. októbrom 1905 v Odese, kde v pogrome zomrelo najmenej 400 Židov a vyše 1 600 domov a budov patriacich Židom bolo vyrabovaných alebo zničených. Po roku 1905 začal Zväz ruského národa s organizovaním lokálnych oddielov (), ktoré mali zastrašiť revolucionárov a bojovať proti revolučnej aktivite. Ak pogromy priamo neorganizovali, tak v spoločnosti vytvárali atmosféru, ktorá ich vypuknutie podnecovala a členovia oddielov sa ich zúčastňovali. Často tak konali s podporou miestnych úradov, hoci väčšina členov centrálnej vlády hľadela na aktivity oddielov s pochybami a nedôverou. Výnimkou bol samotný cár Mikuláš II., ktorý prijal čestné členstvo v organizácii.
So súhlasom Alexandra Ivanoviča Dubrovina, jedného z lídrov Zväzu ruského národa, podnikli černosotenci tiež niekoľko atentátov na svojich politických oponentov. Najznámejšími boli atentáty na poslancov Štátnej dumy, konštitučných demokratov Michaila Jakovleviča Herzensteina (31. jún 1906) a Grigorija Borisoviča Iollosa (14. marec 1907). Obaja boli židovského pôvodu, avšak primárnym motívom atentátov bola ich politická príslušnosť.
Zatiaľ čo Židom černostenci pripisovali zodpovednosť za všetky sociálne a politické problémy v Rusku a tvrdili o nich, že chcú demokratizáciou uviesť ruský národ do poroby, nepriateľsky vystupovali aj voči ďalším neruským etnikám v ríši, ktoré pokladali za hlavných strojcov revolúcie. Vďaka výraznej nenávisti voči Poliakom si získali značnú podporu medzi roľníkmi na západe Ruska, využívajúc tak ich resentiment voči poľským statkárom (napr. na Pravobrežnej Ukrajine). Ukrajincov a Bielorusov odmietali za samostatné národy a pokladali ich za súčasť ruského národa.
Po februárovej revolúcii v roku 1917 organizácie černosotencov zanikli samy alebo boli rozpustené.
V populárnej kultúre.
V dystopickom románe "Železná päta" (1908), v ktorom Jack London podal marxistickú víziu o vzniku oligarchickej vlády v Spojených štátoch, sa hovorí o amerických černosotencoch („Black Hundreds“) ako o lojalistoch, ktorí potláčajú socialistickú opozíciu.
Černosotenci sa objavujú aj v historickom románe Bernarda Malamuda "The Fixer" (1966) založenom na prípade Menahema Mendela Beilisa, židovského továrenského zamestnanca, ktorý bol v roku 1913 v Kyjeve neprávom odsúdený za rituálnu vraždu. V diele sa preto černosotenci objavujú niekoľkokrát. Protagonistom diela je kyjevský židovský opravár Jakov Bok („Yakov Bok“), ktorý sa po vzore Beilisa stane obeťou vykonštruovaného, protižidovského súdneho procesu.
V historickom románe Edwarda Rutherfurda "Russka" (1991) je jedna z hlavných postáv (Dimitri Suvorin) napadnutá na ulici čiernosotencom pre svoj židovský pôvod a príslušnosť jeho otca k sociálnym demokratom.
V tretej epizóde americkej historickej televíznej minisérie "" (1979), filmovej adaptácii historického románu Alexa Haleya "Roots: The Saga of an American Family" (1976), ktorá podáva fiktívny príbeh Haleyových predkov a rodiny od roku 1882 do 60. rokov 20. storočia, členovia Ku Klux Klanu vypália obchod s oblečením židovského obchodníka Goldsteina (stvárnený Jiřím Voskovcom). Ten poznamená, že členovia klanu sú amatérmi oproti cárovým černosotencom („Czar's Black One Hundred“).

</doc>
<doc id="600911" url="https://sk.wikipedia.org/wiki?curid=600911" title="Serie A 1987/1988">
Serie A 1987/1988

Serie A 1987/1988 bola sezóna talianskej najvyššej futbalovej súťaže. Víťazom tohto ročníka sa stalo Miláno, ktoré tak získalo svoj jedenásty titul majstra Talianska. Táto sezóna bola zároveň poslednou so šestnástimi účastníkmi, z tohto dôvodu zostúpili iba dva kluby a nie tri, ako pred tým.
Baráž o Pohár UEFA.
Hralo sa v Turíne 23. mája 1988

</doc>
<doc id="600913" url="https://sk.wikipedia.org/wiki?curid=600913" title="Čierna stovka">
Čierna stovka



</doc>
<doc id="600914" url="https://sk.wikipedia.org/wiki?curid=600914" title="Štát Židov">
Štát Židov



</doc>
<doc id="600915" url="https://sk.wikipedia.org/wiki?curid=600915" title="Domovina pre židovský ľud">
Domovina pre židovský ľud



</doc>
<doc id="600916" url="https://sk.wikipedia.org/wiki?curid=600916" title="Ruská revolúcia">
Ruská revolúcia

Ruská revolúcia môže byť:

</doc>
<doc id="600919" url="https://sk.wikipedia.org/wiki?curid=600919" title="Kolektívny resentiment">
Kolektívny resentiment



</doc>
<doc id="600923" url="https://sk.wikipedia.org/wiki?curid=600923" title="Serie A 1988/1989">
Serie A 1988/1989

Serie A 1988/1989 bola sezóna talianskej najvyššej futbalovej súťaže. Víťazom tohto ročníka sa stal Inter, ktorý tak získal svoj trinásty titul majstra Talianska. V tejto sezóne bola Serie A rozšírená na osemnásť účastníkov, posledné štyri kluby zostúpili. Miláno sa kvalifikovalo do Pohára majstrov ako víťaz predchádzajúceho ročníka tohto európskeho pohára.
Baráž o Pohár UEFA.
Hralo sa v Perugii 30. júna 1989

</doc>
<doc id="600926" url="https://sk.wikipedia.org/wiki?curid=600926" title="DDR-Oberliga">
DDR-Oberliga

DDR-Oberliga bola najvyššia futbalová liga v Nemeckej demokratickej republike. Liga bola založená v roku 1948 a nahradila tak ligový systém z čias nacistického Nemecka. Po zjednotení Nemecka východonemecké ligy zanikli a kluby, ktoré v nich hrali boli preradené do rôznych (západo) nemeckých futbalových súťaží.
História.
V časoch nacistického Nemecka boli futbalové súťaže reorganizované do systému označovaného ako Gauliga. Už zo samotného názvu tohto systému vyplýva, že bolo vytvorených viacero samostatných súťaží, ktoré boli rozdelené geograficky podľa regiónov vtedajšieho Nemecka. V prvej sezóne v roku 1933 bolo vytvorených celkom 16 Gaulíg. Víťazi jednotlivých súťaží sa následne stretávali v celoštátnom play-off, z ktorého následne vyšiel konečný víťaz, ktorý získal nemecký majstrovský titul. Gauliga sa nedočkala ani konca druhej svetovej vojny, kedy musela byť v poslednom roku vojny prerušená. Po vojne už systém Gauligy nebol obnovený. V rámci celého okupovaného Nemecka začali vznikať nezávisle od seba rôzne futbalové súťaže, ktoré nahradili práve systém z predchádzajúcej éry. V sovietskej okupačnej zóne bola neoficiálna súťaž vytvorená v roku 1948 pod menom Fußball-Ostzonenmeisterschaft, v preklade „futbalové majstrovstvá východnej zóny“. Každá z nemeckých krajín, ktoré sa v tejto okupačnej zóne nachádzali mala v tejto súťaži dvoch zástupcov, ktorí hrali medzi sebou vyraďovací systém. Víťaz sa stal de-facto prvým majstrom Nemeckej demokratickej republiky (uznaným dodatočne po vzniku štátu).
Vznik súťaže.
Oficiálna súťaž vznikla so vznikom NDR v roku 1949 pod názvom DS-Oberliga (Deutscher Sportausschuss Oberliga). Svoj neskorší názov DDR-Oberliga dostala až v roku 1958. Počiatky súťaže boli poznačené častými zmenami v počte účastníkov ligy, počte zostupových pozícií, ale predovšetkým častými zmenami názvov klubov, ktoré túto súťaž hrali. V rámci Východného Nemecka nezostal z politických dôvodov prakticky žiadny predvojnový futbalový klub, skoro všetky boli vytvorené až po vojne tak, aby boli po všetkých stránkach v súlade s novou ideológiou krajiny. K stabilizácií súťaže došlo až v sezóne 1954/55, kedy bol počet účastníkov súťaže stanovený na čísle 14. Tento počet vydržal až do zániku súťaže po zjednotení Nemecka. 
Zánik súťaže.
Po zjednotení Nemecka v roku 1990 sa odohrala ešte jedna sezóna všetkých futbalových súťaží vo Východnom Nemecku. Za poslednú sezónu je teda považovaný ročník 1990/91. Tento ročník bol neskôr oficiálne premenovaný na NOFV-Oberliga, teda Nordostdeutsche Fußballverband Oberliga. Podľa poradia, na ktorom jednotlivé kluby v jednotlivých súťažiach skončili, boli v nasledujúcej sezóne zaradené do (západo) nemeckých súťaží. Do najvyššej nemeckej súťaže Bundesligy sa dostali prvé dve mužstva z tabuľky a to posledný majster východonemeckej ligy FC Hansa Rostock a druhý tím tabuľky Dynamo Dresden. Ďalších 10 tímov bolo preradených do 2. Bundesligy a posledné dva kluby museli hrať v ďalšom ročníku 3. nemeckú liga.
Hrací systém.
Hracia doba bola zachovaná už z predvojnového obdobia, keď sa hralo systémom jeseň – jar. Iba na krátky čas medzi rokmi 1956 a 1960 sa zmenil systém podľa sovietskeho vzoru na jar – jeseň. Práve prechod na nový (sovietsky) systém spôsobil, že sa v roku 1955 hrala jedna, tzv. prechodná sezóna, ktorú vyhral klub Wismut Karl-Marx-Stadt. Táto sezóna sa však nepovažuje za riadnu a preto sa klubu, ktorý v nej vyhral, neráta daný titul k ostatným.
Samotný hrací systém bol klasický, keď každý klub hral raz doma a raz vonku s každým súperom z tabuľky (Teda v prípade, ak súťaž mala 14 členov, hralo sa spolu 26 zápasov, 13 doma, 13 vonku.). Jediná výnimka je sezóna 1961/62, kedy sa súťaž vracala k pôvodnému nemeckému systému jeseň – jar. Vtedy hrali tímy až 3 zápasy s každým súperom, raz doma, raz vonku a raz na neutrálnej pôde.
Počet zostupujúcich tímov sa ustálil v roku 1954 na dva. Kluby, ktoré zostúpili, hrali v nasledujúcom ročníku druhú ligu, ktorá sa nazývala DDR-Liga. Keďže druhá najvyššia východonemecká súťaž sa väčšinu svojej existencie delila na skupiny podľa územia štátu, zostupujúce kluby vypadávali podľa svojej geografickej polohy.
Politické vplyvy.
Východonemecký futbal, podobne ako ostatné športy v krajine, bol často pod silným politickým vplyvom. Tento vplyv sa prejavil už v prvej sezóne v roku 1948, ktorá sa odohrala ešte v rámci sovietskej okupačnej zóny, kedy sovietske okupačné úrady zakázali z politických dôvodov víťazovi súťaže účasť v bojoch o celonemecký titul. Klub SG Planitz sa tak vôbec nemohol uchádzať o nemecký titul.
Ďalším klubom, ktorý doplatil na politické rozhodnutie bol klub BSG Turbine Halle. Tento získal na prelome 40tych a 50tych rokov dva majstrové tituly, no ani to nezabránilo nútenému preradeniu celého futbalového oddielu do iného klubu už dva roky po poslednom titule. BSG Turbine Halle bolo dokonca preradené až do tretej najvyššej súťaže. Nový klub však až do zániku súťaže nedokázal nadviazať na úspechy svojho predchodcu.
Klubom, ktorý tiež postihli politické rozhodnutia komunistického vedenia krajiny, bol majster zo sezóny 1953 SG Dynamo Dresden. Hneď nasledujúcu sezónu sa úspešný futbalový oddiel musel nútene na základe rozhodnutia šéfa tajnej polície Ericha Mielkeho presunúť do Východného Berlína a hrať za predchodcu neskoršieho klubu Berliner FC Dynamo. Erich Mielke bol totiž presvedčený, že úspešný by mal byť predovšetkým klub z hlavného mesta a nie kluby z regiónov. Dynamo Dresden bolo taktiež preradené do druhej ligy. Podobne, ako v prípade BSG Turbine Halle, ani tu nebol nový klub v lige vôbec úspešný a po čase dokonca zostúpil.
Politické rozhodnutie zasiahlo tiež klub BSG Wismut Aue. Neďaleko mesta Aue, kde tento klub sídlil sa nachádzalo väčšie mesto Chemnitz, ktoré bolo v roku 1953 z politických dôvodov premenované na Karl-Marx-Stadt. Keďže však Karl-Marx-Stadt nemalo v lige vlastný tím, politickí predstavitelia krajiny v roku 1954 rozhodli, že tím z Aute sa premenuje na SC Wismut Karl-Marx-Stadt, no nepresťahuje sa. Klub v tejto bizarnej situácií dokázal získať v druhej polovici 50tych rokov tri majstrovské tituly.
Ďalším klubom, ktorého postihli politické rozhodnutia predstaviteľov štátu bol Vorwärts der KVP Leipzig. V tomto prípade sa jednalo o vojenský klub, takže ako vojenský útvar sa musel na základe politického rozhodnutia viackrát sťahovať. V roku 1953 padlo rozhodnutie, že klub bude prevelený do hlavného mesta. Po presťahovaní do Východného Berlína sa klubu podarilo od roku 1958 do roku 1969 získať šesť majstrovských titulov. Avšak už dva roky po poslednom titule bolo opätovne rozhodnuté, že klub už pod názvom FC Vorwärts Berlin sa opäť presťahuje, tento raz do mesta Frankfurt nad Odrou, kde vznikol nový tím FC Vorwärts Frankfurt. Ani tento však nedokázal nadviazať na úspechy predchodcu.
Politické rozhodnutia veľmi zasiahli tiež futbal v meste Lipsko. Mesto najprv v roku 1953 prišlo o vojenský klub Vorwärts der KVP Leipzig, ktorý sa musel presťahovať do iného mesta. V meste však zostali dva kluby, a to BSG Chemie a SC Rotation. BSG Chemie dokonca získalo dva majstrovské tituly, posledný v roku 1964. Napriek tomu padlo rozhodnutie, že dva menované kluby sa spoja do jedného, čím vznikol nový klub SC Leipzig. Klub BSG Chemie tak musel byť založený v podstate opäť. Od tejto udalosti už žiadny klub z Lipska nezískal majstrovský titul. 
V roku 1953 tiež bolo rozhodnuté, že v Sasku je dostatok futbalových klubov, naopak na severe krajiny nebol žiadny. Preto sa musel klub BSG Empor Lauter presunúť na sever do mesta Rostock, kde vznikol nový klub SC Empor Rostock.
V roku 1974 vyhral klub 1. FC Magdeburg Pohár víťazov pohárov. Ako jediný východonemecký klub zvíťazil v jednom z európskych pohárov, no aj v tomto prípade sa musel neskôr podvoliť politickému rozhodnutiu. Ako víťaz Pohára víťazov pohárov mal nastúpiť do zápasu Superpohára UEFA proti víťazovi Pohára majstrov európskych krajín, ktorým bol však v danom roku Bayern Mníchov. Keďže sa jednalo o tím zo Západného Nemecka, k vzájomnému zápasu vôbec neprišlo.
V 70tych rokoch vládli vo Východom Nemecku dva kluby, SG Dynamo Dresden a 1. FC Magdeburg. Vtedy zasiahol opäť šéf tajnej polície Erich Mielke, ktorý bol stále nespokojný, že lige vládnu kluby z regiónov. Tento raz však nesiahol k presunu hráčov, ale rozhodol sa, že tajná polícia začne ovplyvňovať zápasy tak, aby pomohli jeho obľúbenému policajnému klubu z hlavného mesta Berliner FC Dynamo. Vďaka tejto silnej podpore získalo BFC Dynamo od roku 1979 desať majstrovských titulov v rade. Nešportové dôvody úspechu tohto klubu sa prejavili na európskej scéne, kde klub v tomto období vypadával často už v prvom kole.

</doc>
<doc id="600928" url="https://sk.wikipedia.org/wiki?curid=600928" title="Walther von Brauchitsch">
Walther von Brauchitsch

Walther von Brauchitsch (* 4. október 188118. október 1948) bol nemecký poľný maršal, štábny dôstojník, najvyšší veliteľ nemeckých pozemných síl v úvodných častiach druhej svetovej vojny.
Život.
Narodil sa v aristokratickej rodine. Jeho otec Bernhard Eduard von Brauchitsch bol generál jazdectva. Jeho rodina mala dlhú tradíciu významných vojenských osobností v nemeckých ozbrojených silách. Do armády vstúpil v roku 1901 ako príslušník gardového delostreleckého pluku. V roku 1904 získal hodnosť kapitán. Počas prvej svetovej vojny slúžil v štábnych funkciách XVI. zboru, 34. pechotnej divízie a Záložného gardového zboru.
V medzivojnovom období ďalej pôsobil v Reichswehre. Velil postupne delostreleckej batérii, pechotnému práporu. Neskôr získal štábny post na novozriadenom úrade Truppenamt, čo v podstate bolo krytie pre Nemecku zakázaný generálny štáb. V tejto úlohe sa podieľal na riešení organizácie činnosti motorizovaných oddielov s podporou letectva. V roku 1928 povýšený do hodnosti plukovník.
V roku 1933 bol povýšený do hodnosti generálporučíka a poverený vedením Königsbergského vojenského dištriktu a zároveň velením 1. divízie. O dva roky neskôr bol poverený vedením 1. armádneho zboru v Königsbergu a povýšený do hodnosti generál delostrelectva. Dozeral na vývoj protilietadlového kanónu kalibru 88 mm, ktorý sa v neskoršom období stal neoceniteľnou protilietadlovou aj protitankovou zbraňou. Prebral od Hitlera značné sumy peňazí a stal sa závislý na jeho finančnej pomoci. Na jeseň 1937 sa stal veliteľom armádnej skupiny vo Východnom Prusku (Wehrkreis I).
V roku 1938 po odstúpení Wernera von Fritscha z funkcie veliteľa Hlavného veliteľstva pozemného vojska (Oberkommando des Heeres, OKH), po zinscenovanom obvinení, bol von Brauchitsch povýšený do hodnosti generálplukovník (Generaloberst) a poverený touto funkciou. Ako najvyšší veliteľ pozemných síl pôsobil od februára 1938 do decembra 1941, teda v období najvýznamnejších nemeckých útočných operácií. Von Brauchitsch súhlasil s viacerými nacistickými myšlienkami, avšak oponoval Hitlerovi pri jeho plánoch na teritoriálnu expanziu v prípade Rakúska a Československa. Nebol však natoľko odhodlaný ako jeho predchodca von Fritsch. Zároveň sa riadil myšlienkou, že ozbrojené zložky by sa mali držať od politiky v ústraní a mali plniť rozkazy, tak ako im to prikazuje vojenská prísaha.
Podieľal sa na vypracovaní a vykonaní útočných operácií namierených proti Poľsku. Spolu so svojim podriadeným Franzom Halderom uvažoval v tomto období o zosadení Hitlera pre jeho ďalšie vojenské plány. Plány napadnúť Francúzsko považovali za nereálne. Napokon sa však podieľal na príprave útoku na Benelux a Francúzsko. Bol oponentom plánu navrhovaného von Mansteinom, ktorý počítal s nečakaným útokom cez Ardeny. Oponoval Hitlerovi pri zastavení nemeckého postupu pred prístavom Dunkerque, pri ktorom sa podarilo veľkej časti britských pozemných síl uniknúť z obkľúčenia loďami (tzv. operácia Dynamo).
Po porážke Francúzska bol v júli 1940 spolu s ďalšími vysokými nemeckými dôstojníkmi povýšený do hodnosti poľného maršala. Na jar 1941 bol poverený plánovaním a realizáciou útoku na Juhosláviu a Grécko, čo sa mu úspešne podarilo do konca apríla 1941.
Následne sa podieľal na príprave útoku na Sovietsky zväz. Pred začiatkom ani počas bojov sa nepostavil proti žiadnym nevojenským a neľudským rozkazom armádnym jednotkám, ktoré boli vydané na popud Hitlera a boli namierené proti civilnému obyvateľstvu podrobených území a vojnovým zajatcom. V novembri 1941 utrpel infarkt. Bol Hitlerom obvinený z neúspechu nemeckého útoku na Moskvu počas operácie Tajfún a odvolaný z funkcie. Bol prevelený do zálohy, kde zostal po zvyšok vojny. Hitler ho v podstate dal internovať a držať na loveckom zámku Drei Röhren pri českej obci Strašice (okres Rokycany).
Po skončení vojny bol zajatý anglickými jednotkami a najprv prevezený do tábora vo Walese. Bol obvinený z vojnových zločinov a zločinov proti ľudskosti. Zomrel v nemocnici v britskom zajateckom tábore v okupovanom Hamburgu ešte pred začiatkom procesu.

</doc>
<doc id="600929" url="https://sk.wikipedia.org/wiki?curid=600929" title="Berliner FC Dynamo">
Berliner FC Dynamo

Berliner FC Dynamo, celým menom Berliner Fussball Club Dynamo e. V., alebo skrátene BFC Dynamo je futbalový klub z nemeckého mesta Berlín. BFC Dynamo bolo založené 15. januára 1966. Jedná sa o najúspešnejší východonemecký futbalový klub, ktorý vyhral desať ligových titulov. V súčasnosti hrá štvrtú najvyššiu nemeckú futbalovú súťaž Regionalliga Nordost.
História.
Prvé športové združenie, ktoré sa dá pokladať za predchodcu súčasného klubu, bolo založené už v roku 1949 pod menom Sportgemeinde Deutsche Volkspolizei Berlin. V roku 1953 prevzal klub miesto tímu SC Volkspolizei Potsdam v druhej najvyššej súťaži. Neskôr sa oba kluby spojili a vytvorili nový klub SG Dynamo Berlin. Novému tímu sa však nedarilo podľa očakávaní, dokonca vypadol aj z druhej ligy. Z tohto dôvodu vedenie tajnej polície rozhodlo, že členovia úspešného tímu Dynamo Dresden sa presunú z Drážďan do Berlína a pokúsia sa tak vytvoriť konkurencieschopný tím. Oba kluby boli napojené na východonemeckú políciu, takže podobné rozhodnutie nebolo žiadnym problémom. Prvé úspechy prišli na prelome 50tych a 60tych rokov, kedy Dynamo Berlín skončilo niekoľkokrát v prvej trojke prvej ligy a vyhralo tiež národný pohár v roku 1959. Väčšie úspechy sa však nedostavili, klub sa pohyboval na spodných miestach ligovej tabuľky a v roku 1967 dokonca zostúpil.
Nový začiatok.
15. januára 1966 bol klub znovuzaložený (zreformovaný) pod názvom Berliner Fußballclub Dynamo, v skratke BFC Dynamo. BFC Dynamo sa vrátilo do najvyššej súťaže. Napriek podpore tajnej polície a jej šéfa Ericha Mielkeho sa klubu nedarilo podľa predstáv. Nasledujúcej dekáde futbalu v krajine vládli tímy Dynamo Dresden a 1. FC Magdeburg. Erich Mielke bol však presvedčený, že lige by mal dominovať tím z hlavného mesta a tým začala masívna podpora BFC Dynamo zo strany tajnej polície. Začalo dochádzať k ovplyvňovaniu zápasov a manipulácií v prospech tímu z hlavného mesta. Tým začala najúspešnejšia éra BFC Dynamo, ktoré od roku 1979 do 1988 vyhralo desať titulov v rade. V európskych pohároch však výraznejší úspech nedosiahlo. Spôsob, akým BFC Dynamo vyhrávalo ligu však mnohým ľuďom v krajine prekážalo a klub sa tak stal veľmi nepopulárnym.
Pád režimu a zostup z pozícií.
Po zjednotení Nemecka bol klub premenovaný na FC Berlin v snahe dištancovať sa od svojho komunistického odkazu. Bez podpory tajnej polície v poslednej sezóne východonemeckej ligy skončil FC Berlin na 11. mieste a v nasledujúcom ročníku tak musel hrať až tretiu najvyššiu (západo) nemeckú súťaž. V sezóne 1991/92 sa síce klubu podarilo vyhrať svoju časť tretej ligy, no nakoniec sa mu do 2. Bundesligy nepodarilo cez play-off postúpiť. 90te roky tak klub strávil v tretej najvyššej súťaži. V roku 1999 sa klub vrátil späť k svojmu pôvodnému názvu BFC Dynamo. V sezóne 1999/00 však klub vypadol do štvrtej ligy, neskôr dokonca až do piatej ligy, kde hral až do sezóny 2013/14, kedy sa mu podarilo postúpiť opäť do štvrtej ligy, kde hrá do súčasnosti. V sezóne 2016/17 štvrtej ligy obsadilo BFC Dynamo až 15. miesto.
Štadión.
BFC Dynamo využívalo dlhé roky ako svoj štadión Sportforum Hohenschönhausen s kapacitou 10 tisíc miest. Európske poháre však BFC Dynamo hrávalo na Friedrich-Ludwig-Jahn-Sportpark. Stálym klubovým štadiónom sa tento stal v roku 2014 po postupe do štvrtej ligy. Súčasná kapacita štadiónu je 19 708 miest.
Rivalita a fanúšikovia.
Napriek komunistickej minulosti klubu sú ultras fanúšikovia BFC Dynamo známi skôr svojimi krajne pravicovými názormi. Od 70tych rokov bol klub známy najväčším počtom futbalových chuligánov v celej krajine. Rivalita panuje najmä s fanúšikmi Dynamo Dresden, 1. FC Union Berlin a inými východonemeckými klubmi.
Farby a znak klubu.
Podobne, ako iné športové kluby nesúce meno Dynamo v NDR, aj BFC Dynamo malo vo svojom znaku písmeno D na červenom podklade. Po páde komunizmu prišlo k zmene názvu klubu na FC Berlin a tým aj zmene loga, červená farba však zostala. Po zostupoch klubu do nižších súťaží však licenciu na staré logo BFC Dynama získala súkromná osoba a klub sa po návrate k pôvodnému názvu nemohol vrátiť k pôvodnému logu. Napriek snahám o návrat k pôvodnému logu aspoň v čiastočne modifikovanej podobe však BFC Dynamo prijalo radšej nové logo, kde veľké písmeno D nahradil medveď z erbu mesta Berlín. Tradičné vínovočervenobiele farby si však klub ponechal.
Športové úspechy.
Východonemecká liga: 10
Východonemecká 2. liga: 1
Východonemecký pohár: 2

</doc>
<doc id="600931" url="https://sk.wikipedia.org/wiki?curid=600931" title="V Podolánkách">
V Podolánkách

V Podolánkách je prírodná rezervácia ev. č. 485 neďaleko obce Čeladná v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany je smrekový porast na rašelinisku s výskytom vŕby sliezskej.

</doc>
<doc id="600932" url="https://sk.wikipedia.org/wiki?curid=600932" title="Svetové hry 2017">
Svetové hry 2017

Svetové hry 2017 boli v poradí 10. svetové hry, najväčšie medzinárodné multišportové podujatie v neolympijských športoch, ktoré organizuje Medzinárodná asociácia Svetových hier (IWGA). Konali sa v Vroclave a ďalších 4 priľahlých mestečkách v dňoch od 20.30. júla 2017, za účasti 111 prihlásených krajín. Zúčastnilo sa na nich cez 3 200 športovcov, ktorí súťažia v 27 oficiálnych a 4 hostiteľských športoch. Po nemeckých mestách Karlsruhe v roku 1989 a Duisburg v roku 2005 sa Vroclav bol tretím stredoeurópskym dejiskom Svetových hier. Otvárací ceremoniál sa konal na futbalovom štadióne Stadion Miejski s kapacitou 45 000 divákov. Ten záverečný sa odohral v kultúrno-koncertnom komplexe Narodowe Forum Muzyki.
Hostiteľské mesto.
Záujem o usporiadanie 10. svetových hier prejavili 4 mestá: maďarská Budapešť, taliansky Janov, juhoafrické Kapské Mesto a poľský Vroclav. Po odstúpení Janova ostali do augusta 2011, kedy IWGA rozhodla o organizátorovi, traja kandidáti. V januári 2012, iba pár dní pred vyhlásením víťaza, odstúpilo kvôli finančným problémom aj Kapské Mesto. Výkonný výbor IWGA 12. januára 2012 v Lausanne rozhodol, že sa organizátorom 10. svetových hier stal Vroclav.
Maskotom hier bola dvojica rozprávkových postavičiek Hansel a Gretel (Janko a Marienka), ktorí sa stali víťazom internetového hlasovania.
Dejiská.
Súťaže na Svetových hrách sa uskutočnili v 23 dejiskách. Okrem Vroclava sa uskutočnili aj v mestách Jelcz-Laskowice, Świdnica, Szymanów a Trzebnica.
Športy.
Súťažilo sa v 27 oficiálnych a 4 hostiteľských športoch (medaily z týchto športov neboli zaradené do celkovej medailovej klasifikácie krajín). Florbal a thajský box sa prvýkrát predstavili na Svetových hrách ako oficiálne športy.
Zúčastnené štáty.
Poznámka: V zátvorke je uvedený počet športovcov.

</doc>
<doc id="600933" url="https://sk.wikipedia.org/wiki?curid=600933" title="Tímea Babosová">
Tímea Babosová

Tímea Babosová (* 10. máj 1993, Šopron) je maďarská profesionálna tenistka, ktorá na okruh ITF vstúpila v roku 2009 a profesionálkou sa stala v sezóne 2011. Jej stabilnou spoluhráčkou sa v apríli 2017 stala Češka Andrea Hlaváčková.

</doc>
<doc id="600934" url="https://sk.wikipedia.org/wiki?curid=600934" title="Smrk (prírodná rezervácia)">
Smrk (prírodná rezervácia)

Smrk je prírodná rezervácia v okrese Frýdek-Místek na juhovýchodných a juhozápadných svahoch Smrka, druhej najvyššej hory Moravsko-sliezskych Beskýd.
Ochrana.
Predmetom ochrany sú zvyšky prirodzených smrekových bučín s prímesou bielej jedle a javorom horským so zachovanými dynamickými procesmi prebiehajúcimi v prirodzených ekosystémoch; striedajú sa rôzne typy biotopov od pramenísk po kamenisté až balvanité sutiny.
Flóra.
Dominantnou drevinou rezervácie je smrek obyčajný, občas sa tu vyskytuje buk lesný a jarabina vtáčia, ďalšie stromy len ojedinele. V bylinnom poschodí v rezervácii rastie hlavne smlz chĺpkatý, chlpaňa lesná, sedmokvietok európsky, srnovník purpurový, brusnica čučoriedková, papraď rozložená, metluška krivolaká, kyslička obyčajná alebo tôňovka dvojlistá. Zriedkavo sa vyskytuje beskydský endemit prilbica tuhá moravská.
Fauna.
Okrem klasických obyvateľov českého lesa sa v rezervácii vyskytujú hlavne živočíchy náročnejšie na pokoj. Z vtákov rezerváciu obýva napr. hlucháň hôrny, jariabok hôrny, tesár čierny, ďateľ veľký, žlna sivá, jastrab veľký, sova obyčajná, drozd kolohrivec, vrchárka modrá, žltochvost hôrny, príležitostne aj bocian čierny alebo krkavec čierny. Rezervácia Smrk je trvalým biotopom rysa ostrovida a niekoľkokrát tu bol pozorovaný medveď hnedý, pri úpätí hory boli zaznamenané stopy vlka. Tieto veľké šelmy sem prechádzajú zo slovenských hôr.

</doc>
<doc id="600935" url="https://sk.wikipedia.org/wiki?curid=600935" title="Ženská dvojhra na US Open 2017">
Ženská dvojhra na US Open 2017

Nasadenie hráčok.
"Kliknutie na číslo tenistu slúži na odkázanie priamo do príslušnej sekcie, v ktorej tento nasadený hráč hrá.

</doc>
<doc id="600936" url="https://sk.wikipedia.org/wiki?curid=600936" title="Naukydes z Argosu">
Naukydes z Argosu

Naukydes alebo Naukydés () bol grécky sochár z prelomu 5. a 4. storočia pred Kr.
Naukydes, syn Mothóna z Argosu, (alebo Patroklea, uvádza ho nápis objavený v Olympii) bol žiak sochárskeho majstra Polykleita. Tvoril približne v 2. polovici 5. a na začiatku 4. storočia pred Kr. Medzi jeho žiakov patrili sikyónsky Alypos a mladší Polykleitos z Argosu (Polykleitos je uvedený aj ako jeho brat, ale nie je známe, kto bol tento Polykleitos). Zo starovekých autorov nám o ňom a jeho dielach uvádzajú správy najmä Pausanias a Plínius Starší.
Naukydes vytvoril slávnu chryselefantinovú (zo zlata a slonoviny) sochu bohyne Héby, ktorá sa nachádzala v chráme bohyne Héry (Héraion bol vzdialený na juhovýchod od Mykén, zachovali sa z neho značné zrúcaniny). Ďalšími jeho dielami boli bronzová socha Hekaty v Argose, Hermes, Diskoforos, socha obetníka barana, podobizeň lyrickej poetky Érinny a zhotovil aj niekoľko sôch olympijských víťazov. 
Bola to napr. socha Euklea, vnuka slávneho olympionika Diagora z Rodosu (Euklovo olympijské víťazstvo datujú na koniec 5. storočia pred Kr., podstavec jeho sochy s čiastočne zachovaným nápisom objavili vo východnej stene byzantského chrámu v Olympii). Sochy Cheimóna, víťaza v zápasení na olympijských hrách v roku 448 pred Kr., a to jedna v Olympii, druhá podľa Pausania dopravená v rímskom období z Argosu do svätyne Eirény v Ríme a socha zápasníka Baukida z Troizény, olympijského víťaza v roku 400 pred Kr.
Čo sa týka jeho zachovalých diel, pripisuje sa mu len niekoľko sôch, aj to len v rímskych kópiach. Jednou z nich je "Diskoforos" v Musée du Louvre. 
Podľa niektorých historikov tu ide o dvoch rovnomenných umelcov, jedného z polovice piateho storočia pred Kr., ktorý patril do Polykleitovej rodiny a druhého z prvej polovice štvrtého storočia pred Kr. 

</doc>
<doc id="600937" url="https://sk.wikipedia.org/wiki?curid=600937" title="Anna-Lena Friedsamová">
Anna-Lena Friedsamová

Anna-Lena Friedsamová, rodným menom Anna-Lena Friedsam (* 1. február 1994, Neuwied) je nemecká profesionálna tenistka. Vo svojej doterajšej kariére na okruhu WTA Tour vyhrala jeden singlový turnaj v sérii WTA 125s.

</doc>
<doc id="600939" url="https://sk.wikipedia.org/wiki?curid=600939" title="1. FC Magdeburg">
1. FC Magdeburg

1. FC Magdeburg alebo celým menom 1. Fußballclub Magdeburg e. V. je futbalový klub z nemeckého mesta Magdeburg. 1. FC Magdeburg bol založený 21. decembra 1965. V časoch Východného Nemecka klub vyhral tri ligové tituly a sedemkrát národný pohár. V súčasnosti hrá tretiu najvyššiu nemeckú futbalovú súťaž.
História.
Pred druhou svetovou vojnou bol hlavným klubom v meste SV Victoria 96 Magdeburg, ktorý bol založený v roku 1896. Klubu sa pred druhou svetovou vojnou pomerne darilo a niekoľko krát zaznamenal účasť vo finálových bojoch vtedajšej najvyššej súťaže v krajine. Po vojne sa mesto Magdeburg ocitlo v sovietskej okupačnej zóne, pričom v rámci celého okupovaného Nemecka došlo v rámci denacifikácie k rozpusteniu okrem iných aj športových klubov a založeniu množstva nových menších klubov a spolkov. Hráči z rozpustených klubov Magdeburger SC Prussia 1899 a Cricket Viktoria Magdeburg založili spolok Sportgruppe (SG) Sudenburg. Neskôr sa tento spolok zlúčil s klubom SG Lemsdorf a vznikol tak BSG Eintracht Sudenburg. Nový klub sa v roku 1950 pretransformoval do klubu SAG Krupp Gruson, v roku 1951 na BSG Stahl Magdeburg a v roku 1952 dostal klub meno BSG Motor Mitte Magdeburg. V roku 1957 sa futbalový oddiel premiestnil do klubu SC Aufbau Magdeburg. Klubu SC Aufbau Magdeburg sa v roku 1959 poradilo postúpiť do prvej východonemeckej ligy, kde sa však umiestňoval skôr v spodnej časti tabuľky. V roku 1964 sa však klubu podarilo vyhrať národný pohár.
Vznik klubu.
V roku 1965 prišlo k rozhodnutiu vyčleniť futbalový oddiel z klubu SC Aufbau Magdeburg, čím sa položili základy nového klubu 1. FC Magdeburg. Hneď prvá sezóna v prvej lige pod novým názvom dopadla katastrofálne, Magdeburg skončil na poslednom mieste a vypadol do druhej ligy. Napriek tomu v Pohári víťazov pohárov sa 1. FC Magdeburg prebojoval až do štvrťfinále, kde vypadol s klubom West Ham United FC. V druhej lige strávil Magdeburg iba jednu sezónu v ktorej skončil na prvom mieste a vrátil sa späť do prvej ligy, z ktorej až do zjednotenia Nemecka nezostúpil.
Zlatá éra.
S príchodom 70tych rokov začalo najúspešnejšie obdobie v histórií 1. FC Magdeburg. Spolu s tímom Dynamo Dresden nemalo v tejto dekáde v lige konkurenciu. Zlatá éra začala v roku 1972, kedy Magdeburg vyhral svoj prvý ligový titul s najmladším tímom histórie. Nasledujúcu sezónu obsadil Magdeburg tretie miesto, no ďalšie dve sezóny vyhral tím dva ligové tituly v rade. Nasledovali tretie a dve druhé miesta. Až do konca 70tych rokov sa klub pohyboval iba v prvej štvorke ligovej tabuľky. Niekoľko úspechov však napriek tomu zaznamenal v národnom pohári. V sezóne 1973/74 zaznamenal 1. FC Magdeburg vôbec svoj najväčší úspech, keď zvíťazil vo finále Pohára víťazov pohárov nad AC Miláno. Magdeburg sa tak stal jediným klubom z Východného Nemecka, ktorému sa podarilo vyhrať nejaký európsky pohár. 1. FC Magdeburg mal právo ako víťaz Pohára víťazov pohárov hrať v roku 1974 Superpohár UEFA proti víťazovi Pohára majstrov európskych krajín, ktorým bol v danom roku Bayern Mníchov. Tento zápas sa však z politických dôvodov nakoniec neodohral. V 80tych rokoch sa už Magdeburgu veľmi nedarilo, v lige sa umiestňoval v strede tabuľky, no podarilo sa mu v roku 1983 vyhrať národný pohár.
Zjednotenie Nemecka a zostup z pozícií.
V poslednej sezóne východonemeckej ligy obsadil Magdeburg až 10. miesto a v nasledujúcej sezóne už v rámci zjednoteného Nemecka bol zaradený až do tretej najvyššej súťaže severovýchod. V tejto lige vydržal Magdeburg tri sezóny. Od sezóny 1994/95 hral Magdeburg štvrtú ligu. Až do súčasnosti 1. FC Magdeburg hráva striedavo tretiu a štvrtú najvyššiu súťaž. V sezóne 2016/17 skončil 1. FC Magdeburg na štvrtom mieste, iba dva body od tretieho miesta zaručujúceho baráž o postup do 2. Bundesligy.
Štadión.
Prvých 40 rokov svojej existencie hrával 1. FC Magdeburg svoje zápasy na Ernst Grube Stadium. V roku 2006 bol postavený nový Stadion Magdeburg s kapacitou 25 910 miest. V roku 2009 bol štadión premenovaný po sponzorovi MDCC.
Rivalita a fanúšikovia.
Hlavnými rivalmi 1. FC Magdeburg sú kluby Hallescher FC a Dynamo Dresden. V minulosti mal klub pomerne vysoké návštevy. V posledných rokoch návštevnosť kolíše, no stále je pomerne vysoká.
Športové úspechy.
Národné.
Východonemecká liga: 3
Východonemecká 2. liga: 1
Východonemecký pohár: 7
Sachsen-Anhalt-Pokal: 13
Dritte Liga (III): 2
Regionalliga Nordost (IV): 1
Medzinárodné.
Pohár víťazov pohárov: 1

</doc>
<doc id="600941" url="https://sk.wikipedia.org/wiki?curid=600941" title="Su-20">
Su-20



</doc>
<doc id="600942" url="https://sk.wikipedia.org/wiki?curid=600942" title="Junkers Ju 87 Stuka">
Junkers Ju 87 Stuka



</doc>
<doc id="600943" url="https://sk.wikipedia.org/wiki?curid=600943" title="Chemnitzer FC">
Chemnitzer FC

Chemnitzer FC alebo celým menom Chemnitzer Fußballclub e.V. je futbalový klub z nemeckého mesta Chemnitz. Chemnitzer FC bol založený 15. januára 1966. V časoch Východného Nemecka klub vyhral jeden ligový titul. Trikrát sa prebojoval do finále národného pohára, no tento nikdy nevyhral. V súčasnosti hrá tretiu najvyššiu nemeckú futbalovú súťaž.
História.
Pred druhou svetovou vojnou boli v meste dva pomerne úspešné kluby a to Chemnitzer BC a Polizei SV Chemnitz. Tieto tímy vyhrali niekoľko krát aj regionálnu saskú súťaž. Chemnitzer BC bol dokonca jedným zo zakladajúcich členov Nemeckej futbalovej asociácie (DFB). V roku 1933 sa klub Chemnitzer BC vyhol bankrotu vďaka spojeniu s klubom SC Sachsen 1909 Chemnitz, čím vznikol klub Chemnitzer BC 1933. Po vojne došlo v rámci denacifikácie k rozpusteniu športových klubov a založeniu množstva nových menších klubov. V meste Chemnitz došlo k založeniu nového klubu SG Chemnitz Nord. Tento bol v roku 1948 premenovaný na BSG Fewa Chemnitz a v roku 1951 na BSG Chemie Chemnitz. V roku 1953 došlo k premenovaniu samotného mesta Chemnitz na Karl-Marx-Stadt, čo malo vplyv aj na následné premenovaniu futbalového klubu, čím v rovnakom roku vzniklo prakticky nové športové družstvo BSG Chemie Karl-Marx-Stadt. V roku 1956 došlo k transformácií klubu na väčší športový klub s menom SC Motor Karl-Marx-Stadt. Tento bol následne v roku 1963 premenovaný na SC Karl-Marx-Stad.
Vznik klubu.
V roku 1966 došlo k odčleneniu futbalového oddielu od športového klubu SC Motor Karl-Marx-Stadt a vznikol čisto futbalový klub s menom FC Karl-Marx-Stadt. Tento okrem jednej sezóny 1970/71 hral stabilne iba prvú východonemeckú ligu. Už vo svojej prvej sezóne v najvyššej súťaži pod novým názvom dokázal FC Karl-Marx-Stadt získať majstrovský titul. Tento úspech sa však už klubu nepodarilo nikdy zopakovať a v tabuľke sa pohyboval väčšinou v strede tabuľky. V roku 1990 došlo k návratu mena mesta Karl-Marx-Stadt späť k pôvodnému Chemnitz, čo nasledoval aj klub, ktorý prijal nové meno Chemnitzer FC. V poslednej sezóne východonemeckej ligy skončil Chemnitzer FC na piatom mieste, čo mu zaručilo účasť v nasledujúcom ročníku 2. Bundesligy.
Účinkovanie klubu v nemeckých súťažiach.
Po zjednotení Nemecka hral Chemnitz 2. Bundesligu päť sezón. Nasledoval zostup do tretej najvyššej súťaže v roku 1996. V rokoch 1995 až 1997 hrával za klub aj jeho najznámejší odchovanec Michael Ballack. Na konci 90tych rokov sa Chemnitzu podarilo ešte vrátiť do druhej ligy na dve sezóny, no opäť nasledoval zostup do tretej ligy. V roku 2006 dokonca zostúpil do štvrtej ligy severovýchod. Od sezóny 2011/12 hrá Chemnitzer FC stabilne tretiu ligu. V sezóne 2016/17 obsadil Chemnitzer FC ôsme miesto.
Štadión.
Od svojho založenia až do súčasnosti hráva Chemnitzer FC na štadióne Stadion an der Gellertstraße. Pôvodná kapacita štadióna bola 25 tisíc miest. Po rekonštrukcií z rokov 2014 až 2016 sa kapacita štadióna zmenšila na 15 tisíc miest. Zároveň dostal nové meno po sponzorovi „community4you ARENA“.
Rivalita a fanúšikovia.
Hlavnými rivalmi Chemnitzer FC sú kluby zo Saska. Sú to predovšetkým Dynamo Dresden, FC Erzgebirge Aue a tímy z Lipska.
Športové úspechy.
Východonemecká liga: 1
Regionalliga Nordost (IV): 1
Regionalliga Nord (IV): 1
Sachsenpokal: 9

</doc>
<doc id="600947" url="https://sk.wikipedia.org/wiki?curid=600947" title="Medzivojnové obdobie">
Medzivojnové obdobie

Medzivojnové obdobie (lat. "Interbellum") je v histórii 20. storočia obdobie od konca prvej svetovej vojny po začiatok druhej svetovej vojny, teda od prímeria 11. novembra 1918 do napadnutia Poľska 1. septembra 1939. Z hľadiska periodizácie dejín, je medzivojnové obdobie začiatkom moderných dejín. Vzhľadom na ťažké dôsledky, ktoré mala prvá svetová vojna na obyvateľstvo celého sveta a hlavne Eurázie, kde prebiehala najintenzívnejšie, nebolo možné počítať s plnohodnotným návratom k normálnemu predvojnovému životu. Prestali existovať viaceré veľké predvojnové štáty ako Rakúsko-Uhorsko, Ruské impérium aj Osmanská ríša.
Pre toto obdobie sú zásadné viaceré morálne a politické dôsledky vojny. Išlo o dobu poznamenanú rastúcou politickou nestabilitou v dôsledku straty dôvery v demokratické zriadenie a nástupom diktatúr fašizmu v Taliansku, nacizmu v Nemecku, komunizmu v Sovietskom zväze. Obdobie sa ale zároveň vyznačovalo aj vedeckým pokrokom a rastom životnej úrovne (hlavne v druhej polovici 20. rokov) v mnohých krajinách. Tento rast však výrazne zasiahla veľká hospodárska kríza v 30. rokoch.
Medzivojnové obdobie na Slovensku.
Pre územie dnešného Slovenska bolo medzivojnové obdobie príznačné vznikom prvého samostatného štátu, v ktorom malo územie obývané Slovákmi administratívne vymedzené hranice, a kde boli Slováci (síce spolu s Čechmi (tiež Moravanmi a Slezanmi a obyvateľstvom Podkarpatskej Rusi) ako súčasť tzv. národa československého) štátotvorným národom. Slováci mali možnosť v medzivojnovom období okúsiť život v modernom demokratickom štáte – Československej republike. Za krátky čas si tak mohli s pomocou Čechov vybudovať fungujúce školstvo, kultúru a viaceré národné inštitúcie. Krajina sa postupne stala ostrovom demokracie v Strednej Európe, navyše obklopená nacistickým Nemeckom, diktátorskými štátmi v Poľsku a Maďarsku, ktoré si kládli územné nároky na československé územie, čo napokon viedlo k Mníchovskej dohode a Viedenskej arbitráži. Tie viedli krátko pred druhou svetovou vojnou k okupácii Českých zemí a vzniku Protektorátu Čechy a Morava a oddeleniu samostatného Slovenského štátu.

</doc>
<doc id="600948" url="https://sk.wikipedia.org/wiki?curid=600948" title="FC Hansa Rostock">
FC Hansa Rostock

FC Hansa Rostock alebo celým menom Fußballclub Hansa Rostock e. V. je futbalový klub z nemeckého mesta Rostock. FC Hansa Rostock bol založený 28. decembra 1965. V časoch Východného Nemecka klub vyhral jeden ligový titul a jedenkrát národný pohár. V súčasnosti hrá druhú najvyššiu nemeckú futbalovú súťaž.
História.
V roku 1954 vznikol v meste športový klub Sportclub Empor Rostock, ktorý však združoval viacero športových odvetví. Na severe krajiny však stále chýbal futbalový tím, ktorý by hral najvyššiu súťaž. Futbalový oddiel však musel byť do mesta presunutý zo saského mestečka Lauter, kde hrával najvyššiu súťaž oddiel BSG Empor Lauter. Bolo rozhodnuté, že v Sasku je dostatok futbalových tímov v prvej lige a tak presunutie práve BSG Empor Lauter do Meklenburska-Predpomoranska nebolo problémom. Nepomohli ani protesty miestnych obyvateľov v meste Lauter a od sezóny 1954/55 hrával najvyššiu súťaž už Rostock, ktorý tak nahradil Lauter. Od roku 1954 tým pádom vznikol nový tím s menom SC Empor Rostock. Hneď v prvej sezóne sa Rostock umiestnil na deviatom mieste, no v nasledujúcom roku sa umiestnil posledný a zostúpil do 2. ligy. V druhej lige strávil iba jednu sezónu, po ktorej hneď postúpil, keď obsadil druhé miesto. Od roku 1958 až do sezóny 1974/75 hral Rostock stabilne najvyššiu súťaž. Medzi rokmi 1962 a 1964 sa umiestnil tri krát po sebe na druhom mieste prvej ligy a zaznamenal tiež niekoľko účastí vo finále národného pohára.
Vznik klubu.
V roku 1965 došlo k reorganizácií športu v krajine, čo malo vplyv aj na futbal v Rostocku. Vznikol tak futbalový klub Fußball Club Hansa Rostock. Meno Hansa sa viazalo na históriu mesta Rostock spojenú s hanzovnou ligou zo 14. storočia. Ani napriek novému menu sa klubu veľmi nedarilo, v prvej lige sa umiestňoval skôr v spodnej časti tabuľky. V roku 1975 dokonca skončila Hansa Rostock predposledná a zostúpila. Nasledovalo niekoľko sezón, kedy bola Hansa striedavo rok v prvej a rok v druhej lige. Až od sezóny 1980/81 sa klub dokázal trvalejšie usadiť v prvej lige, no stále sa pohyboval iba v strede tabuľky. V roku 1986 na jeden rok znova Hansa vypadla, no až do zjednotena Nemecka hrala znovu najvyššiu súťaž. Najväčší úspech zaznamenala Hansa Rostock až v poslednej sezóne východonemeckej ligy, kedy získala titul, vďaka čomu v nasledujúcej sezóne hrala Pohár majstrov európskych krajín.
Účinkovanie klubu v nemeckých súťažiach.
Ako majster mala Hansa po zjednotení Nemecka právo hrať v Bundeslige. V najvyššej nemeckej súťaži však vydržala iba jednu sezónu a zostúpila. V 2. Bundeslige strávil klub tri sezóny a od roku 1995 sa prebojoval opäť do najvyššej súťaže, kde vydržal 10 sezón v rade. Tu obsadil dva krát šieste miesto, inak hral väčšinou o záchranu. V roku 2005 zostúpila Hansa na dve sezóny do druhej ligy, no v sezóne 2007/08 sa jej ešte podarilo vrátiť na jednu sezónu do najvyššej súťaže. Nasledoval zostup do druhej ligy a následne až do tretej najvyššej súťaže, kde hrá Hansa do súčasnosti. V sezóne 2016/17 obsadila Hansa Rostock 15 miesto.
Štadión.
Pôvodný štadión Ostseestadion bol postavený už v roku 1954. V roku 2001 bol prebudovaný a jeho kapacita sa upravila na súčasných 29 tisíc miest.
Rivalita a fanúšikovia.
Fanúšikovská základňa Rostocku patrí medzi najväčšie v Nemecku, čo spôsobuje aj problémy s veľkým počtom futbalových chuligánov. Rivalita vládne s fanúšikmi klubov Energie Cottbus a FC St. Pauli.
Športové úspechy.
Východonemecká liga: 1
Východonemecká 2. liga - skupina A: 4
Východonemecký pohár: 1
2. Bundesliga: 1

</doc>
<doc id="600950" url="https://sk.wikipedia.org/wiki?curid=600950" title="Interbellum">
Interbellum



</doc>
<doc id="600952" url="https://sk.wikipedia.org/wiki?curid=600952" title="Ruská revolúcia 1917">
Ruská revolúcia 1917



</doc>
<doc id="600954" url="https://sk.wikipedia.org/wiki?curid=600954" title="FC Carl Zeiss Jena">
FC Carl Zeiss Jena

FC Carl Zeiss Jena alebo celým menom Fußballclub Carl Zeiss Jena e.V. je futbalový klub z nemeckého mesta Jena. FC Carl Zeiss Jena bol založený 13. mája 1903. V časoch Východného Nemecka klub vyhral tri ligové tituly a štyrikrát národný pohár. V súčasnosti hrá tretiu najvyššiu nemeckú futbalovú súťaž.
História.
Klub založili v roku 1903 robotníci zo spoločnosti Carl Zeiss AG, čo bola už v tej dobe svetoznáma spoločnosť zaoberajúca sa výrobou optických výrobkov. Futbalový klub dostal meno Fußballclub der Firma Carl Zeiß Jena. V roku 1911 došlo k zmene názvu na Fussball Club Carl Zeiss Jena a v roku 1917 na 1. Sportverein Jena. V medzivojnovom období vyhral klub niekoľkokrát svoju regionálnu ligu. Po druhej svetovej vojne došlo k zrušeniu združení a klubov po celej krajine, vrátane športových klubov. V roku 1946 došlo k znovuzaloženiu futbalového klubu, tento raz pod názvom SG Ernst Abbe Jena. Nasledujúce roky boli v znamení viacerých zmien názvu, kedy sa klub postupne volal SG Stadion Jena, SG Carl Zeiss Jena, BSG Mechanik Jena, BSG Motor Jena a napokon v roku 1954 SC Motor Jena. V roku 1950 sa klub stal zakladajúcim klubom druhej najvyššej súťaže. V roku 1952 postúpila Jena na jednu sezónu do prvej ligy. Následne opäť zostúpila a po troch sezónach znova postúpila do najvyššej súťaže. V prvej lige tak Jena hrala až do zjednotenia Nemecka.
Prvá liga.
Prvý väčší úspech sa dostavil v roku 1960, kedy Jena vyhrala prvýkrát národný pohár. Ďalší úspech nasledoval v roku 1963, kedy klub získal svoj prvý majstrovský titul. V roku 1966 sa klub vrátil k svojmu pôvodnému názvu FC Carl Zeiss Jena. Tým sa začalo úspešné obdobie v histórií klubu, kedy v rokoch 1968 a 1970 vyhral dva krát ligový titul. Celkovo medzi rokmi 1962 a 1975 vyhrala Jena trikrát ligu a sedemkrát skončila na druhom mieste. Úspechy dosiahol klub tiež v národnom pohári, ktorý vyhral ešte v rokoch 1972, 1974 a 1980. Úspechy zaznamenával FC Carl Zeiss Jena aj v európskych pohároch, v sezóne 1980/81 hral dokonca finále Pohára víťazov pohárov v ktorom prehral so sovietskym klubom FC Dinamo Tbilisi.
Účinkovanie klubu v nemeckých súťažiach.
V poslednej sezóne východonemeckej ligy skončila Jena na šiestom mieste. Toto umiestnenie zaručovalo pokračovanie klubu v 2. Bundeslige. Tu Jena vydržala (okrem jednej sezóny v tretej lige) až do roku 1998, kedy vypadla do tretej ligy. V sezóne 2000/01 vypadol FC Carl Zeiss Jena do štvrtej ligy. Od sezóny 2005/06 nasledovalo zlepšenie, kedy klub postúpil najprv späť do tretej ligy a v roku 2006 na dve sezóny až do druhej ligy. V roku 2008 však Jena začala opäť zostupovať a postupne skončila opäť až vo štvrtej lige. V sezóne 2016/17 osadila vo svojej časti štvrtej ligy prvé miesto a nakoniec postúpila do tretej ligy.
Štadión.
Štadión Ernst-Abbe-Sportfeld bol postavený už v roku 1924. Väčšou rekonštrukciou prešiel v roku 2007, kedy sa jeho kapacita upravila na 13 tisíc miest.
Športové úspechy.
Východonemecká liga: 3
Východonemecká 2. liga skupina 2: 2
Východonemecký pohár: 4
Regionalliga Nordost (III): 1
Externé odkazy.
Oficiálne stránky

</doc>
<doc id="600955" url="https://sk.wikipedia.org/wiki?curid=600955" title="Kvalifikácia na Majstrovstvá sveta vo florbale mužov do 19 rokov 2011">
Kvalifikácia na Majstrovstvá sveta vo florbale mužov do 19 rokov 2011

Kvalifikácia na Majstrovstvá sveta vo florbale mužov do 19 rokov 2011 bola kvalifikácia, ktorú organizovala Medzinárodná florbalová federácia (IFF). Zúčastnilo sa jej 5 štátov, ktoré bojovali o 2 miesta na záverečný turnaj. Prebiehala od 8.12. septembra 2010. Nováčikom kvalifikácie bolo družstvo Spojeného kráľovstva.

</doc>
<doc id="600956" url="https://sk.wikipedia.org/wiki?curid=600956" title="FC Erzgebirge Aue">
FC Erzgebirge Aue

FC Erzgebirge Aue alebo celým menom Fußball Club Erzgebirge Aue e.V. je futbalový klub z nemeckého mesta Aue. Erzgebirge Aue bol založený 24. septembra 1949. V časoch Východného Nemecka klub vyhral tri ligové tituly a jedenkrát národný pohár. V súčasnosti hrá 3. Bundesligu.
História.
V roku 1945 bol založený klub SG Aue. V roku 1949 bol premenovaný na BSG Pneumatik Aue, čo je považované za založenie súčasného klubu. V roku 1949 došlo opäť k zmene názvu na Zentra Wismut Aue a v roku 1951 na SC Wismut Aue. Už v sezóne 1950/51 vyhralo Aue druhú najvyššiu súťaž a postúpilo tak do prvej ligy, kde zotrvalo až do sezóny 1989/90. V sezóne 1952/53 obsadilo Aue druhé miesto, čím sa začalo najúspešnejšie obdobie v histórií klubu. V roku 1954 rozhodli úrady, že klub sa premenuje po neďalekom väčšom meste Karl-Marx-Stadt, nakoľko v tej dobe nebolo v meste Karl-Marx-Stadt žiadne ligové mužstvo. Samotný tím sa však z Aue vôbec nepresunul, iba hral pod novým názvom SC Wismut Karl-Marx-Stadt. Nasledovalo ešte jedno druhé miesto o dva roky neskôr. V roku 1955 sa hrala prechodná sezóna v ktorej sa odohralo iba 13 zápasov, pričom Aue obsadilo prvé miesto. V roku 1956 nakoniec Aue vyhralo majstrovský titul v riadnej sezóne. V nasledujúcej sezóne prvé miesto obhájilo. Tretí a zároveň posledný majstrovský titul vyhralo Aue o dve sezóny neskôr v roku 1959. V tomto období hralo Aue tiež Pohár majstrov európskych krajín.
Zostup z pozícií.
V roku 1963 sa v Karl-Marx-Stadt vytvoril vlastný futbalový tím a Aue sa tak vrátilo k názvu BSG Wismut Aue. Aue síce už nikdy ligu nevyhralo, no hralo v nej stabilne, čím sa zaradilo medzi kluby s najvyšším počtom štartov v prvej lige. Od druhej polovice 60tych rokov sa začalo Aue umiestňovať skôr v spodnej časti tabuľky. V 80tych rokoch hralo Aue ešte dvakrát Pohár UEFA, no nezaznamenalo výraznejší úspech. V sezóne 1989/90 obsadilo Aue predposledné miesto a vypadlo do druhej ligy. V nej v nasledujúcej a zároveň poslednej sezóne obsadilo druhé miesto, čo mu zaručilo účasť v novom ročníku tretej ligy.
Účinkovanie klubu v nemeckých súťažiach.
V roku 1990 sa zmenil názov klubu na Fußballclub Wismut Aue. V roku 1993 došlo k premenovaniu klubu na jeho súčasný názov Fußballclub Erzgebirge Aue. V tretej nemeckej lige hralo Aue až do sezóny 2002/03. Od roku 2003 hralo Aue druhú ligu až do roku 2008, kedy opäť vypadlo. Účinkovanie klubu v druhej lige bolo pomerne úspešné, kedy okrem poslednej sezóny dokázalo vždy skončiť v prvej desiatke. V roku 2008 nasledovali dva roky v tretej lige. Z tejto v roku 2010 Aue opäť postúpilo. Nasledovalo ďalších 5 sezón v druhej lige, ktoré však už boli v znamení bojov o záchranu. V sezóne 2015/16 si Aue opäť jeden rok zahralo tretiu ligu. V sezóne 2016/17 druhej ligy obsadilo Aue 14. miesto.
Štadión.
Štadión Sparkassen-Erzgebirgsstadion bol postavený už v roku 1928. V roku 1950 bol kompletne prestavaný a od tejto doby na ňom hrá aj Erzgebirge Aue. Posledná rekonštrukcia prebehla v rokoch 2015 až 2017 a upravila kapacitu na 15 711 miest.
Rivalita a fanúšikovia.
Aue je síce veľmi malé mesto s populáciou niečo cez 16 tisíc obyvateľov (čo ho robí jedným z najmenších miest, kde sa kedy hrala 2. Bundesliga), no nachádza sa vo väčšej oblasti, kam patria aj blízke mestá Chemnitz (Chemnitzer FC) a Zwickau (FSV Zwickau). Kluby z týchto miest sú zároveň aj najväčšími rivalmi Aue. K rivalom patrí tiež klub Dynamo Dresden.
Farby a znak klubu.
Tradičnou farbou klubu je fialová, ktorá je jednak na dresoch a tiež v klubovom znaku. Keďže Aue je banícke mesto, boli súčasťou klubového znaku tradične aj prekrížené kladivá. V strede súčasného znaku klubu sú mosty z erbu mesta Aue.
Športové úspechy.
Východonemecká liga: 3
Východonemecká 2. liga juh: 1
Východonemecký pohár: 1
Sachsenpokal: 4
Regionalliga Nord (III): 1

</doc>
<doc id="600957" url="https://sk.wikipedia.org/wiki?curid=600957" title="Jaroslav Bílý">
Jaroslav Bílý

Jaroslav Bílý môže byť:

</doc>
<doc id="600958" url="https://sk.wikipedia.org/wiki?curid=600958" title="Stanford University Press">
Stanford University Press

Stanford University Press (skratka SUP) je vydavateľstvo Stanfordovej univerzity. Sídli v Redwood City v Kalifornii v Spojených štátoch. Zameriava sa na vydávanie odbornej literatúry z humanitných a sociálnych vied, najmä z antropológie, ázijských a blízkovýchodných štúdií, ekonomických vied a obchodu, histórie, judaistiky, jurisprudencie, lingvistika, latinskoamerických štúdií, literárnej vedy, politológie, religionistiky, sekuritológie, sociológie. Ročne vypublikuje okolo 140 titulov.
Dejiny.
Prvou publikáciou, ktorá bola vydaná pod menom Stanfordovej univerzity (na titulnom liste uvedené len „Published by the University“) bola monografia ekonomického historika Orrina Leslieho Elliotta "The Tariff Controversy in the United States 1789–1833" (september 1892). Išlo o prvú monografiu v monografickej sérii univerzity ("Leland Stanford Junior University Monographs Series").
V roku 1892 univerzitný študent Julius Andrew Quelle zriadil v drevárskej dielni v kampuse univerzity tlačiareň, v ktorej vydával študentské noviny, knihy a články v knižnej forme. V roku 1895 Quellova tlačiareň vydala brožúru ichtyológa Davida Starra Jordana "The Story of the Innumerable Company", ktorá ako prvá publikácia vyšla pod vydavateľským menom Stanford University Press.
V roku 1917 univerzita odkúpila tlačiareň a presunula vydavateľstvo do väčších priestorov v kampuse. V roku 1920 bol za riaditeľa vydavateľstva vymenovaný sanfranciský tlačiarenský majster Will Friend, ktorý významne pozdvihol kvalitatívnu úroveň vydávaných publikácií. V roku 1926 vydavateľstvo začalo publikovať svoj prvý katalóg. Jeho portfólio tvorilo už 75 vydaných titulov. V roku 1939 tento počet vzrástol na 392 titulov a 12 monografických sérií. V tom čase malo vydavateľstvo už 70 zamestnancov. K tomuto rozmachu prispelo postavenie novej budovy v roku 1929, v ktorej bolo prvé ofsetové tlačiarenské zariadenie, šesť linotypov, plochý tlačiarenský stroj, niekoľko menších tlačových strojov a tlačiarenský stroj na tlač študentských novín.
V roku 1952 bolo vydavateľstvo už siedmym najväčším univerzitným vydavateľstvom v Spojených štátoch z hľadiska objemu vydávaných publikácií. Kvalitatívny rozvoj nastal počas pôsobenia Leona Seltzera vo funkcii riaditeľa vydavateľstva v rokoch 19561983. Nasledujúci riaditeľ, Grant Barnes (19832000), bol poverený expanziou publikačnej činnosti vydavateľstva, predovšetkým do odborov humanitných vied a literárnej vedy. Stanford University Press sa stal popredným anglickojazyčným vydavateľstvom v oblasti kritickej teórie, publikujúc anglické preklady diel popredných európskych (neanglickojazyčných) filozofov ako Jacques Derrida, Hélène Cixousová či Jean-Luc Nancy. Úspechom Barnesovej akvizičnej činnosti bolo získanie práv na publikovanie viacerých dôležitých titulov v oblasti politickej filozofie a sociálnej teórie, napr. diel britského sociológa Anthonyho Giddensa či prekladov diel francúzskeho sociológa a antropológa Pierra Bourdieua.
Nasledujúci riaditeľ, Geoffrey R. H. Burn (20002012), sa venoval udržiavaniu reputácie vydavateľstva v humanitných vedách a ďalšej expanzii do oblasti sociálnych vied, čím sa záber publikačnej činnosti rozšíril aj o odbornú literatúru o ekonomické vedy a obchod, jurisprudenciu, sekuritológiu a blízkovýchodné štúdiá. Zároveň sa v tom čase vydavateľstvo adaptovalo na narastajúci trh elektronických kníh.
Od roku 2012 je riaditeľom Alan Harvey, ktorý od roku 2002 vo vydavateľstve pôsobil ako Burnov zástupca a šéfredaktor. V roku 2013 sa Stanford University Press presťahovalo zo svojho pôvodného sídla v Palo Alto do Redwood City.
Monografické série.
Zoznam vydaných (alebo aktuálne vydávaných) monografických sérií:

</doc>
<doc id="600959" url="https://sk.wikipedia.org/wiki?curid=600959" title="Jaroslav Bílý (prekladateľ)">
Jaroslav Bílý (prekladateľ)

Jaroslav Bílý (* 1. apríl 1917, Plzeň, Rakúsko-Uhorsko – † 8. apríl 1989, Praha, ČSSR) bol český prekladateľ, spisovateľ a dramaturg. Venoval sa prekladom populárno-náučnej a umeleckej literatúry do češtiny najmä z angličtiny, ale aj z taliančiny, nemčiny a ruštiny.
Preklady.
Poznámka: V zátvorkách sú uvedené vydania publikácie.

</doc>
<doc id="600960" url="https://sk.wikipedia.org/wiki?curid=600960" title="Poledňana (prírodná rezervácia)">
Poledňana (prírodná rezervácia)

Poledňana je prírodná rezervácia ev. č. 331 neďaleko obce Staré Hamry v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany je zmiešaný prevažne bukový porast na skalnatých svahoch.

</doc>
<doc id="600965" url="https://sk.wikipedia.org/wiki?curid=600965" title="Prokles z Andru">
Prokles z Andru



</doc>
<doc id="600967" url="https://sk.wikipedia.org/wiki?curid=600967" title="Standford">
Standford

Standford je obec v okrsku Headley v okrese East Hampshire v grófstve Hampshire v Anglicku v Spojenom kráľovstve. 
Leží na ceste B3004, približne 2 km východne od mesta Bordon. V dedine sa nachádza autobusová zastávka a najbližšia železničná stanica je v dedine Liphook (pozri Železničná stanica Liphook), približne 4,5 km juhovýchodne.

</doc>
<doc id="600968" url="https://sk.wikipedia.org/wiki?curid=600968" title="Sómis">
Sómis

Sómis () bol grécky sochár z prelomu 6. a 5. storočia pred Kr.
Sómis, grécky sochár neznámeho rodiska, podľa nemeckého znalca antického umenia J. J. Winckelmanna zažiaril pred bitkou pri Maratóne, t. j. okolo roku 500 pred Kr. Od antických autorov sa s výnimkou Pausania o jeho dielach nezachovali správy. Pausanias do svojej sprievodcovskej príručky po Grécku zaznamenal, že bol autorom sochy Proklea z Androsu, olympijského víťaza v boxe dorastencov (dátum týchto hier je neznámy).

</doc>
<doc id="600969" url="https://sk.wikipedia.org/wiki?curid=600969" title="Kolokvializmus">
Kolokvializmus

Kolokvializmus môže byť:

</doc>
<doc id="600970" url="https://sk.wikipedia.org/wiki?curid=600970" title="Hovorovosť">
Hovorovosť

Hovorovosť alebo kolokvializmus je „vlastnosť jazykových prostriedkov (zvukových, morfologických, lexikálnych, syntaktických) vyplývajúca z ich viazanosti na ústne (hovorové) prejavy nositeľov spisovného jazyka“.
Prostredníctvom filtra hovorovosti vstupujú do spisovného jazyka jazykové prostriedky z bežného hovorového jazyka (resp. z nespisovných útvarov diferencovaných profesionálne, sociálne a územne), výrazne pôsobiace na pohyb v spisovnej norme a na zmenu štyl. charakteristík jazykových prostriedkov na osi knižnosť – neutrálnosť (pozri neutrálna lexika) – hovorovosť.

</doc>
<doc id="600972" url="https://sk.wikipedia.org/wiki?curid=600972" title="Travný potok (prírodná rezervácia)">
Travný potok (prírodná rezervácia)

Travný potok je prírodná rezervácia ev. č. 448 neďaleko obce Morávka v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany je zmiešaný lesný porast s prirodzenou drevinovou skladbou a štruktúrou na prudkom svahu v závere Travného potoka a na tomto území zabezpečenie nerušených prírodných procesov pre lesné spoločenstvá s ohrozenými rastlinnými a živočíšnymi druhmi.

</doc>
<doc id="600973" url="https://sk.wikipedia.org/wiki?curid=600973" title="Neutrálna lexika">
Neutrálna lexika

Neutrálna lexika je vrstva bezpríznakových (štylisticky neutrálnych, nocionálnych, citovo neutrálnych) slov. Patria do nej všetky slová, ktoré sa vyskytujú vo všetkých štýloch jazyka ako nepríznakové. Sú to napr. názvy osôb a vecí bez akýchkoľvek štylistických odtieňov ("dvere", "posteľ", "Kristián", "Anastázia", "Ženeva" a i.), niektoré slovesá ("vidieť", "vešať", "niesť" a i.), číslovky ("päťdesiat", "šesťdesiatdeväť", "štyristodvadsať" a i.).

</doc>
<doc id="600982" url="https://sk.wikipedia.org/wiki?curid=600982" title="Leland Stanford Junior University">
Leland Stanford Junior University



</doc>
<doc id="600989" url="https://sk.wikipedia.org/wiki?curid=600989" title="American Sociological Association">
American Sociological Association

American Sociological Association (v preklade z  „Americká sociologická asociácia“, skratka ASA; v rokoch 19051959 American Sociological Society, „Americká sociologická spoločnosť“, skratka ASS) je nezisková organizácia, ktorá sa venuje podpore rozvoja sociológie. V roku 2004 mala 13 715 platiacich členov a investičné portfólio odhadované na 7,1 milióna amerických dolárov.
História.
Organizácia bola založená v roku 1905 na Univerzite Johnsa Hopkinsa v Baltimore v Marylande. Mala približne 50 zakladajúcich členov, akademikov, ktorí boli členmi Americkej ekonomickej asociácie, Americkej historickej asociácie či Americkej politologickej asociácie. Ich cieľom bolo vytvorenie samostatnej učenej spoločnosti pre rozvíjajúcu sa sociologickú vedu. Prvé stretnutie členov spoločnosti, na ktorom sa ich zišlo 115, sa konalo 27.29. decembra 1906 v Providence v štáte Rhode Island. Prvým prezidentom spoločnosti sa stal Lester Frank Ward (19061907). Medzi ďalších prezidentov v počiatočnom období patrili William Graham Sumner (19081909), Franklin Henry Giddings (19101911), Albion Woodbury Small (19121913), Edward Alsworth Ross (19141915), George Edgar Vincent (1916), George Elliott Howard (1917) a Charles Horton Cooley (1918).

</doc>
<doc id="600990" url="https://sk.wikipedia.org/wiki?curid=600990" title="Hierónymos z Andru">
Hierónymos z Andru



</doc>
<doc id="600992" url="https://sk.wikipedia.org/wiki?curid=600992" title="Nikagoras z Lindu">
Nikagoras z Lindu



</doc>
<doc id="600993" url="https://sk.wikipedia.org/wiki?curid=600993" title="Agésistratos z Lindu">
Agésistratos z Lindu



</doc>
<doc id="600995" url="https://sk.wikipedia.org/wiki?curid=600995" title="Organizácia podľa 26 U.S.C. § 501(c)(3)">
Organizácia podľa 26 U.S.C. § 501(c)(3)

Organizácia podľa 26 U.S.C. § 501(c)(3) () je korporácia, obecný nadačný fond (angl. "community chest"), fond alebo nadácia fungujúca výlučne na náboženské, vedecké, literárne, vzdelávacie účely, účely testovania pre verejnú bezpečnosť, organizovania národných či medzinárodných súťaží amatérskych športov (pokiaľ v rámci toho nedochádza k zaobstarávaniu športového zariadenia alebo vybavenia) alebo prevencie týrania detí alebo zvierat, pričom žiadna časť čistých príjmov takejto organizácie neprináleží žiadnemu súkromnému podielnikovi alebo fyzickej osobe, značná časť aktivít organizácie nemá za cieľ šíriť propagandu či inak ovplyvňovať zákonodarnú činnosť a organizácia nijako neparticipuje na akejkoľvek politickej kampani kandidáta na verejnú funkciu.
Ide o jeden z 27 typov neziskových organizácií v Spojených štátoch definovaných Federálnym daňovým zákonníkom pod § 501(c) ako úplne alebo čiastočne vyňatých spod federálnych daní, pričom pri organizácie podľa 26 U.S.C. § 501(c)(3) ide o úplné vyňatie. Status organizácie podľa 26 U.S.C. § 501(c)(3) po preskúmaní splnenia zákonných podmienok udeľuje Federálny daňový úrad. Na dary pre tieto organizácia sa vzťahuje odpočet z federálnych daní.
Rozlišujú sa tri základné podtypy organizácie podľa 26 U.S.C. § 501(c)(3):

</doc>
<doc id="600997" url="https://sk.wikipedia.org/wiki?curid=600997" title="Chares">
Chares

Chares alebo Charés () môže byť:

</doc>
<doc id="600998" url="https://sk.wikipedia.org/wiki?curid=600998" title="Kostol svätého Augustína (Šajdíkove Humence)">
Kostol svätého Augustína (Šajdíkove Humence)

Kostol svätého Augustína je filiálny kostol v obci Šajdíkove Humence.
Duchovným otcom je od 30. júna 2017 páter Mgr. Ing. Ivan Barus.
História.
Stavba vznikla z iniciatívy Jána Šajdíka, živnostníkov a ďalších nadšencov z radov majetnejších roľníkov. Návrh predložili dp. dekanovi Augustínovi Karmašovi, ktorý v rokoch 1925 – 1951 pôsobil v Borskom Mikuláši. Na stavbu kostola bolo zvolené miesto v strede obce oproti miestnej škole. Projekty vypracovala stavebná firma "Fordinál" zo Senice nad Myjavou.
Zaujímavosti.
Kostol má dvoch patrónov: sv. Augustína a sv. Martina. Kostol slávi troje hody za rok. Prvé sú 10. júna na deň posvätenia chrámu, druhé na sviatok sv. Augustína 28. augusta a tretie 11. novembra na sviatok sv. Martina. 
V marci 2018 sa začala rekonštrukcia oplotenia okolo kostola. 
Na 2. veľkonočnú nedeľu boli slávnostne požehnané dva obrazy. Obraz Panny Márie Matky Všetkých národov a Obraz Božieho Milosrdenstva. 

</doc>
<doc id="601000" url="https://sk.wikipedia.org/wiki?curid=601000" title="LG Q8">
LG Q8

LG Q8 je androidový smartfón, ktorý vyrába spoločnosť LG Electronics. Predstavený bol v júli 2017 a uvedený v auguste.
Obsahuje IPS kapacitný LCD displej s uhlopriečkou 5,2 palca, s rozlíšením 1440x2560 bodov s bodovou hustotou 564 ppi a operačný systém Android 7.0 Nougat.
Používa čipovú sadu Qualcomm MSM8996 Snapdragon 820 podobne ako LG G5 s procesorom Quad-core (2x2,15 GHz Kryo &amp; 2x1,6 GHz Kryo), grafický procesor Adreno 530, operačná pamäť má kapacitu 4 GB, veľkosť úložiska je 32, ktoré je rozšíriteľné microSD kartou do 256 GB. 
Kamera je duálna s rozlíšením 13 MP, sekundárna kamera má 5 MP. Batéria je Li-Ion, nie je odnímateľná a má kapacitu 3000 mAh.

</doc>
<doc id="601001" url="https://sk.wikipedia.org/wiki?curid=601001" title="MacDonnell Ranges">
MacDonnell Ranges



</doc>
<doc id="601003" url="https://sk.wikipedia.org/wiki?curid=601003" title="1. FC Union Berlin">
1. FC Union Berlin

1. FC Union Berlin alebo celým menom 1. Fußballclub Union Berlin je futbalový klub z nemeckého mesta Berlín. 1. FC Union Berlin bol založený 20. januára 1966 a nadväzoval na tradíciu staršieho klubu založeného v roku 1906. V rámci východonemeckých futbalových súťaží vyhral jeden krát národný pohár a sedemkrát druhú východonemeckú ligu. V súčasnosti hrá najvyššiu nemeckú súťaž - Bundesligu .
História.
Počiatky klubu siahajú do roku 1906, kedy bol založený klub FC Olympia 06 Oberschöneweide. V roku 1909 došlo k zmene názvu klubu na SC Union 06 Oberschöneweide. Union patril v medzivojnovom období k lepším berlínskym klubom. V sezóne 1923 dokonca prehral vo finále vtedajšieho celonemeckého klubového šampionátu s Hamburgom, čím sa stal vicemajstrom Nemecka. Kvôli modrým dresom, ktoré hráči Unionu nosili, dostal klub prezývku „Schlosserjungs“, vo voľnom preklade „kovorobotníci“, keďže práve modré pracovné oblečenie bolo typické pre robotníkov z tovární z mestskej časti Berlína. Do dnešného dňa používajú fanúšikovia Unionu zvolanie „Eisern Union!“, teda železná únia. Po druhej svetovej vojne došlo k všeobecnému rozpusteniu spolkov a klubov, vrátane športových klubov, čo postihlo aj samotný Union. V roku 1945 tak de-facto zanikol pôvodný klub a zároveň v rovnakom roku vznikol nový klub SG Oberschöneweide, ktorý mal nadväzovať na tradíciu pôvodného klubu. Tento hral po vojne mestskú ligu s inými berlínskymi družstvami. V roku 1948 došlo k premenovaniu nového klubu na SG Union 06 Oberschöneweide. V sezóne 1949/50 berlínskej ligy skončil Union na druhom mieste a mal tak právo hrať v celonemeckej súťaži o nemecký titul. Vzhľadom na zhoršujúcu sa politickú situáciu a začiatok Studenej vojny však sovietski predstavitelia zakázali hráčom Unionu odcestovať do západnej časti Nemecka. Väčšina hráčov a trénerov následne ušla na Západ a vytvorila v západnej časti Berlína nový klub Sport-Club Union 06 Berlin. Týmto rozdelením v podstate v roku 1950 zanikol aj nový klub a v roku 1951 došlo k vytvoreniu ďalšieho nástupníckeho klubu pod názvom Union Oberschöneweide.
Tvorba nového klubu.
Nástupníckemu klubu na západnej strane Berlína sa pomerne darilo a dokázal na svoje zápasy pravidelne prilákať veľké množstvá fanúšikov. Svoje zápasy preto musel hrávať dokonca na Olympijskom štadióne v Berlíne. Na druhej strane Berlína mal východný klub problémy, niekoľko krát zmenil svoj názov, najprv na Union Oberschöneweide (1950), BSG Motor Oberschöneweide (1951), SC Motor Berlin (1955), TSC Oberschöneweide (1957) a TSC Berlin (1963). V roku 1965 došlo k reforme športu vo Východnom Nemecku, vo Východnom Berlíne boli v tej dobe už dva kluby a nerátalo sa so vznikom tretieho. Napriek tomu v roku 1966 vznikol 1. Fußballclub Union Berlin, ktorý nadviazal opäť na tradíciu pôvodného klubu Union. Novovzniknutý 1. FC Union Berlin mal byť civilným náprotivkom berlínskeho klubu Berliner FC Dynamo, ktorý bol prepojený na východonemeckú políciu, no hlavne bol pod kontrolou neobľúbenej tajnej polície pod vedením ministra Ericha Mielkeho. 1. FC Union Berlin však zostával v tieni úspešnejšieho berlínskeho Dynama a pohyboval sa striedavo v prvej a druhej lige. Okrem úspechu v národnom pohári v roku 1968 neznamenal Union žiadny výraznejší úspech. Vo svojej skupine druhej ligy však pravidelne končil na prvom mieste a bojoval tak o postup do prvej ligy. Tu sa prejavovala aj politika predstaviteľov Východného Nemecka, ktorí uprednostňovali tzv. „elitné“ kluby ako berlínske Dynamo pred tzv. civilnými klubmi, ako bol Union, ktoré neboli prepojené na žiadny ozbrojený zbor. Poslednú sezónu vo východonemeckom futbale odohral Union v druhej lige, kde skončil tradične na prvom mieste vo svojej skupine. Toto umiestnenie oprávňovalo Union hrať v nasledujúcej sezóne v tretej najvyššej (západo) nemeckej súťaži.
Účinkovanie klubu v nemeckých súťažiach.
Po zjednotení Nemecka hral Union 10 sezón tretiu najvyššiu súťaž, kde tri krát dokázal vyhrať svoju skupinu, pričom najhoršie umiestnenie bolo šieste miesto. Napriek úspechom na ihrisku sa dostavili finančné problémy. Práve z dôvodu nesplnenia licenčných podmienok kvôli finančným problémom nemohol Union postúpiť do 2. Bundesligy napriek tomu, že na začiatku 90tych rokov niekoľko krát svoju ligu vyhral. Postúpiť do druhej ligy sa Unionu podarilo konečne až v sezóne 2000/01, kedy opäť vyhral svoju skupinu tretej ligy a dokázal aj splniť licenčné podmienky potrebné pre postup vyššie. Sezóna 2000/01 sa zároveň zapísala ako najúspešnejšia v novodobej histórií klubu, keď sa v roku 2001 prebojoval Union až do finále nemeckého pohára, kde prehral až so Schalke 04. V nasledujúcej sezóne tak nastúpil dokonca v Pohári UEFA. V druhej lige strávil Union tri sezóny, kedy sa mu okrem poslednej pomerne darilo, keď skončil v prvej polovici tabuľky. Nasledovalo 5 rokov zostupov, kedy Union postupne klesol až do štvrtej najvyššej súťaže. Až od sezóny 2009/10 sa dokázal Union dostať do druhej ligy trvalejšie. V nej od tej doby podáva stabilne pomerne dobré výkony a v tabuľke sa pravidelne umiestňuje v hornej polovici tabuľky. V sezóne 2016/17 skončil Union Berlin na štvrtom mieste druhej ligy, iba 6 bodov od baráže o účasť v Bundeslige.
Štadión.
Stadion An der Alten Försterei bol postavený už v roku 1920. Od začiatku na ňom hrali predchodcovia dnešného klubu. Poslednou rekonštrukciu prešiel v roku 2009 a v roku 2013 bol rozšírený, pričom aktuálna kapacita je 22 012 miest.
Rivalita a fanúšikovia.
V podstate už od založenia klubu mu fandia predovšetkým ľudia z robotníckej triedy. Klub je vedený a vlastnený hlavne vlastnými fanúšikmi. Klub má 11 tisíc registrovaných členov. Klubovými prezývkami sú železo a železná únia, čo má pôvod v histórií klubu spojeného s miestnymi robotníkmi, ktorí mu fandili v minulosti. Union Berlin je v samotnom meste veľmi obľúbený a má pomerne veľkú základňu fanúšikov, čoho dôkazom je fakt, že v roku 2004 sa na záchranu klubu zložili práve jeho fanúšikovia. Historicky najväčším rivalom klubu je Berliner FC Dynamo. Fandenie Unionu tak bolo v minulosti brané ako istý spôsob opozície voči komunistickému režimu v krajine. Po zjednotení Nemecka vládli určitú dobu priateľské vzťahy s fanúšikmi berlínskeho klubu Hertha BSC, no v súčasnosti je Hertha BSC považovaná za hlavného rivala Unionu Berlin.
Farby a znak klubu.
Pôvodné farby klubu boli modré, v dôsledku čoho dostal klub na začiatku svojej existencie aj svoju prvú prezývku spojenú práve s modrým oblečením robotníkov. Po vzniku klubu už v rámci komunistického Východného Nemecka sa farby klubu zmenili na červené a tieto zostali do dnes. V klubovom znaku je berlínsky medveď, ktorý je uprostred nápisu 1. FC Union Berlin.
Športové úspechy.
Východonemecká 2. liga: 7
Východonemecký pohár: 1
Gauliga Berlin-Brandenburg: 1
Berliner Stadtliga: 1
3. nemecká liga: 7

</doc>
<doc id="601004" url="https://sk.wikipedia.org/wiki?curid=601004" title="1. FC Frankfurt">
1. FC Frankfurt

1. FC Frankfurt alebo celým menom 1. Fußballclub Frankfurt (Oder) E.V. e.V. je futbalový klub z nemeckého mesta Frankfurt nad Odrou. Bol založený 2. augusta 1951 ako klub napojený na armádu v meste Lipsko, v roku 1954 sa presunul do Východného Berlína a v roku 1971 do mesta Frankfurt nad Odrou. Počas svojej existencie sa stal jedným z najúspešnejších východonemeckých futbalových klubov, keď vyhral šesť ligových titulov. V súčasnosti hrá piatu najvyššiu nemeckú futbalovú súťaž Fußball-Oberliga Nordost.
História.
Klub bol založený v Lipsku roku 1951 pod názvom Sportvereinigung Volkspolizei Vorwärts Leipzig. V roku 1952 zmenil svoj názov dvakrát a to na SV Vorwärts der HVA Leipzig a SV Vorwärts der KVP Leipzig. Klub bol spojený s východonemeckou armádou a preto mal ako armádny klub v názve slovo „Vorwärts“, čo bol typický znak armádnych športových klubov. Komunistický režim však v roku 1953 rozhodol, že sa klub presťahuje z Lipska do hlavného mesta. Jednalo sa v podstate o prevelenie celej vojenskej posádky, ktorú tvoril práve futbalový tím. Po presťahovaní došlo k premenovaniu klubu na SV Vorwärts der KVP Berlin. Počas fungovania klubu vo Východnom Berlíne mierne zmenil klub názov ešte niekoľkokrát, naposledy v roku 1966 na FC Vorwärts Berlin (Fußballclub Vorwärts Berlin).
Úspešné obdobie.
V roku 1954 vyhral klub národný pohár. V roku 1957 začalo najúspešnejšie obdobie v histórií klubu, keď v roku 1957 skončil najprv v prvej lige na druhom mieste. Hneď v nasledujúcej sezóne 1958 však klub získal prvý majstrovský titul. Nasledovalo opäť druhé miesto, no ďalšie dve sezóny po sebe vyhral klub znova opakovane majstrovský titul. Ďalšie dva tituly získal Vorwärts Berlin onedlho v sezónach 1964/65 a 1965/66. Posledný titul získal klub v sezóne 1968/69. V nasledujúcej sezóne pridal ešte druhý a zároveň posledný triumf v národnom pohári. V roku 1971 však došlo opätovne k rozhodnutiu premiestniť armádny klub inde a tento sa presťahoval do mesta Frankfurt nad Odrou, kde zostal do súčasnosti. Došlo k premenovaniu na FC Vorwärts Frankfurt. Tu bol tým pádom nahradený pôvodný klub polície SG Dynamo, ktorý bol rozpustený. Nový klub však žiadne výraznejšie úspechy nedosiahol, no napriek tomu si niekoľko krát v 80tych rokoch zahral Pohár UEFA.
Účinkovanie klubu v nemeckých súťažiach.
V poslednej sezóne východonemeckej ligy skončil FC Vorwärts Frankfurt až na poslednom štrnástom mieste a v nasledujúcom roku tak hral až 3. (západo) nemeckú ligu. Po páde komunizmu došlo ku skončeniu podpory klubu zo strany armády a klub sa premenoval na FC Victoria 91 Frankfurt. Klub sa tým dostal do finančných problémov. V roku 1992 došlo k ďalšiemu premenovaniu na FFC Viktoria 91. Už v roku 1994 zostúpil klub do štvrtej najvyššej súťaže, o rok dokonca až do piatej regionálnej ligy. Až do sezóny 2007/08 sa klub pohyboval striedavo medzi štvrtou a piatou ligou. V nasledujúcej sezóne však vypadol až do šiestej ligy, z ktorej sa mu poradilo postúpiť späť do piatej ligy v roku 2015. V roku 2012 sa spojil s miestnym rivalom MSV Eintracht Frankfurt čím vznikol nový klub 1. FC Frankfurt. V sezóne 2016/17 obsadil 15. miesto.
Štadión.
1. FC Frankfurt hráva na štadióne Stadion der Freundschaft s kapacitou 12 tisíc miest. Tento bol postavený v roku 1953 a hrali na ňom miestne kluby.
Farby a znak klubu.
Vzhľadom k viacerým presunom a zmenám názvov zmenil aj samotný klub niekoľko krát svoje farby a znak. V súčasnosti používa znak červenobielej farby s vyobrazeným kohútom, ktorý je aj v erbe mesta Frankfurt nad Odrou. Hráči však hrajú tradične v bielych dresoch. V čase, keď sa jednalo o armádny klub, boli klubovými farbami červená a žltá.
Športové úspechy.
Východonemecká liga: 6
Východonemecká 2. liga: 3
Východonemecký pohár: 2

</doc>
<doc id="601007" url="https://sk.wikipedia.org/wiki?curid=601007" title="BSG Chemie Leipzig">
BSG Chemie Leipzig

BSG Chemie Leipzig alebo celým menom Betriebssportgemeinschaft Chemie Leipzig e.V. bol futbalový klub z nemeckého mesta Lipsko. Bol založený 16. augusta 1950, zanikol v roku 1990. Počas svojej existencie v rámci Nemeckej demokratickej republiky vyhral klub dva ligové tituly a dvakrát národný pohár.
História.
Pred druhou svetovou vojnou bolo v Lipsku viacero futbalových klubov. V roku 1919 vznikol klub Britannia Leipzig. V roku 1919 sa tento klub zlúčil s ďalším miestnym klubom FC Hertha 05 Leipzig, čím vznikol nový klub s menom Leipziger Sportverein 1899. V roku 1938 došlo k zlúčeniu s klubom SV Tura a vznikol klub KSG Tura/SpVgg Leipzig. Po vojne došlo k zrušeniu existujúcich klubov a spolkov. V roku 1946 tak vznikol v Lipsku nový klub s názvom SG Leipzig-Leutzsch ako pokračovateľ tradície bývalého klubu TuRa. V roku 1949 došlo k zlúčeniu klubu s viacerými miestnymi klubmi, čím vznikol väčší klub ZSG Industrie Leipzig. V roku 1950 došlo k premenovaniu nového klubu na BSG Chemie Leipzig, čo je zároveň považované na vznik nového klubu. V sezóne 1950/51 sa klubu podarilo získať svoj prvý ligový titul. V roku 1954 došlo k zrušeniu klubu a dovtedajší hráči prešli ku konkurenčnému Lokomotive Leipzig. V roku 1963 došlo k zlúčeniu Lokomotive s klubom SC Rotation Leipzig, čím vznikol klub SC Leipzig. Súčasne došlo k opätovnému vytvoreniu pôvodného klubu BSG Chemie Leipzig. Klub už s pôvodným názvom hneď vyhral svoj druhý ligový titul, keď triumfoval v sezóne 1963/64. Klubu sa od tejto sezóny už veľmi nedarilo a začal sa pohybovať striedavo medzi prvou a druhou ligou.
Zánik a znovuzaloženie.
Po zjednotení Nemecka v roku 1990 došlo k premenovaniu BSG Chemie na FC Grün-Weiß Leipzig. Nové meno však veľmi nepomohlo a klub sa spojil s klubom SV Chemie Böhlen z neďalekého mesta Böhlen, tým vznikol úplne nový klub FC Sachsen Leipzig. To znamenalo zánik klubu BSG Chemie. Fanúšikovia pôvodného klubu však v roku 1997 znovuzaložili svoj obľúbený klub, ktorý dostal rovnaký názov, ako pôvodný tím a to BSG Chemie Leipzig. Nový klub hrá štvrtú najvyššiu nemeckú súťaž.
Štadión.
BSG Chemie hrával svoje domáce stretnutia na štadióne Alfred-Kunze-Sportpark. Tento bol otvorený v roku 1920. V čase, kedy ešte klub aktívne pôsobil mal štadión kapacitu 10 889 miest. V súčasnosti hrá na štadióne nástupca pôvodného klubu BSG Chemie Leipzig. Nová kapacita štadióna je 4 999 miest.
Farby a znak klubu.
Klubovými farbami boli zelená a biela, hráči hrali zápasy v zelených alebo čiernych dresoch.
Športové úspechy.
Východonemecká liga: 2
Východonemecký pohár: 2

</doc>
<doc id="601008" url="https://sk.wikipedia.org/wiki?curid=601008" title="Katolícka ľudová strana">
Katolícka ľudová strana

Katolícka ľudová strana (po maďarsky Katolikus Néppárt) bola politická strana v Uhorsku v dobe rakúsko-uhorského dualizmu. Strana reprezentovala záujmy katolíckej cirkvi v Uhorsku a katolícke kresťansko-sociálne učenie. Pri zrode strany stál uhorský kňaz Ottokár Prohászka a gróf a prvý predseda Ferdinand Ziči.
V roku 1913 sa zo strany oddelila skupina okolo Andreja Hlinku a založila samostatnú Slovenskú ľudovú stranu. Po zániku Rakúska-Uhorska strana zanikla a zlúčila sa do Kresťansko-sociálnej ľudovej strany v Maďarsku.

</doc>
<doc id="601009" url="https://sk.wikipedia.org/wiki?curid=601009" title="Rex (seriál)">
Rex (seriál)

Rex je slovenská adaptácia kultového rakúsko-nemecko-talianskeho akčného kriminálneho televízneho seriálu Komisár Rex, sledujúci príbehy mimoriadne nadaného policajného psa Rexa. Seriál vysielala TV Markíza od 7. septembra 2017 do 7. decembra 2017. Vyrábala ho produkčná spoločnosť DNA Production. Reprízy seriálu sa vysielali od 2. júla 2019. Od 9. júla 2019 sa reprízuje v dvoch častiach za sebou. Hlavnú úlohu stvárňuje Juraj Bača.
V úlohe policajných psov sa predstavia tri nemecké ovčiaky z Poľska Odin, Rex a Joši, ktoré zatiaľ v televíznych projektoch neúčinkovali, no boli do úlohy Rexa špeciálne vycvičené.

</doc>
<doc id="601015" url="https://sk.wikipedia.org/wiki?curid=601015" title="1. FC Lokomotive Leipzig (1966)">
1. FC Lokomotive Leipzig (1966)

1. FC Lokomotive Leipzig alebo celým menom 1. Fußballclub Lokomotive Leipzig bol futbalový klub z nemeckého mesta Lipsko. Bol založený 20. januára 1966, zanikol v roku 2004. Počas svojej existencie v rámci Nemeckej demokratickej republiky vyhral klub štyrikrát národný pohár. Pomerne úspešný bol v európskych pohároch, keď sa dostal až do finále Pohára víťazov pohárov a semifinále Pohára UEFA.
História.
V roku 1893 vznikol v Lipsku klub Sportbrüder Leipzig. Sídlil v mestskej časti Probstheida. V roku 1898 sa klub spojil s klubom VfB Leipzig a vznikol tak klub VfB Sportbrüder 1893 Leipzig. V roku 1900 bol klub premenovaný na VfB Leipzig. VfB Leipzig počas svojej existencie vyhral tri krát nemecký titul a to v sezónach 1902/03, 1905/06 a 1912/13. K tomu pridal jeden triumf v nemeckom pohári v roku 1936. Po druhej svetovej vojne klub vzhľadom na rušenie všetkých športových klubov v Nemecku zanikol.
Založenie nového klubu.
Po vojne sa členovia bývalého klubu VfB Leipzig rozhodli pre založenie nového klubu a tak v roku 1946 vznikol v mestskej časti Probstheida klub SG Probstheida. Neskôr sa klub premenoval na BSG Erich Zeigner Probstheida a potom na BSG Einheit Ost. V roku 1954 sa klub spojil s tímom SC Rotation Leipzig. Tento klub hral následne v prvej lige, no bez väčších úspechov. V roku 1963 bolo rozhodnuté, že dva najdôležitejšie kluby z Lipska SC Rotation Leipzig a SC Lokomotive sa spoja. Tým vznikol nový klub SC Leipzig. V roku 1966 bolo rozhodnuté, že futbalový oddiel sa odpojí od SC Leipzig, tým vznikol nový klub 1. FC Lokomotive Leipzig. Súčasne bol znovuzaložený klub BSG Chemie Leipzig. 1. FC Lokomotive Leipzig počas svojej existencie síce nikdy nevyhral ligový titul, no poradilo sa mu štyrikrát vyhrať národný pohár. V rámci prvej ligy zaznamenal klub najúspešnejšie obdobie v 80tych rokoch, kedy bol dvakrát na druhom mieste a štyrikrát na treťom. Vďaka tomu hral pravidelne aj európske pohárové súťaže, kde sa mu darilo viac, ako iným východonemeckým klubom. V sezóne 1986/87 sa dostal až do finálne Pohára víťazov pohárov, kde tesne prehral s Ajaxom Amsterdam, keď jediný gól zápasu strelil Marco van Basten. Taktiež si zahral semifinále Pohára UEFA v sezóne 1973/74, kde tesne podľahol neskoršiemu víťazovi Feyenoordu Rotterdam.
Účinkovanie klubu v nemeckých súťažiach a zánik.
V poslednej sezóne východonemeckej ligy obsadil 1. FC Lokomotive Leipzig siedme miesto a v nasledujúcom ročníku tak mohol hrať 2. Bundesligu. Po zjednotení Nemecka bol klub premenovaný na VfB Leipzig, keďže sa snažil nadviazať na tradície klubu VfB Leipzig, ktorý pred vojnou vyhral tri nemecké tituly a sídlil v rovnakej mestskej časti. Už po dvoch sezónach sa klubu podarilo postúpiť do Bundesligy. V najvyššej súťaži však klub vydržal iba jednu sezónu a zostúpil späť do druhej ligy. V druhej lige strávil klub následne štyri sezóny, keď v sezóne 1997/98 zostúpil do 3. ligy. Od roku 2000 až do svojho zániku v roku 2004 hral VfB Leipzig štvrtú najvyššiu súťaž. V roku 2004 sa dostal do veľkých finančných problémov, nemal dostatok finančných prostriedkov na úhradu svojich dlhov, čo spôsobilo jeho zrušenie. Fanúšikovia klubu však ešte v roku 2003 založili nový klub, ktorý pomenovali 1. FC Lokomotive Leipzig, čím sa snažia nadviazať na tradície klubu z čias Východného Nemecka. Nový klub v súčasnosti hráva štvrtú najvyššiu nemeckú súťaž.
Štadión.
1. FC Lokomotive Leipzig hrával svoje domáce zápasy na Bruno-Plache-Stadion s kapacitou 6 800 miest, pôvodne s kapacitou 15 600 miest. Niektoré zápasy však hrával aj na miestnom štadióne Zentralstadion, ktorý mal v časoch Východného Nemecka kapacitu až 100 tisíc divákov.
Farby a znak klubu.
Klubovými farbami boli žltá a modrá, čo boli farby aj v klubovom znaku, aj na dresoch klubu.
Športové úspechy.
Východonemecká 2. liga juh: 1
Východonemecký pohár: 4

</doc>
<doc id="601016" url="https://sk.wikipedia.org/wiki?curid=601016" title="Estónska švédčina">
Estónska švédčina

Estónska švédčina (švédsky: "estlandssvenska", estónsky: "rannarootsi keel") je jedným z východných dialektov švédčiny, ktorým sa hovorilo v Estónsku, v oblastiach, kde žilo veľa Švédov, napríklad na ostrovoch Vormsi (švédsky "Ormsö"), Saaremaa (švédsky "Ösel")), Hiiumaa ( švédsky "Dagö") a Ruhnu (švédsky "Runo"). Najznámejšie dialekty estónskej švédčiny sú "nuckömål" a "rågömål". Po druhej svetovej vojne boli estónski Švédi vysťahovaní a jazyk vymrel. Po páde Sovietskeho zväzu bol jazyk znovu oživený, a teraz sú kurzy estónskej švédčiny ponúkané na ostrovoch Hiiumaa a Saaremaa.
Ukážka estónskej švédčiny.
"Stick tälknin i stolpan o hälvtor stolpan topa kalkan, säte Halmen o Hälma färe kalkan o ker te Nuckö toka."
Pre porovnanie švédčina:
"Stick täljkniven i stolpen och vält stolpen på kälken, sätt Hjälmen och Hjälma för kälken och kör till Nuckö."

</doc>
<doc id="601018" url="https://sk.wikipedia.org/wiki?curid=601018" title="Majstrovstvá Európy v hokejbale do 18 a 16 rokov 2004">
Majstrovstvá Európy v hokejbale do 18 a 16 rokov 2004

Majstrovstvá Európy v hokejbale do 18 a 16 rokov 2004 boli v poradí 3. majstrovstvá Európy v hokejbale, ktoré organizuje Medzinárodná hokejbalová federácia (ISBHF). Konali sa v dňoch od 21.23. mája 2004 v Kaufbeurene, v Nemecku, za účasti 4 mužských tímov. Víťazom v kategórii U18 a v kategórii U16 sa stali hokejbalisti Česka.
Konečné poradie.
U18
U16

</doc>
<doc id="601019" url="https://sk.wikipedia.org/wiki?curid=601019" title="Travný (prírodná rezervácia)">
Travný (prírodná rezervácia)

Prírodná rezervácia Travný je vyhlásená na západnom úbočí hory Travný v Moravsko-sliezskych Beskydoch. Účelom rezervácie je hlavne ochrana fragmentov prirodzených lesných porastov s výskytom vzácnych rastlín a živočíchov. Chránené územie sa nachádza na ploche s prevýšením až 673 m, od čoho sa odvíja pestrosť zloženia prítomnej vegetácie. Drvivú väčšinu rezervácie zaberajú lesné porasty 5.-7. Lesného vegetačného stupňa. V bylinnom poschodí sa vyskytujú karpatské endemity ako zubačka žliazkatá "(Dentaria glandulosa)".
V rezervácii sa pravidelne objavujú veľké šelmy ako medveď hnedý a rys ostrovid, nepravidelne i vlk dravý. Z pravidelne hniezdiacich vtákov možno menovať tesára čierneho alebo jariabka hôrneho. Príležitostný je výskyt tetrova hlucháňa, o ktorého návrat do rezervácie ochranári usilujú. Z obojživelníkov sa tu vyskytuje o i. salamandra škvrnitá, z plazov užovka obojková, z mäkkýšov slizniak karpatský alebo čiaška buková.
Pre prudké svahy Travného a tým aj zlou prístupnosťou rezervácie bolo územie dlhé stáročia nedotknuté pôsobením človeka. Až od 60.rokov 20.storočia tu boli vykonávané ťažobné zásahy, ktoré mali v niektorých prípadoch takmer devastujúci charakter. Aj z tohto dôvodu bolo vyhlásenie ochrany nad územím dlho odkladané. Prírodná rezervácia tu bola vyhlásená až v roku 2000, aj keď sa o nej uvažovalo už od šesťdesiatych rokov. Územie leží relatívne bokom od turistického ruchu, iba jej severovýchodný okraj obchádza modro značený turistický chodník.
Lokalita.
Prírodná rezervácia Travný sa nachádza v Lysohorskej hornatine v centrálnej časti Moravsko-sliezských Beskýd. Leží v okrese Frýdek-Místek na katastrálnom území Morávky a Krásnej pod Lysou Horou, ktoré prislúchajú k obci Krásná. Okolo rezervácie nie je vyhlásené ochranné pásmo, takže podľa § 37 Zákona o ochrane prírody a krajiny (č. 114/1992 Zb.) je za ochranné pásmo považované územie do 50 m od lokality. Chránené územie začína na západe pri potoku Mohelnice, a tiahne sa až k vrcholu hory Travný (), ktorá patrí k najvyšším beskydskými tisícovkam. Na severnej strane rezervácie preteká Medvedí potok.
Rezervácia zaberá významnú časť západného svahu Travného od vrcholu až do údolia, takže tu dochádza na pomerne malom území k vysokému prevýšeniu, ktoré dosahuje až 673 m, čo je jedno z najväčších prevýšení v rámci českých maloplošných chránených území. Na druhej strane Travného, ​​na jeho východných svahoch, sa nachádza ďalšia prírodná rezervácia - Travný potok.
Celková výmera rezervácie je 154.97 ha, pričom cez 153,03 ha zaberajú lesné pozemky.
História.
Územie, kde sa dnes nachádza prírodná rezervácia Travný, stálo dlhú dobu bokom od ľudského záujmu. Až s valašskou kolonizáciou v 15.-17. storočí sa začali miestami rúbať lesy na účely salašníctva. Výrub sa však obmedzovalo len na vrcholy a hrebene hôr, takže pralesné porasty v ťažko prístupných svahoch Travného zostávali naďalej nedotknuté a ťažilo sa tu iba výnimočne. Ani všeobecne zvýšený dopyt po dreve v 19. storočí sa oblasti príliš nedotkol. K väčšiemu ťažobnému zásahu však došlo v roku 1963, kedy sa na základe nového lesohospodárskeho plánu započalo s výrubom tzv. "Prestarnutých porastov".
V reakcii na to sa vyskytol prvý pokus o vytvorenie rezervácie na svahoch Travného. Vtedajší návrh doktorov Petra a Jozefa Nohelových však nenašiel od úradov odozvu a až v roku 1974 sa začalo o rezervácii uvažovať znova. Schvaľovacie orgány sa však roky nemohli zhodnúť na výmere ani na tom, akého typu by chránené územie malo byť. K nerozhodnosti schvaľovacích orgánov prispelo aj to, že následkom imisií a hlbokých teplotných zvratov na prelome rokov 1978-79 došlo k poničeniu časti porastu rezervácie. V roku 1980 tu preto bola vybudovaná sieť ciest, ktoré slúžili na ťažobné účely. Podľa Jiřího Kupku však vtedy došlo k podceneniu regeneračných schopností lesa, najmä buka a jedle. V roku 1983 teda úrady vydali vyhlásenie, že ustupujú od zámeru vyhlásenia ochrany nad územím, pretože "je možné predpokladať ďalší vplyv exhalátov a narušovania biocenózy. "
Ďalší negatívny vplyv na rezerváciu mali náhodné ťažby v nasledujúcich rokoch, znečistené ovzdušie aj zvýšený turizmus a premnožená zver. K vyhláseniu ochrany nad územím došlo až v roku 2000, kedy bolo územie vyhlásené za prírodnú rezerváciu.
Prírodné pomery.
Geológia.
Geologické podložie oblasti je tvorené flyšovými komplexami godulského súvrstvia, pričom nad ílovcami prevažujú pieskovce. Sedimentácia flyšových usadenín začala koncom jury a skončila v paleogéne. Toto flyšové pásmo sa skladá z tektonických vrstiev, ktoré sú výsledkom mnohonásobných orogenetických pohybov alpínskych fáz sávskej a štajerskej. Z geomorfologického hľadiska je územie výrazne členité. Korytá horských bystrín sú hlboko zarezané do masívu hory a zreteľne tak ovplyvňujú ráz rezervácie. Horninové podložie zodpovedá sliezskemu príkrovu, miestami sú patrné kamenné moria. Vďaka príkrym svahom rezervácie je horninové podložie náchylné ku všetkým druhom erózie, ktorá sa prejavuje predovšetkým prítomnosťou balvanov. Pôdna pokrývka rezervácie je tvorená plytkými lesnými pôdami aj podzolmi, v nižších polohách sa nachádzajú povodňové hliny a vplyvom riečky Mohelnice aj štrky.
Flóra.
Následkom vysokého prevýšenia je skladba vegetácie značne pestrá, drvivú väčšinu územia zaberajú lesné porasty. V rezervácii je 5.-7. Lesný vegetačný stupeň, tzn. jedľo-bukové, smreko-bukové a bukovo-smrekové porasty. Väčšina vegetácie je pôvodná, v menšej miere sa tu objavujú aj nepôvodné druhy, predovšetkým smrekové dreviny. Prevažujúcou drevinou je buk lesný ("Fagus sylvatica"), pomerne častým je smrek obyčajný ("Picea abies"), občasnými sú jedľa biela ("Abies alba") a javor horský ("Acer pseudoplatanus") a skôr výnimočným je brest horský ("Ulmus glabra"). Vo vyšších polohách sa objavujú aj umelo vysadené dreviny ako smrek pichľavý ("Picea pungens"), borovica horská ("Pinus mugo") a jelša zelená ("Alnus alnobetula"). Naopak, v nižších polohách pri potoku Mohelnice možno výnimočne naraziť aj na druhy ako dub zimný ("Quercus robur"), jaseň štíhly ("Fraxinus excelsior"), jarabina vtáčia ("Sorbus aucuparia"), brest horský ("Ulmus glabra"), jelša sivá ("Alnus incana"), jelša lepkavá ("Alnus glutinosa"), čerešňa vtáčia ("Prunus avium") a javor mliečny ("Acer platanoides"). Podľa nálezov saproxylických chrobákov, ktoré sú radené k reliktom kontinuálnych lesov, je pravdepodobné, že rezervácia patrí k lokalitám s dlhou kontinuitou lesa.
Bylinné poschodie je relatívne riedke, oi. Tu rastie chlpaňa hájna ("Luzula luzuloides"), chlpaňa žltkastá ("L. luzulina"), brusnica čučoriedková ("Vaccinium myrtillus"), kokorík mnohokvetý ("Polygonatum multiflorum"), zubačka cibuľkonosná ("Dentaria bulbifera"), metluška krivolaká ("Avenella flexuosa"), šalátovka múrová ("Mycelis muralis"), jastrabník lesný ("Hieracium murorum"), pľúcnik tmavý ("Pulmonaria obscura"), tôňovka dvojlistá ("Maianthemum bifolium"), veronika lekárska ("Veronica officinalis"), šalvia lepkavá ("Salvia glutinosa"), kyslička obyčajná ("Oxalis acetosella"), smlz trsťovníkovitý ("Calamagrostis arundinacea"), fialka lesná ("Viola reichenbachiana"), srnovník purpurový ("Prenanthes purpurea") a vranovec štvorlistý ("Paris quadrifolia"). V niektorých častiach rezervácie možno nájsť aj snežienka jarná ("Galanthus nivalis"). Vo vyšších polohách sa začínajú objavovať druhy typické pre horské oblasti ako sú chlpaňa lesná ("Luzula sylvatica"), plavúň pučivý ("Lycopodium annotinum"), podbelica alpínska ("Homogyne alpina"), sedmokvietok európsky ("Trientalis europaea"), smlz chĺpkatý ("Calamagrostis villosa") a horec luskáčovitý ("Gentiana asclepiadea").
V rezervácii rastie aj karpatský endemit zubačka žliazkatá ("Dentaria glandulosa").
Fauna.
Rezervácia je bohatá na výskyt veľkých šeliem. Najväčšou šelmou rezervácie s pravidelným výskytom je medveď hnedý ("Ursus arctos"). Pravidelne sa tu vyskytuje aj rys ostrovid ("Lynx lynx"), nepravidelne vlk dravý ("Canis lupus"). Tieto tri šelmy sa na území Česka spoločne vyskytujú iba v Beskydách. Z drobnejších cicavcov sa v rezervácii objavujú napr. piskor lesný ("Sorex araneus"), ryšavka žltohrdlá ("Apodemus flavicollis"), hrdziak lesný ("Clethrionomys glareolus"), veverica obyčajná ("Sciurus vulgaris"), plch sivý ("Glis glis") a pĺšik lieskový ("Muscardinus avellanarius"). Pravidelný je výskyt jeleňa lesného ("Cervus elaphus"), srnca lesného ("Capreolus capreolus") a diviaka lesného ("Sus scrofa").
Aj keď je rezervácia Travný spolu s Travným potokom ornitologicky najcennejšou partiou jadrového územia masívu Travného v rámci vtáčej oblasti Beskydy, je tunajšia populácia chránených druhov vtáctva nestabilná. Je to spôsobené hlavne absenciou súvislejšieho lesa pralesovitého charakteru. Najväčšiu homogénnu časť lesa predstavujú bučiny, avšak vzhľadom k svojmu veku nepredstavujú pre väčšinu chránených vtákov ideálny biotop. Veľmi citlivý na biotop je najmä hlucháň hôrny ("Tetrao urogallus"), ktorý sa v rezervácii vyskytuje len príležitostne. Zo vzácnejších druhov tu nepravidelne hniezdia ďubník trojprstý ("Picoides tridactylus"), ďateľ bielochrbtý ("Dendrocopos leucotos") , muchárik malý ("Ficedula parva"), sova dlhochvostá ("Strix uralensis"). Naopak tesár čierny ("Dryocopus martius") a jariabok hôrny ("Bonasa bonasia") tu hniezdia pravidelne.
Čo sa týka entomofauny, podrobné a aktuálne informácie doteraz chýbajú. Známe sú iba výsledky bratov Nohelových, ktorí v 60. rokoch v rezervácii našli druhy ako "Cymindis cingulata", "Atomaria sahlbergi", "Adexius scrobipennis", "Anotylus clypeonitens", "Rabocerus gabrieli" a "Neuraphes bescidicus". Ďalej tu boli zistené nálezy "Corticaria spp.", "Atomaria bescidica", "Rhopalopus ungaricus", "Ceruchus chrysomelinus", "Parammoecius corvinus", "Phloeostichus denticollis", "Ostoma grossa" a "Ampedus auripes". Nálezy bratov Nohelových ukazujú, že sa v rezervácii v minulosti nachádzali veľmi vzácne druhy chrobákov. Je však pravdepodobné, že populáciu spomínaných druhov negatívne poznamenali ťažobné zásahy v nasledujúcich desaťročiach. Zo zistených vzácnych druhov z aktuálneho obdobia možno menovať aspoň chlpáčika škvrnitého ("Trichius fasciatus") alebo kriticky ohrozeného roháčika jedľového ("Ceruchus chrysomelinus").
V roku 2007 bol v rezervácii prevedený malakozoologický prieskum, ktorého cieľom bolo zistiť stav, resp. druhové rozloženie mäkkýšov. Celkovo tu bolo zistených 35 druhov mäkkýšov, z toho 33 druhov suchozemských ulitníkov a 2 ulitníky vodné. K najčastejším zástupcom patrí slizniak karpatský ("Bielzia coerulans"), riasnatka lesná ("Macrogastra plicatula"), rebrovček jablčastý ("Discus rotundatus"), slizniak pásavý ("Limax cinereoniger"), šupasník hodvábny ("Euconulus fulvus") a žarka jelšinová ("Perpolita hammonis"). Naopak ku vzácnejším zástupcom patrí napr. závornatka drsná ("Clausilia dubia"), vretenovka javorová ("Cochlodina orthostoma"), kolumela bezzubá ("Columella edentula"), slimák opásaný ("Faustina faustina"), vodniak malý ("Galba truncatula") a pimprlík ("Vertigo pygmaea"). Prieskum ukázal, že druhová rozmanitosť mäkkýšov v rezervácii rastie s pralesovitosťou lesa. Väčší výskyt mäkkýšov bol zaznamenaný v nižších polohách, s pribúdajúcou nadmorskou výškou početnosť mäkkýšov ubúda.
Rezervácia je bohatá na výskyt plazov a obojživelníkov. Na vlhších miestach žije salamandra škvrnitá ("Salamandra salamandra"), skokan hnedý ("Rana temporaria"), kunka žltobruchá ("Bombina variegata") a ropucha bradavičnatá ("Bufo bufo"), z plazov sa tu vyskytuje oi. vretenica severná ("Vipera berus"), užovka obojková ("Natrix natrix"), slepúch lámavý ("Anguis fragilis") a jašterica živorodá ("Zootoca vivipara").
Ochrana.
Pri rezervácii dochádza k niekoľkonásobnému prekryvu s ďalšími chránenými územiami, konkrétne s chránenou krajinnou oblasťou Beskydy, rovnomennou vtáčou oblasťou i územím európskeho významu. Od roku 2000 sú v rezervácii vykonávané ochranárske zásahy. Jedná sa predovšetkým o podsadbu drevín na presvetlených miestach (dubom, jedľou a javorom), realizované boli občasné prebierky i iné narušenia prostredia. Dlhodobým cieľom ochranárov je zvýšiť výskyt pôvodnej jedle na miesto invazívneho smreku a predovšetkým trvalý návrat tetrova hlucháňa. Lesnícke práce vo výškach nad sa preto vykonávajú výhradne v dobách, kedy by nedochádzalo k vyrušovaniu potenciálne prítomných tetrovov (tzn. Mimo obdobia tokania, zimovania, hniezdenia a vyvádzania mláďat).
Negatívny vplyv na pobyt živočíchov v rezervácii má cyklistika, ktorá sa v lokalite v poslednej dobe rozmáha aj napriek tomu, že tadiaľ nevedie žiadna značená cyklotrasa. Ďalším, zatiaľ nevyhodnoteným, nebezpečenstvom by mohla byť lovecká chata Barnoška, ​​ktorá leží v kľúčovej časti rezervácie na samotnej hranici jedľobukového pralesa. Túto chatu pravidelne navštevujú skauti aj vo väčšom počte a svojou aktivitou môžu negatívne pôsobiť na niektoré chránené druhy zveri, prevažne v dobe hniezdenia či párenia.
Turizmus.
Rezervácia sa nachádza v relatívne pokojnom území mimo lyžiarske areály aj bežkárske trasy, ani na vrchole Travného sa nenachádza turistická chata. Turistické trasy sa priamo v rezervácii nenachádzajú, iba severovýchodný okraj rezervácie míňa modro značená turistická trasa vedúca z Pražma na vrchol Travného. Aj keď sa v rezervácii nenachádzajú cyklotrasy, vzhľadom k množstvu lesných ciest v rezervácii sa v posledných rokoch zvyšuje počet cyklistov, ktorí do rezervácie jazdia.

</doc>
<doc id="601020" url="https://sk.wikipedia.org/wiki?curid=601020" title="Stomios (sochár)">
Stomios (sochár)

Stomios () bol grécky sochár z prelomu 6. a 5. storočia pred Kr.
Stomios, grécky sochár neznámeho rodiska, bol podľa nemeckého znalca antického umenia J. J. Winckelmanna činný pred bitkou pri Maratóne, t. j. okolo roku 500 pred Kr. Od antických autorov sa s výnimkou Pausania o jeho dielach nezachovali správy. Pausanias do svojej sprievodcovskej príručky po Grécku zaznamenal, že bol autorom sochy Hierónyma z Androsu, olympijského víťaza v päťboji v roku 492 pred Kr.

</doc>
<doc id="601021" url="https://sk.wikipedia.org/wiki?curid=601021" title="Ageus z Argosu">
Ageus z Argosu



</doc>
<doc id="601023" url="https://sk.wikipedia.org/wiki?curid=601023" title="Agasias">
Agasias

Agasias () môže byť:

</doc>
<doc id="601025" url="https://sk.wikipedia.org/wiki?curid=601025" title="FSV Zwickau">
FSV Zwickau

FSV Zwickau alebo celým menom Fußball-Sportverein Zwickau e. V. je futbalový klub z nemeckého mesta Zwickau. FSV Zwickau bol založený 28. augusta 1912. V časoch Východného Nemecka klub vyhral dva ligové tituly a trikrát národný pohár. V súčasnosti hrá tretiu najvyššiu nemeckú futbalovú súťaž.
História.
V roku 1912 bol založený Fußball-Club Planitz v obci, ktorá sa nachádzala kúsok od mesta Zwickau. O niekoľko mesiacov neskôr prijal klub meno Planitzer Sportclub, v roku 1918 Sportvereinigung Planitz. Klub však hrával iba regionálnu súťaž, kde nezaznamenal žiadny väčší úspech. V období nacistického Nemecka hral klub saskú ligu Gauliga Sachsen. V nej sa klubu pomerne darilo, keď pravidelne bojoval o prvé miesto. V roku 1942 túto súťaž dokonca vyhral, čím sa kvalifikoval do bojov o nemecký titul. Po druhej svetovej vojne došlo k zrušeniu športových organizácií. V roku 1945 sa tak zvyšky klubu stali súčasťou združenia Sportgruppe Planitz. Hneď v prvej organizovanej sezóne dokázal SG Planitz vyhrať titul sovietskej okupačnej zóny. Klub tak mal právo hrať o celonemecký titul na turnaji, ktorý sa mal odohrať v západnej časti okupovaného Nemecka, konkrétne v Stuttgarte. Z politických dôvodov však nebolo hráčom umožnené na turnaj odcestovať. V nasledujúcej sezóne sa však už klubu nepodarilo úspech zopakovať. V roku 1949 prijal SG Planitz nové meno ZSG Horch Zwickau. V sezóne 1949/50 získal už pod novým názvom svoj druhý a zároveň posledný majstrovský titul. V roku 1950 došlo k ďalšej zmene názvu na BSG Motor Zwickau. Pod týmto názvom vydržal klub už dlhšiu dobu. BSG Motor Zwickau bol stabilným účastníkom prvej ligy, no už v nej nezaznamenal žiadny úspech a umiestňoval sa spravidla v spodnej časti tabuľky. V roku 1968 došlo k spojeniu s klubom BSG Aktivist Karl Marx Zwickau, čím vznikol nový klub s názvom BSG Sachsenring Zwickau podľa automobilovej továrne, pod ktorú spadal. Kým od svojich dvoch majstrovských titulov na úplnom počiatku fungovania východonemeckej ligy nedosiahol v lige klub výraznejší úspech, v národnom pohári sa mu pomerne darilo, keď ho vyhral celkom trikrát, konkrétne v sezónach 1962/63, 1966/67, 1974/75. Posledné roky existencie Východného Nemecka strávilo Zwickau striedavo v prvej a druhej najvyššej súťaži.
Účinkovanie klubu v nemeckých súťažiach.
Po zjednotení Nemecka nastali v klube veľké zmeny. Futbalový oddiel bol oddelený od BSG Sachsenring. Tým de-facto zanikol pôvodný klub a súčasne bol vytvorený nový klub menom FSV Zwickau. Tento mal však nadväzovať na tradície svojich predchodcov. Zwickau bolo po zrušení východonemeckých líg preradené do tretej (západo) nemeckej ligy. Zwickau nebolo v tejto súťaži iba do počtu, hneď v prvej sezóne 1991/92 vyhralo svoju skupinu. O dva roky neskôr opäť vyhralo svoju skupinu a podarilo sa mu dokonca postúpiť do 2. Bundesligy. Tu strávilo Zwickau štyri sezóny. Prelom tisícročia bol v znamení postupného zostupu klubu o niekoľko súťaží nižšie. V roku 2005 zostúpilo Zwickau až do piatej ligy. Od tejto sezóny sa striedavo pohybovalo medzi štvrtou a piatou najvyššou súťažou. V roku 2016 sa Zwickau podarilo postúpiť do tretej ligy. V sezóne 2016/17 obsadilo Zwickau v tretej lige piate miesto.
Štadión.
Zwickau hrávalo svoje domáce zápasy na Westsachsenstadione s kapacitou 5 tisíc miest. V roku 2015 začala stavba nového Stadion Zwickau, na ktorý sa klub presťahoval po jeho dokončení v roku 2016. Kapacita štadióna je 10 183 miest.
Športové úspechy.
Východonemecká liga: 2
Východonemecká 2. liga: 4
Východonemecký pohár: 3
Gauliga Sachsen: 1
3. nemecká futbalová liga: 2

</doc>
<doc id="601029" url="https://sk.wikipedia.org/wiki?curid=601029" title="Turbine Halle">
Turbine Halle

Turbine Halle alebo celým menom Turbine Halle e.V. je futbalový klub z nemeckého mesta Halle. Turbine Halle bol založený 15. júla 1950. V časoch Východného Nemecka klub vyhral dva ligové tituly. V súčasnosti hrá siedmu najvyššiu nemeckú futbalovú súťaž.
História.
Pred druhou svetovou vojnou bolo v Halle viacero futbalových klubov. Z nich najúspešnejší bol FC Wacker Halle, ktorý dokonca vyhral v sezóne 1933/34 svoju regionálnu súťaž Gauliga Mitte. Po vojne však došlo k zrušeniu športových klubov, čo postihlo aj FC Wacker Halle. Časť členov tohto klubu v roku 1946 založila klub SG Halle-Glauch. V roku 1948 došlo k zmene názvu na SG Freiimfelde Halle. V roku 1949 sa klub spojil s ZSG der VEB Halle, no názov klubu sa nezmenil. V roku 1949 došlo k ďalšiemu spojeniu, tento raz s klubom BSG KWU Halle, čím sa zmenil názov klubu na ZSG Union Halle. Pod novým názvom v sezóne 1949 získalo Halle svoj prvý ligový titul. V roku 1950 došlo k ďalších zmenám v klube, čím sa opäť zmenil názov, tento krát na BSG Turbine Halle. Toto je zároveň považované za dátum vzniku klubu. Už v sezóne 1951/52 vyhralo Halle svoj druhý a zároveň posledný majstrovský titul. Táto skutočnosť bola zapríčinená udalosťami nasledujúcich rokov. V roku 1954 došlo k nútenému spojeniu s novým klubom SC Chemie Halle-Leuna, čím nový klub Chemie nahradil v prvej lige práve Turbine Halle. Od sezóny 1954/55 sa tak Turbine Halle ocitlo nedobrovoľne až v tretej najvyššej východonemeckej súťaži, kde bez konkurencieschopného tímu nedokázalo hrať dôstojnú úlohu a hneď po jedinom roku zostúpilo dokonca až do štvrtej ligy. Tu strávilo sedem nasledujúcich sezón. V roku 1964 došlo k spojeniu s HSG Wissenschaft Halle (názov klubu sa nezmenil), zároveň od tohto roku hralo Turbine Halle opäť tretiu najvyššiu súťaž, kde zotrvalo až do zjednotenia Nemecka. V roku 1990 došlo k zmene názvu na UTSV Turbine Halle. Po páde komunizmu bolo Turbine Halle preradené do siedmej regionálnej súťaže v rámci spolkovej krajiny Sasko-Anhaltsko. V roku 1995 sa názov klubu zmenil opäť, tento raz na Turbine Halle. Neskôr zostúpil klub dokonca do ôsmej najvyššej súťaže. V sezóne 2016/17 hralo Turbine Halle opäť siedmu regionálnu ligu, kde v rámci skupiny č. 4 obsadilo štvrté miesto.
Športové úspechy.
Východonemecká liga: 2

</doc>
<doc id="601031" url="https://sk.wikipedia.org/wiki?curid=601031" title="BFC Dynamo">
BFC Dynamo



</doc>
<doc id="601032" url="https://sk.wikipedia.org/wiki?curid=601032" title="FC Berlin">
FC Berlin



</doc>
<doc id="601036" url="https://sk.wikipedia.org/wiki?curid=601036" title="FC Rot-Weiß Erfurt">
FC Rot-Weiß Erfurt

FC Rot-Weiß Erfurt alebo celým menom Fußballclub Rot-Weiß Erfurt e. V. je futbalový klub z nemeckého mesta Erfurt. FC Rot-Weiß Erfurt bol založený 26. januára 1966. V časoch Východného Nemecka klub vyhral dva ligové tituly. V súčasnosti hrá tretiu najvyššiu nemeckú futbalovú súťaž.
História.
Počiatky klubu siahajú do roku 1895, kedy bol v meste Erfurt založený klub Cricket Club Erfurt. O rok neskôr sa názov zmenil na Sportclub Erfurt 1895. Klubu sa však veľmi nedarilo, neskôr v dobe nacistického Nemecka hral klub ligu Gauliga Mitte. Ani tu sa mu však viac nedarilo a striedavo z tejto ligy zostupoval a postupoval. Po druhej svetovej vojne bol SC Erfurt 1895 podobne ako iné kluby zrušený. Na jeho pozostatkoch bol založený nový klub s názvom SG Erfurt West. Nový klub združoval bývalých členov nie len tímu SC Erfurt 1895, ale aj VfB Erfurt. V roku 1949 došlo k premenovaniu na SG Fortuna Erfurt, v roku 1950 na BSG KWU Erfurt, v roku 1951 na BSG Turbine Erfurt a v roku 1954 na SC Turbine Erfurt. V sezóne 1953/54 získal Erfurt svoj prvý majstrovský titul. Tento úspech zopakoval v nasledujúcej sezóne, kedy získal druhý a zároveň posledný titul. Na tieto úspechy sa však už Erfurtu nepodarilo nadviazať, umiestňoval sa predovšetkým v strede ligovej tabuľky, štyrikrát však dokonca zostúpil do druhej ligy. V druhej lige však vždy obsadil prvé miesto a vrátil sa hneď späť do prvej ligy. V roku 1966 došlo k spojeniu s klubom BSG Optima Erfurt, čím sa zmenil názov klubu na FC Rot-Weiß Erfurt. V poslednej sezóne východonemeckej ligy obsadil Erfurt tretie miesto, čo ho oprávňovalo na štart v nasledujúcom ročníku Pohára UEFA.
Účinkovanie klubu v nemeckých súťažiach.
Po zjednotení Nemecka bol FC Rot-Weiß Erfurt zaradený do 2. Bundesligy. Tu vydržal iba jednu sezónu, keď zostúpil do 3. ligy. V roku 2004 sa klubu podarilo na jednu sezónu postúpiť do 2. Bundesligy, inak hral stabilne tretiu najvyššiu súťaž. V sezóne 2016/17 obsadil Erfurt v tretej lige 14. miesto.
Štadión.
Erfurt hráva svoje domáce zápasy na Steigerwaldstadion s kapacitou 18 611 miest. Štadión bol otvorený už v roku 1931.
Farby a znak klubu.
Farbami pôvodného klubu SC Erfurt 1895 boli modrá a biela. Po vojne so vznikom nového klubu sa farby zmenili na červenú a bielu. Napriek tomu, že v samotnom názve klubu FC Rot-Weiß Erfurt figuruje červená a biela farba, tvorila hlavnú časť klubového znaku modrá farba. Erfurt hráva svoje domáce zápasy v červených dresoch.
Športové úspechy.
Východonemecká liga: 2
Východonemecká 2. liga: 4

</doc>
<doc id="601037" url="https://sk.wikipedia.org/wiki?curid=601037" title="Manuela Moelggová">
Manuela Moelggová



</doc>
<doc id="601040" url="https://sk.wikipedia.org/wiki?curid=601040" title="Hallescher FC">
Hallescher FC

Hallescher FC alebo celým menom Hallescher Fußballclub e. V. je futbalový klub z nemeckého mesta Halle. Hallescher FC bol založený 26. januára 1966. V časoch Východného Nemecka klub vyhral dvakrát národný pohár. V súčasnosti hrá tretiu najvyššiu nemeckú futbalovú súťaž.
História.
Pred druhou svetovou vojnou bolo v Halle viacero futbalových klubov. Z nich najúspešnejší bol FC Wacker Halle, ktorý dokonca vyhral v sezóne 1933/34 svoju regionálnu súťaž Gauliga Mitte. Po vojne však došlo k zrušeniu športových klubov, čo postihlo aj FC Wacker Halle. Časť členov tohto klubu v roku 1946 založila klub SG Halle-Glauch. V roku 1949 došlo k spojeniu s klubom BSG KWU Halle, čím sa zmenil názov klubu na ZSG Union Halle. Pod novým názvom v sezóne 1949 získalo ZSG Union Halle svoj prvý ligový titul. V roku 1950 došlo k ďalších zmenám v klube, čím sa opäť zmenil názov, tento krát na BSG Turbine Halle. Už v sezóne 1951/52 vyhralo BSG Turbine Halle svoj druhý a zároveň posledný majstrovský titul. Komunistickí funkcionári však v roku 1954 rozhodli, že členovia futbalového oddielu BSG Turbine Halle povinne prejdú pod novozaložený klub SC Chemie Halle-Leuna, ktorý sa považuje za predchodcu súčasného klubu. BSG Turbine Halle tak bolo v prvej lige nahradené novým klubom SC Chemie Halle-Leuna, pričom samotné BSG Turbine sa zrazu ocitlo až v tretej najvyššej súťaži. V roku 1956 zaznamenal nový klub prvý úspech, keď sa mu poradilo vyhrať národný pohár. V roku 1958 sa zmenil názov klubu na SC Chemie Halle. Výhru v národnom pohári zopakoval klub v sezóne 1961/62. V roku 1966 bolo rozhodnuté, že futbalový oddiel bude vyčlenený tento raz z klubu SC Chemie Halle-Leuna a prejde k novo vytvorenému klubu Hallescher FC Chemie. Táto udalosť je považovaná za vznik súčasného klubu. Tento klub však v lige nedokázal nadviazať na úspechy BSG Turbine Halle, dokázal sa umiestňovať zväčšia iba v strede ligovej tabuľky. Počas svojho pôsobenia v prvej lige Hallescher FC Chemie dva krát zostúpil do 2. ligy, vždy sa však dokázal vrátiť späť. V poslednej sezóne východonemeckej ligy skončil klub na štvrtom mieste, čo ho zaradilo do nasledujúcej sezóny 2. Bundesligy. V roku 1991 sa klub premenoval na Hallescher FC. V 2. Bundeslige vydržal klub iba jednu sezónu, po ktorej nasledoval postupný pád až do piatej najvyššej súťaže. Od sezóny 2000/01 hral Hallescher FC znovu štvrtú najvyššiu súťaž. V roku 2012 postúpil do 3. ligy. V sezóne 2016/17 obsadil Hallescher FC 13 miesto.
Štadión.
Hallescher FC hráva svoje domáce zápasy na Erdgas Sportpark s kapacitou 15 057 miest. Štadión bol otvorený v roku 2011, keď nahradil pôvodný Kurt-Wabbel-Stadion.
Farby a znak klubu.
Klubovými farbami sú biela a červená, ktoré sa používajú v klubovom znaku, aj na dresoch. V znaku klubu sú od začiatku vyobrazené dve hviezdy a polmesiac, ktoré sa nachádzajú v erbe mesta Halle.
Športové úspechy.
Východonemecká 2. liga: 4
Východonemecký pohár: 7

</doc>
<doc id="601041" url="https://sk.wikipedia.org/wiki?curid=601041" title="Harriet Quimbyová">
Harriet Quimbyová

Harriet Quimbyová (; * 11. máj 1875, Arcadia, Michigan, USA† 1. júl 1912, Squantum, Massachusetts) bola americká pilotka, novinárka a filmová scenáristka. V roku 1911 získala pilotnú licenciu Amerického aeroklubu, čím sa stala prvou ženou s pilotnou licenciou v Spojených štátoch. V roku 1912 ako prvá žena uskutočnila prelet nad Lamanšským prielivom.
Hoci sa dožila len relatívne mladého veku 37 rokov, mala výrazný dopad na pôsobenie žien v letectve. Patrila k priekopníčkam, ktoré plne prenikli do pôvodne mužskej domény letectva, ktoré sa na prelome 19. a 20. storočia vyznačovalo značným adventurizmom i riskantnosťou, a tak ho priblížili aj ženskej laickej verejnosti.
Mladosť a novinárska kariéra.
Narodila sa v štáte Michigane v rodine Williama Quimbyho a Ursuly rod. Cookovej (angl. "Cook"). Presné miesto jej narodenia nie je známe, avšak vyrastala v mestečku Arcadia Township. Jej rodina sa presťahovala do San Francisca v Kalifornii, kde sa stala novinárkou v redakcii "San Francisco Dramatic Review", pričom publikovala aj v "San Francisco Chronicle" a "Call-Bulletin". Liberálnejšia atmosféra v kalifornskej spoločnosti, kde mladé ženy opúšťali tradičné sociálne roly a odchádzali študovať na vysoké školy aj do odborov ako medicína či hrať v divadlách, mala na Quimbyovú veľký vplyv.
V roku 1903 sa presťahovala na Manhattan v New Yorku, kde prispievala do týždenníka "Leslie’s Illustrated Weekly" a v roku 1905 sa stala jeho pravidelnou redaktorkou, divadelnou kritičkou. V časopise vypublikovala vyše 250 článkov.
Letecká kariéra.
Vďaka novinárskej kariére vo veľkomeste získala dostatočné finančné zabezpečenie i príležitosti na nákladnejšie voľnočasové aktivity. Prinajmenšom od roku 1906 sa zaujímala o automobil. Záujem o letectvo sa v nej prebudil v roku 1910, pri návšteve Medzinárodného leteckého turnaja v Belmont Parku (angl. "Belmont Park International Aviation Tournament") v Elmonte v štáte New York, kde sa zoznámila s letcom a leteckým inžinierom Johnom Moisantom a jeho sestrou Matilde.
1. augusta 1911 úspešne absolvovala pilotnú skúšku v Americkom aeroklube a stala sa prvou ženou v Spojených štátoch, ktorá získala pilotnú licenciu. Druhou v poradí bola jej priateľka Matilda Moisantová, ktorá získala pilotnú licenciu 17. augusta.
Scenáristická kariéra.
V roku 1911 napísala sedem scenárov pre krátkometrážne nemé filmy, ktoré boli vyrobené filmovým štúdiom Biograph Studios pod réžiou D. W. Griffitha. V jednom z filmov, "Lines of White on a Sullen Sea" (1909), sa Quimbyová ujala vedľajšej hereckej úlohy.
Prelet nad Lamanšským prielivom.
16. apríla 1912 uskutočnila prelet nad Lamanšským prielivom z Doveru v Anglicku v Spojenom kráľovstve do obce Équihen-Plage, približne 40 km od Calais vo Francúzsku. Let trval 59 minút. Stala sa tak prvou ženou, ktorá vykonala prelet nad Lamanšským prielivom, hoci jej úspechu sa nedostalo veľa mediálnej pozornosti, na čom sa zrejme podpísal mediálny „šok“ z potopenia parníka Titanic 12. apríla 1912.
Úmrtie.
1. júla 1912 sa zúčastnila 3. ročníka Bostonského leteckého zrazu (angl. "Annual Boston Aviation Meet") v Squantume v Massachusetts. Po vzlete z letiska so svojím novým jednoplošníkom Blériot XI, s organizátorom podujatia Williamom A. P. Willardom na palube, vykonala oblet majáku Boston Light v Bostonskom prístave vo výške približne 914,4 m, následne sa vrátila a obletela letisko. Vo výške 300 m sa však jej lietadlo z neznámych príčin naklonilo dopredu a vyhodilo Quimbyovú a Willarda zo sedadiel.
Quimbyová je pochovaná na Kensickom cintoríne vo Valhalle v štáte New York.
Pamiatka.
V roku 1991 Letecká pošta Spojených štátov vydala na jej počesť poštovú známku. V roku 2000 bola na jej počesť v meste Coldwater a v mestečku Arcadia Township (pri dome, v ktorom vyrastala) vztýčená pamätná tabuľa.
V roku 2004 bola zaradená do Národnej leteckej siene slávy a v roku 2012 do Longislandskej leteckej a vesmírnej siene slávy.
Filmografia.
Poznámka: V zátvorke je uvedený dátum premiéry príslušného filmu.

</doc>
<doc id="601042" url="https://sk.wikipedia.org/wiki?curid=601042" title="1. FC Lokomotive Leipzig">
1. FC Lokomotive Leipzig

1. FC Lokomotive Leipzig môže byť:

</doc>
<doc id="601043" url="https://sk.wikipedia.org/wiki?curid=601043" title="501(c)(3) organization">
501(c)(3) organization



</doc>
<doc id="601045" url="https://sk.wikipedia.org/wiki?curid=601045" title="Mohelnice (prítok Morávky)">
Mohelnice (prítok Morávky)

Mohelnice () je horská riečka v Moravsko-sliezskom kraji, prítok rieky Morávky, ktorý odvodňuje malú oblasť Moravsko-slezských Beskýd v okrese Frýdek-Místek. 
Popis toku.
Mohelnice pramení v Moravsko-sliezskych Beskydoch v nadmorskej výške okolo 720 m na južných svahoch hory Obidová (). Potok vytvára na sever smerujúce údolie medzi masívmi Lysej hory () na západe a Travného () na východe. Na Mohelnici ležia obce Krásna a Raškovice; a v Raškoviciach v nadmorskej výške 410 m potok zľava ústi do rieky Morávky. 
Väčšie prítoky.
"(Ľavý / pravý)"

</doc>
<doc id="601046" url="https://sk.wikipedia.org/wiki?curid=601046" title="Studenčany">
Studenčany

Studenčany je prírodná rezervácia ev. č. 2273 neďaleko obce Čeladná v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany sú skupiny porastov so zachovanými zvyškami lesov charakteristickými pre jedľobukový a smrekobukový vegetačný stupeň karpatskej oblasti.

</doc>
<doc id="601047" url="https://sk.wikipedia.org/wiki?curid=601047" title="Zvonica">
Zvonica

Zvonica je stavba slúžiaca výhradne alebo väčšinou na zavesenie zvonov. Podľa definície Karla Kuču je zvonicou iba solitérna stavba funkčne súvisiaca s kostolom, na rozdiel od kostolnej veže s ním však nie je stavebne spojená. Menšie stavby sa označujú ako zvoničky, pričom niektorí autori rozlišujú zvoničky od zvoníc nielen podľa veľkosti a typu (stavebného prevedenia), ale aj podľa toho, či majú spojitosť s kostolom. 
Vo všeobecnom zmysle je však zvonicou často nazýva aj kostolná veža nesúca zvony, či dokonca len zvonové poschodie kostolnej veže. K nepresnostiam pri rozlíšení zvonice a zvoničky môže viesť tiež fakt, že niektoré veľké kaplnky sú rozmerovo, konštrukciou a funkciou podobné kostolom, poprípade sa môže kaplnka zmeniť na kostol či kostol na kaplnku, bez toho aby sa zmenili stavebne. Aj v niektorých prípadoch je zvonica pôvodne samostatná, ale druhotne je stavebne spojená s kostolom a stane sa z nej kostolná veža, alebo naopak je pôvodný kostol zbúraný, je z neho ponechaná len pôvodná kostolná veža a tá potom slúži ako samostatná zvonica nového kostola.

</doc>
<doc id="601048" url="https://sk.wikipedia.org/wiki?curid=601048" title="Calw (mesto)">
Calw (mesto)

Calw ([kalf]; lokálne [kʰalp]) je mesto uprostred Bádenska-Württemberska v južnom Nemecku, okresné mesto rovnomenného okresu. Nachádza sa v severnom Schwarzwalde, približne 18 kilometrov južne od Pforzheimu a 33 kilometrov západne od Stuttgartu.
Žije tu asi 23 000 obyvateľov.

</doc>
<doc id="601049" url="https://sk.wikipedia.org/wiki?curid=601049" title="LG G Pad IV 8.0 FHD">
LG G Pad IV 8.0 FHD

LG G Pad IV 8.0 FHD je androidový tablet, ktorý vyrába spoločnosť LG Electronics. Predstavený bol v júli a uvedený v auguste 2017.
Obsahuje IPS kapacitný LCD displej s uhlopriečkou 8 palcov s rozlíšením 1200 x 1920 bodov s bodovou hustotou 283 ppi a operačný systém Android 7.0 Nougat. 
Poháňa ho čipset Qualcomm MSM8940 Snapdragon 435 s procesorom Octa-core 1,4 GHz Cortex-A53 a grafický procesor Adreno 505. 
Kapacita vnútorného úložiska je 32 GB, rozšíriteľná microSD kartou do 256 GB a kapacita pamäte RAM je 2 GB. Primárna aj sekundárna kamera má rozlíšenie 5 MP. Batéria je typu Li-Ion, je neodnímateľná a má kapacitu 3000 mAh.

</doc>
<doc id="601052" url="https://sk.wikipedia.org/wiki?curid=601052" title="SC Rotation Leipzig">
SC Rotation Leipzig

SC Rotation Leipzig alebo celým menom Sportclub Rotation Leipzig bol futbalový klub z nemeckého mesta Lipsko. SC Rotation Leipzig FC bol založený v novembri 1954, zanikol v roku 1963. V časoch Východného Nemecka hral najvyššiu domácu futbalovú súťaž.
História.
Po druhej svetovej vojne vznikol v Lipsku športový klub SG Leipzig-Probstheida, ktorý dostal meno podľa mestskej časti Probstheida, kde sídlil. V roku 1949 sa premenoval na BSG Erich Zeigner Leipzig a o rok neskôr na BSG Einheit Ost Leipzig. V novembri 1954 sa tento klub spojil s novovzniknutým športovým klubom SC Rotation, čím de-facto vznikol nový klub. Od roku 1954 hral SC Rotation iba prvú ligu. V sezónach 1954/55 a 1957 skončil na treťom mieste, čo bolo zároveň najlepšie umiestnenie klubu v jeho histórií. Väčšinou sa však umiestňoval iba v spodnej polovici tabuľky. V roku 1963 bolo rozhodnuté, že SC Rotation sa spojí s miestnym rivalom SC Lokomotive, čím vznikol nový klub SC Leipzig, predchodca klubu 1. FC Lokomotive Leipzig. Klub SC Rotation Leipzig týmto rozhodnutím zanikol a ukončil tak svoju existenciu.
Štadión.
SC Rotation Leipzig hrával svoje domáce zápasy na Bruno-Plache-Stadion s kapacitou 6 800 miest.

</doc>
<doc id="601053" url="https://sk.wikipedia.org/wiki?curid=601053" title="Majstrovstvá Európy v hokejbale do 18 a 16 rokov 2006">
Majstrovstvá Európy v hokejbale do 18 a 16 rokov 2006

Majstrovstvá Európy v hokejbale do 18 a 16 rokov 2006 boli v poradí 4. majstrovstvá Európy v hokejbale, ktoré organizuje Medzinárodná hokejbalová federácia (ISBHF). Konali sa v dňoch od 8. júna11. júla 2006 vo Villachu, v Rakúsku. Víťazom v kategórii U18 a U16 sa stali hokejbalisti Česka.
Konečné poradie.
U18
U16

</doc>
<doc id="601063" url="https://sk.wikipedia.org/wiki?curid=601063" title="Pamätné euromince roku 2022">
Pamätné euromince roku 2022

Dvojeurové pamätné mince resp. eurové mince s nominálom 2 eurá, sú špeciálne euromince razené a emitované národnými (centrálnymi) bankami členov eurozóny od roku 2004 ako legálne a obehové platidlo všetkých členských štátov. Tieto mince obyčajne oslavujú výročie historickej udalosti alebo upozorňujú na práve prebiehajúcu udalosť. V roku 2022 je momentálne známa plánovaná emisia 47 pamätných euromincí (vrátane 19 verzií spoločnej emisie).
Pre množstvo, vzhľad a spôsob emitovania pamätných euromincí platia presne stanovené pravidlá a obmedzenia.

</doc>
<doc id="601070" url="https://sk.wikipedia.org/wiki?curid=601070" title="Rex">
Rex

Rex môže byť

</doc>
<doc id="601077" url="https://sk.wikipedia.org/wiki?curid=601077" title="Uplaz (prírodná rezervácia)">
Uplaz (prírodná rezervácia)

Uplaz je prírodná rezervácia ev. č. 5313 neďaleko obce Dolní Lomná v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany sú prírode blízke bukové lesy s javorom, smrekom a jedľou ako územie tvoriaci environmentálne významný funkčný celok s nadväzujúcou NPR Mionší a ochrana prirodzených procesov v lesných ekosystémoch.

</doc>
<doc id="601079" url="https://sk.wikipedia.org/wiki?curid=601079" title="Majstrovstvá Ázie vo volejbale mužov 2017">
Majstrovstvá Ázie vo volejbale mužov 2017

Majstrovstvá Ázie vo volejbale mužov 2017 bol v poradí 19. turnaj majstrovstiev Ázie vo volejbale mužov, ktoré organizuje Ázijská volejbalová konfederácia (AVC). Konal sa v dňoch od 24. júla1. augusta 2017 v meste Gresik, na ostrove Jáva, v Indonézii, za účasti 16 tímov. Indonézia bola organizátorom ázijského šampionátu mužov druhýkrát, predtým hostila toto podujatie v roku 2007, v Jakarte. Zápasy sa hrali v dvoch dejiskách: "Tri Dharma Petrokimia Gymnasium" a "WEP Gymnasium". Titul obhájilo , ktoré vo finálovom stretnutí zvíťazilo nad . Strieborný Kazachstan získal medailu po 24 rokoch.
Nasadenie do výkonnostných košov.
Družstvá boli pred žrebom do skupín v Thajsku nasadené v prvých dvoch košoch podľa svetového rebríčka + doplnených o družstvo hostiteľskej krajiny.
Poznámka: V zátvorke je uvedené umiestnenie vo svetovom rebríčku FIVB k augustu 2016.
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
Nadstavbové skupiny o 1.8. miesto.
Skupina E.
&lt;br&gt;
Skupina F.
&lt;br&gt;
Nadstavbové skupiny o 9.16. miesto.
Skupina G.
&lt;br&gt;
Skupina H.
&lt;br&gt;

</doc>
<doc id="601081" url="https://sk.wikipedia.org/wiki?curid=601081" title="Majstrovstvá Európy v hokejbale do 18 rokov 2009">
Majstrovstvá Európy v hokejbale do 18 rokov 2009

Majstrovstvá Európy v hokejbale do 18 rokov 2009 boli v poradí 7. majstrovstvá Európy v hokejbale do 18 rokov, ktoré organizuje Medzinárodná hokejbalová federácia (ISBHF). Konali sa v dňoch od 5. júna7. júna 2009 v Bayreuthe, v Nemecku. Víťazom sa stali hokejbalisti Česka.
Výsledky.
Základná časť.
"O poradí na 3.5. mieste rozhodlo skóre zo vzájomných stretnutí a celkové skóre."
Konečné poradie.
U18

</doc>
<doc id="601087" url="https://sk.wikipedia.org/wiki?curid=601087" title="Železničná trať Devínske Jazero – Stupava">
Železničná trať Devínske Jazero – Stupava

Železničná trať Devínske Jazero - Stupava "(starší názov Stupava - Mást)" je zrušená trať na Slovensku v Bratislavskom kraji vybudovaná v roku 1809.
História.
Trať bola posledným veľkým projektom Rakúskej spoločnosti štátnych železníc na území Slovenska. Bola projektovaná ako odbočka hlavnej trate z Devínskej Novej Vsi do Kútov a následne do Skalice. Trať bola vybudovaná v roku 1889 a jej prevádzka začala 27. októbra 1891. Posledný parný vlak tu išiel 25.5.1967. Parná trakcia bola nahradená motorovou. V roku 1988 prešla rekonštrukciou (spojenou s výstavbou diaľnice). Trať je prakticky nová a nepoužívaná. Je dlhá 6,5 km. Posledný osobný vlak tu prešiel v roku 2005, posledný pravidelný osobný vlak v roku 1991. Nákladná doprava tu bola do roku 2003. Na trati sa náchadza aj most ponad diaľnicu Brno - Bratislava. Koľaje boli kompletne vytrhané v máji 2012.
Prevádzka.
Jazdili tu osobné aj nákladné vlaky až do konca sedemdesiatych rokov 20. storočia, kedy bola osobná doprava zastavená a trať zmizla z cestovných poriadkov. Po úplnom zastavení dopravy na tomto úseku bola táto trať administratívne zrušená v roku 2008.
Budúcnosť.
Aj keď táto trať už pravdepodobne svoju železničnú históriu dopísala, v roku 2016 prišli Železnice SR s nápadom premeniť ju na cyklotrasu. Nápad podporil aj Bratislavský samosprávny kraj. V súčasnosti je vytvorená expertná skupina, ktorá v krátkom čase posúdi legislatívne, technické a realizačné možnosti. Do roku 2025 sa s výstavbou cyklotrasy nezačalo. 

</doc>
<doc id="601092" url="https://sk.wikipedia.org/wiki?curid=601092" title="Majstrovstvá Európy v hokejbale do 18 rokov 2002">
Majstrovstvá Európy v hokejbale do 18 rokov 2002

Majstrovstvá Európy v hokejbale do 18 rokov 2002 boli v poradí 1. majstrovstvá Európy v hokejbale do 18 rokov, ktoré organizuje Medzinárodná hokejbalová federácia (ISBHF). Konali sa v dňoch od 25. mája28. mája 2002 vo Villachu, v Rakúsku. Víťazom sa stali hokejbalisti Česka.

</doc>
<doc id="601093" url="https://sk.wikipedia.org/wiki?curid=601093" title="Majstrovstvá Európy v hokejbale do 18 a 16 rokov 2003">
Majstrovstvá Európy v hokejbale do 18 a 16 rokov 2003

Majstrovstvá Európy v hokejbale do 18 a 16 rokov 2003 boli v poradí 2. majstrovstvá Európy v hokejbale, ktoré organizuje Medzinárodná hokejbalová federácia (ISBHF). Konali sa v dňoch od 26. júna29. júla 2003 v Rakovníku, v Česku. Víťazom v kategórii U18 a U16 sa stali hokejbalisti Česka.
Konečné poradie.
U18
U16

</doc>
<doc id="601099" url="https://sk.wikipedia.org/wiki?curid=601099" title="Svetlana Gavorová">
Svetlana Gavorová

JUDr. Svetlana Gavorová (* 6. júl 1976) je slovenská advokátka, v rokoch 20072010 pôsobila ako generálna riaditeľka Slovenskej agentúry pre cestovný ruch a v rokoch 20122018 bola generálnou riaditeľkou Slovenskej inovačnej a energetickej agentúry.
Vzdelanie.
Svetlana Gavorová študovala v rokoch 19952000 na Právnickej fakulte Univerzity Komenského v Bratislave odbor všeobecné právo. V rámci štúdia absolvovala výmenný pobyt na Univerzite Karla Ruprechta v Heidlebergu v roku 2000.
Profesionálna kariéra.
Ešte počas štúdia sa Svetlana Gavorová zaoberala právom v oblasti ľudských práv, pričom v tejto oblasti pracovala ako právny konzultant v rokoch 19992001 v Stredisku pre obete trestných činov a Slovenskom národnom stredisku pre ľudské práva.
Po skončení štúdia si rozšírila svoju prax ako právny koncipient v privátnej sfére medzi rokmi 20002003. Po absolvovaní advokátskych skúšok sa špecializovala v oblastiach správne, obchodné a občianske právo v rokoch 20052007. Súbežne pri výkonne advokátskej praxi pôsobila Svetlana Gavorová ako právny poradca pre štátne a príspevkové organizácie. Svetlana Gavorová bola v roku 2006 zvolená za miestnu poslankyňu miestnej časti Ružinov za stranu Smer-SD.
V roku 2007 ju menoval minister hospodárstva Ľubomír Jahnátek za generálnu riaditeľku Slovenská agentúra pre cestovný ruch (SACR). Ako generálna riaditeľka propagovala využívanie turistického priemyslu predovšetkým občanmi Slovenska, „"rozbehli sme informačnú kampaň, ktorou chceme priblížiť zaujímavé turistické atraktivity a turistické regióny a motivovať občanov SR, aby prežili dovolenku na Slovensku"“, uviedla v roku 2009 Svetlana Gavorová. Počas jej pôsobenia sa Slovensko v roku 2008 umiestnilo na 3. mieste v top dobrodružných destináciách sveta v kategórii rozvíjajúcich sa destinácií cestovného ruchu (cenu udeľovala The Adventure Travel Trade Association).
Vo svojej funkcii ďalej presadzovala užšiu spoluprácu medzi Slovenskou agentúrou pre cestovný ruch a Bratislavským samosprávnym krajom. „"Spoločný projekt SACR, Bratislavy a BSK považujeme za prelomový. Vôbec po prvýkrát sa nám podarilo zrealizovať takúto rozsiahlu kampaň na propagáciu cestovného ruchu Bratislavy a Bratislavského samosprávneho kraja s podporou Ministerstva hospodárstva SR, ktoré na tento cieľ vyčlenilo finančné prostriedky. Jednoznačne táto spolupráca už priniesla pozitívne výsledky"“, uviedla na margo spolupráce Svetlana Gavorová.
Po roku 2010 pôsobila ako advokát a expert pred medzinárodné projekty.
V roku 2012 ju vymenoval minister hospodárstva Tomáš Malatinský do funkcie generálnej riaditeľky Slovenskej inovačnej a energetickej agentúry, kde pôsobila do roku 2018.

</doc>
<doc id="601146" url="https://sk.wikipedia.org/wiki?curid=601146" title="Česko-slovenská armáda">
Česko-slovenská armáda

Česko-slovenská armáda (skrátene: ČSA; podľa pravopisu platného do roku 1991: "Československá armáda") tvorila hlavnú časť ozbrojených síl Česko-Slovenska od jeho vzniku roku 1918. V rokoch 1939 – 1945 v dôsledku rozbitia republiky zanikla, bola obnovená po skončení druhej svetovej vojny a svoj názov niesla až do roku 1954, kedy bola po 10. zjazde KSČ premenovaná na Československú ľudovú armádu (ČSĽA). K svojmu pôvodnému názvu sa vrátila v roku 1990 a zanikla v dôsledku zániku Česko-Slovenska v roku 1992.
História.
Vznik armády (1918 – 1920).
Po rozpade Rakúsko-Uhorska a vytvorení Československej republiky v októbri 1918 došlo aj k formovaniu novej Česko-slovenskej armády. Hoci existovali úvahy o tom, že armáda bude v novom štáte nahradená milíciou, z tohto konceptu sa upustilo a nová česko-slovenská vláda prevzala prakticky základné rakúsko-uhorské branné zákony. Ako prvé vznikli dobrovoľnícke organizácie, ktoré sa väčšinou skladali z bývalých českých vojakov rakúsko-uhorskej armády. K nim postupne pribudli jednotky česko-slovenských légií v Taliansku a vo Francúzsku, ktoré však boli podriadené veliteľom z týchto krajín. Z dôvodu nedostatku odborníkov bola uzavretá 20. januára 1919 zmluva, v ktorej bolo stanovené, že náčelník francúzskej vojenskej misie bude zároveň náčelníkom hlavného štábu Česko-slovenskej armády.
Vytváranie Česko-slovenskej armády prebiehalo za chodu a výrazne sa do neho premietli boje, ktoré museli česko-slovenskí vojaci podstupovať. V novembri a decembri roku 1918 prebiehali boje s nemeckými separatistami, ktorí chceli pripojiť české pohraničie k Nemecku, pričom Česko-slovenskej armáde sa nakoniec podarilo zaistiť všetky územia, ktoré patrili ku Korune Českej. Armáda tiež zaisťovala Tešínsko, čo vyvrcholilo tzv. sedemdňová vojnou v januári 1919. Česko-slovensko-poľský spor o Tešínsko sa podarilo diplomaticky urovnať až v roku 1920. Najzložitejšia situácia však nastala na Slovensku a v Podkarpatskej Rusi, kde sa Maďari nechceli vzdať svojich územných ambícií. Ak obsadzovanie južného Slovenska Česko-slovenskou armádou prebiehalo na začiatku roku 1919 celkom úspešne, potom po vzniku Maďarskej republiky rád došlo k zmene situácie. Dobre vyzbrojená maďarská armáda obsadila značnú časť Slovenska a katastrofe musel zabrániť až prísun posíl pod velením Josefa Šnejdárka, ktorého vojská v bitke o Zvolen privodili obrat a znovu zabezpečili oblasti obsadené Maďarmi.
V roku 1920 došlo k rozpusteniu posledných dobrovoľníckych zborov a bola prijatá unifikácia, pri ktorej boli dislokované pravidelné pluky Česko-slovenskej armády. Zároveň došlo aj k návratu česko-slovenských légií z Ruska, čím armáda získala ďalších skúsených bojovníkov.
Armáda v 20. rokoch.
V Česko-slovenskej armáde došlo v roku 1922 k ďalšej reorganizácii, pri ktorej vzniklo 12 peších divízií, 2 horské brigády a 3 jazdecké brigády, s celkovým počtom 150 000 mužov. Tento mierový stav mohol byť v prípade ohrozenia zvýšený o brancov, podliehajúci základnej vojenskej službe. Tá trvala 24 mesiacov, od roku 1924 len 18 mesiacov. Česko-slovenská armáda kládla tiež veľký dôraz na výzbroj, ktorá sa skladala z rôznych typov zbraní s nejednotnú muníciou. Základnou zbraňou vojakov sa tak stala puška vz. 24, ktorá vychádzala z typu Mauser rovnako ako dôstojnícka pištoľ vz. 24. Do výzbroje bol zavedený ťažký guľomet vz. 24 a ľahký guľomet vz. 26. Značná časť kanónov, prevzatá po rakúsko-uhorskej armáde (napr. 7,5 cm horský kanón M 15, 10 cm horská húfnica M 16 či 15 cm hrubá húfnica M 14), bola vyrábaná plzenskou Škodovkou, ktorá vo výrobe rôznych typov diel a húfnic pokračovala aj v povojnovom období. Do armády sa začali zavádzať aj prvé delostrelecké ťahače, najskôr dovážané, neskôr aj českej výroby (od výrobcov Škoda Plzeň, Praga) a tiež nákladné automobily. Medzi vybavenie armády tiež patrili obrnené automobily (OA vz. 23, OA vz. 27, OA vz. 30), obrnené vlaky či obrnené drezíny. Armáda tiež nakúpila prvé tanky z Francúzska, ktorými boli Renaulty FT-17. Po rakúsko-uhorskej armáde zostali v Česko-Slovensku rôzne typy lietadiel (napr. Hansa-Brandenburg B.I, Phönix C.I, Aviatik D.I a ďalšie), ktoré boli však zastarané a v nevyhovujúcom technickom stave. Neskôr boli pre armádu získané lietadlá z Francúzska (SPAD S.VII, SPAD S.XIII, Salmson 2 a iné). Čoskoro sa ale začala výroba prvých česko-slovenských vojenských lietadiel, pričom medzi najúspešnejšie typy patrili Avia BH.3, Avia BH.9, Aero A.18, Aero A.11 či Letov Š.18.
V období začiatku 20. rokov boli uzatvorené spojenecké zmluvy s Francúzskom proti Nemecku a s Juhosláviou a Rumunskom proti Maďarsku (tzv. Malá dohoda). Od polovice 20. rokov sa zmenila situácia aj vo vedení armády, na najvyššie miesta nastúpili česko-slovenskí generáli a vplyv francúzskej vojenskej misie poklesol. Prvým česko-slovenským náčelníkom hlavného štábu sa stal generál Jan Syrový.
Armáda v 30. rokoch.
Začiatkom 30. rokov sa začala zreteľne meniť bezpečnostná situácia Česko-Slovenska. V Nemecku sa dostal k moci Adolf Hitler, o ktorého expanzívnych zámeroch nebolo pochýb. Česko-slovenská armáda musela na tento stav rýchlo reagovať zásadnými opatreniami, a to aj napriek tomu, že sa svetová ekonomika nachádzala v hospodárskej kríze. Najvyššia rada obrany štátu rozhodla v roku 1934 zrýchliť modernizáciu armády a doplniť výzbroj. Zmeny prinieslo aj menovanie generála Ludvíka Krejčího do čela armády, ktorý urobil množstvo nevyhnutných opatrení. Bola vykonaná reorganizácia a modernizácia armády, opäť zavedená dvojročná základná vojenská služba a začalo sa stavať pohraničné opevnenie. Vojenské výdavky na obranu štátu neustále rástli a vďaka nim prichádzali aj nové pracovné príležitosti pre česko-slovenských občanov.
Česko-slovenská armáda získala v tomto období nové typy zbraní. Bol skonštruovaný nový ťažký guľomet vz. 37, v brnianskej Zbrojovke sa pripravovala výroba prvého česko-slovenského samopalu. Delostrelectvo aj pechota boli vybavené novými húfnicami a kanónmi (napr. 3,7 cm protitankový kanón vz. 37, 10,5 cm hrubý kanón vz. 35 a ďalšie), došlo k značnému nárastu počtu delostreleckých ťahačov, nákladných aj osobných automobilov (napr. Tatra 85, Praga RN, Tatra 57) a motocyklov. Armáda bola vybavená postupne tančíkmi vz.33 a tankmi LT-34 a LT-35, a pripravovala sa výroba moderného tanku LT-38.
Modernizovalo sa aj letectvo, najrozšírenejším stíhacím lietadlom sa stala Avia B.534, najrozšírenejším viacúčelovým lietadlom Letov Š.328. Vo francúzskej licencii bolo vyrábané dvojmotorové bombardovacie lietadlo Aero MB.200. Zo Sovietskeho zväzu boli dodané moderné bombardéry Tupolev SB-2, začali prípravy na ich licenčnú výrobu, ale tá začala až po okupácii. Bola pripravovaná výroba moderných stíhačiek Avia B.35 a Avia B.135.
V roku 1935 uzavrelo Česko-Slovensko spojeneckú zmluvu so Sovietskym zväzom. Reorganizácia Česko-slovenskej armády bola ukončená v roku 1938. V období mieru sa skladala zo 7 veliteľstiev zborov, 17 peších divízií a 4 rýchlych divízií, pričom jej početný stav predstavoval 200 000 mužov. Mobilizačný plán z roku 1936 počítal v prípade vyhlásenia mobilizácie s povolaním 972 747 mužov. Z nich malo byť 718 230 „slovanského“, 192 844 nemeckého a 61 671 maďarského pôvodu. Podiel Slovákov medzi dôstojníkmi predstavoval 3,6 až 5%.
V rokoch 1936 – 1939 sa česko-slovenskí muži v radoch Interbrigády zúčastnili španielskej občianskej vojny na strane republikánov. V máji roku 1938 bola v dôsledku zhoršujúcej sa situácie vyhlásená čiastočná mobilizácia a 23. septembra 1938 v dôsledku mníchovskej krízy všeobecná mobilizácia. Po prijatí podmienok Mníchovskej dohody boli pohraničné oblasti Česko-Slovenska postupne odovzdané Nemecku, Poľsku a Maďarsku. Armáda sa v tomto období podieľala nielen na evakuácii týchto oblastí a zabezpečení nových štátnych hraníc, ale viedla boje najmä s maďarskými polovojenskými jednotkami a s ukrajinskými nacionalistami. K ozbrojeným stretom dochádzalo aj s Nemcami, ktorí si chceli privlastniť viac území, než stanovovala Mníchovská dohoda. K ďalšej reorganizácii už nestačilo dôjsť, pretože české krajiny boli v marci 1939 okupované Nemeckom a vznikol Protektorát Čechy a Morava, na Slovensku vznikol samostatný Slovenský štát.
Česko-slovenskí vojaci počas druhej svetovej vojny.
V marci roku 1939 vznikli rozdielne podmienky pre vojakov z Čiech a Moravy a pre vojakov zo Slovenska. Kým v českých krajinách bola armáda rozpustená a vzniklo iba nepočetné bábkové vládne vojsko, potom na Slovensku došlo k ustanoveniu slovenskej armády, ktorá sa zúčastnila invázie do Poľska aj operácie Barbarossa a následných bojov proti ZSSR. Veľká skupina vojakov z českých krajín, ale aj niektorí slovenskí vojaci, odišli v prvých rokoch po rozbití republiky do zahraničia, kde sa zúčastnili bojov na strane Spojencov. Najprv bojovali proti Nemcom v Poľsku a vo Francúzsku. V roku 1940 sa začali tvoriť zahraničné jednotky v Palestíne, kde vznikol Česko-slovenský peší prápor 11 – Východný, ktorý sa vyznamenal v bojoch o Tobruk a ktorý sa postupne rozrástol na Česko-slovenskú samostatnú obrnenú brigádu. V leteckej bitke o Britániu sa vyznamenali výrazným spôsobom česko-slovenské perute v RAF. V Sovietskom zväze vznikol v roku 1942 1. česko-slovenský samostatný poľný prápor, ktorý sa po bitke pri Sokolove, bitke o Kyjev a účasti v žytomyrsko-berdyčevskej a korsuň-ševčenkovskej operácii rozrástol na 1. česko-slovenský armádny zbor. V ZSSR vznikol aj 1. česko-slovenský samostatný stíhací letecký pluk, ktorý sa časom rozrástol na divíziu, a 2. česko-slovenská paradesantná brigáda, ktorá sa regrutovala najmä zo slovenských vojakov, ktorí padli do sovietskeho zajatia v bojoch na juhovýchodnej Ukrajine. Tieto východné jednotky vstúpili koncom roku 1944 v karpatsko-duklianskej a začiatkom roku 1945 v ostravsko-opavskej operácii na území Česko-Slovenska už ako silná a dobre vyzbrojená armáda. Druhá paradesantná brigáda a samostatný letecký pluk boli nasadené na pomoc Slovenskému národnému povstaniu.
Mnoho česko-slovenských vojakov bolo počas vojny zapojených do domáceho protinacistického odboja alebo pôsobilo v partizánskom odboji ako na území Čiech a Moravy, tak na území Slovenska v Slovenskom národnom povstaní. V roku 1945 sa vojaci aktívne zapojili do májového povstania, ktoré bolo jedným z faktorov zrútenia frontu a rýchleho oslobodenia českých krajín v samotnom konci vojny.
Česko-slovenská armáda v rokoch 1945 – 1954.
Dňa 25. mája 1945 bola schválená "Dočasná organizácia Československej brannej moci", podľa ktorej došlo k reorganizácii Česko-slovenskej armády. Do krajiny sa postupne vracali vojaci, ktorí bojovali proti nacizmu na všetkých frontoch druhej svetovej vojny. Územie Česko-Slovenska bolo rozdelené na štyri oblasti, v ktorých vzniklo postupne 16 peších divízií, ktoré dopĺňal tankový zbor a delostrelecká divízia. Počiatočný optimizmus v plánoch na prestavbu armády bol vystriedaný vytriezvením vyplývajúcim z rozvrátenia povojnovej ekonomiky a z nedostatku ľudských a materiálnych zdrojov. Česko-slovenská armáda bola po vojne poverená vykonávaním odsunu Nemcov a Maďarov, a bola zapojená aj do pomoci v národnom hospodárstve. Vedľa jednotiek Zboru národnej bezpečnosti sa zúčastnila aj bojov proti banderovcom. Po reorganizácii armády v roku 1947 boli znížené stavy a množstvo jednotiek zaniklo. Po februári 1948, kedy sa moci v Česko-Slovensku ujali komunisti, došlo k výrazným zmenám aj v armáde. Z armády bola nútená odísť viac ako polovica dôstojníkov, začalo dochádzať aj k perzekúciám vojakov. V rámci politických procesov boli súdení najmä vojaci, ktorí bojovali počas druhej svetovej vojny na západnom fronte, ale paradoxne dochádzalo aj k stíhaniu niektorých vojakov, bojujúcich na východnom fronte. Armáda sa dostala úplne do moci KSČ a v roku 1950 došlo k zásadnej reorganizácii podľa sovietskeho vzoru. V roku 1951 bola medzi Česko-Slovenskom a ZSSR podpísaná "Dohoda o spôsobe a podmienkach zúčtovania za dodávanú výzbroj a materiál", podľa ktorej poskytol Sovietsky zväz úver vo výške takmer 44 miliónov rubľov na nákup vojenskej techniky, najmä však lietadiel a rádiolokátorov. Došlo k zvýšeniu zbrojenia a zvyšovaniu počtu príslušníkov armády, ktorý po roku 1953 dosiahol 300 000 osôb.
Pre Česko-slovenskú armádu bol v povojnovom období typický stav, kedy sa na území Česko-Slovenska nachádzala rôzna výzbroj, ktorá pochádzala snáď z celej Európy aj USA. Išlo o tanky LT-38, LLT (LT-40), M5 Stuart, Crusader, Challenger, Cromwell, Sherman Firefly, T-70, T-34/76, T-34/85, IS-2, Pz-III, Pz-IV, Panther, Tiger, samohybné delá SU-76, SU-85, ST-38 I, ST-38 II, StuG III, 43M Zrínyi II, SU-100, ISU-152, rôzne typy diel a ich ťahačov, obrnené vozy, automobily či ľahké zbrane.
Česko-slovenské vojenské letectvo disponovalo množstvom lietadiel sovietskeho, britského aj nemeckého pôvodu. Štandardným stíhacím lietadlom v povojnovom období sa stal upravený nemecký Bf 109, vyrábaný pod označením Avia S-199. Prvým prúdovým lietadlom česko-slovenského vojenského letectva bol nemecký Me 262 (pod názvom Avia S-92).
Orientácia na Sovietsky zväz po februárovom prevrate prakticky vyriešila aj smerovanie v zaobstarávaní ďalšej výzbroje. Česko-slovenská armáda začala postupne vyraďovať britské, americké či nemecké tanky a lietadlá a začala sa orientovať buď na výzbroj vyrábanú v ZSSR, na sovietsku výzbroj vyrábanú v licencii v Česko-Slovensku, či na vlastné česko-slovenské zbrane, obrnené vozidlá či dopravné prostriedky. Ak pozemné vojská používali do polovice 50. rokov techniku, ktorá vznikla prakticky počas druhej svetovej vojny, potom v letectve došlo k významnej modernizácii. Do výzbroje boli v tomto období zavedené bojové lietadlá Iliušin Il-10, prúdové stíhačky Jakovlev Jak-23 a Mikojan-Gurevič MiG-15.
V júni roku 1954 sa v Prahe konal X. zjazd KSČ, ktorý konštatoval, že "„Československá armáda sa stala armádou ľudovou, vychovávanou k bezhraničnej oddanosti a láske k ľudovo-demokratickej vlasti“". Názov "Československá armáda" sa tak zmenil na "Československá ľudová armáda".
Česko-slovenská armáda v rokoch 1990 – 1992.
Po zmene režimu, ku ktorej došlo v novembri 1989, nastalo v Československej ľudovej armáde množstvo zmien. Jednou z prvých bolo jej premenovanie na "Československú armádu", ktoré sa uskutočnilo podľa zákona č. 74/1990 Zb. dňa 14. marca 1990. Bola postupne skracovaná vojenská služba, bol prijatý zákon o civilnej službe. Klesol počet profesionálnych príslušníkov armády a v júni 1991 zanikla Varšavská zmluva. V súlade so zmluvou o konvenčných ozbrojených silách v Európe, boli stanovené maximálne počty príslušníkov armády aj ich výzbroje, čím došlo k ich ďalšiemu znižovaniu. V rokoch 1990 – 1991 sa česko-slovenskí vojaci zúčastnili druhej vojny v Perzskom zálive. Na prelome rokov 1991 a 1992 nastala nová reorganizácia armády, ktorá bola reakciou na meniacu sa bezpečnostnú situáciu v Európe. K 31. decembru došlo k zániku Česko-Slovenska, ktoré bolo rozdelené na Česko a Slovensko. V tejto súvislosti došlo aj k rozdeleniu Česko-slovenskej armády na Armádu Českej republiky a Armádu Slovenskej republiky.

</doc>
<doc id="601147" url="https://sk.wikipedia.org/wiki?curid=601147" title="Peter Plavčan">
Peter Plavčan

Prof. Ing. Peter Plavčan, CSc. (* 22. jún 1960, Bratislava) je slovenský univerzitný pedagóg a v rokoch 20162017 minister školstva v tretej vláde Roberta Fica nominovaný SNS, ktorý vo funkcii pôsobil necelé dva roky. V auguste 2017 rezignoval po prevalení podozrení z podvodov s eurofondami na vedu a výskum. Od 1. októbra 2018 pôsobí ako rektor na Vysokej škole Danubius v Sládkovičove. Prezidentka Čaputová ho za rektora vymenovala až 14. novembra 2022.
Život.
Raná kariéra.
Vysokoškolské štúdium absolvoval na Fakulte riadenia (dnes Fakulta hospodárskej informatiky) Ekonomickej univerzity v Bratislave, kde získal inžiniersky titul. Následne v rokoch 19841990 pôsobil v Ústave informácií a prognóz školstva. Od roku 1991 pracoval na ministerstve školstva, kde postupne vykonával funkciu riaditeľa odboru vysokoškolského vzdelávania a generálneho riaditeľa sekcie vysokého školstva, vedy a výskumu, ktorú zastával do roku 2016. V roku 1994 získal vedeckú hodnosť kandidáta vied na Pedagogickej fakulte Univerzity Komenského v Bratislave.
V roku 1997 sa habilitoval na docenta na Univerzite Mateja Bela v Banskej Bystrici. Hodnosť profesor získal na Univerzite Konštantína Filozofa v Nitre v roku 2005 v odbore technológia vzdelávania.
Počas pôsobenia na ministerstve na sekcii vysokého školstva sa zaoberal koordináciou a usmerňovaním vysokých škôl v oblasti riadenia a podieľal sa na formovaní vysokoškolskej politiky.
Popritom Plavčan pôsobil aj ako člen vedeckých rád v Dubnickom technologickom inštitúte, na Pedagogickej fakulte UK v Bratislave a Fakulte manažmentu UK v Bratislave.
Minister školstva.
Do funkcie ministra školstva, vedy, výskum a športu bol vymenovaný 23. marca 2016.
V súvislosti s výstavbou Národného futbalového štadióna prekročil svoju právomoc, keď podpísal dodatok k zmluve o poskytnutí dotácie (0384/2016), ale najmä keď podpísal rozsiahlu a nevýhodnú zmluvu o budúcej kúpnej zmluve s NFŠ, a. s. (0385/2016). Kúpa štadiónu štátom od majiteľa Slovanu Ivana Kmotríka st. však vláda Petra Pellegriniho, vrátane ministerky M. Lubyovej, až do 20. marca 2020, keď podali demisiu. Štadión je teda národný len čiastočne. Prípadná kúpa štadióna by aj bez požadovaného navýšenia bola najväčšou verejnou investíciou do športu v dejinách samostatnej SR od roku 1993.
Zaoberal sa požadovanou reformou školstva a zvyšovaním platov pracovníkov školstva, ktorí pred parlamentnými voľbami v roku 2016 aj po nich protestovali.
V lete 2017 bol kritizovaný za čerpanie fondov Európskej únie v oblasti výskumu a vedy v prospech súkromných subjektov namiesto verejných vysokých škôl či Slovenskej akadémie vied.
Premiér Robert Fico oznámil 16. augusta 2017 plán odvolať ministra z funkcie so slovami: "„Tiene podozrenia pretrvávajú, a preto som nútený požiadať predsedu Slovenskej národnej strany, aby mi predložil návrh na nového ministra školstva, a to v čo najkratšom čase“".
V tejto súvislosti na rozvírenie mediálneho záujmu predseda SNS Andrej Danko „vypovedal koaličnú dohodu“, pretože strana by mohla prísť o post ministra školstva úplne.
Peter Plavčan rezignoval sám 17. augusta 2017, vo funkcii bol do 31. augusta spolu 513 dní. Vedením ministerstva bola poverená ministerka pôdohospodárstva Gabriela Matečná a od 13. septembra 2017 sa novou ministerkou stala Martina Lubyová.
Neskoršie pôsobenie.
Po odvolaní z funkcie ministra bol od 1. novembra 2017 zamestnaný ako interný zamestnanec na Pedagogickej fakulte Univerzity Komenského.
Rektor.
Od 1. októbra 2018 pôsobí ako rektor Vysokej školy Danubius v Sládkovičove. Prezidentka Čaputová ho za rektora vymenovala až 14. novembra 2022, pretože ho vymenovať musela."„Ak kandidát na rektora spĺňa zákonné kritériá, prezidentka nemá inú možnosť ako rešpektovať akademické slobody a zvoleného kandidáta vymenovať do funkcie,“" ako kandidáta na rektora ho aj na ďalšie funkčné obdobie zvolila správna rada školy. "„Keďže Peter Plavčan všetky zákonné náležitosti na funkciu rektora spĺňa, prezidentka ho na základe rozhodnutia správnej rady vymenovala do funkcie,“" uzavrel hovorca Martin Strižinec.
Kritika.
Profesor.
Akademickú hodnosť profesora kritizoval v apríli 2016 Miroslav Beblavý, pretože vtedajšiemu ministrovi chýbali medzinárodne uznávané vedecké práce. V databáze Scopus nemal Peter Plavčan žiadny záznam a v databáze ISI Web of Science má iba jednu karentovanú publikáciu.
Kauza prostriedkov pre vedu.
Ako prvý verejne kritizoval rozdeľovanie prostriedkov na vedu majiteľ firmy Prefa Alfa zo Žiliny František Zvrškovec. Za dôvod neúspechu žiadosti o dotáciu z eurofondov označil fakt, že odmietol jednému z hodnotiteľov (Peter Klamo je členom Rady vlády Slovenskej republiky pre vedu, techniku a inovácie a taktiež je generálnym riaditeľom Výskumného ústavu zváračského) zaplatiť takzvané všimné.
V auguste 2017 Peter Plavčan kritizovaný za netransparentné prideľovanie nenávratných finančných prostriedkov na vedu a výskum, ktoré realizovalo jeho ministerstvo zvolal tlačovú konferenciu. Kauza sa týkala výziev vyhlásených ministerstvom na predkladanie žiadostí o nenávratné finančné príspevky z "Operačného programu Výskum a Inovácie", spolufinancovaného zo štrukturálnych fondov Európskej únie. Prvá výzva bola vyhlásená na priemyselné výskumno-vývojové centrá (finančný príspevok vo výške 17 mil. eur) a druhá na dlhodobý strategický výskum (do výšku 40 mil. eur).
Z projektov predložených slovenskými univerzitami a Slovenskou akadémiou vied v dlhodobom strategickom výskume neuspel žiaden. Toto viedlo k otvorenému listu rektorov a spustilo mediálnu pozornosť spochybňujúcu transparentnosť výberového procesu schvaľovania žiadostí o nenávratný finančný príspevok v predmetných výzvach. Ministerstvo odmietlo na žiadosť médií zverejniť zoznam úspešných žiadateľov. "Týždenník Trend" zverejnil 13. augusta 2017 zoznam úspešných (nevyradených) projektov, ktorý získal zo systému ITMS 2014. Boli na ňom 4 príspevkové organizácie – Centrum vedecko-technických informácií, Slovenská agentúra životného prostredia, Národné lesnícke centrum, Národná agentúra pre sieťové a elektronické služby a vo zvyšku už len súkromné subjekty. Tieto subjekty získali nenávratné finančné príspevky vo výške celkovo 146,3 mil. eur.
Denník SME následne zverejnil článok, v ktorom uviedol, že úspešných uchádzačov môže byť až 19. Plavčan po medializácii kauzy prisľúbil, že hodnotenie projektov preverí. Aj keď odmietal vážny problém, výzvu na čerpanie eurofondov vyhlásil nanovo. Vo výzve na priemyselné výskumno-vývojové centrá po zverejnení úspešných žiadateľov vystúpili médiá a predstavitelia opozície s tvrdeniami, že sa medzi prijímateľmi nachádzajú tzv. schránkové spoločnosti, čo viedlo k začatiu preverovania výberového procesu políciou.
Európska komisia v reakcii na dianie na Slovensku v auguste 2017 oznámila, že pozastavuje platby zo štrukturálnych fondov EÚ v štyroch výzvach vrátane výzvy na dlhodobý strategický výskum.
Študentský pôžičkový fond.
Slavia Capital a zdravotná starostlivosť.
V auguste 2016 (po druhýkrát, až po jeho nástupe do funkcie minister školstva) bratislavskej krajská prokuratúra poverila policajného vyšetrovateľa preskúmať podozrenie z trestného činu porušovania povinnosti pri správe cudzieho majetku v študentských pôžičkových fondoch. Zákon mal byť porušený dvoma opatreniami bývalého vedenia fondov, súčasťou ktorého bol aj Plavčan. V prvom prípade ide o pôžičku fondu vo výške 5,5 milióna eur investičnej skupine Slavia Capital, v ktorej práve v tom čase pôsobila Plavčanova manželka Viera. Ďalšie pochybnosti vyvoláva aj platenie kompletnej zdravotnej starostlivosti za desiatich zamestnancov fondu vrátane ich rodín, ktoré vyšlo štát na takmer 8 800 eur.
Odmeny.
Opozícia chcela Plavčana odvolať už po dvoch týždňoch po tom, čo v marci 2016 nastúpil do funkcie. Poukázala na kauzu z roku 2011, keď získal vyše 38-tisíc eur na odmenách počas pôsobenia v rade Študentského pôžičkového fondu, pričom pôsobil v neplatenej čestnej funkcii. Plavčan v novembri 2011 peniaze vrátil.
Ešte pod vedením Ľubomíra Zburína vyplácal fond štedré odmeny členom rád fondu, hoci to boli len čestné funkcie. Funkcionári si za šesť rokov takto rozdelili viac ako 230-tisíc eur. Plavčan bol jedným z čestných členov rady fondu, ktorí dostávali sporné odmeny. V jeho prípade to bolo od roku 2005 takmer 39-tisíc eur. Peniaze Plavčan vrátil ako prvý ešte v roku 2011. Podľa člena rady fondu a riaditeľa Transparency International Slovensko Gabriela Šípoša sa na vzájomnom vyplácaní odmien podieľali riaditeľ a členovia rád, čím bol systém kontroly radami nefunkčný. Podozrivé odmeny vyplácali vo fonde podľa Rady fondu až do júla 2011. Finančnú odmenu dostalo celkom 18 osôb, prevažne zástupcov vysokých škôl ale aj vtedajší zamestnanci ministerstva školstva Peter Plavčan, Ľubica Škvarková či Jaroslav Juriga.
Nerealizovanie reformy (Učiace sa Slovensko).
Ministerstvo školstva 15. marca 2017 zverejnilo Národný program rozvoja výchovy a vzdelávania „Učiace sa Slovensko“, ktorý sa mal stať východiskom pre uskutočnenie zásadnej reformy školstva. Dokument vznikol na základe téz pre oblasť regionálneho a vysokého školstva, ktoré tím expertov predložil na pripomienkovanie v októbri a novembri 2016. Počas dvoch mesiacov verejného pripomienkovania k materiálu prišlo takmer 4 000 pripomienok, ktoré boli vyhodnotené a po diskusii boli akceptované alebo čiastočne akceptované a premietnuté do výslednej verzie dokumentu. V septembri 2017 spracovali autori finálnu verziu materiálu "Učiace sa Slovensko", ktorý poslúžil ako jedno zo základných východísk pre samotný "Národný program rozvoja výchovy a vzdelávania" na roky 20182027. O polroka neskôr v októbri 2017 nová ministerka Lubyová oznámila, že išlo len o autorský dokument a v podobe, v ktorej sa nachádza, sa nedá predložiť na schválenie vládou. Podľa nej nemá rozpočet ani časový rámec a je potrebné ho dopracovať. Čo sa doteraz neudialo.
Namiesto reformou Plavčan menil školstvo, podľa niektorých kritikov, cez neodborné návrhy. Chcel napríklad vrátiť do škôl brannú výchovu či zakazoval deťom písať iným písmom, ako je jedno štátom uznané – spojité písmo.

</doc>
<doc id="601148" url="https://sk.wikipedia.org/wiki?curid=601148" title="G20">
G20

G20 (iné názvy: G-20, Skupina 20) je skupina najväčších ekonomík sveta predstavovaná ministrami financií a guvernérmi centrálnych bánk, t. j. členmi 19 štátov a Jednotného vnútorného trhu Európskej únie. Na pravidelných schôdzkach sa schádzajú aj najvyšší predstavitelia ich exekutívy - predsedovia vlád alebo hlavy štátov. Celkovo ekonomiky G20 predstavujú 85 % svetového hrubého domáceho produktu, 80 % medzinárodného obchodu a dve tretiny svetovej populácie.
Od roku 2008 sa skupina stretávala raz za šesť mesiacov. 26. až 27. júna 2010 sa uskutočnilo zasadnutie v Toronte a zatiaľ posledné stretnutie prebehlo 7. a 8. júla 2017 v Hamburgu. Od roku 2011 sa frekvencia stretnutí znížila na jeden rok. Posledne stretnutie skupiny po pandemii Covid 19 bolo 7-8.7.2022 na Bali v Indonezii. Rusky minister zahranicnych veci nebol vitany a predcasne odisiel. Na zasadnutí v Pittsburghu bolo dohodnuté, že G20 sa stane hlavným koordinátorom svetovej ekonomiky namiesto G8.
Bývalý francúzsky prezident Nicolas Sarkozy v roku 2010 navrhol zriadenia stáleho sekretariátu G-20. Jeho sídlom by sa mohol stať Paríž alebo Soul. Tento návrh podporila Čínska ľudová republika a Brazília, proti boli Japonsko a Taliansko. Južná Kórea predložila alternatívny návrh so zavedením "kybernetického sekretariátu".

</doc>
<doc id="601149" url="https://sk.wikipedia.org/wiki?curid=601149" title="G-20">
G-20



</doc>
<doc id="601150" url="https://sk.wikipedia.org/wiki?curid=601150" title="Skupina 20">
Skupina 20



</doc>
<doc id="601151" url="https://sk.wikipedia.org/wiki?curid=601151" title="Agasias (syn Dósithea)">
Agasias (syn Dósithea)

Agasias () bol grécky sochár v 2. storočí pred Kr.
Agasias, syn Dósithea z Efezu, bol sochár činný približne v 2. polovici 2. storočia pred Kr. Jeho jediným zachovaným dielom je takzvaný "Borgheský zápasník" (uvádzaný aj ako Borgheský gladiátor), ktorý sa v súčasnosti nachádza v Musée du Louvre. Patrí medzi niekoľko najkrajších mramorových sôch, dokončovaných jedine kovovým dlátom, bez hladenia povrchu.
Nenásytný cisár Nero si dal z Grécka odviesť toľko sôch, koľko sa mu zachcelo. Pausanias uvádza, že len Delfy pripravil o päťsto bronzových sôch. Podľa nemeckého znalca antického umenia J. J. Winckelmanna je možné, že medzi tými sochami bol aj Borgheský zápasník od Agasia z Efezu, lebo ho v roku 1611 objavili neďaleko Nettuna v prímorskom letovisku Antium, v rodisku Nera a jeho vily, na výzdobu ktorej cisár vynaložil veľké prostriedky.
Od antických autorov o tvorcovi tejto sochy, síce nemáme správ, ale samotné dielo je dokladom jeho geniality. Socha predstavuje bojovníka v prudkom pohybe. Je to už dospelý muž v plnom rozkvete síl, jeho svalnaté telo nesie stopy života naplneného tvrdou prácou. Na tvári je badateľné, že nie je idealizovaná, ale vytvarovaná pravdivo podľa prírody.
Agasiovo autorstvo potvrdzuje nápis, ktorý sa nachádza v spodnej časti tohto diela:
- text v starogréčtine

</doc>
<doc id="601153" url="https://sk.wikipedia.org/wiki?curid=601153" title="Majstrovstvá Európy III. divízie v pozemnom hokeji 2017">
Majstrovstvá Európy III. divízie v pozemnom hokeji 2017

Majstrovstvá Európy III. divízie v pozemnom hokeji 2017 bol v poradí 7. turnaj majstrovstiev Európy III. divízie v pozemnom hokeji mužov a žien. Bolo to tretie najvyššie kontinentálne podujatie v pozemnom hokeji v roku 2017, ktoré organizuje Európska federácia pozemného hokeja (EHF). Konalo sa v dňoch od 30. júla5. augusta 2017 v meste Sveti Ivan Zelina, v Záhrebskej župe, v Chorvátsku, za účasti 7 mužských a 5 ženských tímov. Spoločné podujatie mužov a žien sa v III. divízii uskutočnilo prvýkrát. Chorvátsko bolo organizátorom III. divízie európskeho šampionátu štvrtýkrát, predtým hostilo ženský turnaj v roku 2007, mužský turnaj v roku 2009 (oba v Záhrebe) a ženský turnaj v roku 2015 (v Sveti Ivan Zelina). Zápasy sa odohrali na štadióne Gradski stadion Zelina, ktorý má kapacitu 1 000 divákov a ktorý je domovským štadiónom miestneho futbalového klubu NK Zelina. 
Najlepšie 2 družstvá postúpili do II. divízie majstrovstiev Európy v roku 2019. Víťazom mužského turnaja sa stalo , v ženskej vyhralo . 
Kvalifikované družstvá.
 Číslo udáva umiestnenie vo svetovom rebríčku FIH k júlu 2017.
 Číslo udáva umiestnenie vo svetovom rebríčku FIH k júlu 2017.

</doc>
<doc id="601170" url="https://sk.wikipedia.org/wiki?curid=601170" title="Zoznam kníh série Horizonty">
Zoznam kníh série Horizonty

Toto je zoznam kníh série Horizonty. Horizonty je knižná séria z vydavateľstva Slovart na Slovensku, preložená z francúzskeho originálu (zbierka "Découvertes Gallimard"), ktorý v roku 1986 vyšiel v parížskom vydavateľstve Gallimard.

</doc>
<doc id="601173" url="https://sk.wikipedia.org/wiki?curid=601173" title="Mazácký Grúnik">
Mazácký Grúnik

Mazácký Grúnik je prírodná rezervácia ev. č. 237 neďaleko obce Ostravice v okrese Frýdek-Místek. Oblasť spravuje AOPK ČR Správa CHKO Beskydy.
Ochrana.
Predmetom ochrany sú fragmenty ekosystému prirodzeného karpatského lesa jedľobukového a smrekobukového lesného vegetačného stupňa s bohatou diverzitou rastlinných aj živočíšnych druhov na geomorfologicky členitom úbočí Lysej hory a Čupelu v Moravsko-sliezských Beskydoch. Poslaním rezervácie je tiež umožniť prirodzené procesy v lesnom prostredí.

</doc>
<doc id="601175" url="https://sk.wikipedia.org/wiki?curid=601175" title="Olga Kurylenko">
Olga Kurylenko

Olga Kostjantyvna Kurylenková (ukr. Ольга Костянтинівна Куриленко, * 14. november 1979, Berďansk, Sovietsky zväz, dnes Ukrajina) je francúzsko-americká herečka a modelka ukrajinského pôvodu. Zviditeľnila sa úlohami vo filmoch ako "" (2008), "Sedem psychopatov" (2011), "Oblivion : Nevedomí" (2013), "Novembrový muž" (2015), "Momentum" (2015). Tiež pomáha znevýhodneným rodinám z Ukrajiny.
Detstvo a mladosť.
Narodila sa v ukrajinskom meste Berdyansk, vo vtedajšom Sovietskom zväze. Vyrastala v neúplnej rodine s matkou a babičkou, jej rodičia sa krátko po jej narodení rozviedli. V detstve žila vo veľmi skromných podmienkach. 
Kariéra.
Modeling
V jej trinástich rokoch, sa vybarala s jej mamou na výlet do Moskvy. Na stanici metra si ju vtedy všimol skaut istej modelingovej agentúry a prakticky okamžite jej ponúkol zmluvu. Zo začiatku sa to jej mame nepozdávalo, no neskôr prikývla. Súčasťou zmluvy boli tiež lekcie modelingu, hodiny klavíra, tanca a herectva. V jej šestnástich rokov, sa presťahovala do Paríža, kde s nemala o prácu núdzu. Objavila sa na obálkach časopisov ako "Glamour", "Elle", "Madame Figaro", "Marie Claire", či vo francúzskej verzií Vogue. Tiež ponúkla svoju tvár reklamnej agentúre Lejaby. Istý čas bola tiež modelkou Roberta Cavalliho a Kenza, objavila sa tiež v katalógu Victoria's Secret. Vystupovala na obálkach ukrajinského vydania časopisu Maxim z decembra 2008 a obálke z februára 2009. 
Herectvo
Jej filmová kariéra sa začala vo Francúzsku v roku 2005. Získala cenu certifikátu excelentnosti na Medzinárodnom filmovom festivale v Brooklyne v roku 2006 za jej predstavenie vo filme "L'Annulaire". V rovnakom roku účinkovala vo filme "Paríž milujem ťa" spolu s francúzskymi a americkými hviezdami ako príklad herci Gérard Depardieu a Elijah Wood. V roku 2007 si zahrala v akčnom filme "Hitman" spolu s Timothy Olyphantom. Menšiu úlohu mala v akčnom thrilleri "Max Payne" spolu s americký hercom Markom Wahlbergom. Zatiaľ jej najslávnejšia úloha bola "Bond girl" Camille Montes vo filme "James Bond, Quantum of Solace" z roku 2008. V roku 2011 si zahrala hlavnú úlohu v dráme "Krajina zabudnutia" ktorá poukazuje na udalosti z roku 1986 z Černobyľa. Zahrala si jednu z hlavných úloh vo filme "Na úteku" s Aaronom Eckahrtom. V roku 2012 sa objavila v romantickej dráme "K zázraku" (To the Wonder) ktorí hovorí o manželoch ktorí spolu už nie sú šťastný, tak hľadajú šťastie u iných parterov. V roku 2013 si zahrala spoločne s Tomom Cruisom v akčnom filme "Oblivion: Nevedomí". V roku 2014 si zahrala v turecko-americkej dráme "Cesta nádeje" a v rovnakom roku sa predstavila ako Alice Fournier, ktorá je zároveň hlavným predmetom špionážneho thrillera "Novembrový muž". V roku 2015 sa objavila vo filme "Momentum". V roku 2017 sa objaví v dráme "The Death of Stalin" a čínsko-americkom spracovaní "Empires of the Deep" kde má jednu z hlavných postáv. 
Súkromný život.
V roku 2001 získala francúzske občianstvo, keď sa vydala za francúzskeho módneno fotografa Cedrica van Mola. Manželstvo im vydržalo štyri roky a pár sa v roku 2005 rozviedol. V roku 2006 si vzala podnikateľa Damiena Gabrielleho, ale manželstvo skončilo v rozvodom koncom roka 2007. V roku 2009 sa presťahovala do Londýna. S partnerom Maxom Benitzom majú jedného syna, Alexandra Maxa Horatia, narodeného 3. októbra 2015. Je filantropka, ktorá sa venuje práci pre znevýhodnených a zameriava sa na deti vo svojej rodnej Ukrajine. Starosta ukrajinského mesta Berďansk navrhol pomenovanie ulice jej menom. 
Dňa 15. marca 2020 oznámila že sa dala testovať na vírus COVID-19 a výsledky boli pozitívne.

</doc>
<doc id="601183" url="https://sk.wikipedia.org/wiki?curid=601183" title="Železničná trať Počkaj – Baňa Lucia">
Železničná trať Počkaj – Baňa Lucia

Železničná trať Počkaj – Baňa Lucia je zrušená trať, ktorá vznikla na konci 19. storočia ako odbočka z trate Moldava nad Bodvou – Medzev.
Vznik.
V roku 1255 získal premonštrátsky kláštor v Jasove banské oprávnenie. Ťažila sa tu železná ruda, ktorá sa spracovávala v okolitých hámroch poháňaných vodou. V 19. storočí boli na svahoch údolia rieky Bodva objavené nové náleziská železnej rudy, ale kvôli ich odľahlosti sa o ich ťažbu nikto nezaujímal.
V roku 1889 bola udelená koncesia pre výstavbu trate Barca – Turňa nad Bodvou, ktorá bola otvorená 12. októbra 1890. Na jar 1891 bola založená banská osada Baňa Lucia a v roku 1892 bola otvorená prvá štôlňa.
V roku 1893 bola vydaná koncesia pre výstavbu železničnej trate Moldava nad Bodvou – Medzev s odbočkou Počkaj – Baňa Lucia. Výstavba začala 26. augusta 1893. V roku 1894 boli obidve trate uvedené do prevádzky. V roku 1896 bola dokončená železničná trať "Turňa nad Bodvou – Sajóecseg" a tým bolo budovanie železničnej tratí v regióne ukončené.
Majiteľom týchto tratí bola spoločnosť "Kassa-Tornai helyi érdekű vasut" (Akciová spoločnosť Miestna železnica Košice – Turňa).
Prevádzka.
Na železničnej trati Počkaj – Baňa Lucia premávali od začiatku len nákladné vlaky, a to až do 1. októbra 1901, kedy po nej prešiel prvý zmiešaný vlak, ktorý umožňoval aj prepravu cestujúcich v jednom vozni III. triedy. Preprava osobných osôb zmiešaným vlakom skončila v roku 1909 z toho dôvodu, že zmiešaný vlak pri poklese ťažby nebol potrebný každý deň a v tom prípade by musel ísť len osobný vozeň, čo by nebolo ekonomicky výhodne.
V roku 1938 sa vplyvom Prvej Viedenskej arbitráže trať ocitla na území Maďarska. Maďarská strana na trati v roku 1943 opätovne prevádzkovala dva páry zmiešaných vlakov.
V roku 1945 sa trať vrátila do rúk Československa. Od roku 1946 bola obnovená osobná doprava a od roku 1948 sa tu na osobných vlakoch objavovali motorové vozne. Vlaky premávali na trase Moldava nad Bodvou – Počkaj – Baňa Lucia – Počkaj – Medzev a späť a slúžili aj pre dopravu detí z osady pre cestu do školy v Medzeve až do roku 1969.
Zánik.
V roku 1969 bolo ložisko v Bani Lucia vyčerpané a trať nasledujúce dva roky slúžila pre odvoz demontovaného banského zariadenia.
Na sklonku prevádzky boli na osobné vlaky nasadzované motorové vozne M 131.1.
Odbočka Počkaj – Baňa Lucia bola oficiálne zrušená 1. júla 1973. Koľaje odbočky zarastali až do polovice 90. rokov 20. storočia, kedy došlo k ich demontáži.
Dňa 2. februára 2003 bola zastavená osobná doprava aj na trati Moldava nad Bodvou – Medzev, ale dodnes slúži trať aspoň pre odvoz dreva zo staníc Medzev a Počkaj.

</doc>
<doc id="601184" url="https://sk.wikipedia.org/wiki?curid=601184" title="Železničná trať Kvetoslavov – Šamorín">
Železničná trať Kvetoslavov – Šamorín

Železničná trať Kvetoslavov - Šamorín je zrušená trať vybudovaná v roku 1915, ktorá merala 4,62 km.
Vznik.
Železničná stanica Kvetoslavov sa stala odbočnou pre trať do Šamorína v roku 1915. Pri tejto príležitosti bola stanica rozšírená a vybudované tu boli studne pre čerpanie vody do parných rušňov. Keďže počas výstavby trate prebiehala 1. svetová vojna, na jej výstavbe sa podieľali aj vojenskí zajatci. Koncesiu pre výstavbu železničnej trate zo stanice Kvetoslavov do stanice Šamorín vydalo MO výnosom 31948 z roku 1915, pričom koncesionárom bola obec Šamorín. Celkové náklady na výstavbu dosiahli 530 tisíc korún. Trať mala v cestovných poriadkoch číselno-písmenové označenie napr. 31c, alebo 37c.
Prevádzka.
Prevádzka na železničnej trati Kvetoslav-Šamorín bola začatá 23. novembra 1915. Železničná trať nebola postavená samoúčelne, ale slúžila predovšetkým priemyslu v Šamoríne. Zo stanice viedlo viacero vlečkových koľají do tunajších priemyselných a poľnohospodárskych podnikov. Okrem toho tu chodilo aj dosť osobných vlakov, čo potvrdzujú cestovné poriadky z viacerých rokov. Jej trasa viedla rovinatým terénom, kde najväčší spád neprekročil 2%. Bola dlhá 4,62 km a okrem niekoľkých nechráneních priecestí tu neboli vybudované žiadne významné stavby ako mosty, priepusty či násypy. V stanici Šamorín sa nachádzala výpravná budova, sklad, skládka uhlia, rušnová remíza s vodárňou a vlečka do parného mlyna.
Zánik.
Rozvoj automobilovej dopravy znamenal aj pre túto krátku trať definitívny koniec. Nevýhodou bolo tiež, že do stanice v Kvetoslavove bola trať zaústená do západného zhlavia, čím do Bratislavy vytvárala úvrať.
Osobná doprava bola na trati zastavená dňa 27. mája 1979. Nákladná doprava bola zrušená v roku 1999. Neskôr, v roku 2001, bola trať úplne zrušená v rámci "Projektu transformácie a reštrukturalizácie Železníc SR" z roku 2000. Počas rekonštrukcie stanice Kvetoslavov na jeseň 2011 bola na záhlaví smer Bratislava-Nové Mesto odstránená nepoužívaná výhybka a tým trať definitívne zanikla. Dnes pokračuje zarastené teleso trate cez obec až ku ulici Ružová, za ktorou teraz prebieha výstavba cyklochodníka.

</doc>
<doc id="601185" url="https://sk.wikipedia.org/wiki?curid=601185" title="Železničná trať Lučenec – Halič">
Železničná trať Lučenec – Halič

Železničná trať Lučenec – Halič je zrušená trať na Slovensku vybudovaná začiatkom 20. storočia.
Vznik.
O výstavbu miestnej železnice bol záujem už koncom 19. storočia, keď sa o to pokúšal Ján Forgách. Výstavba sa však nerealizovala. Povolenie v roku 1904 získala spoločnosť Lokálnej železnice lučeneckého regiónu. Koncesiu na výstavbu vydanú MO č. 480001/906.VII.3 nakoniec získal podnikateľ Ignác Armin Pallós z Budapešti. Koncesia určovala trasu trate a povinnosť postaviť vlečku do továrne na výrobu plechu a smaltovne Juraja Rakottyaiho a synovia, do liehovaru Herzog a Kohn a do textilky v Haliči, v ktorej sa vyrábalo súkno. Dňa 14. júla 1906 sa konalo valné zhromaždenie Lokálnej železnice Lučenec – Halič (Losoncz – Gácsi helyi érdekű vasút részvény tarsaság).
Prevádzka.
Doprava na trati sa začala 19. decembra 1906. Bola vedená rovinou a bola budovaná na maximálnu rýchlosť , stúpanie 15 % a najmenší polomer oblúka . Stavebná dĺžka trate bola , prevádzková . Prevádzku na trati zabezpečovali MÁV. Na trať boli postupne napojené viaceré vlečky, v roku 1912 v to bola vlečka Parného mlyna a v roku 1916 v vlečka továrne na poľnohospodárske stroje v Lučenci. Po vypuknutí prvej svetovej vojny v 1914 bola vybudovaná odbočka z priemyselnej koľaje liehovaru pre účely vojska a vojenskej nemocnice. Počas druhej svetovej vojny bola trať poškodená, po rekonštrukcii ju odovzdali do prevádzky 9. novembra 1945. Prevádzku na trati zabezpečovali parné rušne MÁV radu 377 (po roku 1918 ČSD rad 310.4). Neskôr tu v osobnej doprave jazdili motorové vozne.
Zánik.
Narastajúca cestná doprava prebrala postupne prepravu tovarov a cestujúcich. Nízke prepravné výkony boli hlavným dôvodom, že 28. mája 1967 na trati zastavili osobnú dopravu a následne 1. júna 1967 aj nákladnú dopravu. V prevádzke zostali len koľaje v Lučenci, ktoré slúžili ako vlečky tamojšiemu priemyslu. Okresný národný výbor v Lučenci na žiadosť ČSD nariadením č. 460/1976 uložil Riaditeľstvu slovenských železníc v Bratislave likvidáciu železničnej trate.
Zastávky.
Lučenec
Lučenec - tržište
Ľadov, Ľadovo, Lučenec - zastávka 
Halič pri Lučenci
Zdroj.
zeleznicne.info - dostupné online

</doc>
<doc id="601186" url="https://sk.wikipedia.org/wiki?curid=601186" title="Pápežská akadémia vied">
Pápežská akadémia vied

Pápežská akadémia vied (lat. "Pontificia Academia Scientiarum") je prestížna vedecká organizácia, ktorú založil v roku 1936 pápež Pius XI. (* 1857† 1939). Súčasným prezidentom je Werner Arber (od roku 2011). Patronát nad akademikmi drží pápež, napriek tomu je výskum vykonávaný bez obmedzenia, nezávisle od štátu.
Pápežská akadémia vied sídli vo Veľkej aule, pristavanej v roku 1936 k Letohrádku Pia IV. vo Vatikánskych záhradách. Vykonáva výskum najmä v odbore matematiky, fyziky a iných prírodných vied a venuje sa štúdiu príslušných epistemologických problémov. Dôležitá je tiež podpora medziodborovej spolupráce. Členmi akadémie sú najuznávanejší vedci 20. storočia z rôznych krajín sveta, veľakrát držitelia Nobelovej ceny.
Dejiny.
Súčasná Pápežská akadémia vied nadväzuje na "Accademia dei Lincei" (Pápežskú akadémiu rysov), ktorú založil v Ríme v roku 1603 pápež Klement VIII. (* 1536† 1605) a Federico Cesi (* 1585†1630). Ide o druhú vedeckú akadémiu na svete (po Academia Secretorum Naturae v Neapole, ktorá však bola obvinená z čarodejníctva a roku 1578 na príkaz pápeža Pavla V. zrušená). Federico Cesi usiloval o uplatnenie pozorovaní, experimentov a induktívnej metódy. Názov akadémie bol odvodený z latinského výrazu pre rysa, ktorý má veľmi dobrý zrak. Práve tak dobrú pozornosť mali akademici venovať výskumu. Členom bol aj Galileo Galilei (* 1564† 1642). Accademia dei Lincei pôsobí dodnes ako samostatná inštitúcia. 
V roku 1847 Pius IX. (17921878) v nadväznosti na pôvodnú organizáciu založil Accademia Pontificia dei Nuovi Lincei (Pápežskú akadémiu nových rysov). Tú obnovil Pius XI. v roku 1936 ako súčasnú Pápežskú akadémiu vied. 
Aktivity.
Členovia akadémie pracujú nezávisle na národnosti, politike a náboženstve. Ich hlavným záujmom je objektívne vedecké poznanie, prístupné nielen pre Vatikán, ale aj pre širokú odbornú verejnosť. Vedci pracujú v oblasti fyziky, astronómie, chémie, vedy o zemi a prírodnom prostredí, biológie, matematiky, aplikovaných vied, filozofie a dejín vedy. Výsledky výskumu sú zverejňované v štyroch publikačných radoch - Acta, Scripta varia, Documenta a Commentarii.
V súčasnosti výskum zahŕňa šesť hlavných oblastí:
Členovia akadémie.
Akadémia má osemdesiat stálych, doživotne vymenovaných členov. Pôvodne bolo akademikov sedemdesiat, ale pápež Ján Pavol II. ich počet v roku 1996 zvýšil. Zbor dopĺňa niekoľko čestných členov a členovia „dočasní“. Dočasní členovia sú menovaní z titulu svojho úradu a sú nimi kancelár Akadémie, riaditeľ Vatikánskeho observatória, prefekt Vatikánskej knižnice a prefekt Vatikánskeho apoštolského archívu.
Noví členovia sú vyberaní zborom akademikov na základe vedeckého významu ich výskumov a s prihliadnutím na ich morálne postoje, bez ohľadu na rasu alebo náboženské vyznanie. Vybraných kandidátov potom oficiálne menuje pápež.
V čele Pápežskej akadémie vied stojí prezident, ktorého z radov akademikov menuje na štvorročné funkčné obdobie pápež po odporúčaní sedemčlennej Akademickej rady a kancelára.
Súčasní členovia.
Zoznam členov k roku 2011:

</doc>
<doc id="601189" url="https://sk.wikipedia.org/wiki?curid=601189" title="Gimel">
Gimel

Gimel (symbol ג, hebrejsky גִמֶל, גימל) je tretie písmeno hebrejskej abecedy. Vychádza z fenického písma, kde ho predstavuje rovnomenné písmeno .
Slovo Gimel (dnes skôr používaný výraz gamal) znamená v hebrejčine doslova „ťava“.
V tradičnej hebrejčine sa písmeno Gimel vykladá ako písmeno ו (vav), ktorý stráži svojho menšieho druha י (jód). Gimel je teda vykladaný ako pomoc jedného človeka druhému.
Zvuková podoba.
V modernej hebrejčine sa číta ako znelo velárna ploziva (g, IPA 110). Ďalej je možné použiť Gimel s apostrofom ג', ktorý vyjadruje hlásku "dž" (napr. ג'ז - "džez").
Miesto v systéme hebrejských číslic.
V systéme hebrejských číslic má číselný význam zodpovedajúci našej číslici 3.
Význam v matematike.
Funkcia Gimel je pojem z teórie množín, ktorý tematicky patrí do kardinálnej aritmetiky.

</doc>
<doc id="601194" url="https://sk.wikipedia.org/wiki?curid=601194" title="Tunel pod Homôľkou">
Tunel pod Homôľkou

Tunel pod Homôľkou alebo Slavošovský tunel je nedokončený tunel na nedostavanej železničnej trati z Revúcej do Slavošoviec, na pomedzí okresov Revúca a Rožňava.
Jeho celková dĺžka je 2 401 metrov, pričom mal prekonávať hrebeň Revúckej vrchoviny medzi údolím riek Muráň a Štítnik masívom Homôľky ().
Stavba.
Tunel bol naprojektovaný v období po Viedenskej arbitráži, keď niektoré južné časti Gemera vtedajšieho vojnového Slovenska neboli prístupné po železnici, v rámci projektu takzvaných Gemerských spojok. Tunel sa začal stavať v roku 1941 a prerazený bol v apríli 1944, krátko pred vypuknutím SNP. Práce boli načas prerušené, no pokračovalo sa až do roku 1949, keď sa výstavba trate ukončila. Prvotná potreba zabezpečiť železničné spojenie Gemerom po ukončení II. svetovej vojny a vrátení hraníc do pôvodnej podoby pominula, čím sa stratila aj potreba budovania Gemerských spojok.
Súčasnosť.
Lokalita slavošovského portálu je vybavená táboriskom a atrakciami pre rodiny s deťmi. Tunel je voľne priechodný. Vedie cezeň oficiálna cyklotrasa. V poslednej dobe sa z neho stáva obľúbená turistická atrakcia.

</doc>
<doc id="601197" url="https://sk.wikipedia.org/wiki?curid=601197" title="Majstrovstvá Európy IV. divízie v pozemnom hokeji mužov 2017">
Majstrovstvá Európy IV. divízie v pozemnom hokeji mužov 2017

Majstrovstvá Európy IV. divízie v pozemnom hokeji 2017 bol v poradí 7. turnaj majstrovstiev Európy IV. divízie v pozemnom hokeji mužov. Bolo to štvrté najvyššie kontinentálne podujatie v pozemnom hokeji v roku 2017, ktoré organizuje Európska federácia pozemného hokeja (EHF). Konalo sa v dňoch od 31. júla5. augusta 2017 v meste Lipovci, v regióne Prekmurie, v Slovinsku, za účasti 5 tímov. Slovinsko bolo organizátorom IV. divízie európskeho šampionátu druhýkrát, predtým hostilo toto podujatie v roku 2007, v Predanovci. Zápasy sa odohrali na ihrisku "Igrišče HK Lipovci", na ktorom hrá svoje domáce zápasy popredný slovinský klub pozemného hokeja HK Lipovci. 
Najlepšie 2 družstvá postúpili do III. divízie majstrovstiev Európy v roku 2019. Víťazom turnaja sa stal .
Kvalifikované družstvá.
 Číslo udáva umiestnenie vo svetovom rebríčku FIH k júlu 2017.

</doc>
<doc id="601198" url="https://sk.wikipedia.org/wiki?curid=601198" title="Slavošovský tunel">
Slavošovský tunel



</doc>
<doc id="601204" url="https://sk.wikipedia.org/wiki?curid=601204" title="Pasáž">
Pasáž

Pasáž môže byť:

</doc>
<doc id="601208" url="https://sk.wikipedia.org/wiki?curid=601208" title="Žerucha peruánska">
Žerucha peruánska

Žerucha peruánska ("Lepidium meyenii") je dvojročná bylina z rodu žerucha, ktorá sa prirodzene vyskytuje v juhoamerických peruánskych Andách. Pestuje sa kvôli buľve a používa sa prevažne ako koreňová zelenina a liečivá rastlina. Často sa označuje pojmom "maca" či "maca peruánska".
Opis.
Veľkosť, rast a rozmery macy sú podobné tým reďkoviek a riep, s ktorými je príbuzná. Zelená vrchná časť rastliny je spravidla krátka a opretá o zem. Tvorí ju listová ružica s 12 až 20 listami a redukovanou hlavnou stonkou. Listy prejavujú znaky dimorfizmu, v závislosti na reprodukčnom cykle rastliny. Výraznejšie sú vo vegetatívnej fáze. Sú neustále obnovované smerom od stredu, zatiaľ čo vonkajšie listy odumierajú.
Stonka s kvetmi je asi 15 cm vysoká a na jej vrchole vyrastá rozvetvené strapcovité súkvetie. Drobné obojpohlavné kvety bledej farby sú veľké približne 2 mm. Nasledované sú plodmi o veľkosti 4 - 5 mm, z ktorých každý obsahuje dve malé semená. Tieto semená sú jediným spôsobom rozmnožovania macy a až do doby siatia sa uchovávajú v suchu.
Maca je považovaná za dvojročnú rastlinu, avšak, niektoré zdroje ju považujú za jednoročnú, pretože v optimálnych podmienkach dokáže dokončiť celý vývojový cyklus aj v priebehu jedného roka.
Výskyt a pestovanie.
Maca rastie v nadmorských výškach 3800 až 4400 metrov, teda na miestach s relatívne nízkymi teplotami, silnými vetrami a intenzívnym slnečným žiarením. V tejto nadmorskej výške sa teploty pohybujú priemerne od -2 do 13 °C, no môžu poklesnúť až na -10 °C. Rastline tieto podmienky vyhovujú, kvôli čomu je aj v dnešnej dobe pestovaná hlavne v oblastiach, kde sa vyskytuje aj prirodzene, teda hlavne v juhoamerických Andách.
Maca sa rozmnožuje výhradne zo semien, ktoré pri klasických podmienkach počas daždivého obdobia v októbri zakorenia približne mesiac po ich zasadení. Vo vegetatívnom stave, teda približne do mája či júna, rastlina rastie a zväčšuje sa jej koreň. Po 260 až 280 dňoch je už sformovaná buľva, ktorú je možné zozbierať. Pokiaľ je koreň v pôde ponechaný dlhšie, je počas suchého a chladného počasia nečinný až do augusta, kedy začne rásť výhonok, na ktorom budú počas ďalších 5 mesiacov dozrievať semená rastliny. Jedna rastlina je schopná vyprodukovať až 1000 maličkých semien, vďaka čomu je na rozmnožovanie potrebné iba malé množstvo rastlín.
Použitie a význam.
Maca je pestovaná prevažne kvôli svojej výživovej hodnote a pozitívnemu vplyvu na ľudské zdravie, ktorý je s koreňom tejto rastliny často spájaný. Väčšina objemu vypestovaných rastlín sa suší, pretože v tejto forme môže byť maca skladovaná po dobu až niekoľkých rokov. Okrem toho sa však maca tradične používa aj po úprave varením alebo pečením, podobne ako iné druhy koreňovej zeleniny. V Peru je maca po upečení tradičným spôsobom v jame (tento spôsob úpravy jedál sa nazýva "huatia") považovaná za delikatesu.
Maca obsahuje 60 – 75 % sacharidov, 10 – 14 % bielkovín, približne 8,5 % vlákniny a 2,2 % tukov. Je bohatá na minerály vápnik a draslík, pričom má nízky obsah sodíka. Okrem toho obsahuje stopové množstvo ďalších minerálov ako železo, jód, meď, mangán či zinok. V koreni žeruchy peruánskej sa taktiež nachádza viacero mastných kyselín a 19 rôznych aminokyselín. Maca obsahuje aj vitamíny, konkrétne vitamíny skupiny B, vitamín A, vitamín C, vitamín D a vitamín E.
Maca sa v peruánskom lekárstve tradične používa na podporu imunitného systému a na liečbu anémie, tuberkulózy, menštruačných ťažkostí, symptómov menopauzy, rakoviny žalúdka, neplodnosti a sexuálnych porúch.
Popularita tejto rastliny vzrástla hlavne vďaka jej propagovanému vplyvu na plodnosť a sexuálnu výkonnosť. Tieto tvrdenia zatiaľ nie sú dostatočne preskúmané, no zistenia viacerých vedeckých publikácií naznačujú, že by mohli byť pravdivé. Štúdia z roku 2011 objavila obmedzené dôkazy efektívnosti použitia macy na liečbu symptómov menopauzy. V roku 2016 bola publikovaná štúdia, v ktorej boli zhrnuté výsledky výskumov sledujúcich vplyv macy na zlepšovanie kvality semena u zdravých aj neplodných mužov. Viacerými štúdiami bol tento vplyv potvrdený.

</doc>
<doc id="601209" url="https://sk.wikipedia.org/wiki?curid=601209" title="Pasáž (architektúra)">
Pasáž (architektúra)

Pasáž (z francúzskeho "le passage", priechod) je v architektúre priechod budovou alebo spojenými budovami, ktorý umožňuje osobám prechádzať z jednej ulice (alebo aj iného verejného priestranstva) do druhej. Priestor je väčšinou obklopený obchodmi, reštauráciami, kaviarňami, veľmi často v nich tiež sídli kino, divadlo, kabaret a ďalšie zábavné podniky. Pasáž býva často opatrená strechou, väčšinou presklenou, veľké pasáže môžu byť aj viacpodlažné, kedy od 1. nadzemného podlažia bývajú nainštalované ochodze.
História.
Pasáže sa zrodili už na konci 18. storočia v Paríži, predovšetkým ako ochrana pred počasím. Ich rozvoj nastal v 19. storočí a rozšíril sa aj do ďalších miest ako Londýn alebo Praha, kde pasáže začali vznikať na začiatku 20. storočia. Pasáže môžu niekedy tvoriť celé rozvetvené a rozľahlé komplexy.
Súčasnosť.
V súčasnosti bývajú pasáže bežnou výbavou vo veľkých nákupných centrách typu hypermarket, tu sú niekedy riešené aj ako viacpodlažné.

</doc>
<doc id="601210" url="https://sk.wikipedia.org/wiki?curid=601210" title="Ménofilos">
Ménofilos

Ménofilos () môže byť:

</doc>
<doc id="601219" url="https://sk.wikipedia.org/wiki?curid=601219" title="Ransomvér">
Ransomvér



</doc>
<doc id="601220" url="https://sk.wikipedia.org/wiki?curid=601220" title="Vydieračský softvér">
Vydieračský softvér



</doc>
<doc id="601221" url="https://sk.wikipedia.org/wiki?curid=601221" title="2. slovenská futbalová liga 2017/2018">
2. slovenská futbalová liga 2017/2018

2. slovenská futbalová liga 2017/2018 bol 25. ročník druhej najvyššej futbalovej súťaže na Slovensku. Súťaž organizuje Slovenský futbalový zväz.

</doc>
<doc id="601224" url="https://sk.wikipedia.org/wiki?curid=601224" title="Beat It">
Beat It

„Beat It“ je skladba, ktorú napísal a naspieval americký spevák Michael Jackson. Pieseň produkoval Jackson a Quincy Jones. Je to singel zo spevákovho šiesteho sólového albumu "Thriller" (1982), vydaný 14. februára 1983 po úspechoch skladieb „The Girl Is Mine“ a „Billie Jean“, teda ako tretí v poradí. Pieseň má známy videoklip, kde Jackson zmieri dva gangy silou hudby a tanca.
Skladba „Beat It“ získala v roku 1984 cenu Grammy za nahrávku roka a za najlepší mužský rockový výkon, a taktiež dve ocenenia American Music Awards. Bola uvedená do Siene slávy hudobných producentov. Spoločne s videoklipom pomohla albumu stať sa najpredávanejším albumom všetkých čias. V roku 1989 bola pieseň v Spojených štátoch certifikovaná platinovým certifikátom. "Rolling Stone" zaradil „Beat It“ na 344. priečku v zozname „500 najväčších piesní všetkých čias“. Bola tiež zaradená časopisom "Rolling Stone" na 81. miesto v zozname „100 najväčších gitarových piesní všetkých čias“.
V priebehu desaťročí od jeho vydania „Beat It“ parodovali viacerí umelci, napríklad Percie Vela, Fall Out Boy, Pomplamoose, Justin Bieber, Alvin and the Chipmunks, Fergie, John 5, „Weird AI“ Yankovič a Eminem. 
Produkcia a kompozícia.
„Beat It“ vytvoril Michael Jackson pre svoj album "Thriller". Producent Quincy Jones chcel do albumu zaradiť rock and rollovú skladbu, žánrovo podobnú singlu „My Sharona“ od kapely The Knack; a to napriek tomu, že Jackson údajne nikdy predtým neprejavil záujem o tento žáner. Jackson neskôr o „Beat It“ povedal: "„Chcel som napísať pieseň, druh piesne, ktorú by som kúpil, keby som si mal kúpiť rock and rollovú pieseň... Tak som sa do toho aj pustil a chcel som, aby sa aj deti skutočne tešili - školáci, rovnako aj vysokoškoláci.“" Tému pre videoklip navrhol Jermaine Jackson, pretože v meste, kde žili (Gary, Indiana), bola zločinecké gangy rozšírené. "„Z nášho predného okna sme boli svedkami troch škaredých bitiek medzi súperiacimi gangmi.“"
Eddie Van Halen, hlavný gitarista hard rockovej skupiny Van Halen, bol pre túto skladbu požiadaný o gitarové sólo. Keď sa mu Jones na začiatku ozval, Van Halen si myslel, že žartuje. Keď zistil, že hovor bol skutočný, požičal si od Allana Holdswortha zosilňovač a nahral sólo bez nároku na honorár. "„Urobil som to ako láskavosť,“" povedal hudobník. "„Bol som úplný blázon, podľa zvyšku kapely, nášho manažéra a všetkých ostatných; nebol som využitý, vedel som, čo robím - neurobím niečo, ak to nechcem.“" Van Halen nahral svoju časť po tom, čo Jones a Jackson prišli za ním domov s „kostrovou verziou“ piesne. Spolupracujúci gitarista Steve Lukather spomína: "„Spočiatku sme to rozrockovali, pretože Eddie hral dobré sólo - ale Quincy si myslel, že je to príliš drsné. Takže som musel zoslabiť skreslený gitarový zvuk a to sme napokon vydali.“" Skladba bola medzi poslednými štyrmi dokončenými pre "Thriller"; tie ďalšie boli „Human Nature“, „P.Y.T. (Pretty Young Thing)“ a „The Lady in My Life“.
Tesne pred začiatkom Van Halenovho gitarového sóla sa ozve zvuk podobný zaklopaniu na dvere. Traduje sa, že za tým bola osoba, ktorá práve vchádzala do Eddieho nahrávacieho štúdia. Podľa inej verzie bol zvuk jednoducho zapríčinený Van Halenom, klopkajúcim na vlastnú gitaru. Na bicie v skladbe hral spoluzakladateľ Toto Jeff Porcaro.
Rozsah Jacksonovho hlasu v skladbe je B3 až D5.
Vydanie a reakcie.
„Beat It“ bol vydaný 14. februára 1983, po úspešných singloch „The Girl Is Mine“ a „Billie Jean“. Frank DiLeo, viceprezident spoločnosti Epic Records, presvedčil Jacksona, aby „Beat It“ vydal, zatiaľ čo skladba „Billie Jean" smerovala na prvú pozíciu hitparád. DiLeo, ktorý sa neskôr stal spevákovým manažérom, predpovedal, že oba single zostanú spolu v Top 10. „Billie Jean“ zostal v rebríčku Billboard Hot 100 po dobu siedmich týždňov, kým ho predbehla pieseň „Come On Eileen“. Tá vydržala na prvej priečke jeden týždeň, kým ju Jackson opäť neprevzal s „Beat It“.
Texty „Beat It“ sa popisujú ako "„smutný komentár o ľudskej prirodzenosti“". Replika "„don´t be a macho man“" vyjadruje Jacksonovu nechuť voči násiliu, a zároveň poukazuje na zneužívanie detí, ktorému čelil v rukách svojho otca Josepha. Skladba sa hrá v E ♭ minor pri mierne rýchlom tempe 138-139 úderov za minútu.
„Billie Jean“ a „Beat It“ zostali medzi piatimi najvyššími pozíciami v rovnakom čase, čo sa podarilo len veľmi málo umelcom. Singel zostal na vrchole Hot 100 celkovo tri týždne. Pieseň tiež dosiahla prvú pozíciu v americkom R&amp;B singlovom rebríčku a 14. pozíciu v tabuľke Billboard Top Tracks v USA. Billboard ho zaradil ako pieseň č. 5 roku 1983. „Beat It“ tiež získal prvé miesto v Španielsku a Holandsku, tretie miesto dosiahol vo Veľkej Británii a Top 20 v Rakúsku, Nórsku, Taliansku, Švédsku a Švajčiarsku.
V recenzii Rolling Stone opisuje Christopher Connelly skladbu „Beat It“ ako najlepšiu pieseň albumu "Thriller". Označuje ju za "„šikovnú tanečnú pieseň“", "„Jacksonov hlas sa vznáša v celej melódii, Eddie Van Halen pridáva ohnivé gitarové sólo, na backbeate môžete postaviť kongresové centrum.“" AllMusic's Stephen Thomas Erlewine uvádza, že pieseň je "„drsná“" a "„vystrašená“". Robert Christgau tvrdil, že v piesni Eddie Van Halen "„využíva svoju silu v službách antimacha“". Časopis Slant Magazine poznamenal, že táto pieseň bola "„nezvyčajným flirtom s rockovým idiómom“". Pieseň tiež získala pochvalu od Jacksonovho biografa J. Randyho Taraborrelliho, ktorý uviedol, že pieseň bola "„divoká“". Remix „2 Bad“ sa objavil na obsahujúcom sample „Beat It“, ako aj rap od Johna Fortého a gitarové sólo Wyclefa Jeana.
Ocenenia.
Skladba „Beat It" získala niekoľko ocenení. Na 1984 Grammy Awards získala dve z rekordných ôsmich ocenení pre Michaela Jacksona: Nahrávka roka a najlepší mužský rockový výkon. Ďalej získala cenu Billboard Music Award za obľúbený dance/disko 12 "LP v roku 1983. Niekoľko mesiacov po vydaní dosiahla zlatú certifikáciu od Recording Industry Association of America (RIAA) za najmenej jeden milión predaných nosičov. V roku 1989 bol štandardný formát singla precertifikovaný RIAA na platinový na základe revidovanej úrovne predaja jedného milióna kusov pre platinové single. Celkový počet predaných digitálnych nosičov v USA, podľa údajov zo septembra 2010 predstavuje 1 649 000.

</doc>
<doc id="601225" url="https://sk.wikipedia.org/wiki?curid=601225" title="Klimková">
Klimková



</doc>
<doc id="601226" url="https://sk.wikipedia.org/wiki?curid=601226" title="Nicole Gibbsová">
Nicole Gibbsová

Nicole Gibbsová (* 3. marec 1993, Cincinnati) je americká profesionálna tenistka. Vo svojej doterajšej kariére na okruhu WTA Tour nevyhrala žiadny turnaj. V rámci okruhu ITF získala k marcu 2015 štyri tituly vo dvojhre a tri vo štvorhre.

</doc>
<doc id="601227" url="https://sk.wikipedia.org/wiki?curid=601227" title="Nicole Gibbs">
Nicole Gibbs



</doc>
<doc id="601228" url="https://sk.wikipedia.org/wiki?curid=601228" title="Kayla Dayová">
Kayla Dayová

Kayla Dayová (* 28. september 1999, Santa Barbara, Kalifornia, USA) je americká profesionálna tenistka.Je juniorskou šampiónkou US Open.
Osobný život.
Dayová začala hrať tenis v 7 rokoch. Jej mama pochádza Česka.

</doc>
<doc id="601229" url="https://sk.wikipedia.org/wiki?curid=601229" title="Kayla Day">
Kayla Day



</doc>
<doc id="601230" url="https://sk.wikipedia.org/wiki?curid=601230" title="Grammy Legend Award">
Grammy Legend Award

Grammy Legend Award alebo Grammy Living Legend Award, je špeciálna cena za zásluhy pre Grammy Awards, ktorá bola založená v roku 1958 a pôvodne sa nazývala Gramophone Awards. Ocenenia v niekoľkých kategóriách sú každoročne udeľované National Academy of Recording Arts and Sciences Spojených štátov za vynikajúce úspechy v hudobnom priemysle.
Prvý ročník Grammy Legend Awards sa uskutočnil v roku 1990 a cenu získali Smokey Robinson, Willie Nelson, Andrew Lloyd Webber a Liza Minnelli. Cena bola uvedená, aby uznala „dovtedajšie príspevky a vplyv v oblasti nahrávania“. Ďalší rok vyhrali ďalší štyria hudobníci (Aretha Franklin, Billy Joel, Johnny Cash a Quincy Jones). Cenu ďalej získali Barbra Streisand v roku 1992 a Michael Jackson v roku 1993.
Po roku 1994, kedy cenu Grammy Legend Award získali dvaja americkí hudobníci Curtis Mayfield a Frank Sinatra, bolo prerušené udeľovanie cien. Taliansky operný tenor Luciano Pavarotti získal ocenenie v roku 1998. Nasledujúci rok britský spevák a skladateľ Elton John získal toto uznanie. Bee Gees sa stali prvými príjemcami ceny v 21. storočí, keď ich ocenili Grammy v roku 2003. Celkovo štrnásť sólových hudobníkov a jedna skupina dostali cenu Grammy Legend Award.

</doc>
<doc id="601231" url="https://sk.wikipedia.org/wiki?curid=601231" title="Naomi Ósaková">
Naomi Ósaková

Naomi Ósaková (; * 16. október 1997, Osaka, Japonsko) je japonská profesionálna tenistka, víťazka grandslamového turnaja US Open 2018 po tom, čo vo finále dvojhry žien zvíťazila nad Serenou Williamsovou. Žiadnemu tenistovi ani tenistke japonskej národnosti sa dovtedy nepodarilo získať titul z grandslamového turnaja. Ósakovej najlepšie umiestnenie v rebríčku WTA bolo 1. miesto.

</doc>
<doc id="601232" url="https://sk.wikipedia.org/wiki?curid=601232" title="Naomi Osaka">
Naomi Osaka



</doc>
<doc id="601233" url="https://sk.wikipedia.org/wiki?curid=601233" title="Ženská dvojhra na Australian Open 2017">
Ženská dvojhra na Australian Open 2017

Angelique Kerberová bola obhajkyňa titulu, prehrala však v štvrtom kole s Coco Vandewegheovou. Bol to jej prvý grandslamový titul ako nasadenej jednotky.
Serena Williamsová vyhrala titul, jej 7. austrálsky titul celkovo. Vo finále porazila svoju sestru Venus Williamsovú, 6–4, 6–4.
Serenine víťazstvo znamenalo 23. grandslamový titul vo dvojhre, prekonala tým Steffi Grafovú.
Turnaj.
Na začiatku turnaja súperili o post svetovej jednotky päť najvyššie nasadených hráčok – Angelique Kerberová, Serena Williamsová, Agnieszka Radwańská, Simona Halepová a Karolína Plíšková. Štvrtá nasadená Halepová bola druhýkrát za sebou vyradená v úvodnom kole. Svetová trojka Radwańská vypadla vo svojom druhom zápase s Lučićovou–Baroniovou. Po druhom kole mohla Kerberovú ohroziť len Williamsová. Vyradením vo štvrtom kole Nemke odpočítali 1 760 bodov a Američanka sa na prvé miesto vráti len v prípade zisku titulu.
Chorvátka Mirjana Lučićová-Baroniová sa prebojovala do štvrťfinále Grand Slamu prvýkrát od Wimbledonu 1999 a ukončila tak sériu 33 účastí bez dosiahnutia tejto fázy. Medzi poslednou osmičkou hráčok zdolala Češku Karolínu Plíškovú. Do svojho premiérového grandslamového semifinále vo dvojhre postúpila Američanka Coco Vandewegheová.
Finále Sereny a Venus Williamsových: Rekordný 23. grandslam pre mladšiu zo sestier.
Do deviateho vzájomného finále na grandslame prenikli sestry Serena a Venus Williamsová, ktoré sa na okruhu celkovo stretli v dvadsiatich siedmich stretnutiach. Aktívnu bilanciu výhier držala mladšia Serena Williamsová pomerom 16–11, z toho v grandslamových finále 6–2. Ta sa snažila o rekordnú 23. grandslamovú trofej v open ére, siedmu z Melbourne Parku a návrat do čela svetovej klasifikácie. 36–ročná Venus Williamsová sa stala najstaršou finalistkou Australian Open v otvorenej ére a v záverečnom dueli sa predstavila po prvýkrát od roku 2003. Do grandslamového finále sa naposledy predtým prebojovala vo Wimbledone 2009.
Z víťazstva sa radovala mladšia zo sesterského dua 34–ročná Serena Williamsová, keď svoju sestru Venus premohla po 1 hodine a 21 minútach výsledkom 6–4 a 6–4 a nadviazala tak na svoje triumfy z rokov 2003, 2005, 2007, 2009, 2010 a 2015. Turnajom prešla bez straty setu, keď ju v osemfinále najviac potrápila Češka Barbora Strýcová, ktorá jej dokázala vziať najvyšší počet deviatich gemov, a tiež odobrať najvyšší počet štyroch servisov.
Finálový duel začali obe sestry strateným podaním. Za stavu 3–3 potom Serena dokázala prelomiť servis a prvý set zdarne doservírovať k víťazstvu. V druhom sete potom neponúkla staršej Venus žiadnu príležitosť k brejku a sama získala jej podanie, čo znamenalo výhru v celom stretnutí.
Ziskom rekordnej 23. granslamovej trofeje, siedmej z Melbourne Parku, sa v open ére datovanej od roku 1968 osamostatnila pred nemeckou tenistkou Steffi Grafovou, a len jediný titul ju delil od vyrovnania rekordu Margaret Courtovej z Austrálie, ktorá zvíťazila dvadsaťštyri krát. V prebiehajúcej sezóne si pripísala premiérové ​​turnajové víťazstvo, ktoré predstavovalo sedemdesiaty druhý singlový titul na okruhu WTA Tour. Do rebríčka získala 2 000 bodov a pripísala si čiastku 3 700 000 austrálskych dolárov Bodový zisk pre ňu v následnom vydaní rebríčka WTA z 30. januára 2017 znamenal návrat na post svetovej jednotky, na ktorom vystriedala Kerberovú.
Pri slávnostnom ceremoniáli víťazná Serena Williamsová polichotila sestre: „"Venus, si mojou inšpiráciou a bez teba by som nebola svetovou jednotkou, nemala dvadsaťtri titulov, bez teba by som nemala vôbec nič. Si jediný dôvod, prečo tu stojím, prečo existujú sestry Williamsové. Za to ti ďakujem, robíš ma lepšou tenistkou"“. Staršia sestra jej pochvalu opätovala: „"To je moja malá sestra, vážení. Gratulujem ti k číslu dvadsaťtri. Pár som ich s tebou prehrala. Som na teba neuveriteľne pyšná. Vždy, keď tu nemôžem byť alebo som sa do finále nedostala, si tu ty"“. Trofej šampiónke odovzdala bývalá víťazka turnaja Hana Mandlíková.
Nasadenie hráčok.
"Kliknutie na číslo tenistu, slúži na odkázanie priamo do príslušnej sekcie, v ktorej tento nasadený hráč hraje.

</doc>
<doc id="601235" url="https://sk.wikipedia.org/wiki?curid=601235" title="Európska kvalifikácia na Majstrovstvá sveta v basketbale mužov 2019">
Európska kvalifikácia na Majstrovstvá sveta v basketbale mužov 2019

Európska kvalifikácia na Majstrovstvá sveta v basketbale mužov 2019 je európska kontinentálna kvalifikácia v basketbale mužov, ktorú organizuje Európska basketbalová federácia (FIBA Europe), na Majstrovstvá sveta 2019. Zúčastňuje sa jej 37 družstiev, ktoré súťažia o 12 postupových miestpo tri najlepšie družstvá zo skupín 2. kola kvalifikáciena finálový turnaj. Kvalifikácia sa skladá z 3 kôlpredkvalifikácie, 1. a 2. kola kvalifikácie. Prebieha od 2. augusta 2017 do 25. februára 2019. 
Nasadenie do výkonnostných košov.
FIBA nasadila družstvá predkvalifikácie a 1. kola kvalifikácie do nasledovných výkonnostných košov.
Poznámka: V zátvorke je uvedené umiestnenie vo svetovom rebríčku FIBA k augustu 2016.

</doc>
<doc id="601243" url="https://sk.wikipedia.org/wiki?curid=601243" title="Mária z Tecku">
Mária z Tecku

Mária z Tecku (narodená ako Victoria Mary Augusta Louise Olga Pauline Claudine Agnes), * 26. máj 1867, Londýn, Spojené kráľovstvo† 24. marec 1953, Londýn) bola od 6. júna 1893 do 20. januára 1936 ako manželka britského kráľa Juraja V. britská kráľovná a cisárovná Indie v rokoch 1910 – 1936.
Narodila 26. mája 1867 sa v Kensingtonskom paláci v Londýne ako dcéra vojvodu Františka z Tecku a Márie Adelaidy z Cambridge. Ešte k tomu sa narodila v tej istej miestnosti ako kráľovná Viktória. Kráľovná prišla navštíviť dieťa a napísala, že je „veľmi jemné, s peknými malými črtami a množstvom vlasov". 
Bola spriaznená s panujúcim kráľovským rodom. Jej matka bola (rovnako ako kráľovná Viktória) vnučkou kráľa Juraja III.
V roku 1891 sa zasnúbila s korunným princom Albertom Viktorom. Zásnuby boli dielom kráľovnej Viktórie. Ešte pred svadbou princ Albert Viktor zomrel. Neskôr sa zasnúbila s Albertovým mladším bratom Jurajom a v roku 1893 sa zobrali. V roku 1910 zomrel Eduard VII., na trón nastúpil jeho syn Juraj V. a Mária sa stala kráľovnou. 
Zomrela 24. marca 1953 v Malborough House v Londýne. Bola pochovaná v kaplnke sv. Juraja vo Windsore. Sú po nej pomenované dve lode britskej spoločnosti "Cunard line" - "Queen Mary" (1936) a "Queen Mary 2" (2004).
Deti.
V šťastnom manželstve s Jurajom sa narodilo šesť detí. Dvaja synovia sa stali kráľmi: Eduard VIII. v roku 1936 nastúpil na trón i abdikoval kvôli manželstvu s Walis Simpsonovou a Juraj VI. nastúpil na trón po abdikácii svojho brata. 

</doc>
<doc id="601247" url="https://sk.wikipedia.org/wiki?curid=601247" title="SS City of New York">
SS City of New York

SS "City of New York" bola britskou vlajkovou loďou spoločnosti Inman Line, ktorá bola navrhnutá tak, aby bola najväčším a najrýchlejším parníkom v Atlantickom oceáne. 
Do služby vstúpila v auguste 1888, avšak Modrú stuhu nezískala. Rekord v najvyššej rýchlosti držala od augusta 1892 až do mája 1893 (20,11 uzlov). "City of New York" a jej sesterská loď "City of Paris" sú dodnes považované za jedny z najelegantnejších lodí svojej doby a počas celej svojej doby boli vážnymi konkurentmi parníkov White Star Line - "Teutonic" a "Majestic". Vo februári 1893 sa Inman Line premenovala na American Line a "City of New York" sa premenoval na "New York". V službách American Line slúžila až do roku 1920. Počas španielsko-americkej vojny slúžila pod menom "USS Harvard". Loď je známa predovšetkým pre to, lebo sa v roku 1912 takmer zrazila s parníkom "Titanic". Poslednú zaoceánsku plavbu loď vykonala v roku 1922. Nasledujúceho roku bola predaná do šrotu.
Vývoj a dizajn.
Keď spoločnosť International Navigation Company v roku 1886 zakúpila firmu Inman Line, flotila potrebovala nové modely, ktoré by mohli konkurovať spoločnostiam ako sú Cunard Line a White Star line. Stavitelia lodí v Škótsku ponúkli viceprezidentovi International Navigation Company dodanie dvoch lodí v cene 1 850 000 dolárov za kus. Pennsylvánska železnica súhlasila s upísaním dodatočného kapitálu a podpísali sa zmluvy pre stavbu dvoch sesterských lodí - "City of New York" a "City of Paris".
Pôvodne mala mať loď podobné rozmery ako City of Rome. Nakoniec však musela byť hmotnosť lodi navýšená až o 25 %, a to na 10 500 BRT. Na prove sa nachádzala socha ženskej postavy, ktorú vyrezával sochár James Allan. 
"City of New York" bol navrhnutý pre 540 pasažierov 1. triedy, 200 pasažierov 2. triedy a 1 000 pasažierov 3. triedy. Jej kajuty boli vybavené tečúcou teplou a studenou vodou, elektrickou ventiláciou a elektrickým osvetlením. Jej prvotriedne verejné priestory, ako napríklad knižnica a fajčiarsky salón boli vybavené obložením z orechového dreva a v jedálnom salóne 1. triedy sa nachádzala masívna sklenená kupola, ktorá cestujúcim poskytovala prirodzené svetlo. 

</doc>
<doc id="601249" url="https://sk.wikipedia.org/wiki?curid=601249" title="Minútový valčík">
Minútový valčík

Valčík Des dur, op. 64, č. 1 nazývaný „minútový valčík“ je klavírny valčík napísaný Fryderykom Chopinom. Je venovaný poľskej kňažnej menom Delfina Potocka.
Chopin napísal valčík v roku 1847 a v tom istom roku ho vydal v hudobnom vydavateľstve Breitkopf &amp; Härtel v Lipsku ako prvý z Troch valčíkov, Op. 64.
Tempo a rýchlosť.
Valčík je daný tempom "molto vivace" (veľmi živo). Toto dielo je už dlho známe ako „minútový valčík“, avšak Chopin nemal v úmysle tento valčík hrať za minútu. Celá skladba trvá jeden a pol alebo dve a pol minúty. Valčík je dlhý 140 taktov s jedným pätnásť-taktovým opakovaním a preto by sa valčík musel hrať na takmer 420 štvrťových nôt za minútu, aby sa mohol hrať úplne v priebehu jednej minúty. Hranie čo najrýchlejšieho valčíka je stále úspechom, ktoré niektorí klaviristi skúšajú. Camille Bourniquel, jeden z Chopinových biografov, pripomína, že Chopin získal inšpiráciu pre tento valčík, keď sledoval, ako malý pes honil svoj chvost, čo prinútilo skladateľa, aby pomenoval dielo „Valse du petit chien“, čo znamená „Malý psí valčík“.

</doc>
<doc id="601250" url="https://sk.wikipedia.org/wiki?curid=601250" title="Katedrála svätého Magnusa">
Katedrála svätého Magnusa

Katedrála svätého Magnusa je katedrála v meste Kirkwall na Orknejských ostrovoch v Škótsku. Je zasvätená svätému Magnusovi, jarlovi Orknejí v rokoch 1106 až 1115, ktorého pozostatky boli do katedrály po jej dokončení prenesené. Katedrála bola postavená z miestneho žltého a červeného pieskovca. 
Ide o najsevernejšiu britskú katedrálu. So stavbou sa začalo na podnet Rögnvalda Kolssona, synovca sv. Magnusa, v roku 1137 v románskom slohu, pričom slúžila orknejskému biskupovi, ktorý v Kirkwalle sídlil. Katedrála bola dokončená v 12. storočí, ale neskôr v nej došlo k prestavbám. 
V súčasnosti je budova farským kostolom škótskej cirkvi, a preto už formálne nie je katedrálou. 

</doc>
<doc id="601251" url="https://sk.wikipedia.org/wiki?curid=601251" title="SS City of Paris">
SS City of Paris

SS "City of Paris" bol britský osobný parník spoločnosti Inman Line, ktorý získal Modrú stuhu pre rekord najrýchlejšej lode v Atlantickom oceáne v rokoch 1889 – 1891 a znova od roku 1892 – 1893. Spolu so svojou sesterskou loďou "City of New York" bola vážnym konkurentom lodí spoločnosti White Star Line – "Teutonic" a "Majestic". Počas španielsko-americkej vojny bola loď premenovaná na "Yale", neskôr dostala meno "Philadelphia" a počas prvej svetovej vojny slúžila pod menom "Harrisburg". Po vojne sa jej vlastníkom stala znova American line (premenovaná Inman Line) a opätovne bola premenovaná na "Philadelphiu".
Vývoj a dizajn.
Keď spoločnosť International Navigation Company v roku 1886 zakúpila firmu Inman Line, flotila potrebovala nové modely, ktoré by mohli konkurovať spoločnostiam ako sú Cunard Line a White Star line. Stavitelia lodí v Škótsku ponúkli viceprezidentovi International Navigation Company dodanie dvoch lodí v cene 1 850 000 dolárov za kus. Pennsylvánska železnica súhlasila s upísaním dodatočného kapitálu a podpísali sa zmluvy pre stavbu dvoch sesterských lodí – "City of New York" a "City of Paris".
Pôvodne mala mať loď podobné rozmery ako City of Rome. Nakoniec však musela byť hmotnosť lodi zvýšená až o 25 %, a to na 10 500 BRT. Na prove sa nachádzala socha ženskej postavy, ktorú vyrezával sochár James Allan.
"City of Paris" bol navrhnutý pre 540 pasažierov 1. triedy, 200 pasažierov 2. triedy a 1 000 pasažierov 3. triedy. Jej kajuty boli vybavené tečúcou teplou a studenou vodou, elektrickou ventiláciou a elektrickým osvetlením. Jej prvotriedne verejné priestory, ako napríklad knižnica a fajčiarsky salón boli vybavené obložením z orechového dreva a v jedálnom salóne 1. triedy sa nachádzala masívna sklenená kupola, ktorá cestujúcim poskytovala prirodzené svetlo.

</doc>
<doc id="601252" url="https://sk.wikipedia.org/wiki?curid=601252" title="Derby della Capitale">
Derby della Capitale

Derby della Capitale, tiež známe ako Derby Capitolino, Derby del Cupolone, alebo Derby di Roma je mieste rímske derby vo futbale, v ktorom sa stretávajú rímske kluby Lazio a AS Rím. Tieto zápasy sú považované za najvášnivejšie mestské derby zápasy v Taliansku, zároveň patrí toto derby medzi najvýznamnejšie zápasy podobného druhu na svete.
História.
V roku 1927 bol založený klub AS Rím, keď sa zlúčili viaceré rímske kluby. Spájanie rímskych klubov do jedného bolo vynútené režimom diktátora Benita Mussoliniho, ktorý si želal vytvoriť jeden silný rímsky futbalový klub, ktorý by dokázal súťažiť so silnými klubmi zo severnej časti Talianska, ktoré v tej dobe dominovali futbalu v krajine. Lazio ako jediný rímsky klub odolal tlaku režimu a nespojil sa do novovytvoreného tímu AS Rím. Tým vznikla už na začiatku existencie AS silná rivalita s Laziom.
Lazio bolo založené v rímskej štvrti Prati a svoje domáce zápasy hralo na štadióne v rímskej štvrti Parioli, čo bola štvrť vyššej triedy. Obe tieto mestské časti sa nachádzajú na severe Ríma. AS Rím po svojom založení hrával svoje domáce zápasy v rímskej štvrti Testaccio, kde žila predovšetkým robotnícka trieda. Táto štvrť je zas v južnej časti mesta. Aj z tohto dôvodu je Stadio Olimpico do súčasnosti rozdelené na Curva Nord, teda severnú tribúnu, kde sa nachádzajú fanúšikovia Lazia a Curva Sud, teda južnú tribúnu, kde sú fanúšikovia AS Rím.
Vzájomné zápasy oboch rímskych klubov sú sprevádzané veľkou rivalitou a častými výtržnosťami. V roku 1979 došlo k prvému vážnemu incidentu, kedy bol zabitý fanúšik Lazia Vincenzo Paparelli, keď ho zasiahla svetlica vypálená fanúšikom AS Rím. V roku 2004 muselo byť rímske derby prerušené za stavu 0:0, keď sa výtržnosti fanúšikov presunuli dokonca na hraciu plochu. Následne bol zápas zrušený. Ďalšie výtržnosti vtedy pokračovali pred štadiónom kvôli fáme, že policajné auto malo zraziť a usmrtiť chlapca. Výsledok nepokojov bol 170 zranených policajtov a 13 zatknutých chuligánov. Tvrdé jadro fanúšikov Lazia je známe inklináciou ku krajnej pravici, z toho dôvodu je často tvrdé jadro fanúšikov AS Rím priraďované ku krajnej ľavici, čo však nie je pravda, a aj tvrdé jadro fanúšikov AS Rím patrí ku krajnej pravici.
Výsledky oficiálnych zápasov.
Legenda: modrá farba = výhra Lazia, červená farba = výhra AS Rím, šedá farba = remíza
Štatistiky.
"Údaje k 30. aprílu 2017"

</doc>
<doc id="601253" url="https://sk.wikipedia.org/wiki?curid=601253" title="Josep Maria Bartomeu">
Josep Maria Bartomeu

Josep Maria Bartomeu Floreta (* 6. február 1963, Barcelona, Španielsko) je španielsky podnikateľ a prezident FC Barcelona v rokoch 2014, po rezignácii Sandra Rosella, až 2020.
Je partnerom a generálnym riaditeľom spoločností ADELTE (inžinierstvo pre letiská) a EFS (skupina spoločností a elektromechanická údržba koncových zariadení). Bartomeu pracoval v FC Barcelona počas predsedníctva Joana Laportu (ako vedúci basketbalového oddelenia) spolu so Sandrom Rosellom, ktorý odstúpil z dôvodu rozdielnych názorov s prezidentom. Potom od roku 2010 do januára 2014 zastával viceprezidenta Rosella v Barcelone, keď vyhral voľby s 61,35% hlasmi členov klubu. Po rezignácií Sandra Rosella 23. januára 2014 vďaka takzvanému „prípadu Neymar“  bol Bartomeu, podľa ústavy klubu, zvolený za 40. prezidenta Barcelony, aby dokončil Rosellovu funkciu, ktorá má skončiť 30. júna 2021.

</doc>
<doc id="601254" url="https://sk.wikipedia.org/wiki?curid=601254" title="Majstrovstvá Ameriky v basketbale žien 2017">
Majstrovstvá Ameriky v basketbale žien 2017

Majstrovstvá Ameriky v basketbale žien 2017 bol v poradí 14. turnaj majstrovstiev Ameriky v basketbale žien, ktoré organizuje Americká basketbalová federácia (FIBA Americas). Konal sa v Buenos Aires, v Argentíne v dňoch od 6.13. júla 2017, za účasti 10 tímov. Argentína bola organizátorom amerického šampionátu žien prvýkrát, ale predtým hostila mužský turnaj v rokoch 1995, 2001 a 2011. Všetky zápasy sa odohrali v aréne Estadio Obras Sanitarias s kapacitou 3 030 divákov. Titul obhájila , ktorá vo finálovom stretnutí zvíťazila nad domácou . Bronzové , ktoré vyhrálo v zápase o 3. miesto nad , získalo medailu po 22 rokoch a prvýkrát v histórii sa kvalifikovalo na majstrovstvá sveta.
Turnaj zároveň slúžil ako kvalifikácia panamerických družstiev na Majstrovstvá sveta 2018, ktoré organizuje Španielsko. Kvalifikovali sa ne (popri priamo postupujúcim , ktoré postúpili ako aktuálny olympijský víťaz) 3 najlepšie družstvá.
Nasadenie do výkonnostných košov.
Žrebovanie majstrovstiev prebehlo 19. júla 2017 podľa nasledovných výkonnostných dvojíc:
Poznámka: Číslo v zátvorke udáva umiestnenie vo svetovom rebríčku FIBA k augustu 2016.

</doc>
<doc id="601261" url="https://sk.wikipedia.org/wiki?curid=601261" title="Stadio della Rondinella">
Stadio della Rondinella

Stadio della Rondinella bol štadión v talianskom Ríme. Bol domovom klubu Lazio Rím. Postavený bol v roku 1914 a zbúraný v roku 1957. Jeho kapacita bola 15 000 divákov. V roku 1931 sa Lazio presunulo na Stadio Nazionale. Organizácia udržiava partnerstvo s programom rozvoja mládeže Ponte a Greve, komunitnou iniciatívou podporujúcou športovú angažovanosť.

</doc>
<doc id="601262" url="https://sk.wikipedia.org/wiki?curid=601262" title="Stadio Nazionale">
Stadio Nazionale

Stadio Nazionale, alebo celým menom Stadio del Partito Nazionale Fascista, v preklade "Národný štadión Národnej fašistickej strany", bol štadión v talianskom Ríme. Bol domovom klubov Lazio Rím a AS Rím. Postavený bol v roku 1911 a zbúraný v roku 1957. Jeho kapacita bola 47 300 divákov. Na mieste, kde stál tento štadión, stojí v súčasnosti Stadio Flaminio. Stadio Nazionale hostil zápasy Majstrovstiev sveta vo futbale 1934, vrátane finálového zápasu. Majstrovstvá sveta vo futbale v roku 1934 sa na štadióne Stadio Nazionale PNF odohrali tri zápasy, vrátane toho, ktorý rozhoduje o titule. 

</doc>
<doc id="601263" url="https://sk.wikipedia.org/wiki?curid=601263" title="Cressi-Sub">
Cressi-Sub

Cressi je svetovým výrobcom a distribútorom potápačského vybavenia. Spoločnosť sa špecializuje na výrobu pomôcok pre plavcov, potápačov, šnorchlistov, freediverov a spearfisherov. Firma bola prvotne známa ako Cressi-Sub a založili ju bratia Egidio a Nanni Cressi v roku 1946 v Janove, v Taliansku. Firma je dnes stále vlastnená a prevádzkovaná rodinným podnikom, jej riaditeľom je Antonio Cressi a jej centrála a výrobné závody zostali v Janove.
Názov Cressi sa stal synonymom pre potápanie a najmä spearfishing. Egidio a Nanni Cressi začali vyrábať ručne masky a harpúny už v roku 1938. Odvtedy sa spoločnosť stala neoddeliteľnou súčasťou potápačskej komunity a športovci sponzorovaní touto firmou získali 12 svetových ocenení pre spearfishing. Najrevolučnejším produktom spoločnosti Cressi bola maska "Pinocchio", ktorá sa vyrába nepretržite od roku 1952 a ako prvá mala kryt na nos. Stala sa najznámejšou potápačskou maskou na svete a dodnes je obľúbená medzi širokým spektrom potápačov.
Divízie.
Cressi už dlhodobo vyrába množstvo produktov pre rekreačné plávanie. V päťdesiatych rokoch minulého storočia predstavila firma plavecké okuliare značky "Nuoto" a dnes má v ponuke takmer 40 modelov pre rekreačných a profesionálnych plavcov. Je pozoruhodné, že vo všetkých výrobkoch "Cressi Swim" sa používajú profesionálne materiály, a to kvalitný silikón na tesnenia a sklenené šošovky odolné proti rozbitiu.
Rovnako ako pri výrobkoch určených na plávanie, tak všetky potápačské a šnorchlové masky Cressi obsahujú sklenené šošovky a silikónové tesnenie. Spoločnosť je priekopníkom mnohých dizajnových, materiálových a výrobných inovácii pre masky, plutvy aj šnorchle. Patria medzi ne klasické plutvy so zakončeniami v štýle lopatky, ktoré sú jedinečné tým, že majú nastaviteľné plutvové rebrá a sú tak vhodné na použitie s bosými nohami. Firma má na trhu viac ako 30 masiek, plutiev a šnorchlov.
Egidio a Nanni Cressi založili túto spoločnosť práve kvôli rastúcej obľube spearfishingu. Na trhu majú 8 modelov pneumatických a páskových harpún, 14 nízkoobjemových masiek, 7 modelov freedivingových plutiev a širokú škálu príslušenstva. Celkovo spoločnosť ponúka viac ako 80 produktov špecifických pre lov rýb harpúnou.
Cressi ponúka na trhu potápania všetky kategórie potápačského vybavenia. Patria medzi ne masky, plutvy, šnorchel, kompenzátory vztlaku, regulátory a príslušenstvo. Takmer všetky tieto výrobky sú navrhnuté a vyrábané v zariadení Cressi v meste Janov v Taliansku. Spoločnosť Cressi rozšírila svoju výrobnú kapacitu aj o elektroniku a následne predstavila počítač Leonardo, prvý potápačský počítač, ktorý bol plne navrhnutý a postavený spoločnosťou.
Poloha.
Kancelárie a výrobné závody spoločnosti Cressi zostávajú v meste Janov v Taliansku, kde bola spoločnosť založená v roku 1946. Táto poloha na severnom pobreží Stredozemného mora je významná pre historický úspech a súčasné aktivity spoločnosti. Historicky región je rodiskom moderného potápania. Poloha firmy v bezprostrednej blízkosti Stredozemného mora jej umožnila dodržiavať silnú tradíciu navrhovania produktov, ktoré zahŕňa aj testovanie v reálnych podmienkach.

</doc>
<doc id="601264" url="https://sk.wikipedia.org/wiki?curid=601264" title="Stadio Flaminio">
Stadio Flaminio

Stadio Flaminio je štadión v talianskom Ríme. Je využívaný na futbalové a ragbyové zápasy. Je domácim štadiónom menších rímskych futbalových klubov Lodigiani Calcio a Atletico Roma FC a ragbyových klubov Rugby Roma Olimpic a Unione Rugby Capitolina. Hlavné rímske futbalové kluby Lazio Rím a AS Rím tu hrali počas sezóny 1989/90, keď prebiehala rekonštrukcia Stadio Olimpico pred Majstrovstvami sveta vo futbale 1990.
Stadio Flaminio bol postavený na mieste bývalého Stadio Nazionale, ktorý bol zbúraný v roku 1957. V roku 1960 sa tu hral finálový zápas futbalového turnaja Letných olympijských hier 1960. Talianska ragbyová reprezentáciu tu hrávala svoje zápasy v rokoch 2000 až 2011.

</doc>
<doc id="601265" url="https://sk.wikipedia.org/wiki?curid=601265" title="Silvio Piola">
Silvio Piola

Silvio Piola (* 29. september 1913, Robbio, Taliansko† 4. október 1996, Gattinara, Taliansko) bol taliansky futbalista. S 274 gólmi je historicky najlepším strelcom talianskej najvyššej súťaže a tretím najlepším strelcom talianskej futbalovej reprezentácie s 30 gólmi. So žiadnym klubom však nikdy nezískal ligový titul. V roku 1938 vyhral s Talianskom majstrovstvá sveta vo futbale, pričom vo finále dal dva góly.

</doc>
<doc id="601267" url="https://sk.wikipedia.org/wiki?curid=601267" title="Eckart Reinmuth">
Eckart Reinmuth

Eckart Reinmuth (* 27. máj 1951, Rostock, Nemecko) je nemecký protestantský teológ.
Životopis.
V rokoch 1969 až 1974 študoval protestantskú teológiu na univerzite v Greifswalde. Po skončení štúdia pôsobil až do roku 1981 ako odborný asistent na teologickej fakulte "Martin-Luther-Universität" "Halle-Wittenberg". Nasledujúcich päť rokov potom strávil v praktickej pastorácii.
Do akademického sveta sa vrátil až v roku 1986, kedy začal vyučovať Nový zákon na "Kirchliche Hochschule" v Naumburgu. Po habilitácii na univerzite v Jene v roku 1992 pôsobil dva roky v Inštitúte protestantskej teológie na "Pädagogische Hochschule Erfurt-Mühlhausen".
Od roku 1995 bol riadnym profesorom Nového zákona na univerzite v Rostocku. V januári 2017 bol emeritovaný.

</doc>
<doc id="601278" url="https://sk.wikipedia.org/wiki?curid=601278" title="Gavenda">
Gavenda

Gavenda môže byť priezvisko:

</doc>
<doc id="601279" url="https://sk.wikipedia.org/wiki?curid=601279" title="Baza">
Baza

Baza (zastarano: "bez"; zastarano alebo nárečovo/ľudovo: "beza", "kbez(a)", "gbez(a)"; nárečovo/ľudovo: "bieza", "biedza", "bieda", "buoza") môže byť:
Baza môže byť aj:

</doc>
<doc id="601281" url="https://sk.wikipedia.org/wiki?curid=601281" title="Agasias (syn Ménofila)">
Agasias (syn Ménofila)

Agasias () bol grécky sochár z 1. storočia pred Kr.
Agasias, syn Ménofila, pochádzal z rodiny významných efezských sochárov. Jeho otec i on sám zohrali dôležitú úlohu vo vývoji figuratívneho sochárstva na ostrove Délos. V tejto rodine mal pravdepodobne svoje korene aj Agasias, syn Dósithea z Efezu (možno Agasiov bratranec), autor slávneho "Borgheského zápasníka" z Musée du Louvre, ktorý tvoril v druhej polovici 2. storočia pred Kr.
Agasias bol činný prevažne v 1. polovici 1. storočia pred Kr. Pracoval hlavne na ostrove Délos, a to predovšetkým s mramorom. Z jeho diel sa zachovala len socha "kľačiaceho galského bojovníka" objavená na ostrove z Délos, ktorá je v súčasnosti v Národnom archeologickom múzeu v Aténach a viac ako desať signatúr z podstavcov jeho nezachovaných diel.
Socha kľačiaceho galského bojovníka bola kedysi súčasťou pamätníka, ktorého sochárska výzdoba znázorňovala boj s Galmi a nachádzala sa na "délskej agore Italikov". Z tohto monumentu sa našli aj ďalšie fragmenty (nájdené podstavce) signované Agasiom. Galský bojovník je bez charakteristických fúzov, ide tu teda o mladíka znázorneného v pozícii, keď je zrejme zranený, ale stále sa ešte húževnato bráni. Je stvárnený veľmi expresívne a jeho trochu patetická grimasa nezaprie určité charakteristické prvky so sochami umierajúcich Galov od pergamského sochára Epigona z 3. storočia pred Kr. Určité štýlové ovplyvnenie tu nie je vylúčené. Avšak kľačiaci galský mladík bol súčasťou monumentu, ktorý nemal nič s historickými udalosťami bojov s maloázijskými Galmi, ale reprezentoval boj Galov a Rimanov na európskej pevnine.
Agasias na ostrove Délos vytvoril aj najmenej 14 sôch rímskych hodnostárov (Gaius Marius, konzul Quintus Pompeius Rufus) a obchodníkov. Okrem toho pracoval i na ostrove Ténos, kde pre svätyňu Poseidóna a Amfitrity vytvoril dve podobné kompozície bronzových sôch, ktoré zdobili základňu veľkého oltára. Zachovali sa z nich len dve obrovské mramorové podstavce nesúce podpis umelca. 

</doc>
<doc id="601286" url="https://sk.wikipedia.org/wiki?curid=601286" title="Ázijsko-oceánsky pohár vo florbale mužov 2017">
Ázijsko-oceánsky pohár vo florbale mužov 2017

Ázijsko-oceánsky pohár vo florbale mužov 2017 bol prvý turnaj novovzniknutého ázijsko-oceánskeho pohára vo florbale mužov, ktoré organizuje Ázijsko-oceánska florbalová konfederácia (AOFC). Konal sa v dňoch od 1.6. júla 2017 v Bangkoku, v Thajsku, za účasti 8 tímov. Ázijsko-oceánsky pohár nahradil od roku 2017 majstrovské podujatie organizované AOFC s názvom Majstrovstvá Ázie a Pacifiku, ktorého posledný turnaj sa konal v roku 2012, v Japonsku. Dejiskom zápasov bola aréna Chanatrayingyong Gymnasium, ktorá je súčasťou Chulalongkorn University. Titul získalo domáce , ktoré vo finálovom stretnutí zvíťazilo nad .
Účastníci.
Poznámka: Číslo v zátvorke udáva umiestnenie vo svetovom rebríčku IFF k máju 2016.

</doc>
<doc id="601296" url="https://sk.wikipedia.org/wiki?curid=601296" title="A Head Full of Dreams">
A Head Full of Dreams

A Head Full of Dreams je siedmy štúdiový album britskej rockovej skupiny Coldplay. Vydaný bol 4. decembra 2015 prostredníctvom Parlophone v Spojenom kráľovstve a Atlantic Records v Spojených štátoch.

</doc>
<doc id="601297" url="https://sk.wikipedia.org/wiki?curid=601297" title="The Chainsmokers">
The Chainsmokers

The Chainsmokers je americké DJ duo, ktorého členmi sú Andrew Taggart a Alex Pall. V roku 2014 zaznamenali prelom s piesňou „#Selfie“, ktorá sa v množstve krajín dostala do top 20. Ich debutové EP s názvom "Bouquet" vyšlo v októbri 2015 spolu so singlom „Roses“, ktorý dosiahol top 10 amerického rebríčku "Billboard" Hot 100. Pieseň „Don't Let Me Down“ sa stala ich prvým singlom v top 5 a vyhrala Cenu Grammy za najlepšiu tanečnú nahrávku, zatiaľ čo skladba „Closer“ sa stala ich prvým singlom číslo 1. Dostali tiež American Music Award a päť cien iHeartRadio Music Award. Ich druhé EP, "Collage" vyšlo v novembri 2016 a v apríli 2017 vydali svoj prvý štúdiový album s názvom "Memories...Do Not Open".

</doc>
<doc id="601298" url="https://sk.wikipedia.org/wiki?curid=601298" title="Sága Orkneyinga">
Sága Orkneyinga

Sága Orkneyinga (starosev. "Orkneyinga saga") je literárne dielo, ktoré rozpráva o dejinách Orknejských ostrovov, počnúc ich obsadením nórskym kráľom v 9. storočí až približne do roku 1200. Sága nemá obdobu v literárnych pamiatkach Škótska.
Zhrnutie.
Sága bola napísaná okolo roku 1230 (tri storočia po niektorých udalostiach, ktoré zaznamenáva) neznámym islandským autorom a ako bolo v tom čase zvykom v islandskej literatúre, sága je rovnako fiktívny príbeh ako aj historický dokument. Predpokladá sa, že je založená na viacerých zdrojoch, kombinujúc ústne podanie legiend s historickými skutočnosťami, snažiac sa porozprávať o živote orknejských jarlov a ako si vydobyli svoje postavenie.
Po troch kapitolách, ktoré sa zaoberajú mýtickým pôvodom neskorších jarlov, nasledujú polomýtické príbehy dobytia Orknejí Haraldom Krásnovlasým (nórskym kráľom) a pokračuje záznamom vecnejších udalostí. 
Prvé tri kapitoly obsahujú text, ktorý vysvetľuje údajný pôvod názvu mesiacov staroseverského kalendára v švédčine a nórčine (prelom januára a februára) "torsmånad" podľa Thorriho a (február/marec) "göjemånad" podľa Gói. V súčasnej islandčine je Gói v tvare Góa používané ako ženské krstné meno. Prvé dve kapitoly takisto podávajú neobyčajné vysvetlenie pre pôvod názvu Nórska, ktoré zahŕňa Thorriho synov Nóra a Góra a ich rozdelenie zeme.
V diele sú predstavené osobnosti zároveň historické a mýtické: Sigurd Eysteinsson, Hákon Paulsson, Sigurd Hlodvirsson, Rognvald Eysteinsson, Magnus Erlendsson (sv. Magnus), Rögnvald Kali Kolsson a Harald Maddadsson. 

</doc>
<doc id="601300" url="https://sk.wikipedia.org/wiki?curid=601300" title="Orkneyinga saga">
Orkneyinga saga



</doc>
<doc id="601305" url="https://sk.wikipedia.org/wiki?curid=601305" title="Zoznam častí seriálu Súdna sieň">
Zoznam častí seriálu Súdna sieň

Toto je zoznam častí slovenského reality seriálu zo súdneho prostredia Súdna sieň. Seriál mal premiéru 2. septembra 2008 na JOJ.

</doc>
<doc id="601306" url="https://sk.wikipedia.org/wiki?curid=601306" title="Chrám Zvestovania presvätej Bohorodičke (Asenovgrad)">
Chrám Zvestovania presvätej Bohorodičke (Asenovgrad)

Chrám Zvestovania presvätej Bohorodičke () je pravoslávny chrám nachádzajúci sa v miestnej časti Ambelino v centrálnej časti mesta Asenovgrad v Plovdivskej oblasti v južnom Bulharsku.
Charakteristika.
Chrám je známy aj pod názvom Rybný chrám () z dôvodu, že chrámové ajazmo je vyzdobené ornamentami a soškami tvare rýb. Dnes je vedený ako samostatný chrám, ale v minulosti bol pod správou Bačkovského monastiera. Chrám bol postavený v 12. alebo 13. storočí, ale časom pustol a neskôr z pôvodnej budovy ostali len niektoré časti a tak bol v 30. rokoch 19. storočia chrám obnovený. Budova bola najskôr trojloďová s ajazmom a kaplnkou svätého Jána Krstiteľa vystavanou okolo neho pri západnej stene chrámu. Neskôr sa dostavala kupola a k budove boli aj pristavané dva priestorné salóny na severnej a južnej strane. V roku 1933 bola pristavaná zvonica. Ajazmo aj chrám samotný sú bohato vyzdobené vzácnymi stenopismi a nachádzajú sa tu aj vzácne ikony. Z nich je najcennejšia ikona presvätej Bohorodičky, ktorej je prisudzovaná zázračná moc a každoročne 25 dní po Veľkej noci sa koná pešia púť s touto ikonou z chrámu Zvestovania presvätej Bohorodičky do Bačkovského monastiera, ktorej sa účastní veľký počet ľudí z celého Bulharska.

</doc>
<doc id="601307" url="https://sk.wikipedia.org/wiki?curid=601307" title="Chrám svätého Juraja (Metocha, Asenovgrad)">
Chrám svätého Juraja (Metocha, Asenovgrad)

Chrám svätého Juraja„Metošský“ () je pravoslávny chrám nachádzajúci sa v miestnej časti Metocha v centrálnej časti mesta Asenovgrad v Plovdivskej oblasti v južnom Bulharsku.
Charakteristika.
Chrám bol postavený v 17. storočí ako súčasť rozsiahlejšieho ohradeného komplexu nazývaného Metocha, ktorého súčasťou boli aj ďalšie cirkevné, ubikačné a pomocné budovy. Z komplexu sa dodnes zachovali len časti ohradenia, stien a chrám, konkrétne pôvodné sú len južná a východná stena chrámu, ktorý bol neskôr obnovený a stojí v dnešnom vzhľade od začiatku 18. storočia. Z 18. storočia je aj drevený ikonostas a väčšina chrámových ikon. Stenomaľby sú z roku 1802. Pri chráme stojí trojposchodová zvonica u ktorej nie je známy dátum výstavby.

</doc>
<doc id="601310" url="https://sk.wikipedia.org/wiki?curid=601310" title="Chrám svätého Jána Krstiteľa (Asenovgrad)">
Chrám svätého Jána Krstiteľa (Asenovgrad)

Chrám svätého Jána Krstiteľa () je stredoveký pravoslávny chrám nachádzajúci sa v meste Asenovgrad v Plovdivskej oblasti v južnom Bulharsku. Kultúrna pamiatka národného významu.
Ďalšie názvy.
Chrám je známy aj pod názvami Chrám svätého Jána Predchodcu (), alebo Chrám svätého Jána (, , alebo ).
Lokalita.
Chrám svätého Jána Krstiteľa sa nachádza na západnom okraji starej časti Asenovgradu na vrchole skalného útesu. Prístup k chrámu je po strmej na ulici „Rilska“ (, doslova "Rilská ulica"), ktorá neskôr pokračuje nespevneným lesným chodníkom.
Dejiny.
Názory na dátum výstavby sa v rámci vedeckej obce líšia, takmer všetky však zasadzujú vznik chrámu do obdobia druhej bulharskej ríše do rozmedzia 13. a 14. storočia. Išlo o pevnostný chrám, ktorý spoločne s pevnosťou svätého Michaela archanjela ochraňoval osadu Stanimaka (dnešný Asenovgrad) od severu. Bola tak súčasťou celkového opevňovacieho systému, ktorý zahŕňal ešte neďalekú Asenovu pevnosť a systém hradieb.
Chrám bol poškodený na konci 18. alebo na začiatku 19. storočia, s najväčšou pravdepodobnosťou v dôsledku útoku kardžalijcov. Hneď následne bol však zrekonštruovaný. 
V roku 1940 bol chrám vyhlásený za národnú starožitnosť a v roku 1970 získal štatút kultúrnej pamiatky národného významu.
Charakteristika.
Typovo je stavba podobná Chrámu svätej Bohorodičky Petričskej v Asenovej pevnosti.
Ide o malú budovu s dĺžkou 9,2 metra a šírkou 5,8 metra. Budova je postavená z lámaných kameňov, ktoré sa striedajú s tehlami. Chrám je jednoloďový bez predsiene s jednou apsidou. Exteriérová architektúra budovy je typická pre obdobie bulharského stredoveku. Fasády sú zdobené dekoratívnymi slepými arkádami v podobe polkruhových ník. Nachádzajú sa na severnej a južnej fasáde chrámu, pričom na každej je ich po päť. Tri hlbšie arkády sa potom nachádzajú na západnej fasáde budovy. Vo vrchnej časti severnej fasády sa nachádza šesť strieľní. Apsida je z vonkajšej strany trojstenná s tromi malými oknami.
Vnútorný priestor je rozdelený na oltárny priestor a naos. Oddelené sú od seba murovaným ikonostasom, ktorý je zdobený freskami.
Fresková výzdoba.
Najstaršie fresky chráme pochádzajú zo 14. storočia a boli odkryté počas reštauračných prác. Súvislá posledná fresková výzdoba budovy pochádza z 18. storočia.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 
Dôvod pamiatkovej ochrany: umelecká hodnota stavby a od roku 1973 aj architektonicko-staviteľská hodnota stavby

</doc>
<doc id="601323" url="https://sk.wikipedia.org/wiki?curid=601323" title="Slobodné mesto Krakov">
Slobodné mesto Krakov



</doc>
<doc id="601324" url="https://sk.wikipedia.org/wiki?curid=601324" title="Historické múzeum (Asenovgrad)">
Historické múzeum (Asenovgrad)

Historické múzeum (), známe aj ako Mestské historické múzeum () je múzeum, ktoré sa nachádza v centrálnej časti mesta Asenovgrad v Plovdivskej oblasti v južnom Bulharsku.
Lokalita.
Múzeum sa nachádza v centrálnej časti Asenovgradu na námestí „Akademik Nikolaj Chajtov“ (, doslova "námestie akademika Nikolaja Chajtova") č. 1, ktoré je centrálnym mestským námestím.
Deijiny a charakteristika budovy.
Budova bola postavená v roku 1898 ako sídlo vojenského klubu. Má pridelený štatút kultúrnej pamiatky. Pôdorys budovy je v tvare bulharského znaku П. 
Dejiny múzea.
Počiatky múzea siahajú do roku 1926, kedy bolo v Asenovgrade založené archeologické združenie "Svarog", ktoré malo svoju historicko-archeologickú múzejnú zbierku uloženú v budove Gymnázia svätého kniežaťa Borisa I. Samotné historické múzeum, ktoré je priamym nástupcom združenie Svarog, bolo otvorené v roku 1955, V roku 1971 sa múzeum presťahovalo na súčasné miesto do budovy bývalého vojenského klubu.
Múzejná expozícia.
Expozícia sa nachádza v celkovo troch sálach. Predstavuje viac ako 1000 exponátov. 
V rámci expozície sú predstavené napríklad kamenné a kostené predmety, kultové predmety ako aj kamenné sudy z obdobia neolitu a eneolitu, zbrane tráckych vojakov, množstvo mincí, kolekciu mramorových ozdobných kachličiek s vyobrazeniami predovšetkým božstiev grécko-rímskeho pantéónu, ale aj orientálnych božstiev (zobrazení sú napríklad trácky jazdec, Zeus, Héra, Hekaté, Hermes, Mithra a ďalší). Medzi ďalšie exponáty patria napríklad rímske aj trácke bronzové sudy a iné nádoby, predmety materiálnej a duchovnej kultúry stredovekých Bulharov, exponáty z obdobia bulharského národného obrodenia, ale aj z novších a najnovších dejín Asenovgradu.
Externé expozície.
Okrem hlavnej budovy patria pod správu asenovgradského historického múzea ešte dve ďalšie expozície. Sú to:
Etnografický dom.
Predstavuje etnografickú expozíciu v obrodeneckom dome z 19. storočia.
Historická škola svätého Juraja.
Expozícia sa nachádza v historickej budove školy v asenovgradskej štvrti Ambelino.

</doc>
<doc id="601326" url="https://sk.wikipedia.org/wiki?curid=601326" title="Špionážny softvér">
Špionážny softvér



</doc>
<doc id="601327" url="https://sk.wikipedia.org/wiki?curid=601327" title="Špiónsky program">
Špiónsky program



</doc>
<doc id="601328" url="https://sk.wikipedia.org/wiki?curid=601328" title="Špiónsky softvér">
Špiónsky softvér



</doc>
<doc id="601329" url="https://sk.wikipedia.org/wiki?curid=601329" title="Špehovací softvér">
Špehovací softvér



</doc>
<doc id="601330" url="https://sk.wikipedia.org/wiki?curid=601330" title="Zlomyseľný softvér">
Zlomyseľný softvér



</doc>
<doc id="601331" url="https://sk.wikipedia.org/wiki?curid=601331" title="Reklamný softvér">
Reklamný softvér



</doc>
<doc id="601332" url="https://sk.wikipedia.org/wiki?curid=601332" title="Jeanne Moreau">
Jeanne Moreau



</doc>
<doc id="601333" url="https://sk.wikipedia.org/wiki?curid=601333" title="Pamiatky v Sofii">
Pamiatky v Sofii

Sofia sa stala hlavným mestom Bulharska až na konci 19. storočia a taktiež bola počas druhej svetovej vojny masívne bombardovaná. Z týchto dôvodov nie je bohatá na historické pamiatky tak, ako niektoré iné hlavné európske mestá a z hľadiska historickej architektúry ju predbieha aj viacero bulharských miest. Ničmenej má starobylú históriu a pamiatky, ktoré sa zachovali majú výnimočnú historickú a kultúrnu hodnotu.
Najvýznamnejšie z nich sú:
Svetské pamiatky.
Najvýznamnejšie svetské pamiatky v Sofii sú:
Religiózne pamiatky.
Najvýznamnejšie religiózne pamiatky v Sofii sú:

</doc>
<doc id="601334" url="https://sk.wikipedia.org/wiki?curid=601334" title="Community">
Community

Community je americký televízny sitkom. Tvorcom seriálu je Dan Harmon. Vysielal sa od 17. septembra 2009 do 2. júna 2015, najskôr na stanici NBC a poslednú sériu distribuovalo Yahoo! Screen. Hlavné postavy stvárňujú Joel McHale, Gillian Jacobs, Danny Pudi, Yvette Nicole Brown, Alison Brie, Donald Glover, Ken Jeong, Chevy Chase a Jim Rash. Dej sa odohráva na vyššej strednej škole (community college) vo fiktívnom meste Greendale v Colorade. Seriál je špecifický svojim štýlom humoru, často sa odkazuje na populárnu kultúru a paroduje filmové a televízne klišé a trópy.
Tvorca seriálu Dan Harmon bol showrunnerom počas prvých troch sérií. Pred začiatkom štvrtej série bol prepustený a nahradili ho David Guarascio a Moses Port. Po vlažnej odozve od fanúšikov a kritikov bol Harnom znovu najatý ako showrunner pre piatu sériu. Po jej skončení stanica NBC seriál zrušila. Internetová služba Yahoo! Screen však vyrobila ešte jednu, šiestu sériu, ktorej posledná časť bola odvysielaná 2. júna 2015.
Dej.
Jeffa Wingera prepustia z právnickej firmy a odoberú mu advokátsku licenciu potom, čo sa zistí, že klamal o jeho bakalárskom titule z Columbia University. Nemá inú možnosť ako sa zapísať do Greendale Community College, aby získal oprávnený titul. Jeffa začne priťahovať spolužiačka a aktivistka Britta Perry a predstiera, že vedie študijnú skupinu, len aby mohol s ňou tráviť čas.
Veci však nejdú podľa jeho plánu, keď Britta pozve do skupiny nerda Abeda Nadira, milovníka populárnej kultúry, ktorý ďalej pozve svojich spolužiakov Shirley Bennett, hlboko veriacu slobodnú matku, naivnú Annie Edison, bývalú futbalovú hviezdu Troya Barnesa a postaršieho cynického milionára Pierca Hawthorna. Napriek ich rozdielom sa rýchlo spriatelia.

</doc>
<doc id="601335" url="https://sk.wikipedia.org/wiki?curid=601335" title="Chrám svätého Juraja (Sofia)">
Chrám svätého Juraja (Sofia)

Chrám svätého Juraja () ranokresťanský chrám Bulharskej pravoslávnej cirkvi zo začiatku 4. storočia, ktorý sa nachádza v meste Sofia v oblasti Sofia v juhozápadnom Bulharsku.
Budova má pridelený štatút kultúrnej pamiatky národného významu.
Ide o najstaršiu celkovo zachovanú budovu v Sofii, ktorá sa do súčasnosti využíva. Chrám je postavený vo forme rotundy. Je súčasťou archeologického komplexu Balkan. V chráme sa nachádza fresková výzdoba z niekoľkých historických období.
Chrám je zasvätený svätému Jurajovi.
Iné názvy.
Chrám je známy aj ako Rotunda svätého Juraja (), Chrám svätého Juraja Víťazného (), alebo len Rotunda ().
Lokalita.
Chrám svätého Juraja sa nachádza v centrálnej časti mesta Sofia v rajóne Sredec vo vnútornom dvore hotela Balkan. Leží v najzápadnejšej časti archeologického komplexu Balkan.
Dejiny.
Budova bola postavená v priebehu prvej štvrtiny 4. storočia. v tzv. Konstantinovej štvrti antickej Serdiky počas panovania cisára Konštantína I. Veľkého, kedy bolo mesto v najväčšom rozkvete. Komplex, ktorého bola stavba súčasťou vznikol pravdepodobne už v priebehu 2. storočia3. storočia. 
Presný pôvodný účel budovy nebol do dnešného dňa ustanovený, napriek tomu, že od začiatku 20. storočia na mieste prebehlo niekoľko archeologických prieskumov. Predpokladá sa však, že išlo buď o rímske termálne kúpele, alebo o martýrium (kultová budova slúžiaca na uchovávanie relikvií svätcov), prípadne mauzóleum. S teóriou, že by mohlo ísť o stavbu rímskych termálnych kúpeľov prišiel profesor Bogdan Filov, ktorého tím v priebehu archeologických vykopávok objavil pod podlahou stavby hypokaustálny systém. Nie je vylúčené ani to, že išlo o termálne kúpele neskôr premenené na martýrium, alebo mauzóleum.
Ešte koncom 4. storočia budova začala slúžiť v tej dobe novozavedenému náboženstvukresťanstvu, pričom sa využívala ako miesto, kde sa vykonávali krsty. V polovici 5. storočia bola pôvodná budova čiastočne poškodená (neporušená ostala centrálna rotundová časť) v dôsledku nájazdov Hunov. Pravdepodobne v priebehu 6. storočia sa budova začala využívať ako kresťanský chrám.
V roku 1353 bola budova poškodená v dôsledku silného zemetrasenia, pričom k poškodeniu došlo predovšetkým v priestore kupoly, ktorá sa čiastočne zrútila a neskôr bola obnovená. V diele Vladislava Gramatika "Razkaz za prenasiane na moštite na sveti Ivan Rilski ot Tărnovo v Rilskija manastir" (, doslovne: Príbeh o prenose relikvií svätého Ivana Rilského z Tărnova do Rilského monastiera) z roku 1479 je Chrám svätého Juraja spomenutý ako metropolitný chrám. Spomenutý je z dôvodu, že počas prenášania boli relikvie svätého Ivana Rilského v chráme po dobu jedného týždňa uložené. Gramatikovo dielo predstavuje najranejšie písomné svedectvo o existencii chrámu.
V priebehu 16. storočia bol chrám premenený na mešitu.
Po oslobodení Bulharska v roku 1878 bol jeho účel opätovne zmenený na chrám. Budova však po oslobodení najskôr dočasne slúžila ako mauzóleum kniežaťa Alexandra I. Batenberga a neskôr sa využívala ako sklad.
Po roku 1915 prebehli na budove čiastočné reštauračné práce. V roku 1927 bola budova chrámu vyhlásená za národnú starožitnosť. V rokoch 19521955 prebehol archeologický prieskum pri ktorom bola ustanovená architektonická schéma budovy. V roku 1955 bol budove zároveň pridelený štatút kultúrnej pamiatky národného významu. V 70. rokoch 20. storočia prebehli na budove ďalšie reštauračné práce.
V roku 1998 bola budova po dlhšej rekonštrukcii a reštauračných prácach obnovená a začala fungovať ako múzeum. V roku 1999 bol chrám slávnostne vysvätený. V roku 2010 sa Chrám svätého Juraja opätovne stal funkčným chrámom Bulharskej pravoslávnej cirkvi.
Charakteristika.
Dnešný chrám bol súčasťou neskoroantickej verejnej budovy so zložitou a originálnou architektonickou schémou. Budova je rotunda so symetrickou architektonickou schémou. Celá budova (okrem základov) je postavená z červených tehál spojených maltou.
Ide o trojloďovú stavbu s kupolou.v
Vchod do budovy je zo západnej strany a ústil do jednej z hlavných ulíc antickej Serdiky.
Z prvej západnej predsiene, ktorá bola takmer elipsovitého pôdorysu z dôvodu existencie konch v jej severnej a južnej časti a v súčasnosti je v ruinách sa prechádzalo do vestibulu s pôdorysom v tvare kríža. Priestor vestibulu bol v priebehu dejín niekoľkokrát prestavovaný. V južnom oddelení vestibulu bol postavený bazén. Z vestibulu viedli dva klenuté vchody do priestoru druhej východnej predsiene, ktorá sa skladá z troch oddelení, ktoré boli vzájomne prepojené. Dve postranné oddelenia predsiene sú prepojené s bočnými loďami chrámujužnou a severnou. Východná predsieň bola predĺžením centrálnej chrámovej lode. Obidve predsiene boli vo forme exonartexov.
Južná aj severná loď sú vo východnej prepojené vchodmi s polkruhovými apsidami, ktoré tesne priliehajú k samotnej konštrukcii rotundy. Bočné lode boli k budove pristavané neskôr, predpokladá sa, že v priebehu 6. storočia.
Centrálna loď je takmer štvorcového pôdorysu, pričom vo východnej časti je ukončená apsidou, ktorá je taktiež štvorcová. Vnútorné priestranstvo centrálnej lode je kruhové so štyrmi polkruhovými nikami v rohoch. V jednej z ník sa nachádzal bazén. Hlavná loď s kupolou dosahuje výšky 14 metrov. Bola s bočnými loďami prepojená klenutými vchodmi. Nad centrálnou loďou je na vysokom a širokom tambure postavená polosférická kupola.
Priestor chrámu je osvetlený prostredníctvom mohutných okien, ktoré sa nachádzajú v severovýchodnej a juhovýchodnej časti budovy, ako aj v priestore tamburu.
Pod podlahou chrámu sa nachádza vedenie tzv. pseudohypokaustuteda rozvodného systému, ktorý pozostáva z radov klenutých tehlových tunelov, ktoré boli postavené za účelom ventilácie a hydroizolácie stavby. 
Fresková výzdoba.
V chráme sa nachádza fresková výzdoba, ktorá bola zhotovená v celkovo piatich etapách, pričom až tri etapy pochádzajú z obdobia stredoveku. Výzdoba z obdobia antiky bola zhotovená technikou "al fresco", stredoveké maľby boli zhotovené zmiešanou technikou ktorá sa začínala technikou "al fresco" a dokončovala temperou metódou "al secco".
Prvá etapa.
Fresky z prvej etapy pochádzajú zo 6. storočia. Ide o typickú rímsko-byzantskú freskovú výzdobu, ktorá pozostáva z rastlinných motívov. Fresky z tejto etapy sú svetlozelenej farby.
Druhá etapa.
Fresky z tejto etapy boli odkryté v priebehu reštauračných prác v 70. rokoch 20. storočia. Ide o prvú z troch stredovekých etáp výzdoby chrámu. Fresky z tejto etapy pochádzajú z konca 10. storočia, alebo začiatku 11. storočia. Vznikli pravdepodobne počas panovania cára Simeona I., Petra I., alebo Samuila, pričom táto éra je označovaná ako tzv. „zlatý vek bulharskej kultúry“ v období Prvého bulharského cárstva.
Objavené boli na stenách pri základe kupoly. 
Ide o zobrazenia troch prorokov v celej veľkosti a nad nimi vlys, kde je zobrazených osem monumentálnych figúr, ktoré sú vysoké tri metre a predstavujú letiacich anjelov, čo je zriedka používaný motív, ktorý robí fresky z tejto etapy unikátnymi. Zobrazení anjeli letia smerom na východ k oltárnemu priestoru chrámu. Z tejto etapy pochádzajú taktiež fresky zhotovené vo vlyse v tambure. Tieto fresky zobrazujú šestnástich prorokov.
Tieto zobrazenia sa vyznačujú krásou a pôvabom kresby, ako aj pestrým sfarbením.
Tretia etapa.
Fresky z tejto etapy pochádzajú z druhej polovice 12. storočia.
Časť fresiek z tejto etapy sa nachádza vo vlyse, kde sú aj zobrazenia prorokov z predchádzajúcej etapy. Od starších fresiek sú oddelené pásom s nápisom v gréčtine. Predstavujú fragmenty scén z evanjelií. Druhá časť fresiek z tohto obdobia sa nachádza nad vchodom do chrámu, pričom v tejto časti je zobrazená skupina piatich svätcov. 
Fresky z tejto etapy sa spájajú s vplyvom byzantskej maľby a to predovšetkým ich monumentalitou, pokojnou vážnosťou postáv, ich statickými pózami, ako aj plochejším spracovaním foriem a monochromatickým rozsahom.
Štvrtá etapa.
Fresky z tejto etapy pochádzajú z konca 14. storočia. Nachádzajú sa v priestore kupoly a pod ňou. Fresky v kupole sú od tých v podkopolovom priestore oddelené pásom s nápisom v bulharčine, ktorý predstavuje žalmy biblického kráľa Dávida. Fresky pod kupolou sú umiestnené vo vlyse a predstavujú zobrazenia dvadsiatich dvoch biblických prorokov v celej veľkosti, v antických odevoch a s veľkými zvitkami v rukách. Z tejto etapy pochádza taktiež zobrazenie Krista Pantokratora obklopeného štyrmi anjelmi a symbolmi evanjelistov. Toto zobrazenie sa nachádza na vrchole klenby.
Maľby z tejto etapy sú typickými predstaviteľmi bulharského výtvarného umenia 14. storočia, čo sa prejavuje predovšetkým dynamickými pózami, ako aj jasnou expresívnou kresbou. Boli zhotovené po silnom zemetrasení v roku 1353, pri ktorom sa zrútila časť kupoly chrámu.
Piata etapa.
Posledná etapa pochádza zo 16. storočia a obrazce z nej teda boli zhotovené potom, čo sa Sofia dostala pod osmanskú nadvládu a chrám bol premenený na mešitu. Z tohto obdobia sa zachovali fragmenty fresiek, ktoré sú zhotovené červenou farbou a predstavujú dekoratívne motívy.
Relikvie svätého Juraja Najnovšieho Sofijského.
V bulharskej národnej pamätí je chrám spojený s menom svätého Juraja Najnovšieho Sofijského, bulharského mučeníka, ktorý zahynul mučeníckou smrťou v roku 1530 a bol obyvateľmi Sofie pochovaný v priestore chrámu. Neskorší osud jeho pozostatkov nie je známy.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1927 ako národná starožitnosť, 1955 ako kultúrna pamiatka národného významu
Dôvod pamiatkovej ochrany: architektonicko-staviteľská, archeologická a umelecká hodnota budovy

</doc>
<doc id="601343" url="https://sk.wikipedia.org/wiki?curid=601343" title="Modrotlač">
Modrotlač

Modrotlač je technika farbenia látkového materiálu, vyrábaného v minulosti z ľanového a konopného plátna, v súčasnosti aj z iných materiálov (napr. bavlna). Vzor tlačený na látku pomocou takzvanej rezervyzmesi zamedzujúcej zafarbeniu látky v mieste vzoru - ostáva po farbení látky modrou farbou z indiga viditeľný (väčšinou v pôvodnej farbe plátna - bielej farbe). Hlavným predpokladom výroby modrotlače je použitie tzv. papu, teda krycej zmesi, a tiež indiga, rastlinného modrého farbiva, ktoré sa získava z tropickej rastliny indigovníka ("Indigofera tinctoria"). 
Modrotlač na Slovensku.
Na Slovensku sa modrotlač začala produkovať už v 18. storočí a toto remeslo sa veľmi rýchlo rozšírilo do všetkých krajov. Keďže základným materiálom pre produkciu modrotlače je plátno, jej výroba sa spočiatku koncentrovala hlavne v oblastiach, kde bolo rozvinuté plátenníctvo vo forme domácej výroby. Strediskami plátenníctva na Slovensku boli regióny Oravy, Spiša a Šariša. Vysokou kvalitou vynikalo najmä spišské plátno, ktoré sa v 19. storočí vyvážalo aj do zahraničia. V oblastiach Slovenska, kde bola výroba plátna skromnejšia, získavali modrotlačiari plátno na jarmokoch (často výmenou za vlastné výrobky). 
Medzi obyvateľstvom Slovenska sa popularita modrotlače rozšírila v druhej polovici 18. storočia. Modrotlačou farbené látky sa stali obľúbené najmä v meštianskom prostredí a modrotlačiarske dielne vznikli skoro v každom slovenskom mestečku. V priebehu 19. storočia bola modrotlač z mestského prostredia vytláčaná módnejšími továrensky vyrábanými bavlnenými látkami, ale modrotlač sa zase stala obľúbenou vo vidieckom prostredí. Modrotlač sa v tomto období stala dôležitou súčasťou ľudového odevu a prenikla aj do úžitkového textilu (obrusy, prestieradlá, uteráky, posteľná bielizeň). Modrotlač si našla uplatnenie v sviatočnom, ale aj v obradnom, či pracovnom odeve. Medzi špeciálne modrotlačiarske výrobky patrili veľké slávnostné šatky, ktoré sa zvykli používať vo funkcii obradných rúch na krst, svadbu či pohreb. Tieto šatky mali obojstranný vzor. Každá dedina mala svoje obľúbené vzory. Väčšina vzorov mala aj svoje pomenovanie - napr. „kudelkový, stromkový“.
Odev zhotovený z modrotlače sa nemusel často prať a takáto látka nebola ani finančne náročná, pretože jej potlačenie bolo lacné. Väčšina modrotlačiarskych dielní na Slovensku bola činná až do polovice 20. storočia. V roku 2018 bola modrotlač zapísaná na zoznam nehmotného kultúrneho dedičstva ľudstva UNESCO. Zápis je spoločný pre Česko, Maďarsko, Nemecko, Rakúsko a Slovensko.
Technika výroby modrotlače.
Technika farbenia modrotlačou sa aplikovala najmä na plátno, ale neskôr boli použité aj iné látky (napr. bavlnené). Prepracované vzory sa na látku maľovali buď ručne, ale postupne sa technika zdobenia látok vykonávala drevenou alebo kovovou formou (pečiatkou).
Plátno sa najprv vyvarilo vo vode, do ktorej bol pridaný vápenatý lúh a sóda. Následne sa plátno vypralo v kyseline sírovej, ktorá bola zriedená vodou, a vypláchlo sa v tečúcej vode. Po usušení, naškrobení a vymangľovaní bolo plátno pripravené na tlač vzorov a farbenie. Potláčanie sa robilo s pomocou tzv. "papu", teda krycej zmesi, ktorá sa naniesla na modrotlačiarsku formu. Forma sa namáčala do nádoby s papom a následne sa prikladala na plátno. Po uschnutí papu sa plátno v rovnobežných záhyboch vešalo na železnú konštrukciu a ponorilo sa na 20-30 minút do studenej zmesi na farbenie, ktorej základnú zložku tvorilo indigo. Celé plátno sa tak zafarbilo, okrem miest, kde bol nanesený pap, ktorý indigo neprijímal. Proces namáčania sa opakoval niekoľkokrátčím viac krát sa plátno namáčalo, tým tmavšia modrá vznikala. Po nafarbení sa tkanina vložila do slabého roztoku kyseliny sírovej, čím sa pap z látky odstránil, a vznikol biely vzor na tmavomodrom podklade.

</doc>
<doc id="601349" url="https://sk.wikipedia.org/wiki?curid=601349" title="Trojanský monastier">
Trojanský monastier

Trojanský monastier Zosnutia Bohorodičky () je fungujúci mužský pravoslávny kláštor nachádzajúci sa na brehu rieky Černi Osăm pri dedine Orešak zhruba od okresného mesta Trojan v Lovečskej oblasti v severnom Bulharsku. 
Je jedným zo 100 objektov nachádzajúcich sa v zozname "100 národných turistických objektov Bulharska" a má štatút kultúrnej pamiatky. V kláštore je možné sa ubytovať. Trojanský monastier je jedným z troch v Bulharsku (ďalšími sú Rilský monastier a Bačkovský monastier), ktoré nepodliehajú žiadnej z eparchií, ale sú stauropigiálne (podliehajúce priamo patriarchovi).
História.
O dávnej histórii monastiera neexistuje veľa informácií a nie je dokázané, či monastier existoval už v období stredoveku. Väčšina odborníkov sa prikláňa k názoru, že bol postavený začiatkom 17. storočia. Hovorí sa, že bol založený neznámym mníchom, ktorý prišiel z mníšskej republiky Athos a na brehu rieky Černi Osăm postavil malý drevený chrám Narodenia Bohorodičky.
V strede 18. storočia igumen Christofor urobil prvú prestavbu, ktorá sa týkala chrámu aj budov okolo a niekedy v druhej polovici 18. storočia igumen Pachomij postavil na mieste starého chrámu nový, ktorý bol následne rozšírený v roku 1812. História kláštora v období medzi 17. a 19. storočím je neustály kolobeh pogromov a lúpeží, ktorých sa dopúšťali osmanskí okupanti. Monastier prežil len vďaka húževnatosti a odhodlaniu tamojších mníchov, ako aj vďaka podpore po slobode túžiacich bulharských obyvateľov okolitých horských dedín a kolíb. Keďže sa mnísi chceli vyhnúť neustálemu okrádaniu zo strany lovečských gréckych biskupov, ktorí mali kláštor v správe, veľakrát sa pokúšali dosiahnuť nezávislosť od miestnych biskupov. To sa im podarilo v roku 1830, kedy ich podporil konštantínopolský patriarcha a monastier sa stal stauropigiálnym.
Po dobu celej svojej existencie bol kláštor lokálnym strediskom osvety a gramotnosti. Dochovali sa rukopisy miestnych mníchov z 18. a 19. storočia a už v polovici 18. storočia tu fungovala kláštorná škola. V roku 1835 bol postavený nový kláštorný chrám a boli aj rozšírené ubikačné budovy a postupné rozširovanie kláštora až do dnešného vzhľadu pokračovalo až do konca 19. storočia. Ako v mnohých iných bulharských monastieroch, aj tu nachádzali v období bulharského národného obrodenia útočisko a úkryt národní buditelia, medzi nimi aj bulharský národný hrdina a revolucionár Vasil Levski.
Areál a charakteristika kláštora.
Monastiersky komplex pozostáva z troch dvorov: severný je administratívny, stredný je hosťovský a južný v ktorom stojí aj budova chrámu je takzvaný modlitebný. Ubikačné budovy sú dvoj, alebo trojposchodové a boli (v súčasnej podobe) vystavané v rokoch 1835 – 1855 v bulharskom obrodeneckom štýle.
Najvýznamnejšou budovou komplexu je chrám Zosnutia Bohorodičky postavený v roku 1835 pod vedením majstra Konstantina z Peštery. Je to jednoloďová budova rozdelená vnútri na dve časti a jej najdlhšie steny sú postavené v ose od východu na západ. Vo východnej časti chrámu sa nachádza kupola a nartex (chrámová predsieň) sa tiahne popri celej západnej a polovici severnej steny. Stenopisy sú dielom významného majstra Zachariho Zografa a boli vyhotovené v rokoch 1847 – 1849. V budove chrámu je uchovaná aj najvzácnejšia pamätihodnosť kláštora – ikona presvätej Bohorodičky zo 17. storočia, ktorá je považovaná za zázračnú a údajne sa nachádza v kláštore už od jeho založenia.
Druhou významnou architektonickou stavbou v areáli kláštora je päťposchodová veža, v ktorej sa okrem zvonice nachádza aj kaplnka svätých Cyrila a Metoda na druhom poschodí a sklad potravín na prízemí. Veža bola postavená v roku 1866 pod vedením majstra Ivana z dediny Mlečevo. V roku 1898 boli vrchné poschodia veže poškodené a zbúrané. Reštaurovaná do pôvodného vzhľadu bola budova až v roku 1987.

</doc>
<doc id="601350" url="https://sk.wikipedia.org/wiki?curid=601350" title="Filiskos z Rodosu">
Filiskos z Rodosu

Filiskos () bol grécky sochár v 2. storočí pred Kr.
Sochár Filiskos pochádzal z ostrova Rodos. Činný bol v prvej polovici druhého storočia pred Kr. Staroveký autor Plínius uvádza, že bol autorom sôch božstiev, Apolóna, Léto, Artemidy a deviatich múz, ktoré sa nachádzali v rímskom chráme Apolóna, zvaného "Sosianus".
Po Alexandrii a Pergamone bola najdramatickejšou helenistickou školou bezpochyby škola z ostrova Rodos. Výstižnou ukážkou tejto školy sú sochy Múz od Filiska, ktoré sa zachovali v niekoľkých kópiach. Ide tu o deväť sôch, ktoré kedysi obkolesovali Apolóna. Niektoré z týchto gracióznych žien sú naozaj frapantné typy. Urania zamyslene sedí s hlavou opretou o ruku. Polymnia, ktorú Rimania často reprodukovali, je zahalená do plášťa s bohatými záhybmi. Filiskos dosiahol pri stvárnení drapérií majstrovstvo, dokazuje to hlavne múza Kleió, rímska kópia jednej z postáv tohto súsošia z Musei Vaticani.

</doc>
<doc id="601352" url="https://sk.wikipedia.org/wiki?curid=601352" title="Majstrovstvá Európy II. divízie v pozemnom hokeji mužov 2017">
Majstrovstvá Európy II. divízie v pozemnom hokeji mužov 2017

Majstrovstvá Európy II. divízie v pozemnom hokeji mužov 2017 bol v poradí 7. turnaj majstrovstiev Európy II. divízie v pozemnom hokeji mužov. Bolo to druhé najvyššie kontinentálne podujatie v pozemnom hokeji mužov v roku 2017, ktoré organizuje Európska federácia pozemného hokeja (EHF). Konalo sa v dňoch od 6.12. augusta 2017 v Glasgowe, v Škótsku, za účasti 8 tímov. Po spoločnom podujatí mužov a žien sa v roku 2015 sa tak opäť organizoval mužský turnaj samostatne. Zápasy sa odohrali v Glasgow National Hockey Centre, ktorý má kapacitu 514 divákov a ktorý je domovským štadiónom miestneho klubu pozemného hokeja Rottenrow Hockey Club. 
Najlepšie 2 družstvá postúpili na hlavne podujatie majstrovstiev Európy v roku 2019. Víťazom turnaja sa stalo domáce .
Kvalifikované družstvá.
 Číslo udáva umiestnenie vo svetovom rebríčku FIH k júlu 2017.

</doc>
<doc id="601353" url="https://sk.wikipedia.org/wiki?curid=601353" title="Gemerské spojky">
Gemerské spojky

Gemerské spojky je názov projektu, ktorý pozostáva zo štyroch železničných úsekov, ktoré mali prepojením existujúcich železníc vytvoriť celistvú dopravnú sieť v Gemeri. Projektované a budované boli po viedenskej arbitráži a počas II. svetovej vojny, no ich výstavbu prerušilo blížiace sa povstanie. Ukončenie vojny a návrat území Slovensku znamenalo pominutie potreby ich dokončenia a sprevádzkovania.
Dejiny.
Na základe viedenskej arbitráže zabralo Maďarské kráľovstvo široký pás južného pohraničia vtedajšej Slovenskej krajiny, čím došlo k odstrihnutiu viacerých gemerských lokálnych tratí. Strata úsekov tratí od Rožňavy po Lučenec znamenala prístup na túto časť Gemera po železnici možný len územím Maďarska, čo komplikovalo život obyvateľov, podnikanie i spravovanie územia. Vážnym problémom bolo prerušenie železničného spojenia do Slavošovských papierní, ktorých zásobovanie a doprava výrobkov bola na železnici závislá. Trate BreznoTisovecJesenské, PlešivecMuráň a PlešivecSlavošovce vytvorili izolované úseky, ktoré bolo možné vzájomne prepojiť tzv. gemerskými spojkami a sprístupniť tak odrezané územia. Štítnická dolina bola dokonca odrezaná nielen od železničnej, ale aj od cestnej infraštruktúry, čo vyústilo v novembri 1938 do vzbury v štítnickej doline. Bolo potrebné prepojiť Tisovec s Revúcou a Lubeník so Slavošovcami, výhľadovo aj Štítnik s Nižnou Slanou (na tento úsek bol vypracovaný projekt), ako aj Dobšinú s traťou Červená Skala – Margecany blízko obce Dedinky (zostalo pri zámere).
Výstavba.
Slovenská dopravná komisia rozhodla už v septembri 1939 o výstavbe úsekov Nižná SlanáŠtítnik, SlavošovceLubeník, MuráňTisovec a Rimavská BaňaKokava nad Rimavicou. Projektová príprava pre prvé 3 úseky bola zriadená 4. decembra 1939 v Brezne. Vzhľadom na záujem Nemeckej ríše udržiavať a rozvíjať vojensky významné železničné trate bolo však tempo výstavby týchto úsekov pomalé. Stavať sa začalo v decembri roku 1940 a veľká časť (2. a 3. úsek) z 58 km plánovaných spojok mali byť odovzdané do prevádzky 1. novembra 1942, kedy by sa začal budovať 1. úsek. Krátko pred dokončením najzložitejších objektov bola v lete 1944 výstavba pre vypuknutie SNP prerušená.
Dokončený bol Tisovecký tunel, no tunel pod Homôľkou, pod Dielikom a Koprášsky tunel, ako aj Koprášsky (niekedy označovaný ako Mníšanský) viadukt zostali nedokončené. Dodnes sú okrem týchto stavieb v dobrom stave piliere viaduktov, priepusty a oporné múry, pozorovateľné sú na mnohých miestach aj násypy i zárezy. Po ukončení II. svetovej vojny a vrátení anektovaného územia sa obnovil pôvodný prístup k lokálnym tratiam a hoci sa práce na dobudovaní spojok rozbehli, boli po znárodnení stavebníctva k 31. decembru 1948 ukončené. Nedobudovaná trať je dnes unikátnym lákadlom pre turistov a železničiarskych nadšencov, ktorí obdivujú tieto 7 desaťročí opustené stavebné diela.
Zaujímavosť.
Slavošovský tunel, dlhý , je súčasťou cyklotrasy, čím sa stal najdlhším cyklotunelom v Európe a tretím najdlhším na svete. V minulosti tunel využívali miestni obyvatelia na skrátenie trasy medzi obcami.
Dnešný stav.
V poslednej dobe sa stávajú gemerské spojky vyhľadávaným turistickým cieľom. Slavošovský tunel aj Koprášsky tunel sú voľne prístupné a je možné ich po celej dĺžke prejsť. Ich okolie je upravené a nachádzajú sa tu informačné tabule. Tunel pod Dielikom je neprístupný, kedže je čiastočne zatopený a ide o významné zimovisko netopierov.
Slavošovský tunel.
Slavošovský tunel, známy aj ako Tunel pod Homôľkou je najdlhším tunelom v rámci Gemerských spojok. Je dlhý 2,4 km. Ústie tunela zo slavošovskej strany bolo partizánmi počas druhej svetovej vojny zavalené, z obavy že by tadiaľ mohli prejsť nemecké vojská, preto sa dnes toto ústie nachádza pod úrovňou terénu. V súčasnosti je upravené a do tunela z tejto strany vedie drevené schodisko, vďaka čomu je možné ním prejsť z jednej strany na druhú. Cez tunel vedie oficiálna cyklotrasa.
Koprášsky viadukt a Koprášsky tunel.
Koprášsky tunel, známy ako aj Mníšanský tunel je s dĺžkou 245 m najkratším z troch tunelov Gemerských spojok. Z mníšanskej strany naň nadväzuje cez 120 m dlhý železobetónový Koprášsky viadukt, prezývaný aj Mníšanský viadukt.
Tunel pod Dielikom.
Tunel dlhý 2 km. Jeho výstavba začala v roku 1941. Jedno z ústí tunela je zamrežované, druhé ústie je zatopené. V roku 1997 bol tento tunel vyhlásený za chránený areál, keďže sa v ňom nachádza významné zimovisko netopierov.

</doc>
<doc id="601357" url="https://sk.wikipedia.org/wiki?curid=601357" title="Katedrála svätej Nedele">
Katedrála svätej Nedele

Katedrála svätej Nedele () je pravoslávny katedrálny chrám nachádzajúci sa na rovnomennom námestí v centre mesta Sofia v západnom Bulharsku. Je katedrálnym chrámom Sofijskej eparchie. Chrám bol posvätený 7. apríla 1933.
Charakteristika a dejiny.
Dávnejšia minulosť pôvodného chrámu nie je veľmi známa, ale predpokladá sa, že bol postavený niekedy v priebehu 10. storočia a ako aj iné sofijské chrámy z toho obdobia mal kamenné základy a drevenú nadstavbu. V druhej polovici 14. storočia sa sofijské chrámy prestavovali, drevené nadstavby sa búrali a nahrádzali sa kameňom, no z neznámeho dôvodu chrám svätej Nedele prestavaný nebol a ostal s drevenou nadstavbou až do 19. storočia.
O chráme sa píše v zozname 22 sofijských chrámov, ktorý zostavil v roku 1578 nemecký cestovateľ Stephan Gerlach pri svojej ceste Bulharskom. Chrám bol s najväčšou pravdepodobnosťou najskôr zasvätený Ježišovi Kristovi a až neskôr svätej Nedeli. V 19. a začiatkom 20. storočia sa chrám nazýval aj chrámom svätého kráľa a to z dôvodu, že v ňom boli uchovávané relikvie srbského kráľa Stefana Uroša II. Milutina.
Na začiatku 50. rokov 19. storočia sofijská eprachia rozhodla o výstavbe nového katedrálneho chrámu a zbierka darov na výstavbu sa začala v lete roku 1853. 25. apríla 1856 Sofijčania začali s búraním a rozoberaním pôvodného chrámu. To sa im podarilo dokončiť 7. mája toho istého roku a začali sa kopať základy pre novú budovu, pričom samotná výstavba začala v priebehu leta pod vedením pešterského majstra Petăra Kazova. Budova bola stavaná ako trojloďová bazilika s dĺžkou 35,5 a šírkou 19 metrov. Chrám bol takmer dokončený na jeseň roku 1858, ale Sofiu v tom čase postihlo silné zemetrasenie a budova bola vážne poškodená. Sofijčania okamžite začali so zbierkou, aby sa budova mohla obnoviť, ale kvôli mnohým problémom, vrátane obvinení z korupcie a krádeže cirkevných peňazí, sa stavba prakticky zastavila. Rozhodnutie o pokračovaní vo výstavbe padlo v roku 1863 a na dokončenie bol zavolaný bracigovský majster Ivan Bojanin, ktorý sľúbil, že katedrálu dokončí v krátkom čase, čo sa mu aj podarilo, keďže ešte na jeseň toho istého roku bola stavba dokončená. Potom sa ešte niekoľko rokov dokončovala vnútorná výzdoba katedrály, čo oddialilo posviacku. Ikonostas zhotovil rezbár Anton Stanišev v rokoch 18631865. Chrám bol slávnostne posvätený 11. mája roku 1867. V roku 1879, v období ruskej správy Sofie, daroval ruský knieža Korsakov-Dondukov katedrále 8 zvonov a keďže sa všetky nezmestili do pôvodnej zvonice, bola pristavaná druhá zvonica v južnej časti chrámového dvora. Na konci 19. storočia prebehla rozsiahla úprava okolia chrámu.
16. apríla 1925 sa chrám stal dejiskom jednej z najtragickejších udalostí bulharskej histórie. Vojenská organizácia Bulharskej komunistickej strany uložila výbušný systém v juhozápadnej kupole chrámu a spáchala bombový atentát počas slávnostnej liturgie, na ktorej sa vtedy zúčastnilo veľa významných bulharských činiteľov. Celkovo pri atentáte zahynulo 193 ľudí a ďalších 500 bolo zranených. Výbuch zničil väčšinu strechy a časť južnej chrámovej steny.
Oprava a rekonštrukcia chrámu sa začala v júni 1927 a na jar roku 1933 bol dokončený v podstate takmer nový chrám s veľkou centrálnou kupolou, dĺžkou 30 metrov, šírkou 15,5 metra a výškou kupole dosahujúcou 31 metrov. Zvonica chrámu bola osadená 11 zvonmi vrátane 8 darovaných pôvodnej katedrále kniežaťom Korsakovom-Dondukovom. Do katedrály sa premiestnil aj pôvodný ikonostas. Rekonštruovaná budova bola vysvätená 7. apríla roku 1933. Stenopismi bola katedrála vyzdobená v rokoch 19711973.

</doc>
<doc id="601358" url="https://sk.wikipedia.org/wiki?curid=601358" title="Majstrovstvá sveta v hokejbale do 18 a 16 rokov 2008">
Majstrovstvá sveta v hokejbale do 18 a 16 rokov 2008

Majstrovstvá sveta v hokejbale do 18 a 16 rokov 2008 bol prvý turnaj majstrovstiev sveta v hokejbale do 18 a 16 rokov, ktoré organizuje Medzinárodná hokejbalová federácia (ISBHF). Konal sa v dňoch od 4.8. júna 2008 vo Zvolene, na Slovensku. Majstrovstvá sveta do 18 a 16 rokov vznikli v nadväznosti na Majstrovstvá Európy do 18 a 16 let. Víťazom v kategórii U18 a v kategórii U16 sa stali hokejbalisti Kanady.
Konečné poradie.
U18
U16

</doc>
<doc id="601374" url="https://sk.wikipedia.org/wiki?curid=601374" title="Baračka (vodná nádrž)">
Baračka (vodná nádrž)

Baračka je vodné dielo III. kategórie, vybudované na na vodnom toku Teplička, ľavostrannom prítoku rieky Váh. Nachádza sa v katastrálnom území obce Omšenie, juhovýchodne od mesta Trenčianske Teplice. Výstavba bola realizovaná rokoch 1964 až 1969. Vodné dielo bolo uvedené do trvalého užívania v roku 1972.
Opis.
Účel vodnej nádrže Baračka:
Hlavné parametre:
Konštrukčné riešenie.
Hlavnými časťami vodného diela Baračka sú: zemná hrádza, šachtový priepad, odpadová štôlňa, dnový výpust s vývarom a uzáverová šachta so strojovňou.
Zemná hrádza je homogénna sypaná z hlinito-piesčitých materiálov. Má dĺžku , výšku a šírku v korune . Návodný svah je upravený kamennou dlažbou a vzdušný svah je zahumusovaný. Päta hrádze je z hrubého štrku, naviazaná na drén.
Šachtový priepad je v tvare lievika s priemerom v hornej časti, postupne sa zužujúceho do priemeru . Je v ňom 5 pilierov usmerňujúcich tok vody. Pred zaústením do vývariska má priemer .
Na konci vzdutia nádrže sa nachádza sedimentačná prepážka, slúžiaca na zachytávanie splavenín.
Uzáverová šachta so strojovňou slúži na manipuláciu s vodou.

</doc>
<doc id="601375" url="https://sk.wikipedia.org/wiki?curid=601375" title="Oteckovia">
Oteckovia

Oteckovia bol slovenský denný seriál, ktorý vznikol ako adaptácia argentínskej telenovely "Señores Papis" z roku 2014 vysielanej v televízii Telefe. Vysielal sa od 1. januára 2018 do 10. júna 2022 na TV Markíza.
Série.
Série sú zoradené podľa oficiálneho zdroja televízie Markíza.
Dej.
Bielikovci.
Vladimír Bielik (Filip Tůma) vlastní pizzeriu „Pizza Luccia“, ktorú pomenoval po svojej žene. V pizzerii zamestnáva servírky Simču (Zuzana Porubjaková) a Gerberu a kuchára Dolceho, ktorého neskôr vystrieda kuchár Štangľa (Ľuboš Radošovský). So svojou ženou Luciou (Monika Hilmerová) má tri deti: Lukáša (Oliver Oswald), Filipa (Jakub Horák) a Jakuba (Maroš Baňas). Lucia sa stará o domácnosť a o svojich troch synov. Vďaky od svojho manžela sa ale nedočká. Keď Vlado zabudne na jej narodeniny, rozhodne sa, že sa odsťahuje a nechá Vlada, aby sa o domácnosť staral sám. Lucia sa odsťahuje k Tamare a nájde si prácu v call centre. Prostredníctvom tejto práce sa zoznámi so svojim budúcim milencom Jurajom Šípkom (Marián Miezga). Potom čo zistí, že Vlado má milenku Simču, začne bývať s Jurajom a jeho dcérou Dorotou (Zuzana Kraváriková), s ktorou chodí Luciin syn Lukáš. Neskôr Vlado s Luciou zistí, že bez seba nemôžu žiť a vrátia sa k sebe. Lucia otehotnie, ale nie je si istá, či je dieťa Vladovo alebo Jurajovo. Testy otcovstva ukážu, že dieťa je Vladovo a Lucia porodí dievčatko Vlaďku (Stella Siváková; potom: Marcela Mariánková). Lucia začne pracovať v pizzerii, kde sa podieľa na jej vedení. Keď Simča otehotnie s Alexom, Vlado s Luciou prijmú novú servírku Lenku Chalupárovú (Mária Schumerová). Potom, čo je Vlado obvinený z napadnutia verejného činiteľa a vzatý do väzby, objaví sa na scéne jeho otec kpt. Vladimír Bielik st. (Pavol Topoľský), o ktorom sa neskôr zistí, že bol degradovaný na nadporučíka. Ten Vladovi pomôže dostať sa z väzby, a pretože svoj dom prehral v kartách, začne s Bielikovcami bývať. Vladov otec má zo začiatku veľký konflikt s Tomášovou svokrou Marikou (Eva Pavlíková), nakoniec však spolu nadväzujú partnerský vzťah a nasťahujú sa k sebe.
Najstarší syn Luky sa po maturite presťahuje k svojej priateľke Dorote, ktorá má svoj vlastný byt od rodičov. Dorka študuje zubné lekárstvo a Luky študuje na Strojníckej fakulte STU v Bratislave. Luky však do školy nechodí, a tak je na konci 1. semestra zo školy vyhodený. Po vyhodení zo školy sa Luky rozhodne, že si spolu s Dorkou založia živnosť na predávanie hot-dogov. Aby získali potrebné peniaze na založenie živnosti, Luky začne pracovať ako smetiar a Dorka (pri štúdiu) začne robiť asistentku v kancelárii JUDr. Alexandra Beckera. Po založení foodtrucku „Lu(c)ky foot“ týchto prác zanechajú a obaja predávajú vo svojom fastfoode. Luky sa rozhodne požiadať Dorku o ruku, namiesto toho sa s ním však Dorka rozíde a prenechá mu svôj podiel podniku, pretože sa zamilovala do svojho spolužiaka na vysokej škole. Vlado preberie značku „Lu(c)ky foot“ a pred rodinou to tají. Luky dovedie domov svoju novú snúbenicu Vietnamku Tao, s ktorou sa spoznal v ázijskom bistre. Luky krátko po návrate zistí, že mu prebral značku a začnú proti sebe znova bojovať. Luky sa od Dorky presťahuje do domu po Hlavatých, kde bývajú spolu s Dominikom (Richard Labuda) a Samom (Roman Gažo). Po rozchode s Dorkou má Luky dva krátke vzťahy, najprv s Vietnamkou Tao (Lin Pham) a potom tatérkou Terezou (Kristina Sisková), ktorú však privedie do iného stavu.
Bobulovci.
Marek Bobula (Vladimír Kobielsky) je údržbár. So svojou bývalou manželkou Tamarou (Zuzana Mauréry), ktorá je riaditeľkou materskej školy, má dve dcéry: Ninu (Karina Qayumová) a Viktóriu (Izabela Gavorníková). Tamara v škôlke zamestnáva učiteľku Lindu Mackovú (Mária Havranová). Marek so svojou priateľkou Petrou (Natália Puklušová) čaká syna Marečka (Patrik Kučera; potom: Jakub Janoško). Spolu žijú v malej garsónke, Marek jej však sľubuje, že im postavia dom. Marek navštevuje svoje dcéry, ktoré bývajú u Tamary. Sem sa chodí tiež najesť a oddýchnuť od Petry a Marečka. Toto sa Petre nepáči a zakazuje Marekovi stretnutie s Tamarou. Marek k Tamare stále niečo cíti, ale Tamara už s ním nechce nič mať. Marek si na stavbu domu vezme hypotéku, za peniaze však kúpi Tamare škôlku, ktorú chce mesto zrušiť. To je dôvod, prečo sa Petra s Marekom rozíde. Marek, ktorý pracuje v škôlke, začne znova žiť s Tamarou a vezmú sa. Petra odchádza z Bratislavy a nechá Marečka Marekovi a Tamare, aby sa o neho starali. Tamara sa rozhodne, že založí aj súkromnú základnú školu. Na miesto učiteľky prijme Alicu Longauerovú (Anna Jakab Rakovská) a Linda robí vychovávateľku v družine. Po odchode Lindy prijme Tamara na pozícii vychovávateľa svojho brata Adama (Ján Koleník). Petra po návrate býva u Emy (Jana Kovalčíková) a Ondra (Roman Poláčik), neskôr sa však nasťahuje k Sise (Dominika Kavaschová) a začne pracovať vo fitcentre „Smile Fit“. Plánuje, že bude žiť znova s ​​Marekom, ten však zostane s Tamarou a začne si privyrábať ako predajca tovaru. Tamara sa po Alicinom odchode rozhodne, že pôjde učiť namiesto Alice. Bohužiaľ to nezvládne a ochorie z toho. Novým učiteľom sa stane Eduard Karabinoš (Dávid Hartl). Zo Sabinova, kde boli Marek s Vladom (Filip Tůma) na vojne, prichádza do Bratislavy 25-ročný mladík Samo (Roman Gažo), ktorý hľadá svojho otca. Vie o ňom iba že pochádza z Devínskej Novej Vsi a že jeho priezvisko začína na písmeno B. Keď Marek s Vladom zistí, že poznajú jeho matku Jarmilu (Gabriela Dzuríková), s ktorou mali obaja pred 25 rokmi pomer, idú so Samom na testy otcovstva, kde sa zistí, že jeho otcom je Marek. Učiteľ Edo sa zamiluje do servírky Lenky (Mária Schumerová), ktorá ho však stále odmieta. Až v poslednom diele spolu nadviažu partnerský vzťah.
Beckerovci, Drobní, Podzámsky.
JUDr. Alexander Becker (Branislav Deák) je najlepší rozvodový právnik v Bratislave a tiež najväčší sukničkár v Bratislave. Jeho bývalá milenka Sisa (Dominika Kavaschová) mu oznámi, že má 6-ročného syna Maxa (Tobias Král) a nechá mu ho, aby sa o neho staral. V advokátskej kancelárii zamestnáva Alex koncipientku Emu Horváthovú (Jana Kovalčíková), do ktorej je tajne zamilovaný. Spolu s ňou sa snaží nájsť Sisu, ktorá utiekla. On sám neverí, že je Maxov otec. Presvedčí ho až test otcovstva, ktorý nechá Ema tajne urobiť. V horúčke Alex Eme povie, že ju miluje. Tá mu však povie, že už má priateľa Ondra Podzámskeho (Roman Poláčik). Ten začne taktiež pracovať ako koncipient u Alexa v kancelárii. Alexovi sa postupne podarí získať Emu a tá sa s Ondrom rozíde. Ema začne bývať spolu s Alexom a Maxom. Alex Emu požiada o ruku, ale v tom okamihu sa vráti Sisa. Sisa zostane bývať u Alexa, pretože sa schováva pred svojim bývalým priateľom Romanom (Gregor Hološka). Bojí sa, že by mohol jej alebo Maxovi niečo urobiť, pretože mu dlhuje peniaze. Alex dlh Romanovi zaplatí. Neskôr sa Ema odsťahuje a s Alexom sa rozíde, pretože nechce rozbíjať rodinu. Sisa by chcela s Alexom žiť, ten to však odmieta a nechá Sisu v byte len dovtedy, kým si niečo nájde. Sisa dostane možnosť spievať celé prázdniny na lodi a svojho syna Maxa si vezme so sebou.
Po návrate Sisy sa začína spor o starostlivosti o Maxa. Obaja ho chcú iba do svojej starostlivosti, nakoniec sa však dohodnú na striedavej. Alex pokračuje vo svojom staromládeneckom živote a Ema sa dá znova dohromady s Ondrom. Chcú mať spolu advokátsku kanceláriu, prijmú teda Alexovu ponuku na prenájom časti jeho kancelárie. Do kancelárie Alex prijme Sisu ako svoju sekretárku. Sisa sa dá dokopy s Jarom (Marián Mitaš), ktorý jej začne písať texty k piesňam a dohovárať koncerty. Spočiatku žijú v dome Lindiných (Mária Bartalos) rodičov (Ladislav Konrád, Oľga Solárová), neskôr Jaro kúpi byt v dome, kde býva aj Ema s Ondrom. Ema po čase zistí, že stále miluje Alexa a chce sa k nemu vrátiť. Keď však zistí, že Alex čaká dieťa so Simčou (Zuzana Porubjaková), rozhodne sa, že prijme Ondrovu ponuku na sobáš. Alex so Simčou žiť nechce, ale pomáha jej so všetkým, čo treba. Simča sa po narodení Roxy (Matilda Deáková) vracia do Jelšavy, odkiaľ pochádza a Roxy má s Alexom v striedavej starostlivosti. Alex chce ešte pred obradom Eme povedať, že ju miluje, na svadbu však príde neskoro. Alex sa rozhodne skončiť so svojim staromládeneckým životom a chce si nájsť trvalú partnerku. To sa mu však nedarí, pretože stále miluje Emu.
Potom, čo je Jaro odsúdený za podvody, má Sisa dva krátke vzťahy. Najprv s čašníkom Mišom a potom s Tomášom Oravcom (Marek Fašiang). Po rozchode s Tomášom, dostane Sisa ponuku spievať celý rok na zaoceánskej lodi, ktorú po krátkom váhaní prijme. Ema sa snaží mať s Ondrom dieťa, na testoch sa však zistí, že Ondro je neplodný. Ema si chce dieťa adoptovať, ale Ondro je zásadne proti. Po dlhšom zvažovaní sa rozhodne Ema vrátiť k Alexovi, pretože Ondro je podráždený a chová sa k nej škaredo. Po roku a pol sa vráti do Bratislavy Simča s Roxy. Simča chce zostať v Bratislave a hľadá si prácu. Najprv robí predavačku vo fastfoode „Lu(c)ky foot“, potom začne pracovať ako Alexova asistentka. Aj keď Ondro stojí o to, aby sa k nemu vrátila, podá Ema žiadosť o rozvod a súd manželstvo rozvedie. Alex si vezme Emu za manželku a spolu s Maxom, Simčou a Roxy sa odsťahujú do Haagu, kde Alex s Emou dostali pracovnú ponuku. Neskôr Ema s Alexom otehotnie.
Oravcovci.
MVDr. Tomáš Oravec (Marek Fašiang) je veterinár, ktorý pochádza z Popradu. So svojou ženou MUDr. Alenou Oravcovou (Andrea Blesáková) má dcéru Júliu (Laura Gavaldová). Jeho žena zomrela pri dopravnej nehode, a tak sa s Julkou sťahujú do Bratislavy, kde žije jeho svokra MUDr. Marika Vágnerová (Eva Pavlíková). V materskej škole, kam chodí Julka, sa zoznámi s učiteľkou Lindou Mackovou (Mária Bartalos). Marika nemá svojho zaťa príliš v láske a chcela by Julku do svojej starostlivosti. Skúša proti Tomášovi rôzne intrigy, ktorými chce dostať Julku do svojej starostlivosti. S tým jej pomáha Lindin snúbenec Jaro Szabó (Marián Mitaš), ktorý na Lindu žiarli a chce sa Tomáša zbaviť. Julka je nakoniec pridelená do starostlivosti Mariky, neskôr ju však vráti späť Tomášovi. Linda zistí, že v intrigách mal prsty aj Jaro a začne žiť s Tomášom. To sa však nepáči Lindinej matke Eve (Oľga Solárová), ktorá chce, aby zostala s Jarom. Keď sa Jaro zraní a stratí pamäť, Linda sa k nemu vráti a Tomáš sa dá dokopy s kamarátkou Maťou (Sarah Arató), ktorá pracuje v psom útulku. Linda po čase zistí, že Jaro stratu pamäti len hral, ​​utečie mu od oltára a chce sa vrátiť k Tomášovi. Tomáš však ďalej žije s Maťou, ale tá zistí, že stále miluje Lindu a odsťahuje sa od neho. Tomáš začne žiť s Lindou a aj Lindina matka, ktorá ho predtým nemusela, ho vezme na milosť. Aj keď Jaro žije so Sisou (Dominika Kavaschová), stále na Lindu žiarli a chce ju späť. Tá to však odmieta. Potom, čo Tamara (Zuzana Mauréry) založí súkromnú základnú školu, sa Linda rozhodne, že si chce doplniť vzdelanie a odsťahuje sa s Tomášom a Julkou do Košíc. Tomáš s Julkou sa ale vracajú späť, a tak Linda zostane v Košiciach sama. Po čase zistí, že vzťah na diaľku nemá cenu a rozídu sa. Po rozchode sa Tomáš dá dokopy so servírkou Lenkou (Mária Schumerová). Ich vzťah ale nemá dlhé trvanie, pretože si Tomáš uvedomuje, že miluje Alicu (Anna Jakab Rakovská), s ktorou neskôr začne žiť. Alica zistí, že jej sestra, žijúca v Austrálii, má problémy. Rozhodne sa, že sa odsťahuje a pomôže svojej sestre, čo skomplikuje situáciu v Tamarinej škole. Deti sú smutné a prosia ju, aby zostala. Alica ale odíde. Po odchode Alice má Tomáš krátky vzťah so Sisou, počas ktorého sa k nim vráti jeho svokra Marika. Marika má najskôr konflikty s Vladovým otcom (Pavol Topoľský), nakoniec však spolu nadviažu partnerský vzťah a začnú spolu bývať v jej dome. Pri príchode Smrekových sa Tomáš a Gréta (Alžbeta Bartošová) do seba na prvý pohľad zamilujú. Keďže však ani jeden nechcú rozbíjať rodinu, snažia sa v sebe tento cit potlačiť. Preto sa dá Tomáš dokopy s Radkou (Jana Labajová), ktorá trénuje Julku v jazde na koni. Tomáš nasťahuje Grétu k sebe domov po tom, čo Gréta zistí, že ju Noro (Branislav Mosný) podvádza. Radka na Grétu žiarli a odíde k sebe domov. Potom, čo Julka spadne z koňa a poraní si hlavu, sa Tomáš s Radkou rozíde, pretože z tejto nehody viní práve ju. Po rozchode s Radkou, nadviaže Tomáš partnerský vzťah s Grétou, ktorú neskôr požiada o ruku.
Hlavatí.
Adam Mak (Ján Koleník) prichádza na pohreb svojho kamaráta Iva Hlavatého. Na pohreb však príde neskoro, čo naštve vdovu po Ivovi, Zuzanu (Kristína Turjanová). Zuzana má dve deti: Rebeku (Lara Baranová) a Nikolasa (Daniel Rovňák) a vlastné fitcentrum „Smile Fit“. Zuza Adama veľmi nemusí, a tak ju prekvapí, že Ivo v závete odkázal polovicu fitcentra Adamovi, a že si želá, aby sa Adam o Zuzu a jej deti postaral. Zuza spočiatku chce, aby sa fitcentrum predalo a Adam zase odišiel, neskôr ho však vezme na milosť a začnú fitcentrum viesť spolu. Keď Zuza zistí, že do nej bol Adam v mladosti zamilovaný, začnú spolu žiť a deti im pripravia improvizovanú svadbu. Adam okrem trénera vo fitcentre, robí aj vychovávateľov v družine u Tamary (Zuzana Mauréry) v škole. V lete 2021 sa Hlavatí a Aďo rozhodnú usporiadať cestu okolo sveta. Vedenie fitcentra prevezme Petra (Natália Puklušová) a Edo (Dávid Hartl) nahradí Aďa v družine.
Smrekoví.
Norbert Smrek (Branislav Mosný) je manažér, ktorý bol v práci povýšený, a tak sa musí so svojou rodinou presťahovať z Trenčína do Bratislavy. So svojou manželkou Grétou (Alžbeta Bartošová) má dve dcéry: Lujzu (Zoe Kachútová) a Miriam (Anna Valentína Vanková). Staršia dcéra Lujza sa so sťahovaním do Bratislavy nedokáže zmieriť a snaží svojich rodičov presvedčiť, aby sa vrátili späť do Trenčína. Lujza si nakoniec v triede nájde kamarátov a v Bratislave si zvykne. Noro má však konflikt s Tomášom Oravcom (Marek Fašiang), pretože má pocit, že mu zvádza manželku, a tak proti nemu skúša rôzne intrigy. Keďže sa Gréta v domácnosti nudí, otvorí si svoj vlastný stánok s kvetmi. Noro si v práci nájde milenku Zdenu (Monika Šagátová), ktorá síce stále sľubuje, že sa rozvedie, ale nerobí tak. Akonáhle Gréta zistí, že má Noro milenku, odsťahuje sa od neho k Tomášovi aj s deťmi a nadviaže s ním partnerský vzťah. Noro sa snaží presvedčiť Grétu, aby mu odpustila a vrátila sa späť domov. Tá to však odmieta a podá žiadosť o rozvod. Kým dôjde k samotnému rozvodu, snaží sa Noro rôznymi intrigami získať deti do jeho výhradnej starostlivosti, súd však nakoniec rozhodne o tom, že deti získava do výhradnej starostlivosti Gréta, pričom Gréta ponúkla Nórovi, že sa môže s deťmi stýkať kedykoľvek bude chcieť. Medzitým Noro ďalej pokračuje vo vzťahu so Zdenou, s ktorou si zaobstará nový dom. Potom, čo Noro bez vedomia Gréty odvezie deti do Egypta, zakáže Gréta Norovi, aby sa s deťmi vídal kedykoľvek, ale iba tak ako určil súd, to znamená iba vo vymedzený čas s dohľadom inej osoby. Práve kvôli tomuto únosu detí sa s Norom rozíde aj Zdena.
Veselí.
Veselí sú nová rodina, ktorá sa v roku 2022 presťahovala do Bratislavy. V podstate ide o „náhradu“ Beckerovcov, ktorí sa odsťahovali do Haagu. Otec rodiny je Dávid (Daniel Žulčák) a spolu s jeho bývalou partnerkou Riou Švarcovou (Andrea Bučko) sú spevácka zamilovaná dvojica pôsobiaca v kapele „Veselý band“, kde spolu s nimi hrajú aj dvaja Riini súrodenci: Milo (Martin Klinčúch) a Bunny (Krištof Králik). Dávid má s Riou tri deti: syna Jonatána (Max Rosa), ktorý si necháva hovoriť Jony, neznáša rodinnú kapelu a predstiera, že má hudobný hluch, pretože sa mu nepáči, ako jeho rodičia na verejnosti vystupujú. Potom, čo sa však zamiluje do svojej spolužiačky Lily (Martina Kapráliková), kvôli ktorej začne spievať v školskom zbore a tvoriť pre ňu piesne, musí s predstieraním hluchu prestať a Ria ho prehovorí na vystupovanie v ich kapele. Ďalším synom je Bruno (Jakub Horanský), ktorého povaha je rovnaká ako otcova a spolužiakov navádza na hlúposti. Najmladšie dieťa je dcéra Olívia (Sára Šalingová), malá škôlkarka, ktorá je taktiež rodinná princezná a verí, že všetko sa dá začarovať alebo pričarovať. Dávid je veľmi nezodpovedný a pre deti je skôr kamarát. Ria je povahou veľmi temperamentná. Dávid Riu veľmi miluje, tá sa s ním však chce rozísť, pretože má vzťah s ich účtovným Paľom (Matúš Kvietik). S týmto vzťahom však nesúhlasí manažér kapely „Veselý band“ Riin otec Ringo (Branislav Jobus), pretože má pre Riu a Dávida veľmi výnosnú pracovnú ponuku, ktorá závisí od ich vzťahu, a ani David, ktorý stále dúfa, že sa to medzi ním a Riou urovná. Ria nakoniec s pracovnou ponukou súhlasí a navonok hrajú s Dávidom a deťmi dokonalú rodinu. V skutočnosti však Ria ďalej udržuje vzťah s Paľom. Keď David pochopí, že sa k nemu Ria už nevráti, nadviaže vzťah s hudobníčkou Mišou (Barbora Švidraňová).
Zaujímavosti.
Oteckovia patria pravidelne medzi najsledovanejšie slovenské televízne programy. Seriál dosahuje obľúbenosť u divákov, získal štyri ceny Osobnosť televíznej obrazovky. V roku 2018 sa stal najlepším dramatickým seriálom roka a hlavní herci seriálu Vladimír Kobielsky a Zuzana Mauréry ako manželia Bobulovci si odniesli sošky za najlepšieho herca a herečku. Pri cenách OTO 2019 sa získala ocenenie najlepšia herečka roka Dominika Kavaschová. V roku 2018 sa medzi najlepších troch hercov a herečky prebojovali aj Ján Koleník a Mária Bartalos.
V seriáli sa objavilo aj veľa hercov a herečiek zo seriálu Búrlivé víno, ktorý tiež vysielala televízia Markíza. Napríklad Filip Tůma, Vladimír Kobielsky, Branislav Deák, Ivan Letko, Marián Mitaš, Richard Labuda, Monika Hilmerová, Kristína Turjanová, Natália Puklušová, Zuzana Porubjaková alebo Veronika Strapková.
Nakrúcanie.
Domy a byty.
Na týchto adresách sú však natočené len dronové zábery budov, v skutočnosti sa natáča v ateliéroch NAD na Trnávke.
Špeciály.
Vianočné špeciály.
2018.
V decembri 2018 naspievali Maroš Baňas, Izabela Gavorníková, Tobias Král a Laura Gavaldová spolu s ich seriálovými otcami Filipom Tůmom, Vladimírom Kobielskym, Branislavom Deákom a Marekom Fašiangom pesničku „Vianoce s Oteckami“.
2019.
Dňa 24. decembra 2019 bol na TV Markíza odvysielaný špeciálny vianočný 13-minútový diel s názvom „Vianočný zázrak“.
2020.
Dňa 18. decembra 2020 TV Markíza odvysielala charitatívnu reláciu „Najkrajšie Vianoce“, v ktorej Maroš Baňas, Jakub Horák, Oliver Oswald, Izabela Gavorníková, Karina Qayumová, Tobias Král, Laura Gavaldová, Daniel Rovňák, Lara Baranová, Zuzana Kraváriková a Richard Labuda zo seriálu Oteckovia spolu s hercami stvárňujúcimi študentov gymnázia v seriáli Pán profesor zaspievali anglickú pieseň „All I Want for Christmas Is You“ od Mariah Carey.
2021.
Dňa 24. decembra 2021 bol na TV Markíza odvysielaný špeciálny vianočný 13-minútový diel s názvom „Vianočné prekvapenie“.
Finálny špeciál.
2022.
Dňa 31. augusta 2022 bol na TV Markíza odvysielaný špeciálny finálny 92-minútový diel s názvom „FINÁLE“.
Výtlačky.
Kniha.
Na jeseň 2018 vydalo vydavateľstvo Ikar knihu Oteckovia, ktorá obsahuje popis jednotlivých postáv seriálu, rozhovory s hercami a tvorcami seriálu, fotografie z natáčania a rôzne hry a kvízy. V roku 2020 bolo vydané rovnakým nakladateľstvom druhé doplnené vydanie tejto knihy.
Diár.
Na jeseň 2019 bol vydaný diár s názvom „Oteckovník“ na rok 2020, ktorý obsahuje fotografie zo seriálu spolu s niektorými hláškami. O rok neskôr v roku 2020 bol vydaný ďalší diár s názvom „Oteckovník podruhé“ na rok 2021.

</doc>
<doc id="601376" url="https://sk.wikipedia.org/wiki?curid=601376" title="Maximos Homologétés">
Maximos Homologétés



</doc>
<doc id="601377" url="https://sk.wikipedia.org/wiki?curid=601377" title="Hesychazmus">
Hesychazmus



</doc>
<doc id="601379" url="https://sk.wikipedia.org/wiki?curid=601379" title="Chrám svätej Sofie (Sofia)">
Chrám svätej Sofie (Sofia)

Chrám svätej Sofie (), známy aj ako Bazilika svätej Sofie () (prípadne aj ako katedrála) je pôvodne ranokresťanský a dnes pravoslávny chrám (v období druhej bulharskej ríše katedrálny chrám) nachádzajúci sa v centre mesta Sofia v oblasti Sofia v západnom Bulharsku.
Charakteristika a dejiny.
Mesto Sofia bolo v minulosti známe pod viacerými názvami (napr. Serdika, Sredec, alebo Triadica) a svoje súčasné meno, pod ktorým je známe zhruba od polovice 14. storočia, dostalo práve podľa chrámu svätej Sofie, ktorý bol v tom čase katedrálnym chrámom mesta.
Samotná budova bola postavená na mieste serdickej nekropoly ako cintorínsky chrám. Súčasná budova je štvrtá, ktorá na tomto mieste stojí. Prvý chrám, ktorý na mieste stál (zvyšky objavené v rokoch 1910 – 1911) bola jednoloďová budova s jednou apsidou a stála na mieste najpravdepodobnejšie medzi rokmi 376 – 382. Druhý chrám bol postavený niekedy počas vlády imperátora Teodisija I. (379 – 395) a zbúraný bol na konci 4. storočia. Bola to trojloďová bazilika s apsidou vo východnej stene a ako hlavná loď bola použitá predsieň prvého chrámu. Tretí chrám bol taktiež trojloďová bazilika s apsidou vo východnej stene. Výstavba prebiehala na konci 4. a začiatkom 5. storočia. Súčasná, štvrtá budova bola postavená koncom 5. a začiatkom 6. storočia. Pomerne krátka existencia starších chrámov bola spôsobená nájazdmi Gótov a Húnov.
V období prvej bulharskej ríše bol chrám hlavným mestským chrámom a v období druhej bulharskej ríše chrámom katedrálnym. Po obsadení Sofie osmanskými Turkami bola budova zmenená na mešitu, ale už v roku 1443 sa stala opäť na krátky čas pravoslávnym chrámom. V tomto roku bola Sofia oslobodená spojeneckými kresťanskými vojskami pod vedením Vladislava III. a Jána Huňadyho, tureckí správcovia boli vyhnaní a mesto bolo dané do priamej správy sofijského metropolitu. Na mešitu bola budova opäť zmenená začiatkom 16. storočia poturčeným Chorvátom Sijavušom pašom. V rokoch 1818 a 1858 Sofiu postihli dve silné zemetrasenia a obidve budovu poškodili. V priebehu druhého zemetrasenia spadol minaret, ktorý pri svojom páde zabil niekoľko moslimských veriacich. Po tejto udalosti sa tureckí moslimskí predstavitelia rozhodli budovu opustiť a ostala nejaký čas nevyužitá. Po oslobodení Bulharska sa využívala nejaký čas ako skladisko plynu, ktorým sa zapaľovali pouličné lampy. Neskôr v chráme po dlhé roky prebiehali archeologické výskumy, budova sa reštaurovala a rekonštruovala a v roku 1930 znovu ako pravoslávny chrám otvorila svoje dvere veriacim. Slávnostne vysvätený (ceremónie sa zúčastnil aj cár Boris III. s rodinou a väčšina vtedajšej politickej a náboženskej elity) bol chrám 21. septembra toho istého roku. Neskôr v období socializmu bol chrám zatvorený a znovu daný do používania veriacim bol v roku 1998.
Budova je trojloďová bazilika s kupolou v tvare kríža a s trojstennou apsidou. Je dlhá 46,5 metra a široká 23 metrov, výška kupole dosahuje 19,7 metra. Je jednou z najvýznamnejších pôvodne ranokresťanských pamiatok juhovýchodnej Európy. Dnes budova slúži svojmu účelu ako pravoslávny chrám a pod budovou chrámu je vybudované múzeum, kde si návštevníci môžu pozrieť odkryté zvyšky pôvodných antických chrámov vrátane vzácnych mozaík.

</doc>
<doc id="601380" url="https://sk.wikipedia.org/wiki?curid=601380" title="Majstrovstvá Európy II. divízie v pozemnom hokeji žien 2017">
Majstrovstvá Európy II. divízie v pozemnom hokeji žien 2017

Majstrovstvá Európy II. divízie v pozemnom hokeji žien 2017 bol v poradí 7. turnaj majstrovstiev Európy II. divízie v pozemnom hokeji žien. Bolo to druhé najvyššie kontinentálne podujatie v pozemnom hokeji žien v roku 2017, ktoré organizuje Európska federácia pozemného hokeja (EHF). Konalo sa v dňoch od 6.12. augusta 2017 v Cardiffe, vo Walese, za účasti 8 tímov. Po spoločnom podujatí mužov a žien sa v roku 2015 sa tak opäť organizoval ženský turnaj samostatne. Zápasy sa odohrali v Sport Wales National Centre. 
Najlepšie 2 družstvá postúpili na hlavne podujatie majstrovstiev Európy v roku 2019. Víťazom turnaja sa stalo .
Kvalifikované družstvá.
 Číslo udáva umiestnenie vo svetovom rebríčku FIH k júlu 2017.

</doc>
<doc id="601381" url="https://sk.wikipedia.org/wiki?curid=601381" title="Ynys Môn">
Ynys Môn



</doc>
<doc id="601382" url="https://sk.wikipedia.org/wiki?curid=601382" title="Leo Africanus">
Leo Africanus

Leo Africanus, tiež Giovanni Leone, pôvodným menom al-Hassan ibn Muhammad al-Wazzan (s prívlastkom "al-Fasi", teda „z Fezu”), bol arabský cestovateľ a diplomat, ktorý cestoval po Afrike, Ázii a Európe, známy svojím spisom „Opis Afriky”.
Životopis.
Narodil sa po roku 1486 v Granade, jeho otcom bol pravdepodobne Muhammad ibn Ahmad al-Wazzan.
Po dobytí maurskej Granady na prelome rokov 1491 a 1492 španielskymi kráľovskými vojskami jeho rodina ušla do mesta Fás v Maroku. Tu sa vzdelával na miestnej univerzite a získal právnické vzdelanie. Okolo roku 1507 vstúpil do diplomatických služieb na dvore marockého sultána z Fezu Muhammada II. a podnikol početné cesty po krajinách Blízkeho východu a Strednej Ázie (podľa vlastných zápisov sa dostal až do Arménska). V rokoch 1512 – 1514 podnikol niekoľko výprav do mesta Timbuktu nad riekou Niger. Dostal sa aj do Egypta a ďalej na juh k Čadskému jazeru.
V roku 1518 ho počas návratu z diplomatickej cesty do Istanbulu zajali sicílski piráti a predali ho ako otroka na pápežský dvor v Ríme. Vtedajší pápež Lev X. zistil, že mladý arabský otrok je veľmi vzdelaný, a tak mu udelil osobnú slobodu pod podmienkou, že ostane na jeho dvore. Al-Hassan ostal v Ríme a rýchlo sa naučil po taliansky a latinsky. V roku 1520 bol pápežom v bazilike sv. Petra pokrstený. Pápež mu udelil vlastné meno Ján (taliansky Giovanni, latinsky Johannes) i pápežské meno Lev (taliansky Leone, latinsky Leo), takže al-Hassan po roku 1520 vystupuje v prameňoch ako Johannes Leo, prípadne Giovanne Leone (niekedy s prívlastkom "de Medicis"). Oveľa častejšie ho však nazývali "Leo Africanus".
Jeho osudy po roku 1527 sú neisté. Je možné, že opustil Rím už pred jeho dobytím španielskym kráľom a nemeckým cisárom Karolom V. v roku 1527, alebo až v roku 1529. Je ale isté, že v Ríme učil niekoľko študentov arabský jazyk a písal diela o medicíne a významných arabsko-židovských učencoch. V roku 1526 nadiktoval pisárovi v taliančine cestopisné dielo, ktoré obsahovalo opis severoafrických krajín Maroka, Alžírska, Tuniska a Egypta, ako aj niektorých západoafrických zlatonosných oblastí v povodí rieky Niger (dnešné štáty Mali a Niger). Kniha bola v roku 1550 vydaná Giovannim Battistom Ramusiom v jeho edícii "Delle navigationi e viaggi" pod názvom "Descrittione dell'Africa" (Opis Afriky). Ihneď po vydaní sa kniha stala veľmi populárnou a často bola prekladaná do iných európskych jazykov, napríklad v roku 1556 do latinčiny a francúzštiny. Išlo v podstate o prvý publikovaný opis severoafrických a stredoafrických oblastí v Európe, preto bolo toto dielo po dlhé obdobie zdrojom základných geografických, ale aj botanických a zoologických poznatkov o severnej a strednej Afrike.
Leo Africanus v roku 1529 získal povolenie na návrat do Afriky a usídlil sa v meste Tunis. Zdá sa, že sa tu opäť vrátil k islamu.
Zomrel tu pravdepodobne v roku 1554.

</doc>
<doc id="601383" url="https://sk.wikipedia.org/wiki?curid=601383" title="Chrám svätej Petky Samardžijskej">
Chrám svätej Petky Samardžijskej

Chrám svätej Petky Samardžijskej () je zachovalý stredoveký pravoslávny chrám, ktorý sa nachádza v centre mesta Sofia v oblasti Sofia v západnom Bulharsku.
Budova má pridelený štatút kultúrnej pamiatky národného významu.
Názov.
Názov chrámu je odvodený od cechu tzv. samardžijcov (výrobcovia sediel na kone), ktorí v čase výstavby žili v štvrti, ktorá sa rozprestierala v okolí budovy a chrám založili.
Lokalita.
Chrám svätej Petky Samardžijskej sa nachádza v centre mesta Sofia v podchode pri námestí „Nezavisimost“ (, doslova "námestie Nezávislosti") a vchode do stanice "Serdika" sofijského metra medzi obchodným domom CUM (Centralen univerzalen magazin) a hotelom Sheraton.
Dejiny.
Budovu chrámu nechal postaviť sofijský samardžijský cech (výrobcovia konských sediel). Budova bola postavená v období na konci 14. až začiatku 15. storočia. Niektorí odborníci datujú jej vznik dokonca do 11. storočia, toto je však veľmi nepravdepodobné.
Chrám je spomenutý v cestopise nemeckého teológa Stephana Gerlacha z roku 1578.
V neskoršom období sa chrám nachádzal v podzemí pod novšou zástavbou, podľa všetkého bol však prístupný. Odkrytý bol v období po skončení druhej svetovej vojny, stále sa však nachádzal pod zemou až po začiatok strechy.
V roku 1955 budova získala štatút kultúrnej pamiatky národného významu.
V roku 1956 bola prvý raz vedecky preskúmaná chrámová fresková výzdoba. V roku 1959 prebehli na chráme menšie reštauračné práce a v roku 1969 bola budova úplne odkrytá.
Koncom 70. a začiatkom 80. rokov 20 storočia prebehli na budove významné reštauračné práce (začiatok spadá do roku 1978 a reštaurácia prebiehala pod vedením architektov Nikolu Mušanova, Zlatky Kirovovej a Lubomira Delčeva).
V rokoch 19831993 bola budovy využívaná ako múzejný objekt. Od roku 1993 sa stala opätovne funkčným chrámom Bulharskej pravoslávnej cirkvi.
Charakteristika budovy.
Ide o jeden z mála stredovekých chrámov v Sofii zachovaných do súčasnosti, pričom schéma budovy sa dosť líši od iných chrámov, ktoré boli v tomto období postavené na území Sofie. Budova je čiastočne vkopaná do zeme a to s najväčšou pravdepodobnosťou už od svojho vzniku. Budova chrámu je postavená na základoch neskoroantickej budovy s mozaikami, ktorá pochádza z 3.4. storočia a ktorej zvyšky sú v súčasnosti exponované pri chráme. 
Ide o jednoloďovú budovu s jednou apsidou so sedlovou strechou pokrytou škridlami. V západnej časti chrámu sa v minulosti nachádzala aj predsieň, ktorá sa však do súčasnosti nezachovala.
Chrám bol postavený zo striedajúcich sa radov kameňov a tehál. Niektoré z kameňov sú použité zo zvyškov antických budov z okolia, doplnené riečnymi kameňmi rôznych farieb. Vo vnútornej stene severnej a južnej fasády budovy sa nachádzajú po dve arkády, ktoré podopierajú strop a zároveň obohacujú interiér chrámu.
Steny budovy sú pomerne masívne a dosahujú šírky až 1 meter.
Výzdoba chrámu.
Fresková výzdoba.
Fresky z ktorých sa dochovalo veľké množstvo fragmentov pochádzajú s najväčšou pravdepodobnosťou z celkovo troch období. Najstaršie sú z poslednej štvrtiny 15. storočia, novšie pochádzajú zo 16. a 17. storočia a najnovšie zo začiatku 20. storočia, pričom úplne posledné fresky v chráme boli zhotovené v roku 1922. Najcennejšie sú fresky z prvej epochy. 
Rozložením sú typické pre umelecké epochy z ktorých pochádzajú a predstavujú tak množstvo tematicky oddelených scén. V stropnej časti sa nachádzajú fresky zobrazujúce prorokov, v oltárnej časti a v apside obrazce zobrazujúce archijerejov, vo vrchnej časti stien sú zobrazené scény zo života Ježiša Krista a v spodnej časti stien obrazce svätcov a mučeníkov. Medzi najvýznamnejšie patria obrazec mnícha v západnej polovici východnej arkády na južnej stene, ktorý s najväčšou pravdepodobnosťou zobrazuje svätého Ivana Rilského a obrazec v severnej stene budovy, ktorý predstavuje scénu Povýšenia čestného kríža, čo je scéna pre Bulharsko netypická.
Štýl ktorým sú niektoré z fresiek namaľované naznačuje, že boli zhotovené zografmi, ktorí boli nejakým spôsobom spojení s ateliérmi krétskych zografov sídliacich na Svätej hore. Niektoré z fresiek zo 16. storočia boli zhotovené významným sofijským zografom Pimenom Sofijským. 
Ikonostas.
Ikonostas v chráme je tiež pomerne cenný a bol zhotovený rezbármi z rodu Filipovcov z debarského regiónu (okolie mesta Debar v dnešnom Severnom Macedónsku).
Evanjelium.
Z chrámu pochádza evanjelium so zlatom okovanými doskami (dielo zlatníka Mateja Zlatara) na ktorom sa nachádza donorský nápis z roku 1581 z ktorého vyplýva, že bolo chrámu darované donorkou Kerou a jej dcérou Marijou. V súčasnosti sa toto evanjelium nachádza pod číslom 23 v zbierke Svätej synody Bulharskej pravoslávnej cirkvi. 
Hrob Vasila Levského.
Existuje hypotéza, o ktorej sa do súčasnosti vedú medzi bulharskými historikmi mnohé debaty a spory, podľa ktorej bol v oltárnej časti chrámu pochovaný bulharský revolucionár a národný dejateľ Vasil Levski.
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1955
Dôvod pamiatkovej ochrany: archeologická hodnota budovy, od roku 1973 aj umelecká hodnota budovy, od roku 1988 aj architektonicko-staviteľská a historická hodnota budovy
Oficiálny názov na zozname kultúrnych pamiatok: "Cărkva „Sveta Petka Samardžijska“" (, doslovne Chrám svätej Petky Samardžijskej)

</doc>
<doc id="601391" url="https://sk.wikipedia.org/wiki?curid=601391" title="Boardwalk Empire">
Boardwalk Empire

Boardwalk Empire je americký dobový kriminálny televízny seriál. Vysielal sa na HBO od 19. septembra 2010 do 26. októbra 2014. Seriál je inšpirovaný knihou "Boardwalk Empire: The Birth, High Times, and Corruption of Atlantic City", ktorú napísal Nelson Johnson. Dej je zasadený do Atlantic City počas Prohibície.
Pilotnú časť zrežíroval Martin Scorsese a jej nakrútenie stálo 18 miliónov dolárov. Seriál získal množstvo ocenení, vrátane 57 nominácií na Cenu Emmy, z ktorých vyhral 20, z čoho 2 krát za kategóriu Najlepší dramatický seriál. V roku 2011 vyhral seriál Zlatý glóbus za najlepší seriál (dráma).

</doc>
<doc id="601392" url="https://sk.wikipedia.org/wiki?curid=601392" title="Hotel (seriál)">
Hotel (seriál)

Hotel je slovenský romanticko-komediálny televízny seriál, ktorý vysielala JOJ od 4. apríla 2018 do 25. apríla 2018. Seriál má spolu 8 častí. Nakrúcal sa v nádhernom prostredí karpatských hôr, malebnej prírody a v krásnych kaštieľoch v Budmericiach a Tomášove.
Dej.
Ústredný príbeh seriálu začína, keď sa Dorota chystá na vlastnú svadbu v hoteli. Príde však na to, že ju jej snúbenec len využíva a podvádza, preto svadbu zruší. Dorota však musí zaplatiť hotelu obrovský účet, na ktorý nikto z rodiny nechce prispieť. Riešenie je jednoduché, aj keď trochu bizarné –zamestnať sa v hoteli a sumu odpracovať. Pod ochranné krídla si ju vezme manažér Roman, s ktorým si časom vytvoria romantické puto...
Sledovanosť.
Hotel dokázal minulú jar neúspech, sledovanosť sa pohybovala približne medzi stotisíc a 200-tisíc divákov. Prvú časť si pozrelo 173-tisíc divákov (viď tabuľka ukazujúca sledovanosť). Možno preto sa seriál skončil a druhá séria sa nebude vysielať, pôvodne to plánoval od jesene do decembra 2018.

</doc>
<doc id="601393" url="https://sk.wikipedia.org/wiki?curid=601393" title="Aristokles z Kydónie">
Aristokles z Kydónie

Aristokles alebo Aristoklés ("Aristokles", iný prepis: "Aristoklés") bol grécky sochár z prelomu 6. a 5. storočia pred Kr.
Aristokles, sochár z krétskej Kydónie, bol podľa nemeckého znalca antického umenia J. J. Winckelmanna činný okolo roku 500 pred Kr. Staroveký autor Pausanias uvádza, že žil zrejme predtým ako sicílske mesto "Zanklé" premenovali na Messénu. Zmena mena mesta Zanklé nastala vplyvom prisťahovaných Messénčanov v roku 494 pred Kr.
Od antických autorov sa s výnimkou Pausania o jeho dielach nezachovali správy. Pausanias do svojej sprievodcovskej príručky po Grécku zaznamenal, že bol autorom votívneho daru, súsošia Herakla a Amazonky (Antiopy) sediacej na koni, venovaného Diovi Olympskému: „"Neďaleko daru Achájčanov stojí Héraklés, bojuje o pás s Amazonkou na koni; venoval ho Euagoras, rodom zankelský, a vytvoril ho kydónsky Aristoklés."“ Časť podstavca s niekoľkými písmenami umelcovej krajiny ([... Κυ]δονιάτας – ... z [Ky]dónie) bol objavený pred východnou časťou Diovho chrámu v Olympii.

</doc>
<doc id="601394" url="https://sk.wikipedia.org/wiki?curid=601394" title="Asenova pevnosť">
Asenova pevnosť

Asenova pevnosť () sú ruiny stredovekej pevnosti nachádzajúce sa na skalnom útese južne od centra mesta Asenovgrad v Plovdivskej oblasti v južnom Bulharsku. 
Lokalita.
Asenova pevnosť leží približne 3 kilometre južne od centra mesta Asenovgrad v Západných Rodopoch v časti "Černatica" na skalnom útese, ktorý vybočuje z horského hrebeňa "Mogilata" nad dolinou rieky Asenica a cestou, ktorá spája mesta Asenovgrad a Smoľan. Vrchná časť skaly na ktorej sa nachádza samotná pevnosť leží približne 100 metrov nad hladinou rieky Asenica v doline pod ňou a približne o 130 výškových metrov vyššie než severne ležiace mesto Asenovgrad. 
Dejiny a súčasnosť.
Miesto, na ktorom sa nachádza do súčasnosti čiastočne zachovaná stredoveká pevnosť bola využívaná na ten istý účel už Trákmi v priebehu 5. – 6. storočia pred naším letopočtom a rovnako tak aj v staroveku a v ranom stredoveku v rímskych a ranobyzantských časoch a to až do obdobia vlády cisára Teofila, čo je doložené nálezmi mincí na mieste, ktoré pochádzajú z obdobia jeho panovania.
Bulharská pevnosť na mieste vznikla nikedy v priebehu polovice 9. storočia. Prvá písomná zmienka o tejto pevnosti pochádza z Ústavy Bačkovského monastiera, kde je spomínaná pod názvom "opevnená osada Petrič" () v súvislosti s tým, že bola darovaná do majetku monastiera jeho zakladateľom, Grigorim Pakurianom. Okolie osady sa nachádza v bohatej poľnohospodárskej oblasti a tak sa počet obyvateľov v samotnej opevnenej osade, ako aj v blízkych dedinách "Petrič" a "Stenimachos" postupne zvyšoval a v blízkosti pevnosti vznikal veľký počet obytných a hospodárskych budov. Pevnosť sa nakoniec stala administratívnym, hospodárskym a vojenským centrom miesta, ktoré vzniklo spojením samotnej opevnenej osady a blízkych dedín a prijalo meno "Stenimak". V priebehu 12. – 13. storočia pevnosť striedala pomerne často majiteľov a je v tomto období aj často spomínaná v dielach dobových autorov. Medzi významných držiteľov pevnosti v 11. storočí patrí napríklad bojar Ivanko. V roku 1189 bola na čas držaná Fridrichom I. Barbarossom a jeho vojakmi v priebehu Tretej križiackej výpravy. V roku 1203 sa dostala do rúk Frankov z Flanderského grófstva, ktorí ju držali do roku 1205, kedy pevnosť po víťazstve nad flanderským grófom Balduinom I. Konštantínopolským prevzal bulharský cár Kalojan. V roku 1207 pevnosť padla do rúk despotu Alexiho Slava, ktorý v tom čase vyhlásil nezávislosť na bulharskej ríši a jeho sídlom bola práve oblasť Západných Rodop. Naspäť do rúk bulharskej ríše pevnosť a jej okolie padli v roku 1230, potom čo vojská cára Ivana Asena II. porazili porazili v bitke pri Klokotnici jednotky vládcu Epirského despotátu, Theodóra Komnéna. V roku 1231 a nasledujúcich rokoch sa pevnosť rozšírila, vrátane výstavby chrámu svätej Bohorodičky, a tu práve na príkaz cára Ivana Asena II., čo dokazuje aj na skale dochovaný nápis. Neskôr, niekedy v období po smrti Ivana Asena II. sa oblasť vrátane pevnosti a okolia opäť dostala pod nadvládu Byzantskej ríše, ale v roku 1344 počas panovania cára Ivana Alexandra bola opäť pripojená k bulharskej ríši. Pevnosť bola čiastočne poničená a ponechaná svojmu osudu potom čo sa spolu s okolím, ako aj mestom Plovdiv dostala v roku 1363 pod nadvládu Osmanskej ríše a stratila tak svoj význam hraničnej pevnosti. Naposledy je spomínaná v roku 1410, kedy po smrti sultána Bayezida I. v roku 1403 vypukla vojna medzi jeho dvoma synmi Sulejmanom a Musom Kesendžim. Musa Kesendži v tomto konflikte využil pevnosť ako svoje útočisko, nakoniec však podľahol svojmu bratovi a vzdal sa mu. Následne bola pevnosť zbúraná do základov, pričom jedinou zachovanou budovou ostal chrám svätej Bohorodičky.
V roku 1927 bola Asenova pevnosť vyhlásená za kultúrnu pamiatku. V roku 1970 sa začal výskum a konzervácia pevnosti, pričom súčasťou boli aj archeologické vykopávky. Tento výskum bol v západnej časti skalného masívu, kde sa nachádzala hlavná časť pevnosti dokončený v roku 1978. V priebehu roku 1985 pri príležitosti 800. výročia od povstania Asena a Petra, ktoré viedlo k vzniku Druhej bulharskej ríše boli dokončené aj posledné reštauračné práce na chráme svätej Bohorodičky. Dnes budova patrí do zoznamu 100 národných turistických objektov Bulharska a patrí k najvýznamnejším turistickým pamätihodnostiam a symbolom Bulharska.
Charakteristika.
Celková rozloha skalnej plochy na ktorej sa rozprestierala pevnosť dosahuje približne a. Ide o samostatne stojacu skalu s plošinou na vrchole, vybočujúcu z horského hrebeňa Mogilata so strmými skalnatými stenami, ktoré ju obkolesujú zo všetkých strán okrem juhozápadu, kde sa tak nachádza jediná prístupová cesta, čo miesto činilo takmer nedostupným. Medzi ďalšie prednosti tohto miesta, patrila skutočnosť, že z vyvýšenej plochy na vrchole skaly sa rozprestiera vynikajúci výhľad do okolia na všetky svetové strany. V 9. storočí po založení stredovekej bulharskej pevnosti, bola celá pevnosť predstavovaná najskôr len opevnenou vežou, ktorá sa týčila vo vrchnej časti skaly a strážila cestu, ktorá viedla horským priesmykom v doline rieky Asenice, spájajúcu Filipopol a teda Hornotrácku nížinu s oblasťou pobrežia Egejského mora. Neskôr bola rozšírená a predstavovala celú opevnenú osadu. Rozširovaná a prestavovaná bola niekoľkokrát, pričom najväčšie a najvýznamnejšie rozšírenie prebehhlo v roku 1231 a v nasledujúcich rokoch na príkaz bulharského cára Ivana Asena II.. Celkovo výskumy odhalili tri veľké staviteľské etapy a to na počiatku v 9. storočí, následne v 11. storočí a nakoniec práve rozšírenie v prvej polovici 13. storočia.
Pevnosť sa skladala z vonkajšieho opevnenia (pevnostných múrov) a samotnej vnútornej citadely. Je považovaná za typického predstaviteľa pevnostnej architektúry z obdobia 11. – 14. storočia. Celkový pôdorys pevnosti tvorený vonkajšími pevnostnými múrmi mal tvar nepravidelného mnohouholníka. Vonkajšie pevnostné múry kopírujú reliéf skalnej plošiny, ktorú ohradzujú a časti z nich sú pomerne dobre zachované. Dosahujú hrúbky až 2,9 metra a výšky 3 metre. Z dôvodu nedostupného terénu, neboli postavené vo všetkých častiach, ale len tam, kde by sa k pevnosti teoreticky mohol dostať prípadný nepriateľ, pričom najviac bola opevnená najdostupnejšia juhozápadna časť. V juhozápadnej časti pevnosti sa nachádzal aj vchod do areálu od ktorého viedla cesta do samotnej citadely. Najvýznamnejšou časťou citadely bola akropola v najvyššej časti, ohradená pevnostnými stenami, kterej súčasťou boli aj vnútorná pevnostná veža, nádrže na uchovávanie vody, pevnostný chrám svätej Bohorodičky, obytné budovy a administratívne budovy (celkovo viac ako 30 rôznych budov). Vnútorná pevnostná veža sa nachádzala v najzápadnejšej časti akropole a jej pôdorys mal tvar nepravidelného štvorca. Stála v najvyššom mieste pevnosti a slúžila ako pozorovacia a obranná, ale aj obytná veža. Bola vysoká a pomerne úzka. Celkovo bola trikrát prestavovaná. Obytný účel tejto veže bol dokázaný pri archeologickom výskume, ktorý prebiehal v 70. rokoch 20. storočia, pri ktorom boli v rámci vykopávok nájdené mnohé fragmenty úžitkovej keramiky, zvieracích kostí a iných predmetov dokazujúce, že veža bola miestom, kde boli ubytovaní obrancovia pevnosti. V súčasnosti je jedinou budovou bývalej pevnosti, ktorá sa kompletne zachovala Chrámu svätej Bohorodičky. Táto dvojposchodová budova postavená v 13. storočí je zároveň najvýznamnejšou pamiatkou Asenovej pevnosti.
Štatút a dôvod pamiatkovej ochrany.
Kategória: kultúrna pamiatka národného významu
Asenova pevnosť bola vyhlásená za kultúrnu pamiatku v Štátnom vestníku č.69 z roku 1927 ako "národná starožitnosť". Štátút bol obnovený aj v Štátnom vestníku č.20 z roku 1973 – ako dôvod ochrany bola pridaná architektonická hodnota. Celý názov pamiatky ako je uvedený na zozname kultúrnych pamiatok národného významu je "Asenovata krepost i cărkvata pri Stanimaka" (, doslova "Asenova pevnosť a chrám pri Stanimake (Asenovgrade)"), ako skrátený názov sa uvádza názov "Asenovata krepost" (, doslova "Asenova pevnosť").

</doc>
<doc id="601398" url="https://sk.wikipedia.org/wiki?curid=601398" title="Chrám svätej Bohorodičky Petričskej">
Chrám svätej Bohorodičky Petričskej

Chrám svätej Bohorodičky Petričskej (), Chrám svätej Bohorodičky Petričskej pri Asenovej pevnosti (), známy aj ako Asenov chrám () je zachovalý stredoveký pravoslávny chrám, nachádzajúci sa 3 kilometre juhovýchodne od centra mesta Asenovgrad v Plovdivskej oblasti v južnom Bulharsku.
Poloha.
Chrám sa nachádza v areáli Asenovej pevnosti, 3 kilometre juhovýchodne od centra mesta Asenovgrad na skalistom vrchu nad ľavým brehom rieky Asenica.
Dejiny a súčasnosť.
Výstavba pevnostného chrámu pri Asenovej pevnosti prebehla v prvej polovici 13. storočia (s najväčšou pravdepodobnosťou v rokoch 1230 – 1231, aj keď niektoré zdroje uvádzajú ako možný už koniec 12. storočia) na pokyn cára Ivana Asena II.. Okrem chrámu budova (veža) plnila aj funkciu zvonice a pozorovateľne pre vtedajšiu opevnenú osadu. Funkcia pozorovateľne bola chrámovej veži prisúdená z nedostatku priestoru v pevnosti, aby sa ušetrilo miesto, ktoré by inak zabrala budova pozorovateľne. Stavba ostala ako jediná zachovaná budova Asenovej pevnosti. V roku 1904 chrám čiastočne poškodilo zemetrasenie, neskôr v roku 1936 bola budova zreštaurovaná. Posledná rekonštrukcia v rámci ktorej boli reštaurované aj vnútorné fresky prebehla v roku 1986. 14. augusta 1991 bol chrám znovu vysvätený.
Charakteristika.
Chrám leží na malej plošine pod ruinami bývalého hlavného paláca (hradu) Asenovej pevnosti. Je vzácnym predstaviteľom bulharskej cirkevnej stredovekej architektúry. Budova je typovo dvojposchodový pohrebný chrám (prízemie v týchto chrámoch zvyčajne slúžilo ako krypta), ktoré sa v období výstavby stavali na území Druhej bulharskej ríše – k najvýznamnejším dochovaným patria okrem chrámu svätej Bohorodičky Petričskej pri Asenovej pevnosti napríklad aj Bojanský chrám v Sofii, alebo Chrám-kostnica pri Bačkovskom monastieri. Budova je dlhá 18,3 metra, široká 6,9 a vysoká 15,3 metra. Hrúbka stien sa pohybuje od 0,85 do 1,15 metra v základoch. Stavba je dvojposchodový, jednoloďový, krížovokupolný chrám s jednou kupolou a jednou apsidou postavená čiastočne z tehál a čiastočne z kameňov, pričom celkovo sa vždy striedajú tri rady kameňov, s tromi radmi tehál. Takýmto prekladaným štýlom sú stavané aj výplne slepých arkád a nik v stenách chrámu. Na vonkajších stenách chrámu sa nachádza veľké množstvo architektonických detailov – napríklad pre chrám charakteristické slepé niky, ďalej rôzne arkády, striedajúce sa rady kameňov a tehál, alebo rímsy s frontónmi. Východná fasáda chrámu je vysoká, pričom veľkej výšky dosahuje aj apsida. Apsida je päťstenná, ale steny priliehajúce k stene chrámu sú natoľko krátke, že sa pri pohľade z väčšej diaľky môže javiť ako trojstenná. Na hranici medzi dvoma poschodiami chrámu je apsida ozdobená radom tehál, v ktotom sú tehly poukladané tak, aby vytvárali trojuholníkovité obrazce. 
Prvé poschodie (prízemie) je typovo pohrebným poschodím (kryptou) v ktorom sa v chrámoch tohto typu zvykli pochovávať významní duchovní, alebo vplyvní predstavitelia farnosti. Poschodie mohlo slúžiť ako krypta, ale v dôsledku toho, že sa na mieste nenašli pri výskumoch žiadne kosti, sa väčšina odborníkov prikláňa k možnosti, že v prípade tohto chrámu slúžilo ako sklad. Je úplne oddelené a izolované od druhého poschodia, čo je charakteristické pre pohrebné časti bulharských stredovekých chrámov-kostníc. Strop prvého poschodia je klenutý s neprerušenou valenou klenbou, ktorá je na troch miestach podopretá arkádami, ktoré sa tiahnu po celej dĺžke steny. Oltárne priestranstvo je tak ako pri druhom poschodí oddelené dvomi stĺpmi. 
Na druhom poschodí sa nachádza samotná chrámová časť rozdelená na apsidu (oltárnu časť), priestranstvo pred ňou, naos a predsieň. Naos je klenutý s predĺženou valenou klenbou s dvanásťstennou kupolou v strede, ktorej ako podpora okrem samotnej klenby slúžia dve predĺžené arkády, ktoré v severnej a južnej časti priliehajú k bočným stenám chrámu. Oltárna časť je samostatná, s nižšie položenou klenbou, než je klenba naosu a je oddelená od ďalších častí chrámu dvojicou stĺpov. ktoré spolu s bočnými stenami tvoria trojitú arkádu. Od stĺpov na východ je oltárna časť opticky rozdelená arkádami ešte na tri menšie časti. Druhé poschodie bolo v minulosti dostupné po drevených schodoch, ktoré sa nachádzali pri južnej fasáde chrámu, kde sa nachádza aj vchod do chrámu (rovnaké riešenie ako u Chrámu-kostnice pri Bačkovskom monastieri). Na tomto poschodí boli objavené aj časti fresiek, ktoré pochádzajú zo 14. storočia a odkryté boli pri reštaurácii v roku 1986.
Nad chrámovou predsieňou sa nachádza štvorhranná veža (zvonica) so štyrmi širokými arkádovými oknami, po jednom v každej zo stien zakončená slepou kupolou. Veža je najtypickejšou a najoriginálnejšou súčasťou chrámu, keďže vedže tohto typu sa pri stredovekých jednoloďových chrámoch na východe Európy nevyskytujú – zvonice štvorcového pôdorysu sú síce známe z niekoľkých byzantských chrámov z obdobia vzniku chrámu svätej Bohorodičky Petričskej, nachádzajúcich sa na území dnešného Grécka, u týchto však veža nie je dominantnou súčasťou stavby (tou je vždy kupola).
Zaujímavý je pravdepodobný architektonický pôvod chrámu. Chrám má mnohé znaky sakrálnej architektúry charakteristickej pre stavby, ktoré vznikali v období Prvej bulharskej ríše, v mnohom je však odlišný. Pri výzkumoch sa zistilo, a porovnávaním potvrdilo, že prvotný plán chrámu pochádza z územia dnešného Arménska, pričom štvorstenná zvonica štvorcového pôdorysu pri jednoloďovom chráme je typická najmä pre staré sýrske ortodoxné baziliky. Je pravdepodobné, že na území dnešného Bulharska existovalo viac typovo rovnakých chrámov, chrám pri Asenovej pevnosti je však jediným chrámom tohto typu, ktorý sa dochoval do dnešných čias. 
Chrám je najvýznamnejšou pamiatkou Asenovej pevnosti.
Štatút a dôvod pamiatkovej ochrany.
Kategória: kultúrna pamiatka národného významu
Budova bola bola ako súčasť Asenovej pevnosti vyhlásená za kultúrnu pamiatku v Štátnom vestníku č.69 z roku 1927 ako "národná starožitnosť". Neskôr bol vyhlásený za kultúrnu pamiatku v Štátnom vestníku č.20 z roku 1973 aj samostatný chrám – ako dôvod ochrany bola uvedená architektonická hodnota budovy. Celý názov budovy ako je uvedený na zozname kultúrnych pamiatok národného významu je "Cărkva „Sveta Bogorodička Petrička“ – pri Asenovata krepost" (, doslova "Chrám svätej Bohorodičky Petričskej – pri Asenovej pevnosti").

</doc>
<doc id="601409" url="https://sk.wikipedia.org/wiki?curid=601409" title="Nedozor">
Nedozor

Nedozor je dnes už zaniknutá obec v okrese Turčianske Teplice, ktorá zanikla zlúčením s obcou Rakša v roku 1934. 
Polohopis.
Dnes už je Nedozor v podstate úplne spojený s obcou Rakša, no podľa mapy v Belovom diele "Turčianska stolica" sa nachádzal na južnom brehu potoka Rakša. 
Dejiny.
Nedozor jestvoval už v prvej polovici trinásteho storočia. Keď bol v roku 1264 kostol v Michale obdarovaný pozemkami, časť z nich bola podľa listín vykrojená z nedozorského chotára. V roku 1277 pridal zvolenský župan Biter Matejovi, synovi Ondrejovmu pole, ktoré sa podľa jeho popisu polohy zhoduje s Nedozorom (v listinách sa spomína ako "Terra Nunsyr"). Potom prechádzal z rúk do rúk Nyáryovcov a malých turčianskych zemanov (Ruttkay, Záthurecký, Raksányi). Nedozor nebol nikdy veľký, v roku 1715 žilo v ňom päť sedliackych a päť želiarskych rodín. O sto rokov neskôr mal 177 obyvateľov. V roku 1934 bol zlúčený s Rakšou a tento stav trvá dodnes.

</doc>
<doc id="601411" url="https://sk.wikipedia.org/wiki?curid=601411" title="Chrám svätého Juraja (Ambelino, Asenovgrad)">
Chrám svätého Juraja (Ambelino, Asenovgrad)

Chrám svätého Juraja„Ambelinský“ () je pravoslávny chrám z obdobia bulharského národného obrodenia, nachádzajúci sa v miestnej časti Ambelino v centrálnej juhovýchodnej časti mesta Asenovgrad v Plovdivskej oblasti v južnom Bulharsku. V tesnej blízkosti cerkvi sa nachádza kaplnka Všetkých svätých.
História a charakteristika chrámu.
Na mieste súčasného chrámu stál kresťanský svätostánok rovnakého mena slúžiaci veriacim v mestskej časti Ambelino už predtým, čo vieme zo zápisov jeruzalemského patriarchu Chrysanta, ktorý spomína posviacku chrámu v roku 1720. Nevie sa, ako vyzeral, keďže bol zničený tureckými nájazdníkmi v priebehu 18. storočia. Súčasný chrám sa staval ako bulharský chrám v rokoch 18451848 pod vedením jugovského majstra Vasiľa Dimova. Chrám je postavený podľa vzoru chrámu svätého Juraja v Zografskom monastieri (bulharský kláštor v mníšskej autonómnej republike Athos), hovorí sa dokonca, že majster Vasiľ Dimov pred začiatkom výstavby na polostrov Athos vycestoval, aby si chrám mohol osobne pozrieť. Pri chráme v minulosti fungovala aj škola.
Chrám je najväčší spomedzi všetkých asenovgradských cerkví s dĺžkou 35, šírkou 18 a výškou 16 metrov. Budova je ohradená vysokými stenami. Samotný chrám je trojloďová bazilika s tromi kupolami a päťstennou apsidou. Na vonkajšej časti budovy sa nachádza nartex (chrámová predsieň). Vnútri sa nachádza ikonostas dlhý 15 a vysoký 8 metrov. Svätý Juraj je jediný chrám v meste, ktorý má dve zvonice, jednu pri severozápadnom a druhú pri severovýchodnom vchode. Zvonica pri severovýchodnom vchode je väčšia, zložená z dvoch hlavných častí stojacich jedna nad druhou a bola postavená v roku 1874. Severozápadná zvonica bola postavená v roku 1871, v roku 1948 bola poškodená a neskôr reštaurovaná.
V tesnej blízkosti chrámu sa nachádza aj kaplnka – krypta Všetkých svätých, ktorá tu v súčasnom vzhľade stojí od 19. storočia. Je to malá jednoloďová budova s apsidou. Nachádzajú sa v nej ikony z 18. a 19. storočia.

</doc>
<doc id="601414" url="https://sk.wikipedia.org/wiki?curid=601414" title="Panamerické majstrovstvá v pozemnom hokeji 2017">
Panamerické majstrovstvá v pozemnom hokeji 2017

Panamerické majstrovstvá v pozemnom hokeji 2017 bol v poradí 5. turnaj panamerických majstrovstiev v pozemnom hokeji, ktoré organizuje Panamerická federácia pozemného hokeja (PAHF). Konal sa v dňoch od 4.13. augusta 2017 v Lancasteri, v štáte Pensylvánia, v Spojených štátoch, za účasti 8 mužských a 8 ženských tímov. Prvýkrát sa tak uskutočnilo spoločné podujatie pre mužov a ženy. Nováčikom podujatia bolo ženské družstvo Brazílie, pôvodne sa mal ženského turnaja zúčastniť aj Barbados. Zápasy sa odohrali v športovom komplexe Spooky Nook Sports. V mužskej kategórii obhájila titul , ktorá zvíťazila nad . U žien zvíťazila rovnako , keď vo finále vyhrala nad .
Turnaj zároveň slúžil ako kvalifikácia panamerických družstiev na Majstrovstvá sveta 2018 mužov a žien, ktoré organizuje India, resp. Anglicko. Na obe podujatia sa kvalifikovalo iba víťazné družstvo. Ďalej turnaj slúžil ako kvalifikácia na Panamerické hry 2019, ktoré hostí Lima. Z oboch kategórii na ne postúpia po 2 družstvá, ktoré sa na hry nekvalifikujú zo subkontinentálnych hier v roku 2018.
Kvalifikácia.
Poznámka: V zátvorke je uvedené umiestnenie vo svetovom rebríčku FIH k 24. júlu 2017.
Poznámka: V zátvorke je uvedené umiestnenie vo svetovom rebríčku FIH k 24. júlu 2017.

</doc>
<doc id="601415" url="https://sk.wikipedia.org/wiki?curid=601415" title="Majstrovstvá Európy v pozemnom hokeji 2017">
Majstrovstvá Európy v pozemnom hokeji 2017

Majstrovstvá Európy v pozemnom hokeji 2017 bol v poradí 16. turnaj majstrovstiev Európy v pozemnom hokeji mužov a žien. Bolo to najvyššie kontinentálne podujatie v roku 2017 v pozemnom hokeji, ktoré organizuje Európska federácia pozemného hokeja (EHF). Turnaj sa konal v dňoch od 18.27. augusta 2017 v Amstelveene, v Holandsku, za účasti 8 mužských a 8 ženských tímov. V mužskej kategórii obhájilo titul domáce , ktoré vo finálovom stretnutí zvíťazilo nad . U žien svoj deviaty titul získalo rovnako , ktoré vo finále vyhralo nad . Strieborné Belgicko získalo svoju prvú medailu.
Majstrovstvá zároveň slúžili ako jedna z kvalifikácií európskych družstiev na Majstrovstvá sveta 2018 mužov a žien, ktoré organizuje India, resp. Anglicko. Kvalifikovali sa na ne iba víťazné družstvá z oboch kategórií. Prvých 6 družstiev sa predstaví aj na ďalších ME v roku 2019, posledné 2 družstvá zostúpili do II. divízie. 
Organizátor.
Rozhodnutie o pridelení organizovania týchto ME holandskému Amstelveenu (metropolitnej časti Amsterdamu) padlo na zasadnutí EHF v júni 2014. Ďalšími kandidátmi na usporiadanie boli Francúzsko a Španielsko, pričom neskôr Francúzsko svoju kandidatúru stiahlo. Holandsko bude organizátorom európskeho šampionátu štvrtýkrát, predtým hostilo mužský turnaj v roku 1983, ženský turnaj v roku 1995 a spoločný turnaj mužov a žien v roku 2009, zakaždým v Amstelveene. Všetky zápasy sa odohrajú na rekonštruovanom štadióne Wagenerstadion s kapacitou pre 9 000 divákov. 
Kvalifikované družstvá.
 V zátvorke je uvedené umiestnenie vo svetovom rebríčku FIH k 24. júlu 2017.
 V zátvorke je uvedené umiestnenie vo svetovom rebríčku FIH k 24. júlu 2017.

</doc>
<doc id="601417" url="https://sk.wikipedia.org/wiki?curid=601417" title="Spinea">
Spinea

SPINEA, s. r. o. je slovenská strojárska spoločnosť, ktorá sa zaoberá vývojom, výrobou a predajom vysoko presných ložiskových reduktorov, predávaných pod obchodnou značkou TwinSpin® a výrobou a predajom vysoko presných aktuátorov DriveSpin®. V súčasnosti je jediným pôvodne európskym výrobcom vysoko presných ložiskových reduktorov a aktuátorov a v tomto segmente a celosvetovo konkuruje trom japonským firmám.
Spoločnosť bola založená v roku 1994 a podnetom pre jej vznik bol vynález slovenských konštruktérov z Prešova, Ing. Bartolomeja Janeka, CSc. a Ing. Tibora Fecka, ktorý spočíval v transformácii planétového pohybu kolies reduktora na rotačný pohyb prírub. Začiatok sériovej výroby medzinárodne patentovaných vysoko presných prevodoviek sa začal v roku 1999. O rok neskôr získala spoločnosť medzinárodný certifikát kvality ISO 9001:2000. V súčasnosti disponuje certifikátom kvality ISO 9006:2020 
Produkty spoločnosti nachádzajú širokú škálu uplatnenia v robotike a automatizácii, v priemysle obrábacích strojov, zdravotníckej technike, bezpečnostnom priemysle, potravinárskych a baliacich zariadeniach a v mnohých ďalších špecifických aplikáciách, ako je napríklad urýchľovač jadrových častíc vo švajčiarskom CERNe. K významným zákazníkom patria firmy KUKA, ABB, Comau, DMG, Trumpf, Swarovski, TetraPak a mnohé ďalšie.
SPINEA zamestnáva vyše 500 ľudí. Vzhľadom na technologickú náročnosť výroby firma disponuje najmodernejšími výrobnými zariadeniami, preto zamestnáva väčšinou vysokokvalifikovaných odborníkov z oblastí vývoja a výskumu, výroby, kvality, marketingu a obchodu. 

</doc>
<doc id="601418" url="https://sk.wikipedia.org/wiki?curid=601418" title="Staré Karlovo">
Staré Karlovo

Staré Karlovo () je architektonická rezervácia vyhlásená na území starej časti mesta Karlovo v Plovdivskej oblasti v južnom Bulharsku.
Charakteristika.
Karlovo je mesto bohaté na kultúrne pamiatky predovšetkým z obdobia bulharského národného obrodenia. Celkovo 115 stavieb v meste má štatút kultúrnej pamiatky. Rezervácia bola vyhlásená v časti starého mesta, ktorá si najviac zachovala obrodeneckú atmosféru.
Najvýznamnejšie pamiatky.
Najvýznamnejšie pamiatky ležiace v hraniciach rezervácie Staré Karlovo sú:

</doc>
<doc id="601422" url="https://sk.wikipedia.org/wiki?curid=601422" title="Chrám svätého Mikuláša (Karlovo)">
Chrám svätého Mikuláša (Karlovo)

Chrám svätého Mikuláša () je pravoslávny chrám z obdobia bulharského národného obrodenia, nachádzajúci sa v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku. V tesnej blízkosti chrámu sa nachádza karlovské historické múzeum. Budova má štatút kultúrnej pamiatky.
Charakteristika.
Chrám svätého Mikuláša je významným pamätníkom obrodeneckej architektúry v Karlove. Jeho zvonica stojí oddelene a obidve stavby sa nachádzajú v tesnej blízkosti karlovského historického múzea s ktorým dokopy vytvárajú zaujímavý architektonický celok. Budova bola postavená v roku 1847 pod vedením bracigovského majstra Nikolu Trojanova. Je postavená v typickom štýle bracigovskej školy ako trojloďový chrám bez kupoly s jednou apsidou. Chrám má tri vchody, pričom západný leží pod arkádovým nartexom (chrámovou predsieňou). Ikonostas je dielom rezbára Antona Staniševa. Vonkajšia architektonická výzdoba kopíruje takmer úplne architektúru chrámu svätého Petra a Pavla v Sopote. V záhrade chrámu je pochovaná matka Vasiľa Levského.

</doc>
<doc id="601428" url="https://sk.wikipedia.org/wiki?curid=601428" title="Majstrovstvá sveta vo florbale mužov do 19 rokov 2003">
Majstrovstvá sveta vo florbale mužov do 19 rokov 2003

Majstrovstvá sveta vo florbale mužov do 19 rokov 2003 boli v poradí 2. majstrovstvá sveta vo florbale mužov do 19 rokov, ktoré organizuje Medzinárodná florbalová federácia (IFF). Konali sa v Česku. Hrali na ňom florbalisti narodení v roku 1985 až do roku 1988. Víťazom sa stali florbalisti Fínska.

</doc>
<doc id="601431" url="https://sk.wikipedia.org/wiki?curid=601431" title="Chrám Zosnutia Bohorodičky (Karlovo)">
Chrám Zosnutia Bohorodičky (Karlovo)

Chrám Zosnutia Bohorodičky () je pravoslávny chrám z obdobia bulharského národného obrodenia, nachádzajúci sa v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku. Budova má štatút kultúrnej pamiatky.
Charakteristika.
Stavba stojí na mieste, kde už predtým stál chrám rovnakého mena, ktorý vyhorel v roku 1813. Súčasná budova bola postavená v roku 1851 pod vedením bracogovských a karlovských majstrov. Stenopisy vyhotovili majstri z Banska, Samokovu a Trjavny. Chrám bol vysvätený 18. mája 1858. Zvonica je vysoká 25 metrov a bola postavená v roku 1897 pod vedením majstra Vasiľa Veleva z Velesu. Nachádzajú sa v nej tri zvony. V chráme pôsobil niekoľko rokov ako spevák a diakon bulharský národný hrdina a revolucionár Vasil Levski.

</doc>
<doc id="601432" url="https://sk.wikipedia.org/wiki?curid=601432" title="Mešita Kuršum (Karlovo)">
Mešita Kuršum (Karlovo)

Mešita Kuršum () je historická budova bývalej mešity nachádzajúca sa v parku „Demokracia“ v centre mesta Karlovo v Plovdivskej oblasti v južnom Bulharsku. Budova má štatút kultúrnej pamiatky.
Charakteristika.
Mešita Kuršum (olovená) je najstaršia zachovalá stavba v meste Karlovo, postavená bola v roku 1485. Bola postavená v čase keď bolo Karlovo pod správou Karl Ali Beja (významný turecký hodnostár po ktorom je pomenované aj mesto Karlovo). Pri výstavbe mešity boli použité materiály z ktorých bol postavený pravoslávny monastier, ktorý na mieste mešity kedysi stál. Na niektorých častiach mešity sú tak aj dnes viditeľné kresťanské znaky. Mešita bola postavená na mieste, ktoré bolo určené za hranicu medzi tureckou a bulharskou časťou mesta, pričom Bulhari žili na juh od budovy. Strecha je zhotovená z olovených plátov a tieto dali názov celej mešite (kuršum je po turecky olovo). Budova má štatút kultúrnej pamiatky. Minaret mešity bol zbúraný.

</doc>
<doc id="601433" url="https://sk.wikipedia.org/wiki?curid=601433" title="Stara reka (prítok rieky Strjama)">
Stara reka (prítok rieky Strjama)

Stara reka () je rieka v centrálnom južnom Bulharsku v Plovdivskej oblasti v okrese Karlovo. Je ľavým prítokom rieky Strjama a jej dĺžka je .
Opis toku.
Rieka pramení pod názvom Veľká rieka () v nadmorskej výške v severnom podloží masívu Ravnec v kaloferskej časti pohoria Stará planina. Na začiatku tečie severným smerom a neskôr na západ a juhozápad. Po pribratí malého prítoku nazývaného Malá rieka () sa stáča na juh a tečie hlbokou dolinou. Na mieste kde rieka opúšťa pohorie Stará planina približne kilometer od centra mesta Karlovo sa na toku nachádza vodopád Sučurum. Po prietoku mestom Karlovo rieka preteká Karlovskou kotlinou a vlieva sa do rieky Strjama (ako jej ľavý prítok) približne 2,3 kilometra od mesta Baňa. Karlovo je jediné osídlené miesto ležiace na jej toku.

</doc>
<doc id="601436" url="https://sk.wikipedia.org/wiki?curid=601436" title="Vasil Levski">
Vasil Levski

Vasil Levski (), iný prepis: Vasiľ Levský; vlastným menom Vasil Ivanov Kunčev (; * 18. júl 1837, Karlovo, Bulharsko† 18. február 1873, Sofia, Bulharsko) bol pôvodne mních a neskôr aj bulharský národný hrdina a revolucionár, jedna z hlavných osobností a symbol bulharského boja za slobodu. V Bulharsku sa označuje aj ako Apoštol slobody ().
Životopis.
Narodil sa 18. júla 1837 (6. júla podľa juliánskeho kalendára) v Karlove. Jeho rodičia boli Ivan Kunčev Ivanov a Gina Vasileva Karaivanova-Kunčeva. Otec mu zomrel, keď mal 14 rokov. Prvotné vzdelanie Vasil Levski získal v miestnej škole v Karlove a neskôr v rokoch 18561857 navštevoval školu pre duchovenstvo v Starej Zagore. Ako mních prijal meno Ignatij a v roku 1858 bol vysvätený na diakona, pričom začal pôsobiť ako diakon a spevák v karlovskom chráme Zosnutia Bohorodičky.
Niekedy v roku 1861 sa Vasil Levski rozhodol, že svoj život zasvätí boju za slobodu a na jar roku 1862 sa na výzvu Juraja Rakovského vybral do Belehradu, kde sa pripojil k tzv. Prvej bulharskej légii. Tu vďaka svojej statočnosti získal aj svoj pseudonym „Levský“. V roku 1867 sa vybral do Bukurešti, aby sa tu stretol s Rakovským a na jeho odporúčanie sa stal vlajkonosičom čaty pod velením Panajota Chitova, s ktorou vykonal niekoľkotýždňový prechod Starej planiny do Srbska. Po dosiahnutí srbských hraníc sa opäť vybral do Belehradu, kde sa neskôr prihlásil do Druhej bulharskej légie.
V roku 1868 sa spoznal s Christom Botevom a v decembri toho istého roku začal svoju prvú cestu Bulharskom, v rámci ktorej sa stretával s významnými Bulharmi, ktorých presviedčal o nutnosti boja za slobodu. Túto cestu ukončil vo februári roku 1869. Už v máji toho istého roku uskutočnil druhú cestu s rovnakým cieľom. V roku 1869 sa zúčastnil založenia Bulharského revolučného centrálneho výboru, a potom sa až do roku 1871 venoval rozširovaniu revolučnej siete v Bulharsku (vrátane založenia tzv. Vnútornej revolučnej organizácie).
V roku 1872 sa zúčastil zasadania Bulharského revolučného centrálneho výboru v Bukurešti a neskôr sa presunul do Bulharska, kde začal pripravovať povstanie. 22. septembra toho istého roku sa jeho pomocník Dimităr Obšti napriek zákazu rozhodne vylúpiť poštu. Je zatknutý a pri výsluchoch prezradí detaily o revolučnej sieti a príprave povstania. Toto uľahčilo osmanským orgánom prenasledovanie bulharských revolucionárov a 26. decembra sa im podarilo chytiť aj Vasiľa Levského v dome jeho známeho v meste Loveč, ktorý používal často ako útočisko. Bol väznený najskôr vo Velikom Tărnove a neskôr v Sofii, kde bol postavený pred štátny súd. Svedčili proti nemu mnohí bývalí spojenci (vrátane Dimităra Obštého, ktorý spôsobil Levského zatknutie): Bol odsúdený na trest smrti.
Popravený bol obesením 18. februára 1873 (6. februára podľa juliánskeho kalendára) na vtedajšom okraji Sofie na mieste, kde dnes stojí jeho pamätník.

</doc>
<doc id="601439" url="https://sk.wikipedia.org/wiki?curid=601439" title="Pamätník Vasiľa Levského (Karlovo)">
Pamätník Vasiľa Levského (Karlovo)

Pamätník Vasiľa Levského () je pamätník venovaný bulharskému národnému hrdinovi a revolucionárovi Vasiľovi Levskému nachádzajúci sa na rovnomennom námestí v centre mesta Karlovo v Plovdivskej oblasti v južnom Bulharsku.
História a charakteristika.
Pamätník bol postavený v centre mesta Karlovo na rovnomennom námestí nachádzajúcom sa medzi dvomi karlovskými chrámami – chrámom svätého Mikuláša a chrámom Zosnutia Bohorodičky v hraniciach architektonickej rezervácie Staré Karlovo. Základný kameň bol položený 15. mája 1903 za účasti kniežaťa Ferdinanda a pamätník bol dokončený v priebehu roku 1907. Autorom je sochár Marin Vasilev. Apoštol slobody Vasil Levski je vyobrazený ako celá postava držiaca v pravej ruke revolver, po jeho ľavej strane stojí revúci lev, znázorňujúci národ. Na piedestále pamätníka sú mená Karlovčanov, ktorí zahynuli v bojoch za slobodu v júli a auguste 1877 ako aj Levského výrok: „"Nám treba slobodu a ľudské práva!"“ (). V dolnej časti piedestálu sa nachádzajú aj tri reliéfy znázorňujúce: 1. založenie revolučného výboru, 2. dopadnutie Vasiľa Levského, 3. vyobrazenie karlovských povstalcov.

</doc>
<doc id="601443" url="https://sk.wikipedia.org/wiki?curid=601443" title="Porajmos">
Porajmos

Rómsky holokaust, tiež známy ako rómska genocída, porajmos ( ), pharrajimos („rezanie“, „trieštenie“, „ničenie“), alebo samudaripen („hromadné usmrcovanie“), bol pokus Nacistického Nemecka a jeho spojencov o vyhladenie Rómov v Európe počas druhej svetovej vojny.
Za vlády Adolfa Hitlera bolo 26. novembra 1935 vydané doplnenie Norimberských zákonov, ktoré zaradilo Rómov do rovnakej kategórie ako Židov a definovalo ich ako „nepriateľov rasovo čistého štátu“. Historici odhadujú, že nacisti a ich spolupracovníci zabili 220 000 až 500 000 Rómov, čo je asi štvrtina až polovica z menej ako 1 milióna všetkých Rómov v Európe v tom čase. Ian Hancock udáva počet obetí až 1,5 milióna. Západné Nemecko formálne uznalo genocídu Rómov v roku 1982.
V roku 2011 Poľsko stanovilo 2. august za pamätný deň rómskeho holokaustu, ako pripomienku noci z 2. na 3. augusta 1944, kedy bolo v plynových komorách v koncentračnom tábore Auschwitz-Birkenau zavraždených 2 897 rómskych mužov, žien a detí.
Odhadovaný počet obetí.
Nasledujúce údaje sú z príručky "The Columbia Guide to the Holocaust" a z on-line encyklopédie Holokaustu amerického múzea Holokaust Memorial Museum.

</doc>
<doc id="601444" url="https://sk.wikipedia.org/wiki?curid=601444" title="Národné múzeum Vasiľa Levského">
Národné múzeum Vasiľa Levského

Národné múzeum Vasiľa Levského (); tiež známe ako Dom-múzeum Vasiľa Levského () je rodný dom a v súčasnosti múzeum bulharského národného hrdinu a revolucionára Vasiľa Levského nachádzajúce sa v centrálnej časti mesta Karlovo v Plovdivskej oblasti v južnom Bulharsku. Je jedným zo 100 objektov nachádzajúcich sa v zozname "100 národných turistických objektov Bulharska" a má štatút kultúrnej pamiatky.
Charakteristika.
Rodný dom Vasiľa Levského sa nachádza na západe centrálnej časti mesta Karlovo a bol postavený ku koncu 18. storočia. Neskôr bol poškodený a rekonštruovaný bol v roku 1933. Samotné múzeum bolo otvorené v roku 1937. Dom a okolitý areál dnes fungujú ako Národné múzeum Vasiľa Levského v rámci ktorého sa na mieste nachádza niekoľko expozícií:
Samotný "Rodný dom Vasiľa Levského" () pochádza z obdobia začiatku bulharského národného obrodenia v 18. storočí. Postavil ho dedo Vasiľa Levského, Kunčo Ivanov a v dome neskôr bývali obidvaja jeho synovia. Budova je nízka, jednoposchodová s pivnicou.
"Expozičná sieň" () nie je pôvodná budova. Bola postavená v areáli v roku 1965 za účelom zbierky písomných a obrázkových materiálov týkajúce sa života Vasiľa Levského. Časť exponátov bola darovaná múzeu rodinou Vasiľa Levského.
"Pamätná kaplnka Všetkých bulharských svätých" () je postavená na pamiatku Vasiľa Levského v priebehu roku 2000. Projekt kaplnky zhotovila architektka Maria Karazlateva a stavba bola zrealizovaná aj vďaka finančnej podpore mnohých obyvateľov Karlova a iných bulharských miest. V kaplnke sa uchovávajú ako relikvia vlasy Vasiľa Levského, ktoré si ostrihal v období keď sa stal mníchom a ktoré potom dlhé roky uschovávala jeho matka a neskôr jeho sestra Jana.
"Čardaklievovej dom" () stojí v tesnej blízkosti rodného domu a pôvodne v ňom žila rodina tety Vasiľa Levského. Dom bol postavený okolo roku 1840. Zrekonštruovaný bol v rokoch 19941996 a v súčasnosti slúži ako miesto správy múzea (funguje aj ako vchod pre návštevníkov a obchod so suvenírmi.
"Onbašievovej dom" () bol postavený v 19. storočí a bol vážne poškodený požiarom v roku 1981. Dom bol zrekonštruovaný v roku 2010.

</doc>
<doc id="601458" url="https://sk.wikipedia.org/wiki?curid=601458" title="Buchalov chan">
Buchalov chan

Buchalov chan () je budova z obdobia bulharského národného obrodenia nachádzajúca sa v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku.
Charakteristika.
Budova chanu (chan je výraz pre nejakú budovu, kde sa prijímali hostia - v tomto konkrétnom prípade išlo o hostinec) je jednou z najemblematickejších stavieb architektonickej rezervácie Staré Karlovo. Postavil ju ako svoj hostinec v 19. storočí Kirko Buchala - karlovský krčmár a správca. Budova sa nachádza v tesnej blízkosti chrámu Zosnutia Bohorodičky. Buchalov chan má svoje dôležité miesto v histórii mesta Karlovo, keďže budova slúžila ako miesto, kde prebiehalo mnoho dôležitých stretnutí vrátane zasadaní revolučného výboru pod vedením Vasiľa Levského. Neskôr až do 50. rokov 20. storočia tu sídlila mestská knižnica a čitáreň. V súčasnosti budova slúži ako „Centrum remesiel a tradícií“, kde okrem expozícií venovaných remeslám typickým pre karlovský región, môžu návštevníci vidieť súčasných remeselníkov priamo pri práci.

</doc>
<doc id="601459" url="https://sk.wikipedia.org/wiki?curid=601459" title="Dom Rajna Popoviča">
Dom Rajna Popoviča

Dom Rajna Popoviča () je budova z obdobia bulharského národného obrodenia nachádzajúca sa v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku.
Charakteristika.
Budova v minulosti slúžila ako dom miestneho učiteľa a knihovníka Rajna Popoviča. Dom je úzko spojený s detstvom Vasiľa Levského, keďže práve na tomto mieste prebiehali jeho prvé hodiny staroslovienčiny. Malá modlitebná miestnosť, ktorá je súčasťou budovy bola zároveň prvým miestom, kde pôsobil ako cirkevný spevák. V budove sa dnes nachádza expozícia venovaná histórii domu samotného a slúži aj ako miesto, kde si návštevníci môžu vyskúšať, ako funguje tzv. vosková tlač ako aj výroba papiera špeciálne aromatizovaného miestnym ružovým olejom.

</doc>
<doc id="601465" url="https://sk.wikipedia.org/wiki?curid=601465" title="Andreas (sochár)">
Andreas (sochár)

Andreas () bol grécky sochár v 2. storočí pred Kr.
Andreas, grécky sochár a bronziar, bol činný pravdepobne v 1. polovici 2. storočia pred Kr. Staroveký autor Pausanias zaznamenal, že bol autorom bronzovej sochy Lysippa z Élidy, olympijského víťaza v zápasení dorastencov v roku 164 pred Kr., ktorá kedysi stála na posvätnej pôde Olympie.
Andreas podľa Pausania pochádzal z Argosu. Epigrafický nález ("IvO 318") z podstavca z Olympie, datovaný do roku 169 pred Kr., hlása, že Andreas a Aristomachos (pravdepobne Andreasov brat) z Argosu zhotovili sochu Quinta Marcia Philippa, rímskeho konzula v rokoch 186 a 169 pred Kr. Túto s najväčšou pravdepodobnosťou bronzovú jazdeckú sochu dal vztýčiť Achájsky spolok za jeho šľachetnosť voči Grékom.
V roku 1889 bol však počas vykopávok na ostrove Sicília, pod vedením nemeckého archeológa Heinricha Brunna, objavený nápis na podstavci (socha sa nezachovala), ktorý uvádza, že sochu vyhotovili Andreas a Aristomachos z kárskeho mesta Kaunos. Znalci nápis datujú do rokov 200 až 150 pred Kr. čo zrejme znamená, že rodiskom bratov bol Kaunos a občanmi Argosu sa stali až neskôr.

</doc>
<doc id="601466" url="https://sk.wikipedia.org/wiki?curid=601466" title="Quintus Marcius Philippus">
Quintus Marcius Philippus

Quintus Marcius Philippus môže byť:

</doc>
<doc id="601467" url="https://sk.wikipedia.org/wiki?curid=601467" title="Ozbrojené sily ZSSR">
Ozbrojené sily ZSSR

Ozbrojené sily ZSSR (; skratka: ) boli tvorené armádou, námorníctvom a rôznymi pomocnými zbormi Sovietskeho zväzu, ktorých cieľom bolo zabezpečenie obrany krajiny pred prípadnou agresiou, ochrana suverenity krajiny a celistvosti hraníc.
Počas svojej existencie, od svojho vzniku v roku 1922 až do rozpadu ZSSR, patrili sovietske ozbrojené sily medzi najpočetnejšie a najsilnejšie na svete. Vrcholom ich pôsobenia bol značný podiel na porážke nacistického Nemecka a jeho spojencov v druhej svetovej vojne (zo sovietskeho hľadiska vo Veľkej vlasteneckej vojne v rokoch 1941 – 1945). Popri tom však uskutočnili aj množstvo agresívnych ťažení (invázia do Poľska v roku 1939, zimná vojna proti Fínsku v roku 1940, obsadenie Pobaltia v roku 1940, invázia do Afganistanu v rokoch 1979 – 1989) a vnútropolitických zásahov v krajinách Varšavskej zmluvy (potlačenie protisovietskych nepokojov vo Východnom Nemecku v roku 1953, potlačenie maďarského povstania v roku 1956 a vpád vojsk Varšavskej zmluvy do Česko-Slovenska v roku 1968). Po rozpade ZSSR v roku 1991 prešli jednotlivé časti niekdajších sovietskych ozbrojených síl v bývalých sovietskych republikách postupne pod kontrolu novovzniknutých štátov.

</doc>
<doc id="601470" url="https://sk.wikipedia.org/wiki?curid=601470" title="Pozemný hokej na Hrách Juhovýchodnej Ázie 2017">
Pozemný hokej na Hrách Juhovýchodnej Ázie 2017

Pozemný hokej na Hrách Juhovýchodnej Ázie 2017 bol turnaj v pozemnom hokeji v rámci multišportového podujatia Hier Juhovýchodnej Ázie 2017. Konal sa v Kuala Lumpur, v Malajzii v dňoch od 21.29. augusta 2017, za účasti 5 mužských a 5 ženských tímov. Hokejový turnaj sa organizuje od 7. hier v roku 1971 a toto bolo jeho 17. vydanie. Všetky zápasy sa odohrali na štadióne Malaysia National Hockey Stadium s kapacitou 12 000 divákov.
V mužskej kategórii obhájila titul domáca , ktorá vo finálovom stretnutí zvíťazila nad . Strieborné Mjanmarsko dosiahlo na hrách svoj najlepšie umiestnenie. U žien obhájila titul rovnako , ktorá vo finále vyhrala nad .
Účastníci.
 Číslo udáva umiestnenie vo svetovom rebríčku FIH k júlu 2017.&lt;/small&gt;
 Číslo udáva umiestnenie vo svetovom rebríčku FIH k júlu 2017.&lt;/small&gt;

</doc>
<doc id="601473" url="https://sk.wikipedia.org/wiki?curid=601473" title="Historické múzeum (Karlovo)">
Historické múzeum (Karlovo)

Historické múzeum () je budova bývalej školy z obdobia bulharského národného obrodenia nachádzajúca sa v tesnej blízkosti chrámu svätého Mikuláša v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku. Má štatút kultúrnej pamiatky.
Charakteristika.
Budova bola postavená v roku 1871 ako päťročná chlapčenská škola a je typickým predstaviteľom bulharskej obrodeneckej architektúry. Ako múzeum funguje už viac ako 100 rokov. Expozície sa venujú dejinám karlovského regiónu od praveku až do súčasnosti, pričom oddelená expozícia je venovaná histórii mesta Karlovo od jeho založenia v 15. storočí až do dnešných dní. Špeciálna pozornosť je venovaná aj obdobiu bulharského národného obrodenia a karlovským revolucionárom, ktorí sa účastnili bojov za slobodu, či už na území Bulharska, alebo v cudzineckých legiách, ako aj karlovským filantropom, ktorí prispievali na stavby mnohých významných budov v Karlove, ale aj v iných mestách Bulharska. K múzeu patrí aj etnografická expozícia venovaná regiónu, ktorá sa nachádza mimo hlavného objektu múzea v Mazakovovom dome.

</doc>
<doc id="601474" url="https://sk.wikipedia.org/wiki?curid=601474" title="Patevova maaza">
Patevova maaza

Patevova maaza () je budova bývalého skladu z obdobia bulharského národného obrodenia nachádzajúca sa v tesnej blízkosti Patevovho domu v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku. Má štatút kultúrnej pamiatky národného významu.
Charakteristika.
Patevovu maazu (slovo maaza je pôvodom zo starého tureckého dialektu a označuje budovu s nejakým verejným účelom, môže ísť o obchod, sklad, či dokonca hostinec) postavil v roku 1863 Vasil Patev, potomok známeho karlovského obchodníka Paťa Chadžiminčeva. Budova je dvojposchodová. Prízemie je rozdelené na dve časti, jedna sa využívala ako sklad a druhá ako ďukjan (turecké slovo pre malý obchodík so zmiešaným tovarom). Vrchné poschodie pozostáva taktiež z dvoch častí, pričom zadná časť sa využívala ako sklad a predná ako kancelária. Budove bol v roku 1964 priznaný štatút kultúrnej pamiatky národného významu. Dnes je Patevova maaza využívaná ako informačné centrum architektonickej rezervácie Staré Karlovo.

</doc>
<doc id="601475" url="https://sk.wikipedia.org/wiki?curid=601475" title="Patevov dom">
Patevov dom

Patevov dom () je meštiansky dom z obdobia bulharského národného obrodenia nachádzajúci sa v tesnej blízkosti Patevovej maazy v architektonickej rezervácii Staré Karlovo v centre mesta Karlovo v Plovdivskej oblasti v južnom Bulharsku. Má štatút kultúrnej pamiatky.
Charakteristika.
Patevov dom, predtým meštianske sídlo, v súčasnosti slúži ako múzeum dokumentujúce regionálne záhradníctvo od bulharského národného obrodenia až po súčasnosť, s osobitným dôrazom na pestovanie a spracovateľské techniky damašskej ruže, ktoré tvoria hlavný tradičný priemysel Karlova. Každá z miestností má svoju osobitú tému a okrem prehliadky si tu návštevníci môžu nakúpiť miestne výrobky spojené s tradičným pestovaním a spracovaním predovšetkým ruže, ale aj iných aromatických bylín.

</doc>
<doc id="601476" url="https://sk.wikipedia.org/wiki?curid=601476" title="Heslo (televízna relácia)">
Heslo (televízna relácia)

Heslo je slovenská súťažno-zábavná šou na základe amerického formátu Password. Relácia sa vysielala od 6. júla 2017 do 5. júna 2018 na TV JOJ. Pôvodne sa vysielala každý štvrtok v dvoch častiach za sebou o 20:35 hod., od 27. júla sa presunula na neskorší čas, 22:00 hod. Reláciu moderoval Milan „Junior“ Zimnýkoval. P﻿o takmer šiestich rokoch sa televízia rozhodla reláciu opäť obnoviť, od 8. januára 2024 tak pokračuje obnovená šou Heslo, novou moderátorkou je Jasmina Alagič.
Pravidlá.
V relácii si merajú sily dvojice celebrít. Súťažiaci z dvojice dostane lístok s heslom a svojmu partnerovi ho môže napovedať len jedným slovom. Toto slovo môže buď opísať, označiť alebo napodobniť. Pri hádaní hesla vzniká množstvo vtipných situácií. Ak súťažiaci heslo na lístku neuhádne, pozornosť sa presúva na druhú dvojicu.
Časti.
2. séria (2018).
Televízia JOJ potvrdila druhú sériu.

</doc>
<doc id="601477" url="https://sk.wikipedia.org/wiki?curid=601477" title="Šen-jang J-15">
Šen-jang J-15

 Šen-jang J-15 (; ; známy tiež ako "Lietajúci žralok" ()) je čínske palubné stíhacie lietadlo, vyvinuté spoločnosťou Šen-jang (Shenyang Aircraft Industry Group – Skupina leteckého priemyslu Šen-jang). Stroj je konštrukčne podobný ruskému Su-33. Stíhačka je v Číne prezývaná „Lietajúci žralok“.
Vznik a vývoj.
Podľa vyjadrení ruskej delegácie, ktorá navštívila leteckú prehliadku v Ču-chaj v roku 2006, Čína prejavila záujem o ruské palubné stíhačky Su-33. Čína pôvodne žiadala iba dve lietadlá tohto typu, čo však vzbudilo podozrenie, že nejde o nič iné ako o snahu, skopírovať ruskú technológiu. Nedôveru Ruska umocňovala nedávna negatívna skúsenosť týkajúca sa lietadiel Su-27SK, ktoré Čína najskôr vyrábala na základe licenčnej zmluvy s Ruskom. V roku 2000 produkciu pod touto licenciou predčasne ukončila a začala vyrábať vlastné lietadlá J-11, ktoré konštrukčne vychádzali z Su-27SK. Čína sa tak vyhla plateniu licenčných poplatkov, čo Rusko vnímalo ako porušenie obchodnej dohody. Preto bola ruská strana opatrná, aj keď Čína navýšila požadovaný počet stíhačiek Su-33 na 14 kusov, ktoré mali byť dodané v dvoch várkach po 7 lietadiel. Rusko malo navyše obavy, že ak Čína prevezme len prvých sedem stíhačiek, výroba bude nerentabilná. Su-33 sa v tej dobe už nevyrábali a obnovenie produkcie by bolo značne nákladné. Nepomohli ani vyhlásenia Číny, že pre svoje lietadlové lode bude potrebovať až 50 lietadiel a rokovania sa skončili neúspechom.
Je otázne, čo Čína týmito rokovaniami s Ruskom sledovala. Pretože viaceré zdroje uvádzajú neoverenú informáciu, že Číne sa už v roku 2001 podarilo od Ukrajiny tajne kúpiť prototyp jedného Su-33. Z lietadla s označením T-10K-3 sa pravdepodobne už niekoľko rokov snažila reverzným inžinierstvom vyvinúť svoju vlastnú palubnú stíhačku. Tieto domnienky potvrdzuje veľká podobnosť J-15 s Su-33. Hypotézu podporuje aj fakt, že čínske pokroky pri vývoji vlastného stroja boli veľmi rýchle. Hoci rokovania s Ruskom o nákupe Su-33 prebiehali ešte v roku 2009, tak prvý let prototypu prvej čínskej palubnej stíhačky sa ukutočnil 31. augusta toho istého roku. Z toho možno z určitosťou usudzovať, že vývoj J-15 prebiehal už niekoľko rokov. Taktiež je zjavné, že čínski vývojári okopírovali celý technický a konštrukčný koncept prototypu T-10K-3.
Prvý vzlet z cvičného odrazového mostíka uskutočnila J-15 dňa 6. mája 2010. Dňa 25. novembra 2012 Čína úspešne otestovala pristátie J-15 na palube svojej prvej lietadlovej lode Liaoning. V decembri 2013 bola zverejnená informácia, že sériová výroba stíhačiek J-15 bola spustená. Piloti údajne ukončili výcvik a lietadlá sú plne bojaschopné.

</doc>
<doc id="601478" url="https://sk.wikipedia.org/wiki?curid=601478" title="Racing Club de Avellaneda">
Racing Club de Avellaneda

Racing Club de Avellaneda, skrátene Racing Club, alebo iba Racing, je argentínsky športový klub so sídlom v meste Avellaneda, ktoré sa nachádza v provincií Buenos Aires. Klub je známy predovšetkým pre svoj futbalový tím. Racing Club patrí medzi najúspešnejšie futbalové kluby v Argentíne, keď vyhral spolu 17 titulov v argentínskej najvyššej súťaži Primera División. Na medzinárodnej úrovni vyhral Racing Club spolu 6 trofejí, z toho jedenkrát Copa Libertadores či jedenkrát Interkontinentálny pohár. Domáce zápasy hráva klub na štadióne Estadio Presidente Perón. V súčasnosti hráva najvyššiu argentínsku futbalovú súťaž Primera División.
História.
12. mája 1901 založila skupina študentov školy Colegio Nacional Central futbalový tím Football Club Barracas al Sud. V rovnakom období sa pri zakladaní iného klubu menom Colorados Unidos pohádali jeho zakladatelia na tom, akej farby by mal mať ich nový klub dresy. V marci 1903 sa členovia oboch klubov dohodli na spojení. Klub dostal meno po francúzskom automobilovom magazíne, ktorý sa predával v tej dobe v Argentíne. Nový klub tak dostal meno Foot Ball Racing Club – Barracas al Sud. Racing bol vôbec prvý klub, ktorý bol založený ľuďmi označovanými ako „Criollos“, teda ľuďmi, ktorí boli predkoloniálneho španielskeho pôvodu. V roku 1903 začal klub používať biele dresy, v roku 1904 zmenil klub farbu dresov na žlto-čierne pruhy. Tieto však boli onedlho vymenené za nové dresy, ktoré boli tvorené štyrmi štvorcami, dvoma svetlo-modrými a dvoma ružovými. Tieto boli v roku 1908 vymenené za tmavo modré, ktoré mali v strede vodorovný biely pás. Už v roku 1910 bola farba dresov opäť zmenená, tento raz na svetlo-modré (belasé) a biele pásy. Tieto dresy používa klub do súčasnosti.
Prvé roky a zlaté obdobie.
Členom argentínskej futbalovej federácie sa Racing stal už v roku 1905 a začal hrávať v nižších argentínskych futbalových súťažiach. Už o rok neskôr bojoval Racing Club v play-off o účasť v najvyššej argentínskej súťaži, no nebol úspešný a do prvej ligy sa neprebojoval. Do najvyššej súťaže sa klub dostal v roku 1910, keď vyhral finále play-off s klubom Boca Juniors. V sezóne 1911 najvyššej súťaže skončil Racing na štvrtom mieste. O rok neskôr sa klub premenoval na Racing Foot Ball Club - Avellaneda a hneď vyhral svoju prvú trofej, keď vyhral národný pohár. Prvý majstrovský titul vyhral klub v sezóne 1913, keď zvíťazil v ligovom play-off. V tom istom roku vyhral Racing opäť aj národný pohár, keď porazil klub Newell's Old Boys. Už v ročníku 1914 vyhral Racing druhý ligový titul a znova pridal aj víťazstvo v národnom pohári, keď vyhral nad tímom Rosario Central. V sezóne 1915 vyhral Racing Club tretí majstrovský titul v rade, pričom celý ročník zostal neporazený. Výborné obdobie pokračovalo a Racing vyhral majstrovský titul a národný pohár aj v sezóne 1916. Výborné výkony klubu znamenali výhru ďalšieho majstrovského titulu aj v sezóne 1917, klub zároveň vyhral znovu aj národný pohár. V sezóne 1918 vyhral klub už svoj šiesty titul v rade, keď bol opäť celú sezónu neporazený a znova triumfoval aj v národnom pohári. V sezóne 1919 vyhral Racing siedmy majstrovský titul v rade. V tomto ročníku sa však hrali súbežne dve najvyššie súťaže, druhú súťaž vyhrala Boca Juniors. Majstrovskú sériu prerušil ročník 1920, keď Racing skončil na druhom mieste. V ročníku 1921, ktorý bol taktiež rozdelený na dve súbežne hrané súťaže, získal Racing opäť majstrovský titul. Na ďalší titul musel Racing počkať do sezóny 1925. Toto skvelé obdobie prinieslo klubu jeho prezývku „La Academia“, lebo hra klubu bola považovaná za „Akadémiu argentínskeho futbalu“. V priebehu 10. a 20. rokov 20. storočia získal Racing Club spolu 9 majstrovských titulov, 9 národných pohárov a 2 medzinárodné tituly. V klube v tej dobe hrali aj reprezentanti Argentíny Alberto Ohaco, Alberto Marcovecchio, Pedro Ochoa a Natalio Perinetti.
Ústup z pozícií.
V ďalších sezónach sa Racingu už neporadilo nadviazať na úspechy z počiatkov svojej existencie. Od posledného titulu v sezóne 1925 sa mu v lige nedarilo tak ako pred tým. Až v sezóne 1932 zaznamenal Racing Club po dlhšej dobe prvý úspech, keď vyhral v národnom pohári. Výhru v pohári zopakoval klub aj v nasledujúcom ročníku, keď vyhral 4:0 nad tímom San Lorenzo. Najlepšie ligové umiestnenia však boli iba tri tretie miesta v sezónach 1932, 1933 a 1936. Ani 40. roky nepriniesli zlepšenie a klubu sa v prvej lige nedarilo V tomto období bolo najlepšie ligové umiestnenie Racingu štvrté miesto v sezónach 1946 a 1948. V ročníku 1948 to však už vyzeralo celkom nádejne, Racing nejaký čas viedol ligu, no v posledných kolách mu boli odrátané štyri body a najvyššiu súťaž nakoniec vyhral najväčší rival Racingu Independiente. V sezóne 1945 však Racing Club vyhral národný pohár.
Ďalšie majstrovské tituly.
Po skoro 24. rokoch čakania sa Racing Club dočkal, keď vyhral sezónu 1949, kedy získal svoj desiaty majstrovský titul. Titul sa klubu podarilo obhájiť v sezóne 1950. Hráč Racingu Llamil Simes sa v oboch ročníkoch stal najlepším strelcom súťaže. V ročníku 1951 vyhral Racing tretí titul v rade. Troma výhrami v rade sa Racing stal prvým klubom, ktorému sa poradilo vyhrať tri majstrovské tituly po sebe v profesionálnej ére argentínskeho futbalu. V sezóne 1952 ale už Racing skončil na druhom mieste, o rok neskôr obsadil tretie miesto. Na titul čakal klub až do sezóny 1958, o rok neskôr skončil druhý. 60. roky začal Racing štvrtým miestom v prvej lige. V ročníku 1961 však znova vyhral majstrovský titul. Ďalší titul vyhral Racing až v sezóne 1966. Na základe toho mohol hrať Racing Club nasledujúci ročník juhoamerickej obdoby európskej Ligy majstrov Copa Libertadores. Túto súťaž v sezóne 1967 Racing vyhral, keď vo finále zvíťazil nad uruguajským klubom Nacional. Na konci roku 1967 vyhral Racing Club aj Interkontinentálny pohár, keď vyhral v troch zápasoch nad škótskym Celticom Glasgow.
Zostup.
V priebehu 70. rokov nevyhral Racing Club ani jeden majstrovský titul. V sezóne 1972 zaznamenal v časti Metropolitano jedno druhé miesto. V roku 1972 sa do klubu dostal Ubaldo Fillol, ktorý je považovaný za najlepšieho argentínskeho brankára v histórii. Od ročníka 1974 hral Racing slabo, bol stabilne blízko zostupu do druhej najvyššej argentínskej súťaže. Zlom nastal v sezóne 1983, keď Racing Club skutočne zostúpil do druhej ligy Primera B. V prvej sezóne v druhej lige skončil Racing druhý a hral tak baráž o postup do prvej ligy, no neúspešne. Do najvyššej súťaže sa Racing Club vrátil po dvoch sezónach v druhej lige, keď vyhral baráž o postup. Už v sezóne 1988 hral Racing Supercopa Sudamericana, ktorú sa mu poradilo vyhrať, keď vo finále zvíťazil nad brazílskym klubom Cruzeiro. V tom istom roku vyhral Racing aj súťaž Supercopa Interamericana, čo bol pohár, v ktorom sa stretávali najlepšie dva kluby federácií CONCACAF a CONMEBOL.
Posledné roky.
Od posledného kontinentálneho víťazstva v ročníku 1988 sa už ale klubu nedarilo ani doma, ani na kontinente. Racing Club sa dostal do finančných problémov, ktoré vyvrcholili v roku 1998. Klub musel vyhlásiť bankrot. Racing bol úplne zruinovaný, no napriek tomu dokázal vyhrať majstrovský titul v časti Apertura sezóny 2001. Racing tak zaznamenal prvý zisk majstrovského titulu po 35. rokoch. V tej dobe bol súčasťou tímu aj odchovanec Diego Milito. V sezóne 2004/05 skončil Racing na treťom mieste v časti Clausura. V sezóne 2007/08 skončil Racing v časti Clausura posledný a zostupu sa vyhol až v baráži. Okrem toho sa však klub umiestňoval zväčša v strede ligovej tabuľky. Sedemnásty majstrovský titul vyhral klub v sezóne 2014, vďaka tomu mohol hrať opäť Copa Libertadores, kde skončil vo štvrťfinále. Od tohto ročníka sa Racing vždy umiestnil na miestach zaručujúcich možnosť hrať v kontinentálnych pohároch. V ročníku 2016/17 obsadil štvrté miesto.
Farby a znak klubu.
Racing Club hral na začiatku v roku 1903 v bielych dresoch. Tieto sa zmenili už v roku 1904 na žlto-čierne pásy a v tom istom roku na modro-fialové štyri štvorce. V roku 1908 začal klub používať tmavomodré dresy s bielym vodorovným pásom v strede. Svoje súčasné farby používa Racing už od roku 1910, kedy začal používať na dresoch belaso-biele pásy.
Prvý klubový znak bol čierno-biely s nápisom Foot Ball Racing Club. Tento bol v roku 1928 vymenený za modré písmená RC. V roku 1928 začal Racing používať ako klubový znak štít s belaso-bielymi pásmi. Svoj súčasný znak používa Racing Club od roku 1936, keď k znaku z roku 1928 pridal nápis Racing v hornej časti znaku. Tento klubový znak sa s menšími obmenami používa do súčasnosti.
Štadión.
Od roku 1950 hráva Racing Club na svojom súčasnom štadióne Estadio Presidente Perón. Jeho súčasná kapacita je 51 389 miest a priemerná návštevnosť sa pohybuje okolo čísla 20 000 divákov. Fanúšikovia nazývajú tento štadión ako El Cilindro de Avellaned a Koloseum. Na rovnakom mieste však klub hrá v podstate od roku 1904. Už v 20. rokoch stál na mieste štadión pre 30 000 divákov. Starý štadión bol zbúraný v roku 1948 a bol nahradený súčasným, ktorý bol otvorený v roku 1950. Je to druhý najväčší štadión v Argentíne, hneď po štadióne klubu River Plate. Pôvodná kapacita štadióna bola až 120 000 miest, neskôr bola kapacita znížená na 64 161 miest.
Rivalita a fanúšikovia.
Racing Club hráva tradičné miestne derby nazývané Clásico de Avellaneda proti inému klubu z mesta Avellaneda tímu Independiente. Kluby sa stretávajú už od svojho vzniku, odohrali viac ako 200 vzájomných zápasov v ktorých je úspešnejšie Independiente. K ďalším rivalom sa radia kluby River Plate a San Lorenzo.

</doc>
<doc id="601479" url="https://sk.wikipedia.org/wiki?curid=601479" title="Hviezdoslavov vodopád">
Hviezdoslavov vodopád

Hviezdoslavov vodopád je ľadovcový vodopád na potoku Zelený potok vo Vysokých Tatrách v okrese Poprad. Vodopád vysoký približne 20 metrov padá z výrazného skalného prahu do Bielovodskej doliny. Nachádza sa v nadmorskej výške a jeho podložie tvoria granodiority.
Prístup.
Neďaleko vodopádu prechádza modrá turistická značka prístupná verejnosti v období od 16. júla do 31. októbra. Výstup po nej je možný:

</doc>
<doc id="601480" url="https://sk.wikipedia.org/wiki?curid=601480" title="Medzinárodné majstrovstvá v austrálskom futbale 2017">
Medzinárodné majstrovstvá v austrálskom futbale 2017

Medzinárodné majstrovstvá v austrálskom futbale 2017 bol v poradí 6. turnaj medzinárodných majstrovstiev v austrálskom futbale mužov a žien, ktoré organizuje komisia Australian Football League (AFL). Konal sa v Melbourne, v Austrálii (rovnako ako predchádzajúcich 5 turnajov) v dňoch od 6.19. augusta 2017, za účasti 18 mužských a 8 ženských tímov. Mužské tímy boli prvýkrát rozdelené do dvoch výkonnostných divízií. Nováčikmi turnaja boli mužské tímy Chorvátska, Nemecka a Srí Lanky a ženské tímy Spojeného kráľovstva a Pakistanu. Zápasy sa odohrali v 23-tich dejiskách v Melbourne a v jeho blízskom okolí. 
V mužskej kategórii obhájila titul Papua-Nová Guinea, ktorá vo finálovom stretnutí zvíťazila nad Novým Zélandom. U žien svoj druhý titul získalo Írsko, ktoré vo finále vyhralo nad obhajcom prvenstva z Kanady.
Účastníci.
Poznámka: Číslo v zátvorke udáva umiestnenie v neoficiálnom svetovom rebríčku k októbru 2016.
Poznámka: Číslo v zátvorke udáva umiestnenie v neoficiálnom svetovom rebríčku k máju 2017.

</doc>
<doc id="601481" url="https://sk.wikipedia.org/wiki?curid=601481" title="Jon Buckland">
Jon Buckland



</doc>
<doc id="601482" url="https://sk.wikipedia.org/wiki?curid=601482" title="Kaleidoscope (EP)">
Kaleidoscope (EP)

Kaleidoscope je trináste EP britskej rockovej skupiny Coldplay, ktoré bolo vydané 14. júla 2017. Slúži ako sprievodný dodatok k ich siedmemu štúdiovému albumu, "A Head Full of Dreams" (2015). 
Zoznam skladieb.
Zoznam skladieb z iTunes.

</doc>
<doc id="601484" url="https://sk.wikipedia.org/wiki?curid=601484" title="Mešita Baňa Baši">
Mešita Baňa Baši

Mešita Baňa Baši () je zachovalá mešita zo 16. storočia, ktorá sa nachádza v centre mesta Sofia v oblasti Sofia v západnom Bulharsku.
Budova má pridelený štatút kultúrnej pamiatky národného významu. Mešita Baňa Baši je v súčasnosti jedinou funkčnou mešitou na území Sofie.
Názov.
Iné názvy.
Mešita je známa aj ako Mešita Baňa bašă (), Mešita Baňabašă (), Mešita Mullu efendiho (), alebo Mullova mešita ().
Pôvod názvu Baňa Baši.
Názov mešity znamená v preklade „Mešita pri kúpeľoch“ a je odvodený od faktu, že budova stojí areáli minerálnych kúpeľov a blízkosti vyvieračiek minerálnych prameňov.
Lokalita.
Chrám svätého Mikuláša divotvorcu sa nachádza v centrálnej časti mesta Sofia v mestskom rajóne Oborište na ulici „Kňagiňa Marija Luiza“ (, doslova "ulica kňažnej Márie Luizy") č. 14, medzi neobyzantskými budovami Centrálnych sofijských hál a Centrálnych minerálnych kúpeľov.
Dejiny.
Mešita bola postavená z iniciatívy mullu efendiho Kadıho Sejfullaha. 
Väčšina odborníkov datuje obdobie ukončenia výstavby do roku 1567 na základe nápisu nad vchodom, kde je viditeľný dátum z roku 974 éry hidžry. Zvyšný text nápisu je však nečitateľný a tak nie je isté, či ide skutočne o staviteľský nápis. Z tohoto dôvodu niektorí odborníci datujú ukončenie výstavby (na základe iného nápisu v mešite, ktorého význam je však tiež nejasný) do rokov 15701571.
V čase výstavby bola mešita úzko spätá so sociálnym a ekonomickým dianím v meste, keďže sa nachádzala v centrálnej časti rušného bazáru.
V rokoch 19151917 prebehli na budove významné reštauračné práce. V roku 1955 budova získala štatút kultúrnej pamiatky miestneho významu a v roku 1998 štatút kultúrnej pamiatky národného významu.
Začiatkom 21. storočia prebehli na mešite reštauračné práce, ktoré sa týkali predovšetkým interiéru budovy.
Charakteristika budovy.
Autorom projektu budovy je významný osmanský architekt Mimar Sinan.
Ide o typickú tradičnú kupolovú mešitu bursenského typu. Tento typ je najtypickejším pre mešity stavané v Osmanskej ríši na území Malej Ázie od 14. storočia a na území Balkánskeho polostrova od 15.16. storočia.
Je postavená z opracovaných riečnych a lomových kameňov. Medzi kameňmi sa na vyrovnávanie použili dvoj-, prípadne trojvrstvové rady tenkých tehál. Ako spojivo bola použitá malta. 
Hlavná časť mešity je štvorcového pôdorysu s vnútornou dĺžkou stien 15 metrov. Steny dosahujú hrúbky 1,8 metra. Vo vrchnej časti sa nachádza mohutná kupola s priemerom taktiež 15 metrov. Je posadená na tambure, ktorý má v spodnej časti pôdorys osemuholníka a vo vrchnej časti je valcového pôdorysu. Kupola je postavená len z tehál a zvonku je obložená olovenými plátmi.
Vnútorný priestor je osvetlený pomocou deviatich úzkych vysokých okien v spodnej časti a štrnástimi malými oknami vo vrchnej časti budovy.
Pri severozápadnej fasáde sa nachádza mohutná predsieň tvorená štyrmi stĺpmi, ktoré ohraničujú tri vysoké ozdobné arkády. Vo vrchnej časti je predsieň zakončená tromi malými kupolami, ktoré sú zvonku taktiež ako hlavná kupola pokryté olovenými plátmi. Predsieň sa odlišuje od zvyšku mešity architektonickou výzdobou, ktorú predstavujú ornamenty vo forme stalaktitov. Sú nimi vyzdobené samotné stĺpy predsiene, ako aj rohy centrálnej kupole. Ozdobná predsieň bola postavená na pamiatku zosnulej manželky iniciátora výstavby Kadıho Sejfullaha. Ozdobný je aj portál vedúci do mešity a dve niky, ktoré sa nachádzajú po stranách portálu a majú s ním identický tvar.
Pri juhozápadnej fasáde je mešita spojená s menšou budovou, ktorá je v súčasnosti využívaná ako kancelária imáma. Úplne na počiatku však slúžila ako hrobka iniciátora výstavby mullu efendiho Kadıho Sejfullaha a neskôr ako knižnica.
Minaret.
Minaret je postavený tradične pri juhozápadnom rohu budovy, teda napravo od portálu. Má jeden balkón s bohatou výzdobou vo forme stalaktických reliéfov. Netradične je riešený vchod balkónu, ktorý smeruje na juhozápad, pričom by podľa islamskej tradície mal smerovať smerom ku Kábe, teda na juhovýchod. Toto netradičné riešenie vzniklo pri prestavbe minaretu, ktorá prebiehala v rokoch 19151917. Minaret je vysoký 34 metrov. 
Interiér chrámu.
Minbar.
Minbar v mešite bol pôvodne mramorový, pri rekonštrukcii v rokoch 19151917 bol vymenený za drevený a pri poslednej rekonštrukcii na začiatku 21. storočia bol nahradený novým, ktorý je postavený z tehál a obložený mnohofarebnými keramickými doskami.
Fresková výzdoba.
Mešita je v interiéri vyzdobená freskami. Sú zachované len čiastočne pričom sú tvorené predovšetkým geometrickými dekoratívnymi florálnymi ornamentami, ako aj úryvkami z koránu. Nad vchodom do modlitebnej sály sa nachádza nadpis, ktorý v preklade do slovenčiny znamená: "Ponáhľaj sa modliť, dokým ťa neprekvapí smrť." 
Štatút a dôvod pamiatkovej ochrany.
Kategória: kultúrna pamiatka národného významu
Rok vyhlásenia: 1955 ako kultúrna pamiatka miestneho významu, v roku 1998 ako kultúrna pamiatka národného významu
Dôvod pamiatkovej ochrany: architektonicko-staviteľská hodnota budovy, od roku 1998 aj umelecká hodnota budovy
Oficiálny názov na zozname kultúrnych pamiatok: "Džamija „Baňa baši“" (, doslovne Mešita Baňa baši)

</doc>
<doc id="601485" url="https://sk.wikipedia.org/wiki?curid=601485" title="Mauréry">
Mauréry

Mauréry je slovenské priezvisko. Najrozšírenejšie je v mestách Bratislava a Zlaté Moravce. V Česku sa vyskytuje v Prahe.

</doc>
<doc id="601486" url="https://sk.wikipedia.org/wiki?curid=601486" title="Zdeno z Popradu">
Zdeno z Popradu

Zdeno z Popradu je slovenský a český fenomén založený na tzv. "misheard lyrics", teda textu umeleckého diela, kde poslucháč počuje vo svojom rodnom jazyku niečo iné. Samotný fenomén je pravdepodobne starší, no pod týmto názvom je známy na základe piesne a klipu "Survive" autorov Laurenta Wolfa a Andrewa Roachforda približne od roku 2011.
Slovenská súkromná rozhlasová stanica Fun radio spustila pravidelný program "Hity Zdena z Popradu", kde poslucháči telefonujú svoje objavy fenoménu misheard lyrics v rôznych piesňach.
Dňa 12.09.2025 bol pri príležitosti 25. výročia otvorenia Kauflandu slávnostne podpísaný (Juniorom a Marcelom) a sprístupnený pamätník Zdena z Popradu na Kauflande na Moyzesovej ulici 3 v Poprade.

</doc>
<doc id="601487" url="https://sk.wikipedia.org/wiki?curid=601487" title="Pázmaneum">
Pázmaneum

Pázmaneum () je maďarské rímskokatolícke „študijné a ubytovacie zariadenie“ vo Viedni. Založené bolo v roku 1623 Petrom Pázmaňom, ostrihomským arcibiskupom, ako rímskokatolícky seminár pre kandidátov štúdia teológie z Uhorska vo Viedni.

</doc>
<doc id="601488" url="https://sk.wikipedia.org/wiki?curid=601488" title="Mešita Bujuk">
Mešita Bujuk

Mešita Bujuk (Veľká) () je zachovalá budova bývalej mešity z 15. storočia, nachádzajúca sa v centre mesta Sofia v oblasti Sofia v západnom Bulharsku. Budova dnes funguje ako sídlo Národného archeologického inštitútu s múzeom Bulharskej akadémie vied.
Charakteristika a dejiny.
Mešita bola v minulosti nazývaná aj Mešita veľkého pašu Mahmuda (), alebo v originále "Kodža Machmud paša džamisi" () podľa iniciátora výstavby rumeľského pašu Mahmuda, ktorý zahájil výstavbu mešity v roku 1451 (dokončená bola až 20 rokov po jeho smrti v roku 1494). Ako bolo typické pre osmanské mešity tej doby aj v areáli mešity Bujuk sa nachádzali aj iné stavby: chan (miesto na prijímanie a ubytovanie hostí), medrese (škola), vodojem a kašna.
Budova je štvorcového tvaru s dĺžkou steny 36,6 metra pričom steny sú (s miernym odklonom) orientované na štyri svetové strany. Stavebný materiál sú kamenné bloky doplnené pálenými tehlami. Na streche mešity sa nachádza 9 kupolí, ktoré sú pokryté olovenými plátmi.
Budova bola poškodená pri dvoch zemetraseniach v rokoch 1818 a 1858, na konci 19. storočia spadol minaret. V čase oslobodzovacej vojny bola mešita využívaná ako nemocnica a po oslobodení Bulharska ostala krátky čas nevyužívaná. Už v roku 1879 padlo rozhodnutie, že sa stane sídlom knižnice, čo sa stalo realitou v marci roku 1880. Knižnica sídlila v bývalej mešite do začiatku roku 1885 a budova sa stala dočasným sídlom štátnej tlačiarne do roku 1887, kedy bola dokončená nová budova určená pre tlačiareň. V rokoch 1892 a 1894 prebehla reštaurácia budovy a v rokoch 19001905 sa tam nasťahoval "Národný archeologický inštitút s múzeom pri Bulharskej akadémii vied", ktorý tam sídli do dnešných dní.
V roku 1944 pri bombardovaní Sofie bola budova silne poškodená, no už v roku 1946 sa začala jej rekonštrukcia a v roku 1949 bolo múzeum znovu otvorené pre návštevníkov. Ďalšie reštaurácie budovy prebehli v rokoch 19931994 a v rokoch 20032005.

</doc>
<doc id="601489" url="https://sk.wikipedia.org/wiki?curid=601489" title="Majstrovstvá sveta v ragby žien 2017">
Majstrovstvá sveta v ragby žien 2017

Majstrovstvá sveta v ragby žien 2017 bol v poradí 8. turnaj majstrovstiev sveta v ragby žien, ktoré organizuje Medzinárodná ragbyová federácia (World Rugby). Konal sa v dňoch od 9.26. augusta 2017 v Dubline, v Írsku a v Belfaste, v Severnom Írsku, za účasti 12 tímov. Nováčikom turnaja bolo družstvo Hongkongu. 12 družstiev rozdelených do 3 základných skupín postúpilo do následného play-off, ale iba víťazi skupín a najlepšie družstvo z druhých miest mohli súťažiť o celkové prvenstvo na turnaji. Svoj piaty titul získal , ktorý vo finálovom stretnutí zvíťazil nad obhajcom prvenstva z . 
Organizátor.
World Rugby spustila súťaž o organizovanie MS 2017, no do marca 2015, kedy bol termín pre podanie oficiálnych žiadostí, sa prihlásilo iba Írsko. 13. mája 2015 World Rugby oznámila, že organizátorom sa stalo práve Írsko, pričom dejiskami sa stali mestá Dublin a Belfast.
Írsko sa stalo organizátorom svetového šampionátu žien prvýkrát, pričom predtým sa spolu s Anglickom, Francúzskom a Škótskom spolupodieľalo v roku 1991 na hostení mužského turnaja. Zápasy v skupinách sa odohrajú na dublinských štadiónoch Billings Park UCD a UCD Bowl, semifinálové a finálové zápasy na belfastskom štadióne Kingspan Stadium. Celkový rozpočet turnaja činil 4 milióny €, z toho 1,5 milióna € dodala Írska ragbyová únia, zvyšok doplnilo World Rugby.
Nasadenie do košov.
Pred žrebovaním skupín, ktoré sa konalo 9. novembra 2016, boli kvalifikované družstvá rozdelené do vykonnostných košov:
Poznámka: Číslo v zátvorke udáva umiestnenie vo svetovom rebríčku World Rugby k júlu 2017.

</doc>
<doc id="601492" url="https://sk.wikipedia.org/wiki?curid=601492" title="Adriana Totiková">
Adriana Totiková

Adriana Totiková (* 1. júl 1983, Humenné) je režisérka, moderátorka, autorka, dramaturgička, herecká koučka a herečka.
Totiková tvorí a režíruje v divadlách a televízii, spolupracuje tiež na filmoch. Vedie vlastnú spoločnosť "JURIA production," ktorá dlhodobo spolupracuje na úspešných televíznych projektoch TV Markíza. Je tiež autorkou vlastných divadelných hier a scenárov. Jej debutová hra "Žena cez palubu" bola nominovaná na cenu "Dosky". Inscenácia "5chalanov.sk" získala "Cenu divákov" na festivale Nová Dráma. Ako prvá herecká koučka na Slovensku spolupracuje na filmoch a divadelných "workshopoch" doma i v zahraničí. Je expertkou na vyhľadávanie detských hereckých talentov a castingová konzultantka. Hereckému koučingu a príprave mladých hercov sa venuje od roku 2011.
Založila a vedie umelecko-vzdelávaciu platformu Herecký inštitút a štipendijný program Herecké deti.
V súčasnosti sa aktívne venuje tiež moderovaniu. Moderuje reláciu Arslitera v Rádiu Devín, literárnu talkshow KNIHOTÚLANIE, vzdelávacie diskusie k divadelným predstaveniam v Divadle Jána Palárika. Ako moderátorka a režisérka tiež úzko spolupracuje s Mestskou knižnicou mesta Piešťany.
Absolvovala štúdium slovakistiky a estetiky na Univerzite Komenského, kde získala aj doktorát a divadelnú réžiu a dramaturgiu na Vysokej škole múzických umení v Bratislave. Vzdelanie doplnila štúdiom na Varšavskej univerzite ("Uniwersytet Warszawski") aj na Divadelnej akadémii ("Akademia teatralna"). Neskôr vyštudovala manažment na Univerzite Komenského.

</doc>
<doc id="601493" url="https://sk.wikipedia.org/wiki?curid=601493" title="Pomáhame druhým">
Pomáhame druhým

Pomáhame druhým je občianske združenie, ktoré bolo založené v októbri 2016. Svoju činnosť zameriava na neformálne vzdelávanie stredoškolákov a benefičné projekty. Medzi najúspešnejšie projekty občianskeho združenia patrí národná súťaž Create &amp; Control, ktorá začala svoju činnosť už v septembri 2016. Momentálne predsedníctvo Pomáhame druhým, o.z. pozostáva z predsedníčky Michaelay Knoškovej a podpredsedníčky Adriány Repáňovej a členov Mateja Sedlara, Jakuba Gembického a Benka.
História.
Predchodcom Pomáhame druhým, o.z. bola dobrovoľnícka skupina Pomáhame druhým, ktorá vznikla vo februári 2016 s cieľom zjednotiť činnosti vytvorené v spolupráci Michaely Knoškovej a Adriány Repáňovej. Začiatočným projektom, ktorý rozbehol danú spoluprácu, bol benefičný projekt Vianoce pre všetkých z decembra 2015. V júni 2016 sa rozbiehal prvý ročník národnej súťaže Create &amp; Control, vďaka ktorému prišla myšlienka sformalizovať činnosť vedenú pod dobrovoľníckou skupinou do formy občianskeho združenia. Keďže v tom čase ani Michaela Knošková, a ani Adriána Repáňová neboli plnoletými, predsedníctvo prevzala matka Michaely, Zuzana Knošková, ktorá na poste neustále pretrváva. Pri zakladaní občianskeho združenia sa nevyhli menším problémom, čo nečakane predĺžilo dátum oficiálneho schválenia na október, ale aj napriek tomu prvý ročník súťaže Create &amp; Control začal vo vopred stanovenom dátume v septembri 2016. Vzhľadom na odštartovanie prvého ročníku súťaže ešte pred schválením vzniku občianskeho združenia, nebolo možné získať žiadnu podporu vo forme finančného grantu a práve z toho dôvodu Create &amp; Control odštartoval na nulovom budgete. 
V máji 2017 Pomáhame druhým, o.z. získalo za národnú súťaž Create &amp; Control ocenenie za jeden z najlepších vzdelávacích projektov na Slovensku udeľovaný Nadáciou Pontis v rámci novovzniknutého projektu Generácia 3.0. V rámci tohto ocenenia sa neprebojovali do najlepšej trojky, a teda nezískali finančnú podporu projektu, ale Create &amp; Control upútal pozornosť viacerých médií ako Forbes Slovensko a Denník N, ktorý o tomto nádejnom projekte napísali články. 
V júli 2017 bol projektu Create &amp; Control schválený finančný grant od Erasmus +, na druhý ročník súťaže, ktorý sa rozšíri na dvojnásobný počet škôl a predĺži stretnutia v rámci projektu na dva dni s hradeným ubytovaním aj stravou.
Projekt Create &amp; Control sa 24.7.2017 dostal aj do živého vysielania Rádia Lumen v programe Študentské šapito, v ktorom priblížili celkové fungovanie tejto súťaže.

</doc>
<doc id="601494" url="https://sk.wikipedia.org/wiki?curid=601494" title="Pamätník Cára Osloboditeľa">
Pamätník Cára Osloboditeľa

Pamätník Cára Osloboditeľa () je pamätník venovaný ruskému cárovi Alexandrovi II. Nikolajevičovi Romanovovi nachádzajúci sa na námestí „Národné zhromaždenie“ () oproti budove bulharského parlamentu v centre mesta Sofia v Sofijskej oblasti v západnom Bulharsku.
História a charakteristika.
Alexander II. Nikolajevič Romanov bol ruský cár, počas ktorého vlády v roku 1878 bolo Bulharsko oslobodené od osmanskej nadvlády a stalo sa samostatným štátom. Keďže Alexander II. po oslobodení odmietol právo zvrchovanosti nad Bulharskom a krajina sa stala skutočne nezávislou, dostal prezývku Cár Osloboditeľ.
Pamätník bol postavený ako pamiatka na oslobodenie Bulharska od tureckej nadvlády a tiež ako symbol bratského spojenia ruského a bulharského národa. Stojí na námestí „Národné zhromaždenie“ oproti budove bulharského parlamentu. Na stavbu pamätníka sa uskutočnila zbierka a prispelo veľa významných osobností a organizácií, okrem iných tiež radnica, parlament a knieža Ferdinand. Na konkurze sa zúčastnilo okolo 90 sochárov z rôznych krajín a nakoniec vyhral návrh talianskeho sochára z Florencie Arnalda Zocchiho. Základný kameň stavby bol položený 23. apríla 1901 a pamätník bol oficiálne odkrytý 30. augusta 1907.
Pamätník je z čiernej žuly a predstavuje jazdeckú sochu Alexandra II. na podstavci vysokú 4,5 metra, pričom celý pamätník dosahuje výšky 12 metrov. Na piedestáli sú vyobrazené rôzne reliéfne scény týkajúce sa osloboditeľskej vojny, ako napríklad scéna z bojov o Starú Zagoru, podpis mierovej dohody a iné.

</doc>
<doc id="601495" url="https://sk.wikipedia.org/wiki?curid=601495" title="Centrálny vojenský klub">
Centrálny vojenský klub

Centrálny vojenský klub () je multifunkčná budova nachádzajúca sa na ulici „bulevár Cára Osloboditeľa“ v centre mesta Sofia v Sofijskej oblasti v západnom Bulharsku.
História a charakteristika.
Základný kameň budovy navrhnutej architektom českého pôvodu Václavom Kolářom (v Bulharsku známy aj ako Antonin Kolar, alebo Antonin Vaclav Kolar) v neorenesančnom štýle bol položený v roku 1895 a budova bola dokončená v roku 1907 pod vedením bulharského architekta Nikolu Lazarova. Samotná budova je typickým predstaviteľom bulharskej architektúry po oslobodení Bulharska, má tri poschodia a rozloženie miestností je typické pre európske klubové budovy stavané ku koncu 19. storočia.
V budove sídlili po oslobodení prvé bulharské divadelné spolky a miestne ateliéry využívalo množstvo umelcov. V budove sa nachádza množstvo salónov, koncertná sieň, výstavné siene, kaviareň a je tiež sídlom Ústrednej vojenskej knižnice s viac ako 120 000 titulmi. Má štatút kultúrnej pamiatky národného významu.

</doc>
<doc id="601496" url="https://sk.wikipedia.org/wiki?curid=601496" title="Budova Národného zhromaždenia (Bulharsko)">
Budova Národného zhromaždenia (Bulharsko)

Národné zhromaždenie () je budova sídla bulharského parlamentu nachádzajúca sa na ulici „bulvár Cára Osloboditeľa“ v centre mesta Sofia v Sofijskej oblasti v západnom Bulharsku.
História a charakteristika.
Budova je dielom srbského architekta bulharského pôvodu Konstantina Jovanoviča, ktorý bol pozvaný do Bulharska, aby naprojektoval budovy niekoľkých škôl. Počas jeho pobytu v Bulharsku mu bol postúpený aj projekt budovy pre bulharský parlament. Konstantin Jovanovič predložil návrh svojho projektu v novorenesančnom štýle 7. mája 1884, tento bol schválený a v novembri toho istého roku bol položený základný kameň budovy. Hlavná budova bola dokončená v priebehu roku 1886.
V rokoch 18961899 prebiehala prístavba dvojposchodového krídla v severnej časti budovy podľa projektu architekta Jordana Milanova a v rokoch 19251928 (taktiež v severnej časti budovy) prístavba trojposchodového krídla na základe projektu architekta Panteleja Cvetkova.
Budova stojí na ulici „bulvár Cára Osloboditeľa“ a oproti nej na rovnomennom námestí sa nachádza (námestie „Narodno săbranie“) Pamätník Cára Osloboditeľa. Na prednej fasáde budovy nad vchodom sa nachádza motto bulharského parlamentu: „"Jednota znamená silu"“ (). Čiastočná reštaurácia budovy prebehla v rokoch 1962, 1977 a 1985. Budova má od roku 1955 štatút kultúrnej pamiatky národného významu.

</doc>
<doc id="601497" url="https://sk.wikipedia.org/wiki?curid=601497" title="Broken">
Broken

Broken je druhý štúdiový album slovenskej alternatívnej skupiny Sleepy Motion (neskôr vystupujúcej pod pôvodným názvom Ospalý pohyb) z roku 1993. Približne polovicu jeho skladieb tvoria inštrumentálne experimentálne kompozície, ktoré sa prelínajú so štandardnými piesňovými formami. Skladby sa vyznačujú žánrovým presahom do punkrocku, artrocku a folku. Ide o posledný album skupiny, na ktorom ako jej člen participoval Ivan Csudai.
Skladby sú naspievané v slovenčine aj v angličtine. Dramaturgia albumu je pre jeho štýlovú rozmanitosť a vysoký počet trackov nekompaktná, čo v roku 2015 priznal i frontman skupiny Martin Burlas. Dve piesne sú tu v podaní zoskupenia Vitebsk Broken, jedného z Burlasových vedľajších hudobných projektov.
Buklet neobsahuje texty k skladbám. Album vyšiel s podporou štátneho fondu kultúry Pro Slovakia.
Autorstvo.
Hudba:
Texty:
Zostava.
Sleepy Motion:
Vitebsk Broken:

</doc>
